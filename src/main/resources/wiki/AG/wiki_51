{"id": "1060188", "url": "https://cs.wikipedia.org/wiki?curid=1060188", "title": "Simmering", "text": "Simmering\n\nSimmering () byl do roku 1892 samostatnou obcí a dnes je součástí stejnojmenného 11. vídeňského okresu, jakož i jedním z 89 vídeňských katastrálních území. Nachází se při Dunaji a jako městský okres byl ustanoven v roce 1892. Rozloha obvodu činí 23,23 km a k 1. lednu 2015 zde žilo 95 162 obyvatel.\n\nNachází se zde několik kostelů, muzeí a zámků, jakož i nezvykle velký počet hřbitovů, z nichž nejvýznamnější je Vídeňský ústřední hřbitov. \n\nSimmering leží v jihovýchodní části Vídně. Na severovýchodě sousedí s 2. okresem, od nějž ho dělí Dunajský kanál (\"Donaukanal\"). Na severozápadě hraničí s 3. okresem a na západě s 10. okresem. Na jihu pak sousedí se spolkovou zemí Dolní Rakousy. Simmering je vídeňským obvodem s nejnižší nadmořskou výškou.\n\nProtože hranice katastrálních území ve Vídni není totožná s hranicí okresu, leží 22,5 ha městské části Simmeringu ve 3. okresu v ulici Landstraße a 116,94 ha v 10. okresu Favoriten. Uvnitř Favoriten je hranice Simmeringu tvořena ulicí Grenzstraße a také ještě k městské části náleží severovýchodní část Böhmischer Prater. Tento průběh hranice odpovídá také dřívější hranici mezi obcemi Favoriten a Simmering. Celková výměra katastrálního území činí 1178,46 ha.\n\nPrvní písemná zmínka o Simmeringu je z roku 1028 jako \"Symmanningen\", v jiném dokumentu z roku 1130 byl majitelem konkrétního místa jmenován \"„Isinrich von Simmaningen“\". V tomto kraji mohl sídlit šlechtický rod „von Simmaningen“. V následujících stoletích se měnil pravopis názvu (Symanin, Symaningen, Simmanin, Simoning), až do 14. století, kdy se stopy šlechtického rodu ztrácí a pravopis názvu se ustálil.\n\nPrvní známky osídlení v oblasti Simmeringu se datují z roku 1028. Jednou z původních vesnic v této oblasti byl Kaiserebersdorf (dříve známý jako Ebersdorf), kde měl svůj lovecký zámeček Neugebäude císař Maxmilián II. Uprostřed osady Simmering stál kostel svatého Laurenze, jehož věže v dobách válečných sloužily k obraně místa. Roku 1529 při prvním tureckém obléhání byl Simmering zpustošený, jako i při druhém tureckém obléhání v roce 1883. Od roku 1773 se na Simmeringer Haide usídlilo císařské dělostřelectvo a střílelo na umělé opevnění a testovalo průraznost střel. Na počátku 19. století byla obec dvakrát obsazena vojsky Napoleona Bonaparte, při kterých byla také poškozena.\n\nJiž od roku 1605 stál v \"Turnhofu\", v dnešní Mautner-Markhof-Gasse, pivovar, který byl přes tři staletí důležitým zdrojem příjmů obce a teprve v roce 1930 byl zrušen. Snad do roku 1400 patřil Simmering rodu \"von Simmaningen\" a v následujícím měnil četné majitele (jejich jména se nacházejí ještě dnes v různých seznamech) a teprve od roku 1850 byla panství zrušeno. Tak se stal Simmering samostatnou obcí a roku 1858 byla postavena první úřední budova. Asi až do roku 1860 měl Simmering vesnický ráz, než byl postaven \"Rinnböckhäuser\", tehdy druhý největší obytný dům v oblasti Velké Vídně. Nastala doba rychlého velkoměstského rozvoje, stavěly se průmyslové podniky jako např Maschinen- und Waggonfabrik AG (dnešní Siemens-Verkehrstechnik) a začaly se zde usazovat podnikatelské rodiny. Důležitými dopravními tepnami byla v Simmeringské „Hauptstraße“ Aspangbahn, Ostbahn a od 1878 výstavba Wiener Neustädter Kanal.\n\nPo připojení nejbližších předměstí k Vídni v roce 1850 začaly v sedmdesátých letech i úvahy o připojení dalších předměstských obcí k Vídni. Téměř všechny uvažované obce však byly proti tomuto návrhu. Nicméně na přání císaře Františka Josefa I. rozhodl roku 1888 dolnorakouský zemský úřad o sloučení předměstí s Vídní. Dnem 1. ledna 1892 pak byl Simmering proti vůli tehdejšího zástupce starosty Karla Linkeho společně s Kaiserebersdorfem a malými částmi obcí Kledering, Schwechat a Albern sloučeny k 11. vídeňskému okresu. Teprve roku 1955, po uzavření státní dohody, byla k okresu Simmering přičleněna i dřívější obec Albern.\n\n\n"}
{"id": "1060189", "url": "https://cs.wikipedia.org/wiki?curid=1060189", "title": "Orion (odrůda jablek)", "text": "Orion (odrůda jablek)\n\nOrion (\"Malus domestica\" 'Orion') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v listopadu, skladovatelné jsou do dubna. Odrůda je považována za rezistentní vůči některým chorobám, odrůdu lze pěstovat bez chemické ochrany.\n\nByla vyšlechtěna v ČR, v Ústavu experimentální botaniky AVČR, Střížovice. Odrůda vznikla zkřížením odrůd 'Golden Delicious' a 'Otava'.\n\nOdrůda je triploidní, je špatný opylovač. \n\nRůst odrůdy je střední až bujný. Koruna je spíše rozložitá než vzpřímená. Řez je nezbytný, zejména letní řez.\n\nPlodí záhy, průměrně a pravidelně.\n\nPlod je kulovitý, velký. Slupka hladká, žlutozelené zbarvení je někdy překryté červeným líčkem na osluněné straně. Dužnina je nažloutlá se sladce navinulou výbornou chutí.\n\nOdrůda je rezistentní proti strupovitostí jabloní a vysoce odolná k padlí.\n\nJe vhodná ke skladování a přímému konzumu. Odrůdu lze použít do všech poloh, ale doporučovány jako nejvhodnější jsou střední polohy. Přestože je růst odrůdy spíše bujný, je doporučováno pěstování odrůdy na slabě rostoucích podnožích ve tvarech jako zákrsky a vřetena.\n"}
{"id": "1060190", "url": "https://cs.wikipedia.org/wiki?curid=1060190", "title": "Rajka (odrůda jablek)", "text": "Rajka (odrůda jablek)\n\nRajka (\"Malus domestica\" 'Rajka') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v říjnu, skladovatelné jsou do února. Odrůda je považována za rezistentní vůči některým chorobám, odrůdu lze pěstovat bez chemické ochrany.\n\nByla vyšlechtěna v ČR, v Ústavu experimentální botaniky AVČR, Střížovice. Odrůda vznikla zkřížením odrůd 'Šampion' a nepojmenované odrůdy 'hybrid ÚEB 1200/1'.\n\nRůst odrůdy je střední až bujný. Koruna je spíše rozložitá. Pravidelný řez je doporučen, zejména je vhodný letní řez.\n\nPlodí záhy, hojně a pravidelně.\n\nPlod je kulovitě kuželovitý, střední až velký. Slupka hladká, žluté zbarvení je na většině povrchu plodu překryto červenou barvou. Dužnina je krémová se sladce navinulou chutí, velmi dobrá.\n\nOdrůda je rezistentní proti strupovitostí jabloní a vysoce odolná k padlí.\n\nJe vhodná ke skladování a přímému konzumu. Odrůdu lze použít do všech poloh jako méně náročnou na podmínky. Přestože je růst odrůdy bujný, je doporučováno pěstování odrůdy na slabě rostoucích podnožích ve tvarech jako zákrsky, čtvrtkmeny a vřetena.\n"}
{"id": "1060191", "url": "https://cs.wikipedia.org/wiki?curid=1060191", "title": "Arcidiecéze tourská", "text": "Arcidiecéze tourská\n\nArcidiecéze tourská (lat. \"Archidioecesis Turonensis\", franc. \"Archidiocèse de Tours\") je francouzská římskokatolická arcidiecéze. Leží na území departementu Indre-et-Loire, jehož hranice přesně kopíruje. Sídlo arcibiskupství i katedrála Saint-Gatien de Tours se nachází ve městě Tours. Arcidiecéze je hlavou tourské církevní provincie.\n\nOd 23. června 2005 je tourským arcibiskupem-metropolitou Mons. Bernard-Nicolas Aubertin.\n\nBiskupství bylo v Tours zřízeno v průběhu 3. století. V průběhu 5. století bylo povýšeno na arcibiskupství.\n\nOd roku 1790 hranice arcidiecéze kopírují hranice departementu Indre-et-Loire.\n\nSufragány tourské arcidiecéze jsou arcidiecéze bourgeská, diecéze bloiská, diecéze chartreská a diecéze orléanská.\n\n\n"}
{"id": "1060192", "url": "https://cs.wikipedia.org/wiki?curid=1060192", "title": "Třída Sovereign", "text": "Třída Sovereign\n\nTřída Sovereign je ve sci-fi a fiktivních, seriálech, filmech, knih, komiksů ze Star Treku, třída hvězdných lodí, které využívá od 70. let 24. st. Hvězdnou flotilou Spojené Federace Planet. \nJedná se o bitevní a průzkumní křižník, jež je vlajkovou lodí federace, která nahradila v tomto třídu Galaxy. Nejznámější a nejslavnější lodí této třídy je Enterprise NCC-1701-E, pod velením Jean-Luca Picarda, která nahradila zničenou Enterprise NCC-1701-D, jež byla v roce 2371, zničena. (viz film )\n\nOsudy této lodi, jsou zachycené ve filmech: , a , dále v knihách. \n\nLoď disponuje nejpokročilejším vybavením, jaká mohla Hvězdná Flotila poskytnout.\nZbraňové a obranné systémy jsou převážně určené pro boj s Borgy, čemuž nasvědčuje i nejmohutnější výzbroj jakou kdy loď Hvězdné flotily disponovala. \n\nHistorie třídy sahá, až do roku 2338, kdy byli vztahy mezi Spojenou Federací Planet a Klingonskou Říší, opět na bodu mrazu, prezident nařídil Hvězdné Flotile navrhnout loď, která by byla vhodnější pro bojové operace než stávající třídy lodí. Projekt byl v pokročilém stádiu, když v roce 2344, ztráta Enterprise-C, u Narendry III, vedla k tomu, že vztahy mezi UFP a Klingonskou Říší, se značně zlepšili. Projekt nakonec zůstal pouze, jen návrhem, které se v roce 2368, po bitvě u Wolfu 359, kdy UFP a HF, utrpěla velkou porážku a ztrátu lodí, se rozhodlo tento projekt, znovu o živit, a u vést ho ve skutečnost.\n\nDélka / Šířka / Výška / Hmotnost – 685, 32 m / 250, 65 m / 88, 29 m / 3 280 500 Tun\n\nPočet palub / Počet členů posádky, evakuační kapacita – 24 / 850 – 12 500\n\nMaximální cestovní rychlost / Maximální bezpečná rychlost (pozn. uvedena TNG warp rovnicí) – 9,9 / 9,99 (po 36 hodinách)\n\nVýzbroj / Obrana – 12 phaserových baterií, třídy XII, celkový výkon 84 000 TW, 1 kvantová věž, třídy 1 + 225 kvantových torpéd, 4 fotonové torpédomety typu 4 + 240 fotonových torpéd / těžký duraniový-tritaniový dvojitý trup + 10 cm ablativního pancéřování, Vysokokapacitní-automodulační systém štítů, celková kapacita 4 590 000 TJ\n\nKolem roku 2374, kdy vrcholila válka s Dominionem, bylo rozhodnuto, aby tato třída prošla refitem, neboť se palebná síla ukázala jako nedostačující, hlavně zásoba torpéd. Modernizací prošly i ostatní systémy lodi, hlavně senzory a štíty, avšak rychlost se nezměnila, bylo rozhodnuto, že rychlost lodí je dostačující. Dále se přistavělo dalších pět palub. \n\nDélka / Šířka / Výška / Hmotnost – 685, 32 m / 250, 65 m / 88, 29 m / 3 280 500 Tun\n\nPočet palub / Počet členů posádky, evakuační kapacita – 29 / 900 / 14 000\n\nMaximální cestovní rychlost / Maximální bezpečná rychlost (pozn. uvedena TNG warp rovnicí) – 9,9 / 9,99 (po 36 hodinách)\n\nVýzbroj / Obrana – 16 phaserových baterií, třídy XII, celkový výkon 120 000 TW, 1 kvantová věž, třídy 1 + 500 kvantových torpéd, 4 fotonové torpédomety typu 4 + 480 fotonových torpéd / 4 standardní fotonové torpédomety, třídy 2 + 320 fotonových torpéd / těžký duraniový-tritaniový dvojitý trup + 10 cm ablativního pancéřování, Vysokokapacitní-automodulační systém štítů, celková kapacita 5 735 000 TJ\n\nZnámé lodi této třídy:\n\nUSS Enterprise, NCC-1701-E \n\nUSS Sovereign, NCC-73811\n\n"}
{"id": "1060194", "url": "https://cs.wikipedia.org/wiki?curid=1060194", "title": "Rubinola", "text": "Rubinola\n\nRubinola (\"Malus domestica\" 'Rubinola') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v listopadu, skladovatelné jsou do března. Odrůda je považována za rezistentní vůči některým chorobám, odrůdu lze pěstovat bez chemické ochrany.\n\nByla vyšlechtěna v ČR, v Ústavu experimentální botaniky AVČR, Střížovice. Odrůda vznikla zkřížením odrůd 'Prima' a 'Rubín'.\n\nRůst odrůdy je bujný, později střední. Koruna je spíše pyramidální, letorosty v ostrých úhlech. Pravidelný řez je nezbytný, zejména letní řez. Na silný řez nebo zmlazení reaguje silným růstem a nižší plodností. Ve srovnání s Rubínem méně vyholuje, průklest zakracováním výhonů je pěstitelsky snazší a vhodnější.\n\nPlodí středně brzy, průměrně a pravidelně.\n\nPlod je kulovitý, střední až velký. Slupka hladká, žluté až oranžové zbarvení je překryté červenou barvou. Dužnina je krémová se sladce navinulou chutí, velmi dobrá. V nižších polohách je chuť velmi sladká až fádní, je chuťově vhodnější ze středních a vyšších poloh.\n\nOdrůda je rezistentní proti strupovitosti jabloní a vysoce odolná k padlí.\n\nJe vhodná ke skladování a přímému konzumu. Odrůdu lze použít do všech poloh. Přestože je růst odrůdy bujný, je doporučováno pěstování odrůdy na slabě rostoucích podnožích ve tvaru vřetena.\n"}
{"id": "1060195", "url": "https://cs.wikipedia.org/wiki?curid=1060195", "title": "Liesing", "text": "Liesing\n\nLiesing () je 23. vídeňský obvod. Nachází se na jihozápadním okraji Vídně a jako městský okres byl ustanoven po Anšlusu Rakouska k nacistickému Německu. Po válce byl tento zákon revidován a Liesing se až do roku 1954 stal opět součástí Dolního Rakouska.\n\nV tomto hustě zalidněném obvodě o rozloze 32 km žilo k 1. lednu 2014 96 094 obyvatel.\n\nOd roku 1954 sestává 23. obvod z těchto částí:\n\nLiesing se nachází na jihozápadě Vídně a sousedí na severozápadě s 13. okresem, na severu s 12. okresem, na severovýchodě s 10. okresem a na jihu s Dolním Rakouskem. Rozprostírá se podél obou břehů řeky Liesing od Vídeňského lesa až do Vídeňské pánve. Liesing je se 7,7 % z celkové plochy hlavního města 5. největším vídeňským obvodem.\n"}
{"id": "1060196", "url": "https://cs.wikipedia.org/wiki?curid=1060196", "title": "Dipterygeae", "text": "Dipterygeae\n\nDipterygeae je tribus (seskupení rodů) čeledi bobovité dvouděložných rostlin. Zahrnuje pouze 3 rody, rozšířené výhradně v tropické Americe. Jsou to stromy nebo keře se zpeřenými listy a květy ve vrcholových latách. Květy mají jedinečně utvářený kalich se 2 laloky zvětšenými a připomínajícími korunní lístky. Některé druhy mají jedlé plody nebo jsou těženy pro dřevo. Plody silovoně jsou známy jako tonkové boby.\n\nZástupci tribu \"Dipterygeae\" jsou stromy nebo keře. Listy jsou lichozpeřené nebo sudozpeřené, vstřícné nebo střídavé. Čepele listů jsou často prosvítavě tečkované. Střední žebro listu je u některých zástupců zploštělé nebo i křídlaté. Palisty jsou drobné a opadavé. Květy jsou uspořádány ve vrcholových latách. Kalich je prosvítavě tečkovaný a výrazně dvoupyský, laloky horního pysku jsou nápadně zvětšené a zbarvené jako koruna, spodní pysk je zelený, celistvý nebo zakončený 3 zuby. Koruna je fialová nebo téměř bílá, motýlovitá, pavéza je na vrcholu vykrojená. Tyčinek je 10 a jsou jednobratré. Semeník je krátce stopkatý a obsahuje jediné vajíčko. Plody jsou vždy jednosemenné a jsou dosti různorodé. U rodu silovoň jsou nepukavé, podobné peckovici, rod \"Taralea\" má ploché lusky pukající 2 chlopněmi. U rodu \"Pterodon\" opadávají svrchní vrstvy plodu a odhalují tvrdou vnitřní vrstvu okolo semene opatřenou plochým křídlem.\n\nTribus \"Dipterygeae\" zahrnuje 3 rody a asi 22 druhů. Největší rod je silovoň (\"Dipteryx\", asi 12 druhů). Tribus je rozšířen výhradně v tropické Střední a Jižní Americe. Jeho zástupci rostou v tropických deštných lesích i v lesích v oblastech se sezónním obdobím sucha, též v keřové vegetaci typu cerrado a caatinga. Některé druhy rodu \"Taralea\" rostou i v horských lesích.\n\nZvláštní plody rodu \"Pterodon\" byly v literatuře klasifikovány nejrůznějším způsobem, jako pukavý lusk, kryptosamara, oříšek nebo peckovicovitý lusk.\n\n\nSemena silovoně obecného (\"Dipteryx odorata\") jsou známa jako tonkové boby a jsou využívána k ovoňování potravin a tabáku. Strom poskytuje tvrdé dřevo podobně jako stromy rodu \"Pterodon\". Z plodů \"Taralea oppositifolia\" je získáván technický olej.\nSilovoň \"Dipteryx punctata\" je v tropické Americe pěstován pro jedlé plody, které jsou využívány též při léčení bolestí břicha.\n\n\"Dipteryx\", \"Pterodon\", \"Taralea\"\n"}
{"id": "1060198", "url": "https://cs.wikipedia.org/wiki?curid=1060198", "title": "V Sušinách", "text": "V Sušinách\n\nV Sušinách (549 m n. m.) je vrch v okrese Svitavy v Pardubickém kraji. Leží asi 0,5 km severozápadně od obce Budislav na jejím katastrálním území.\n\nGeomorfologicky vrch náleží do celku Svitavská pahorkatina, podcelku Loučenská tabule, okrsku Novohradská stupňovina a podokrsku Novohradské kuesty.\n"}
{"id": "1060200", "url": "https://cs.wikipedia.org/wiki?curid=1060200", "title": "SK Slovan-Hütteldorfer AC", "text": "SK Slovan-Hütteldorfer AC\n\nSK Slovan-Hütteldorfer AC je rakouský fotbalový klub z Hütteldorfu ve čtrnáctém vídeňském okrese. V sezóně 2014/15 hraje pátou nejvyšší rakouskou soutěž 2. Wiener Landesliga.\n\nSlovan Vídeň byl založen v roce 1902 ve čtvrti Favoriten jako klub české menšiny ve Vídni. V letech 1922 až 1925 hrál na stadionu \"České srdce\", na jehož místě dnes stojí stadion FK Austria Wien. V době, kdy Rakousko patřilo pod Velkoněmeckou říši, se klub musel přejmenovat na \"AC Sparta Wien\". V roce 1960 se sloučil s ÖMV Olympia Wien do \"SK Slovan-Olympia\", v roce 1976 se dále sloučil s klubem Hütteldorfer AC, založeným roku 1911, převzal jeho stadion a tradiční zelenobílé klubové barvy vyměnil za modrobílé.\n\nKlub hrál nejvyšší soutěž v letech 1924 až 1929, 1931 až 1932 a 1950, nejlepším umístěním bylo šesté místo v roce 1926. V roce 1924 hrál finále poháru. Ještě v sezóně 1965/66 působil v druhé lize, znovu do ní postoupil v roce 1988, ale nebyla mu povolena účast kvůli nevyhovujícímu hřišti, od té doby hraje pouze amatérské soutěže. Jeho dres oblékali např. Rudolf Vytlačil, Josef Kadraba, Jozef Adamec nebo Antonín Panenka, odchovanci klubu byli rakouští reprezentanti František Černický nebo Ümit Korkmaz.\n\nV aktuálním kádru není ani jeden hráč českého původu.\n\n"}
{"id": "1060202", "url": "https://cs.wikipedia.org/wiki?curid=1060202", "title": "Favoriten", "text": "Favoriten\n\nFavoriten () je 10. vídeňský obvod. Nachází se na jižním okraji Vídně, na jih od Vnitřního města, Wiedenu and Margareten. Favoriten je velmi hustě zalidněný obvod s množstvím obytných domů. Velký podíl mají obyvatelé z arabských zemí. Jsou zde však i velké parky a rekreační zóny.\n\nV tomto obvodě o rozloze 31,8 km žilo k 1. lednu 2014 celkem 186 450 obyvatel.\n\nJméno obvodu pochází z názvu \"Favorita\", jak se nazýval předchůdce barokního komplexu soukromé internátní školy Theresianum ve 4. vídeňském okrese Wiedenu.\n\nFavoriten sousedí na severozápadě s 12. obvodem, na jihozápadě s 23. obvodem, na severu se 4. a 5. obvodem, na severovýchodě s 3. obvodem a na východě s 11. obvodem.\n\nV roce 1874 byla obec Favoriten připojena k Vídni jako její 10. obvod. Městská část se rychle rozrůstala díky průmyslové a související obytné výstavbě. Po 2. světové válce byla Vídeň rozdělena mezi Spojence a Favoriten se octl v Sověty okupovaném sektoru. V roce 1954 došlo k poslednímu rozšíření obvodu, když k němu byly připojeny bývalé vesnice Rothneusiedl, Oberlaa a Unterlaa.\n\n"}
{"id": "1060212", "url": "https://cs.wikipedia.org/wiki?curid=1060212", "title": "Arcidiecéze štrasburská", "text": "Arcidiecéze štrasburská\n\nArcidiecéze štrasburská (lat. \"Diocesis Argentoratensis (Argentinensis)\", franc. \"Archidiocèse de Strasbourg\") je francouzská římskokatolická arcidiecéze. Leží na území departementů Bas-Rhin a Haut-Rhin (Alsasko), jejichž hranice přesně kopíruje. Sídlo arcibiskupství i katedrála Notre-Dame se nachází v Štrasburku. Arcidiecéze není součástí žádné církevní provincie, je přímo podřízená Svatému stolci. Štrasburský arcibiskup je jmenován francouzským prezidentem na základě návrhu od papeže, dle místního práva v Alsasku-Lotrinsku.\n\nOd 16. února 2017 je arcibiskupem štrasburským Mons. Luc Ravel.\n\nBiskupství bylo ve Štrasburku založeno v průběhu 4. století, na arcibiskupství bylo povýšeno 1. července 1988.\n\nŠtrasburské arcibiskupství není součástí žádné církevní provincie, je přímo podřízeno Svatému stolci, stejně jako métské biskupství (pouze tato dvě biskupství jsou v rámci metropolitní Francie) a diecéze Saint-Denis-de-La Réunion (v rámci zámořské Francie). Na území arcidiecéze platí Alsasko-Lotrinské místní právo, na základě kterého jmenuje štrasburské arcibiskupy (a métské biskupy) francouzský prezident na návrh papeže.\n\n\n"}
{"id": "1060213", "url": "https://cs.wikipedia.org/wiki?curid=1060213", "title": "Pacifická biskupská konference", "text": "Pacifická biskupská konference\n\nPacifická biskupská konference (lat. \"Conferentia Episcopalis Pacifici\", CEPAC, franc. \"Conférence épiscopale du Pacifique\") je biskupská konference složená z biskupů několika diecézí v Oceánii.\n\n\n\n"}
{"id": "1060214", "url": "https://cs.wikipedia.org/wiki?curid=1060214", "title": "Diecéze wallisko-futunská", "text": "Diecéze wallisko-futunská\n\nDiecéze Wallis a Futuna (lat. \"Diocesis Uveanus et Futunensis\", franc. \"Diocèse de Wallis-et-Futuna\") je francouzská římskokatolická diecéze. Leží na území zámořského společenství Wallis a Futuna. Sídlo biskupství i katedrála Notre-Dame-de-l'Assomption de Matâ'Utu se nachází ve městě Mata-Utu. Diecéze je součástí církevní provincie Nouméa.\n\nOd 21. prosince 2005 je diecézním biskupem Mons. Ghislain de Rasilly.\n\nApoštolský vikariát Wallis a Futuna byl zřízen 11. listopadu 1935.\n\nNa diecézi byl povýšen 21. června 1966.\n\nDiecéze Wallis a Futuna je sufragánem arcidiecéze Nouméa.\n\n\n"}
{"id": "1060216", "url": "https://cs.wikipedia.org/wiki?curid=1060216", "title": "Newag Impuls", "text": "Newag Impuls\n\nNewag Impuls je rodina stejnosměrných elektrických jednotek dodávaných polskou společností Newag Nowy Sącz v několika modifikacích. Výroba probíhá od roku 2012. Jednotka typu 31WE z rodiny Impuls je s rychlostí 225,2 km/h držitelem rychlostního rekordu železničního vozidla polské produkce.\n\nJednotky jsou zákazníkům nabízeny ve verzích složených z dvou až šesti vozů. Jednotky složené ze dvou vozů nesou tovární označení 37WE, třídílné jsou 36WE, čtyřdílné 31WE, pětidílné 45WE a šestidílné 35WE.\n"}
{"id": "1060217", "url": "https://cs.wikipedia.org/wiki?curid=1060217", "title": "Rucla", "text": "Rucla\n\nRucla (\"Malus domestica\" 'Rucla') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v listopadu, skladovatelné jsou do března, podle jiných zdrojů do května.\n\nByla vyšlechtěna v ČR, v Holovousích v roce 2009. Odrůda vznikla zkřížením odrůd 'Clivia' a 'Rubín'.\n\nRůst odrůdy je střední, později slabý. Koruna je spíše široká, letorosty v ostrých úhlech. Pravidelný řez je vhodný, zejména letní řez. \n\nPlodí středně brzy, průměrně a střídavě. Podle jiných zdrojů plodí pravidelně, ale někdy přeplozuje.\n\nPlod je kulovitý, střední. Slupka hladká, žlutozelené zbarvení je překryté červenou barvou. Dužnina je krémová se sladce navinulou chutí, velmi dobrá.\n\nOdrůda je středně rezistentní proti strupovitostí jabloní a vysoce odolná k padlí.\n\nJe vhodná ke skladování a přímému konzumu. Odrůdu lze použít do teplých a středních poloh, podle jiných zdrojů je vhodná pro všechny polohy. Přestože je růst odrůdy bujný, je doporučováno pěstování odrůdy na slaběji rostoucích podnožích na silněji rostoucích podnožích jsou plody drobné.\n"}
{"id": "1060218", "url": "https://cs.wikipedia.org/wiki?curid=1060218", "title": "Sirius (odrůda jablek)", "text": "Sirius (odrůda jablek)\n\nSirius (\"Malus domestica\" 'Sirius ') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v listopadu, skladovatelné jsou do dubna. Odrůda je považována za rezistentní vůči některým chorobám, odrůdu lze pěstovat bez chemické ochrany.\n\nByla vyšlechtěna v ČR, v Ústavu experimentální botaniky AVČR, Střížovice. Odrůda vznikla zkřížením odrůd 'Golden Delicious' a 'Topaz'.\n\nOdrůda je triploidní, takže je špatným opylovačem.\n\nRůst odrůdy je bujný, později střední. Koruna je spíše rozložitá. Pravidelný řez je vhodný, zejména letní řez.\n\nPlodí středně brzy, průměrně a pravidelně.\n\nPlod je kulovitý, střední až velký. Slupka hladká, žlutozelené zbarvení je místně překryté červeným líčkem. Slupka je místně rzivá. Bělavá dužnina se sladce navinulou lehce aromatickou chutí je hodnocena jako velmi dobrá nebo výborná.\n\nOdrůda je rezistentní proti strupovitostí jabloní a slabě náchylná k padlí.\n\nJe vhodná ke skladování a přímému konzumu. Odrůdu lze použít do teplejších a ve středních poloh. Přestože je růst odrůdy bujný, je doporučováno pěstování odrůdy na slabě rostoucích podnožích ve tvarech jako zákrsky nebo vřetena.\n"}
{"id": "1060219", "url": "https://cs.wikipedia.org/wiki?curid=1060219", "title": "Sayouba Mandé", "text": "Sayouba Mandé\n\nSayouba Mandé (* 15. června 1993, Abidžan) je fotbalový brankář z Pobřeží slonoviny, hráč norského klubu Stabæk Fotball. Je reprezentantem Pobřeží slonoviny.\n\nMandé odešel ve svých 19 letech z fotbalové akademie v Pobřeží slonoviny do norského klubu Stabæk Fotball, kde podepsal 3,5roční kontrakt.\n\nV A-mužstvu Pobřeží slonoviny debutoval 5. 3. 2014 v přátelském zápase v Bruselu proti domácímu týmu Belgie (remíza 2:2).\n\nZúčastnil se Mistrovství světa 2014 v Brazílii, kde reprezentace Pobřeží slonoviny vypadla v základní skupině C. Byl třetím brankářem za Boubacarem Barrym a Sylvainem Gbohouem, nezasáhl do žádného ze tří zápasů družstva na šampionátu.\n\nZúčastnil se i Afrického poháru národů 2015 v Rovníkové Guineji. I zde byl v pořadí až třetím brankářem za Gbohouem a Barrym. S týmem získal zlatou medaili.\n\n"}
{"id": "1060223", "url": "https://cs.wikipedia.org/wiki?curid=1060223", "title": "Balerína", "text": "Balerína\n\nBalerína, sloupovitá nebo sloupcovitá ovocná odrůda je taková odrůda ovocného stromu která je geneticky zakotveným způsobem růstu vhodná pro pěstování jako odrůda pro přísné tvary s malou údržbou s relativně vysokým výnosem vhodná i pro malé plochy a pěstování v nádobách. Pěstování balerín je spíše módní trend. Změna nastane po vyšlechtění rezistentních chutných odrůd. Pěstitelé uvádějí že jim baleríny rostou „jako topol“ a plody nejsou chuťově kvalitní. U jabloní pěstování balerín bez chemie není možné.\n\nPojmenování je zřejmě odvozeno o původního významu pro označení baletky, obvykle divadelní sólistky. V 21. století se uvedené označení pro baletky používá výjimečně, pro hlavní sólistky se však běžně užívá termín primabalerína.\n\nNěkteří prodejci rozlišují mezi sloupovitými a sloupcovitými, sloupovými , sloupkovými ovocnými dřevinami. Zasazují se o jasné rozlišení, které metlovitě a sloupovitě rostoucí šlechtěné kultivary bude rozlišovat jako „\"sloupcovité\"“ a kultivary s jiným habitem pěstované jako sloupovité by měly být rozlišeny jako „\"sloupovité\"“. S ohledem na módní vlnu na počátku druhé dekády 21. století a tedy vysokou poptávku by zavedení takového rozlišení by pomohlo vyloučit část zboží a dále zvýšit cenu metlovitě a sloupovitě rostoucích odrůd ovoce.\n\nPěstování sloupovitých jabloní je popsáno od roku 1990, první takové kultivary vznikly křížením s mutací odrůdy McIntosch Wijcik v anglické výzkumné stanici East Malling. Původně byly používány spíše pro okrasné účely, pro podprůměrnou chutnost plodů.\nNa rozdíl od hluboce kořenících běžných ovocných dřevin sloupcovité variety dobře reagují na výživu kapalnými hnojivy a je doporučeno pravidelně aplikovat tekutá hnojiva na list a do půdy během vegetačního období, přibližně každé 4 týdny. \n\nOvocné druhy označované jako baleríny někdy dorůstají výšky 2m, ovšem u většiny je uváděno 3 až 4m. Nejběžnější odstup mezi rostlinami při výsadbě balerín v řadě je 50-60 cm. Baleríny mohou vytvořit několik postranních větví s vertikálním růstem, které vytvoří úzce kompaktní korunu (podobnou sloupovitému topolu). Postranní výhony však mohou být zakracovány, nejlépe v termínu odpovídajícímu letnímu řezu.\n\nVýhodou je vysoký výnos z 1m, stejně jako je tomu u palmet a ovocných stěn a možnost pěstovat ovocné dřeviny (spíše ale jako okrasu) v nádobách nebo i na velmi malých zahradách. Potřeba ruční práce je malá není-li třeba probírky, neprovádí se jarní řez. Provádění chemické ochrany je snazší. \n\nPodle tvrzení prodejců jsou plody některých odrůd již chuťově srovnatelné s plody běžných (průměrných) ovocných odrůd. \n\nMezi nevýhody jsou řazeny vysoké náklady na výsadbu na 1m, ovšem i podstatně vyšší cena 1 ks dřeviny módní formy dřeviny. Nutná je probírka plodů a je známa vyšší náchylnost k chorobám a škůdcům, především k padlí. Další nevýhodou jsou problémy s bočními výhony, které je třeba řezat nebo vyvazovat podobně jako u kordónů (palmeta). Jinou nevýhodou je problematické zmlazování. Namrzlé nebo starší dřeviny může být lépe vyměnit. Je také uváděno že lze namrzlé dřeviny řezat v předjaří ale pro laiky může být nejen tvarování po takovém řezu ale i po poškození hlavního výhonu nebo běžné tvarování náročnější. Poměrně významnou nevýhodou je nezbytnost zálivky vyplývající z malého kořenového systému, takže zlivka je v době sucha zcela nezbytná pro přežití dřeviny ale běžně důležitá i pro dosažení očekávané sklizně.\n\nJe prodejci uváděno že optimální sklizně (15-20 kg z rostliny) sloupovité jabloně dosáhnou až za 10 let, „\"Výnos u těchto jabloní se uvádí až 1500q z hektaru, při výnosu 15-20 kg jablek z jednoho stromku. Tento výnos bývá dosažen min po 8-10 letech pěstování.\"“ tedy v době kdy je většina běžně pěstovaných ovocných dřevin v intenzivních tvarech již považována za přestárlé, odrůdy za dávno překonané, sad je promořen chorobami a výkon klesá. Faktem je že na téže stránce prodejce uvádí „\"Celkový výnos v době plné plodnosti (asi v 7-10 letech) může být 8-12 kg i více jablek z jednoho stromku.\"“\n\nNezbytností je údržba bezplevelného pásu okolo dřevin.\n\nU některých druhů, jako jsou například meruňka nebo slivoň může také velmi snadno dojít k úhynu celé dřeviny, nebo celé plantáže vlivem běžných a obvykle méně závažných houbových chorob (monilióza). Při vysoké násadě plůdků může docházet ke snížení kvality ovoce a zcela běžně k napadání plodů moniliózou. V takovém případě je preventivní probírka plůdků nezbytná. Probírka plůdků běžně patří mezi časově nejnáročnější operace u ovocných dřevin. Někteří prodejci uvádějí pravidelnou probírku vždy jako zcela nezbytnou operaci u sloupovitých odrůd.\n\nS ohledem na menší kořenový systém mohou dřeviny snáze trpět fyziologickými chorobami způsobenými nedostatečnou výživou (chlorózy, kalciózy, nedostatek dusíku, fosforu, mikroprvků atp). Přinejmenším s ohledem na nároky na výživu a závlahu může být pěstování sloupovitých kultivarů podstatně náročnější a nákladnější než u běžných druhů. \n\nSloupovité formy jiných druhů než jabloní – třešně, hrušně, slivoně, broskvoně a meruňky je třeba zpočátku udržovat řezem, pravidelně zakracovat postranní větvičky: „\"…obrázky, které prezentují některé zásilkové firmy ve svém katalogu, jsou graficky upravované, stromky takto ve skutečnosti nevypadají\".“ Tyto druhy jsou tedy na pravidelný řez velmi náročné.\n\nSloupovité jabloně jsou někdy štěpovány na bujně rostoucí podnože,s tím, že jde o pěstování ovoce bez opory. Za vhodnou tak školkaři není považována podnož M 9, kdy pak méně vzrůstná dřevina potřebuje oporu.\nJindy jsou sloupovité jabloně štěpovány na středně vzrůstné odrůdy. Vzniklé dřeviny je třeba upravovat řezem. \n\nSloupovitý angrešt a rybíz a další drobné ovoce není v 21. století kultivar s přirozeně sloupovitým zahuštěným růstem, ale tvarovaná ovocná dřevina, podobně jako palmeta. Jde o druh tvarování řezem a ohýbáním, podobný jako je používán při pěstování bonsají. Podobně lze tvarovat třeba i rakytník, kdouloň nebo černý bez.\n\nJabloně \n\n\n"}
{"id": "1060224", "url": "https://cs.wikipedia.org/wiki?curid=1060224", "title": "Lola und Bilidikid", "text": "Lola und Bilidikid\n\nLola und Bilidikid je německý hraný film z roku 1999, který režíroval Kutluğ Ataman podle vlastního scénáře. Film pojednává o problémech LGBT osob v turecké komunitě v Berlíně. Snímek byl v ČR uveden v roce 2004 na filmovém festivalu Febiofest.\n\nLola je turecký transvestita žijící s Bilidikidem, který je rovněž Turek. Bilidikid nutí Lolu, aby si nechal změnit pohlaví, aby se mohli vzít. Lola, kterého starší bratr před lety vyhodil z domu kvůli sexuální orientaci, zjistí, že má také mladšího, 17letého bratra Murata. Murat je gay a před rodinou to tají. Od matky se dozví o svém druhém starším bratrovi a setká se s ním v baru. Lola vystupuje v turecké travesti skupině. Jejich kamarád İskender se seznámí s bohatým Friedrichem. Nejprve ho pouze využívá, ale posléze zjistí, že je do něj zamilovaný. Murat se chce podruhé sejít s Lolou, ale nedočká se ho. Místo toho se seznámí s Bilidikidem. Druhý den je Lola nalezen zavražděný. Bilidikid má podezření na pachatele a přemluví Murata, aby mu pomohl Lolu pomstít.\n\n"}
{"id": "1060229", "url": "https://cs.wikipedia.org/wiki?curid=1060229", "title": "Serey Die", "text": "Serey Die\n\nGeoffroy Serey Dié uváděný i jako Sereso Geoffroy Gonzaroua Dié či Serey Geoffroy Gnozaroua Dié a známý jako Serey Dié (* 7. listopadu 1984, Abidžan) je fotbalový záložník z Pobřeží slonoviny, v současnosti hráč klubu VfB Stuttgart. Nastupuje i za fotbalovou reprezentaci Pobřeží slonoviny. \n\nMimo Pobřeží slonoviny hrál v Tunisku, Alžírsku, Švýcarsku a Německu.\n\nV A-mužstvu Pobřeží slonoviny debutoval 23. 3. 2013 v kvalifikačním zápase proti týmu Gambie (výhra 3:0).\n\nZúčastnil se Mistrovství světa 2014 v Brazílii, kde reprezentace Pobřeží slonoviny vypadla v základní skupině C.\n\nPředstavil se na Africkém poháru národů 2015 v Rovníkové Guineji, kde se s týmem probojoval do finále proti Ghaně a získal zlatou medaili. Finálové utkání se po výsledku 0:0 rozhodovalo v penaltovém rozstřelu a skončilo poměrem 9:8. Dié svůj pokus proměnil.\n\n"}
{"id": "1060231", "url": "https://cs.wikipedia.org/wiki?curid=1060231", "title": "Romava", "text": "Romava\n\nRomava (německy \"Romau\") je zaniklá obec nacházející se 8 km jihozápadně od Starého Města pod Landštejnem v okresu Jindřichův Hradec. Zástavba obce se rozkládala nedaleko rakousko-české hranice. Téměř celý katastr zaniklé obce je již zarostlý lesem. Kromě lesa a ruin zástavby se v katastru nacházejí i rybníky Romavský starý rybník a Romavský mlýnský rybník, a zasahuje sem i západní okraje rybníka Kačer. Na východě katastru se do roku 1880 rozkládal čtyřicetihektarový Velký Romavský rybník (Grosse Romauer Teich), který byl po poškození hráze vypuštěn.\n\nPrvní písemná zmínka pochází z roku 1375, zmiňována je jako \"Robenau\". V roce 1420 byla vypálena a sto let byla pustá. Koncem 16. století byla osídlena osadníky z Horní Falce. V průběhu třicetileté války byla obec dvakrát vypleněna císařským a jednou švédským vojskem. V obci byla v 19. století pila, přebudovaná na strojovou pletárnu. Po první světové válce byla začleněna do Československé republiky a byla v ní zřízena budova pohraniční stráže. Po Mnichovu byla začleněna do Dolnodunajské župy Velkoněmecké říše. V květnu 1945 museli němečtí obyvatelé obec opustit. V roce 1948 se dostala Romava do pohraničního pásma a v roce 1953 ji armáda srovnala se zemí. Na místě zbořené kaple Nalezení svatého kříže končí každoroční Pouť smíření, kterou pořádají karmelitáni začátkem května. \n\n\n"}
{"id": "1060236", "url": "https://cs.wikipedia.org/wiki?curid=1060236", "title": "Vesnický potok", "text": "Vesnický potok\n\nVesnický potok je drobný vodní tok v okresech Chomutov a Most. Potok je dlouhý 5,3 km, plocha povodí měří 9,1 km² a průměrný průtok v ústí je 0,15 m³/s. Spravuje ho státní podnik Povodí Ohře.\n\nPotok pramení v Krušných horách v okrese Most na jižním svahu Medvědí skály v nadmořské výšce 860 m n. m., odkud stéká strmým údolím, přičemž na necelých 4 km překonává převýšení větší než 500 m. Údolí je součástní národní přírodní rezervace Jezerka. Na třetím říčním kilometru stojí hráz vodní nádrže Jezeří, kterou potok zásobuje vodou. Pod přehradou roste na levém břehu památný strom Žeberská lípa. Přibližně od lípy bylo koryto potoka zatrubněno, ale v roce 2012 vypsalo Ministerstvo financí zakázku na úpravu přeložky koryta. Pod horami se potok prudce stáčí na jihozápad a vtéká do mostecké pánve. Teče zde betonovým korytem, do kterého je svedena jedna z větví Kundratického potoka. Východně od Vysoké Pece se napojuje na Podkrušnohorský přivaděč. Původně se u Dřínova vléval v nadmořské výšce 235 m n. m. zleva do Bíliny.\n"}
{"id": "1060237", "url": "https://cs.wikipedia.org/wiki?curid=1060237", "title": "Kundratický potok (přítok Podkrušnohorského přivaděče)", "text": "Kundratický potok (přítok Podkrušnohorského přivaděče)\n\nKundratický potok je drobný vodní tok v okresech Chomutov a Most. Potok je dlouhý 6,1 km, plocha povodí měří 42,3 km² a průměrný průtok v ústí je 0,42 m³/s. Spravuje ho státní podnik Povodí Ohře.\n\nPotok pramení v Krušných horách v okrese Most asi 500 m západně od vrcholu Medvědí skály v nadmořské výšce 868 m n. m. Na svém krátkém toku překonává výškový rozdíl přes 500 m. Teče směrem na jih údolím zvaným \"Velké Peklo\" a po necelých dvou kilometrech se do něj zprava vlévá menší potok z údolí \"Malého Pekla\". Jižně od soutoku se zvedá \"Zámecký vrch\" (684 m n. m.) se zbytky hradu Nový Žeberk. Jižní stranu vrchu obtéká další drobný přítok. Asi v polovině vzdálenosti mezi tímto soutokem a Vysokou Pecí tok přehrazuje malá protipovodňová hráz. Dále potok již bez přítoků stéká \"Kundratickým údolím\" k Vysoké Peci. Hned na okraji vesnice z něj odbočuje krátký kanál, který napájí koupaliště, a vzápětí se v nadmořské výšce 330 m n. m. vlévá do Podkrušnohorského přivaděče. Z místa soutoku vzápětí odbočuje betonové odlehčovací koryto, které v případě velkých průtoků převádí část vody do přeložky Vesnického potoka. Původně se vléval do řeky Bíliny.\n"}
{"id": "1060238", "url": "https://cs.wikipedia.org/wiki?curid=1060238", "title": "Šramnický potok", "text": "Šramnický potok\n\nŠramnický potok je drobný vodní tok v okrese Most. Potok je dlouhý 3,9 km, plocha povodí měří 8 km² a průměrný průtok v ústí je 0,1 m³/s. Spravuje ho státní podnik Povodí Ohře.\n\nPotok pramení na jihovýchodním úbočí Medvědí skály v nadmořské výšce 808 m n. m. Na svém krátkém toku překonává výškový rozdíl téměř 500 m. Původně se vléval do Bíliny, ale s rozšiřováním lomu ČSA byl jeho tok sveden pomocí přeložky Šramnického a Černického potoka do Jiřetínského potoka. Od pramene teče směrem na jihovýchod. Cestou míjí objekt historické vodárny zámku Jezeří a vtéká do uklidňovacích nádrží, po nichž následuje betonové koryto, které ho přivádí k hornímu ústí \"Štoly Jezeří\" dlouhé 1 014,5 m. Ta potok svede do údolí Černického potoka. Oba potoky odkud pokračují \"Albrechtickou štolou\" dlouhou 255 m a potom podél horského úpatí k Dolnímu Jiřetínu. Jejich koryto cestou ještě zprava přibírá vodu Albrechtického potoka a vzápětí se zprava vlévá do Jiřetínského potoka.\n"}
{"id": "1060241", "url": "https://cs.wikipedia.org/wiki?curid=1060241", "title": "Miroslav Jirousek", "text": "Miroslav Jirousek\n\nMiroslav Jirousek (* 12. listopadu 1946) je bývalý český fotbalista, záložník.\n\nV československé lize hrál za VCHZ Pardubice, Baník Ostrava a SU Teplice. Nastoupil ve 173 ligových utkáních a dal 17 gólů. Z Teplic odešel do druholigového týmu LIAZ Jablonec. Vítěz Československého poháru 1973 a finalista Československého poháru 1969. V Poháru vítězů pohárů nastoupil v 1 utkání za Baník Ostrava proti 1. FC Magdeburg.\n\n"}
{"id": "1060244", "url": "https://cs.wikipedia.org/wiki?curid=1060244", "title": "Vladimír Vlk (fotbalista)", "text": "Vladimír Vlk (fotbalista)\n\nVladimír Vlk (* 7. listopadu 1953) je bývalý český fotbalista, záložník.\n\nV československé lize hrál za TJ SU Teplice. Nastoupil v 9 ligových utkáních. Odchovanec Teplic hrál po vojně v Děčíně. V lednu 1979 přišel do Teplic pomoci zachránit ligu, po sestupu se v létě téhož roku do Děčína vrátil.\n\n"}
{"id": "1060246", "url": "https://cs.wikipedia.org/wiki?curid=1060246", "title": "Ivan Sesar", "text": "Ivan Sesar\n\nIvan Sesar (* 29. srpna 1989, Mostar, SFR Jugoslávie) je bosenský fotbalový záložník a reprezentant, který hraje od února 2015 v klubu DAC Dunajská Streda. Je to univerzální středopolař, může hrát na tomto postu ofenzivně i defenzivně.\nMá i chorvatský pas.\n\nSesar je odchovancem bosenského klubu NK Široki Brijeg, odkud ještě v mládežnickém věku odešel do chorvatského celku NK Záhřeb, v jehož dresu debutoval v profesionálním fotbale. Sezónu 2009/10 strávil ve slovinském mužstvu FC Koper, s nímž vyhrál domácí ligový titul.\n\nPoté působil postupně v záhřebském týmu NK Lokomotiva (Chorvatsko), bosenském FK Sarajevo, Elazığsporu (zde hostoval) a Akhisar Belediyesporu (oba Turecko).\n\nOd léta 2014 byl bez angažmá. V únoru 2015 se stal posilou slovenského týmu DAC Dunajská Streda, kde dělal tou dobou technického ředitele bývalý chorvatský fotbalista Aljoša Asanović. Angažmá zprostředkovala jeho dcera Anamaria, která se z Ivanem Sesarem dobře zná. Hráč podepsal smlouvu na 2,5 roku.\n\nV bosenském reprezentačním A-mužstvu debutoval 15. 8. 2012 pod trenérem Safetem Sušićem v přátelském utkání v Llanelli proti domácímu týmu Walesu (výhra 2:0).\n\n"}
{"id": "1060249", "url": "https://cs.wikipedia.org/wiki?curid=1060249", "title": "Beltiug", "text": "Beltiug\n\nBeltiug ( ) je rumunská obec v župě Satu Mare. V roce 2011 zde žilo 3 228 obyvatel. K obci kromě Beltiug administrativně náleží pět dalších vesnic.\n\n\n\"údaje z roku 2011\"\n\n"}
{"id": "1060251", "url": "https://cs.wikipedia.org/wiki?curid=1060251", "title": "Frísové", "text": "Frísové\n\nFrísové jsou germánský národ žijící v dnešním Nizozemsku a Německu. Vzhledem k postupné diverzifikaci dnes mluví jedním ze třech dochovalých fríských jazyků. Jednotná fríština vymizela.\n\nFrísové byli ve středověku významnými obchodníky a rejdaři. Jejich stát se nejdřív dostal pod kontrolu Francké říše, později Holandska. Později Frísko ztratilo trvale samostatnost, úředním jazykem se staly ostatní jazyky, fríské jazyky existovaly po několik staletí prakticky pouze v mluvené podobě. V posledních desetiletích začaly být ve všech zemích systematicky vyučovány, vydávají se v nich tiskoviny, rozvíjí se literatura (například nizozemský spisovatel Theun de Vries napsal některá svá díla ve západofríštině).\n\nStará fríština měla velmi blízko ke staré angličtině a i dnešní fríské jazyky jsou považovány za jazyky angličtině nejbližší. Např. anglickému \"green cheese\" (nezralý sýr) odpovídá západofríské \"griene tsiis\", zatímco nizozemsky se totéž řekne \"groene kaas\". Vzhledem k dlouholeté nadvládě ostatních národů však jejich jazyky zanechaly na fríských jazycích přece jen zřetelné stopy. Nejstarší dochované písemné památky jsou ze 13. až 16. století.\n"}
{"id": "1060252", "url": "https://cs.wikipedia.org/wiki?curid=1060252", "title": "Albina Osipowichová", "text": "Albina Osipowichová\n\nAlbina Osipowichová, nepřechýleně Albina Osipowich (26. února 1911, Worcester – 6. června 1964) byla americká plavkyně. Na olympijských hrách 1928 v Amsterdamu získala zlaté medaile v závodě na 100 metrů volným způsobem a ve štafetě 4 × 100 metrů volným způsobem.\n\n"}
{"id": "1060259", "url": "https://cs.wikipedia.org/wiki?curid=1060259", "title": "Okres Janów Lubelski", "text": "Okres Janów Lubelski\n\nOkres Janów Lubelski (polsky \"Powiat janowski\") je okres v polském Lublinském vojvodství. Rozlohu má 875,34 km² a v roce 2013 zde žilo 47 316 obyvatel. Sídlem správy okresu je město Janów Lubelski.\n\nMěstsko-vesnické:\n\nVesnické:\n\n\n"}
{"id": "1060262", "url": "https://cs.wikipedia.org/wiki?curid=1060262", "title": "Rio 2", "text": "Rio 2\n\nRio 2 je americká 3D animovaná dobrodružná filmová komedie z roku 2014. Jde o pokračování filmu Rio z roku 2011. Režisérem filmu je Carlos Saldanha.\n\nBlu a Perla žijí spokojený, zdomácněný život v rezervaci v Riu se svými třemi dětmi, Raubířem, Biou a Karlou. Raubíř, jak už jeho jméno napovídá, rád vše ničí. Touží po dobrodružství. Bia, je chytrolín a všechna zná a ví. Nejstarší Karla si myslí, že už je dospělá a že nepotřebuje neustálý dohled. Perla se rozhodne, že se všichni musí začít chovat jako ptáci, a tak se rozhodne podniknout rodinný výlet do Amazonie. Blu si není jistý, zdali je to dobrý nápad. Nechce opustit své přátele a bojí se nebezpečí, která na ně v džungli mohou čekat. Nakonec na radu přítele tukana Rafaela s výletem souhlasí, protože \"šťastná manželka znamená šťastný život\", jak mu Rafael dokola opakuje. Vydávají se tedy do srdce Amazonie, kde se shodou okolností setkávají se svými příbuznými. Ti jsou taky modří, a tím pádem nejsou posledními ptáky svého druhu na světě. Perla touží po tom v Amazonii zůstat, Blu se v ní ale cítí nesvůj. Není na život v džungli zvyklý. Navíc se snaží spřátelit s tchánem, který má odpor ke všemu, co je nějak spojeno s lidmi. Navíc musí čelit ďábelským plánům odplaty od zlého kakadu Nigela, jenž se spolčil s jedovatou pralesničkou.\n"}
{"id": "1060264", "url": "https://cs.wikipedia.org/wiki?curid=1060264", "title": "José de Jesús Pimiento Rodríguez", "text": "José de Jesús Pimiento Rodríguez\n\nJosé de Jesús kardinál Pimiento Rodríguez (18. února 1919, Zapatoca – 3. září 2019) byl kolumbijský římskokatolický kněz a emeritní arcibiskup Manizales.\n\nNarodil se Agustínovi Pimientovi a Salomé Rodríguez. Svá církevní studia doplnil prve v Menším semináři San Gil a poté ve Vyšším semináři v Bogotě. Na kněze byl vysvěcen 14. prosince 1941 arcibiskupem Ismaelem Perdomo Borrerem. Kněžskou službu vykonával jako vikář koadjutor farnosti Mogotes, katedrály v San Gil a Vélez, profesor semináře, kaplan nemocnice v San Gil, koordinátor Acción Social aj.\n\nDne 14. června 1955 jej papež Pius XII. jmenoval pomocným biskupem Pasta a titulárním biskupem z Apollonis. Biskupské svěcení přijal 28. srpna 1955 z rukou kardinála Crisanta Luque y Sáncheze a spolusvětiteli byli biskup Emilio Botero González a biskup Pedro José Rivera Mejía. Tuto funkci vykonával do 30. prosince 1959 kdy byl jmenován biskupem diecéze Montería.\n\nDne 29. února 1964 byl ustanoven biskupem Garzónu. V letech 1972–1978 byl předsedou Kolumbijské biskupské konference. Dne 22. května 1975 byl jmenován metropolitním arcibiskupem Manizales. Dne 15. října 1996 přijal papež Jan Pavel II. jeho rezignaci na post arcibiskupa, z důvodu dosažení kanonického věku 75 let.\n\nDne 14. února 2015 jej papež František na konzistoři jmenoval kardinálem s titulem-kardinál kněz ze San Giovanni Crisostomo a Monte Sacro Alto.\n\n"}
{"id": "1060267", "url": "https://cs.wikipedia.org/wiki?curid=1060267", "title": "Meung-sur-Loire", "text": "Meung-sur-Loire\n\nMeung-sur-Loire je francouzská obec v departementu Loiret v regionu Centre-Val de Loire. V roce 2012 zde žilo 6 115 obyvatel. Obec leží na pravém břehu řeky Loiry. Je centrem kantonu Meung-sur-Loire.\n\nBaccon, Le Bardon, Baule, Huisseau-sur-Mauves, Dry, Mareau-aux-Prés, Saint-Ay\n\n\"Počet obyvatel\"\n\n"}
{"id": "1060272", "url": "https://cs.wikipedia.org/wiki?curid=1060272", "title": "Ministerstvo spravedlnosti", "text": "Ministerstvo spravedlnosti\n\nMinisterstvo spravedlnosti je ministerstvo, ústřední orgán státní správy, který má na starosti oblast soudnictví, státního zastupitelství, vězeňství apod. Ministerstva států:\n"}
{"id": "1060275", "url": "https://cs.wikipedia.org/wiki?curid=1060275", "title": "Helene Madisonová", "text": "Helene Madisonová\n\nHelene Madisonová, nepřechýleně Helene Madison (19. června 1913, South Bend – 27. listopadu 1970, Seattle) byla americká plavkyně. Na olympijských hrách 1932 v Los Angeles získala tři zlaté medaile.\n\n"}
{"id": "1060279", "url": "https://cs.wikipedia.org/wiki?curid=1060279", "title": "Jaroslav Škarvan", "text": "Jaroslav Škarvan\n\nJaroslav Škarvan (* 3. dubna 1944 Plzeň, Protektorát Čechy a Morava) byl československý házenkářský brankář, stříbrný medailista z letních olympijských her v Mnichově v roce 1972. V roce 1967 byl také součástí týmu, který vyhrál zlato na mistrovství světa v házené.\n\nSvoji házenkářskou kariéru začal v týmu Škoda Plzeň, později přestoupil do klubu HC Dukla Praha.\n"}
{"id": "1060280", "url": "https://cs.wikipedia.org/wiki?curid=1060280", "title": "Outro", "text": "Outro\n\nOutro může znamenat:\n\n\n"}
{"id": "1060284", "url": "https://cs.wikipedia.org/wiki?curid=1060284", "title": "Outro (hudba)", "text": "Outro (hudba)\n\nOutro (též outtro) je anglismus a český slangový výraz z hudební terminologie pro kratší instrumentální skladbu uzavírající celé album nebo koncert. Jde o opak Intra (otevírací pasáž).\n"}
{"id": "1060285", "url": "https://cs.wikipedia.org/wiki?curid=1060285", "title": "Karl-Josef Rauber", "text": "Karl-Josef Rauber\n\nKarl-Josef kardinál Rauber (* 11. dubna 1934, Norimberk) je německý římskokatolický kněz, arcibiskup a emeritní apoštolský nuncius.\n\nNarodil se doktorovi Leopoldovi Rauberovi a učitelce Mathilde Wedermann. Pokřtěn byl 13. dubna 1934 v kapli nemocnice Theresienkrankenhaus otcem Josefem Wagnerem. Základní školu navštěvoval v Norimberku a Körbeldorfu, kam se přestěhoval se svou matkou po bombardování Norimberku za Druhé světové války. Později se přestěhovali do Saarbrückenu a pak do Mohuče. Středoškolské vzdělání získal na Benediktinském gymnáziu svatého Michaela v Mettenu, který dokončil roku 1950. Teologii a filosofii studoval na Mohučské Univerzitě Johannese Gutenberga. Na kněze byl vysvěcen 28. února 1959 biskupem Albertem Stohrem a stal se kaplanem farnosti Liebfrauen.\n\nDne 1. října 1962 začal studovat na Papežské Gregoriánské univerzitě v Římě, kde roku 1966 získal doktorát z kanonického práva. Současně studoval diplomacii na Papežské církevní akademii. Mimo rodné němčiny ovládá, angličtinu, francouzštinu, italštinu, španělštinu a latinu.\n\nDne 1. října 1966 vstoupil do diplomatických služeb Svatého stolce a začal působit ve Státním sekretariátu jako osobní sekretář arcibiskupa Giovanni Benelliho. Poté jako substitut Státního sekretariátu, auditor nunciatur, a do roku 1977 byl hlavou Německé sekce. Dne 20. října 1971 mu byl udělen titul Kaplana Jeho Svatosti a 22. prosince 1976 titul Preláta Jeho Svatosti.\n\nV letech 1977-1981 působil na apoštolské nunciatuře v Belgii, v letech 1981-1982 v Řecku. Dne 1. února 1982 byl jmenován chargé d'affaires \"ad interim\" papežské reprezentace v Ugandě.\n\nDne 18. prosince 1982 jej papež Jan Pavel II. jmenoval apoštolským pro-nunciem Ugandy a titulárním arcibiskupem z Iubaltiany. Biskupské svěcení přijal 6. ledna 1983 z rukou papeže Jana Pavla II. a spolusvětiteli byli arcibiskup Eduardo Martínez Somalo a arcibiskup Duraisamy Simon Lourdusamy.\n\nDne 22. ledna 1990 byl jmenován prezidentem Papežské církevní akademie.\n\nDne 16. března 1993 byl jmenován apoštolským nunciem v Lichtenštejnsku a Švýcarsku. Tuto funkci vykonával do 25. dubna 1997 kdy se stal apoštolským nunciem v Moldavsku a v Maďarsku.\n\nDne 22. února 2003 byl ustanoven nunciem v Belgii a v Lucembursku.\n\nDne 18. června 2009 přijal papež jeho rezignaci na post nuncia v Belgii z důvodu dosažení kanonického věku 75 let a 24. července 2009 rezignaci na nuncia v Lucembursku.\n\nDne 14. února 2015 jej papež František na konzistoři jmenoval kardinálem s titulem kardinál-jáhen ze Sant'Antonio di Padova a Circonvallazione Appia.\n"}
{"id": "1060288", "url": "https://cs.wikipedia.org/wiki?curid=1060288", "title": "Nenad Starovlah", "text": "Nenad Starovlah\n\nNenad Starovlah (* 29. července 1955, Sarajevo) je bývalý jugoslávský fotbalový obránce bosenského původu a později trenér. Celou svou fotbalovou kariéru strávil v klubu FK Željezničar Sarajevo, který poté vedl i jako kouč. Dále trénoval kluby a reprezentace v Jugoslávii, Bosně a Hercegovině, Srbsku, Řecku, Černé Hoře.\n\nV klubu FK Željezničar Sarajevo začal hrát ve svých 13 letech a v sedmadvaceti zde ukončil kariéru.\n\nZa A-mužstvo jugoslávské reprezentace debutoval 1. 4. 1979 v kvalifikačním zápase v Nikósii proti domácímu týmu Kypru (výhra 3:0).\n\nCelkem odehrál v letech 1979–1980 dva zápasy.\n"}
{"id": "1060290", "url": "https://cs.wikipedia.org/wiki?curid=1060290", "title": "FK Pelhřimov", "text": "FK Pelhřimov\n\nFotbalový klub Pelhřimov je český fotbalový klub z Pelhřimova, hrající v sezóně 2017/18 Přebor Kraje Vysočina (5. nejvyšší soutěž). Klub byl založen v roce 1922 pod názvem AFK Marathon Pelhřimov.\n\nZdroj: \n\n\nPoznámky:\n\nFK Pelhřimov „B“ byl rezervní tým Pelhřimova. Do sezóny 2015/16 hrál v I. A třídě Kraje Vysočina - sk. A (6. nejvyšší soutěž). Největšího úspěchu dosáhl klub v sezóně 2010/11, kdy se v I. A třídě Kraje Vysočina (6. nejvyšší soutěž) umístil na 3. místě.\n\n"}
{"id": "1060294", "url": "https://cs.wikipedia.org/wiki?curid=1060294", "title": "Swartzieae", "text": "Swartzieae\n\nSwartzieae je tribus (seskupení rodů) čeledi bobovité dvouděložných rostlin. Zahrnuje více než 250 druhů v 17 rodech a je rozšířen v tropické Americe a Africe. Zástupci tribu jsou dřeviny se zpeřenými nebo jednoduchými listy a květy se zvláštní stavbou. Mnohé druhy jsou těženy pro dřevo, některé jsou pěstovány v tropech jako okrasné rostliny nebo mají jedlé plody.\n\nZástupci tribu \"Swartzieae\" jsou stromy nebo řidčeji keře (zcela výjimečně liány) s lichozpeřenými nebo sudozpeřenými, jednoduchými či jednolistými střídavými listy. Palisty jsou mohou být vytrvalé nebo chybějí či jsou nezřetelné. Lístky složených listů jsou střídavé nebo vstřícné. Květy jsou uspořádány v úžlabních či vrcholových hroznech nebo latách, řidčeji v květenstvích tvořených svazečky. U některých zástupců vyrůstají květenství z kmene či straších větví (kauliflorie). Květy mohou být poměrně velké a nápadné i drobné a bezkorunné. Kalich je pravidelný nebo dvoustranně souměrný, v poupěti celistvý a v průběhu otevírání květu pukající na 1 až 5 více či méně nesouměrných částí. Koruna je dvoustranně souměrná, tvořená 1 až 6 korunními lístky nebo zcela chybí. Korunní lístky jsou na bázi nehetnaté nebo přisedlé. Tyčinek je 7 až mnoho a jsou volné. Semeník je stopkatý až přisedlý a obsahuje 2 až mnoho vajíček. Plodem je pukavý či nepukavý, tenký až dřevnatý lusk nebo jsou plody nepukavé a uvnitř dužnaté, připomínající peckovici (\"Cordyla\", \"Zollernia\"). Semena jsou křídlatá nebo bezkřídlá, u některých druhů s míškem.\n\nTribus \"Swartzieae\" zahrnuje 17 rodů a asi 258 druhů. Největší rody jsou dvouřadka (\"Swartzia\", asi 180 druhů), \"Ateleia\" (20) a \"Aldina\" (14 druhů). Tribus je rozšířen v Americe od Mexika po Argentinu a v Karibiku, v tropické Africe a na Madagaskaru. V Africe rostou rody\n\"Baphiopsis\", \"Bobgunnia\", \"Cordyla\" a \"Mildbraediodendron\", ostatní jsou neotropické. Na Madagaskar přesahuje z Afriky pouze rod \"Cordyla\".\n\nZástupci tribu \"Swartzieae\" se stavbou květů vymykají ostatním bobovitým a jejich květy nemají charakteristický motýlovitý vzhled. Mezi význačné morfologické znaky náleží kalich, který je v poupěti celistvý a puká na nepravidelné díly až v průběhu otevírání květu, dále pomnožené tyčinky a redukovaná koruna, která je často tvořena jediným korunním lístkem.\n\nTribus vykazuje přechodné znaky mezi podčeleděmi \"Faboideae\" a \"Caesalpinioideae\" (respektive mezi čeleděmi bobovité s.str. a sapanovité) a v minulosti byl přesouván tam a zpět, případně mu byla vyčleněna zvláštní, 4. podčeleď bobovitých.\nVýsledky molekulárních, anatomických a morfologických studií naznačují, že tento tribus v současném pojetí není monofyletický a že někteří zástupci jsou více příbuzní tribům \"Sophoreae\", \"Dipterygeae\" and \"Dalbergieae\" než ostatním rodům tribu. Výzkum však není dokončen.\n\nRody \"Ateleia\", \"Cyathostegia\" a \"Trischidium\" byly v minulosti řazeny do tribu \"Sophoreae\". Rod \"Bobgunnia\" byl popsán v roce 1997 a byly sem přeřazeny jediné 2 africké druhy z rodu \"Swartzia\".\n\nDruh \"Bobgunnia madagascariensis\" se navzdory názvu na Madagaskaru vůbec nevyskytuje a pochází z tropické Afriky.\n\n\nMnohé druhy tohoto tribu jsou těženy pro dřevo, v tropické Americe zejména \"Aldina heterophylla\", \"Amburana cearensis\", \"Bocoa\", \"Exostyles\", \"Holocalyx balansae\", \"Swartzia\" aj., v Africe \"Bobgunnia\" a \"Mildbraediodendron excelsum\". Některé druhy mají využití v medicíně nebo jsou v tropech pěstovány jako okrasné dřeviny. Africký druh \"Cordyla africana\" má jedlé plody.\n\n\"Aldina\", \"Amburana\", \"Ateleia\", \"Baphiopsis\", \"Bobgunnia\", \"Bocoa\", \"Candolleodendron\", \"Cordyla\", \"Cyathostegia\", \"Exostyles\", \"Harleyodendron\", \"Holocalyx\", \"Lecointea\", \"Mildbraediodendron\", \"Swartzia\", \"Trischidium\", \"Zollernia\"\n"}
{"id": "1060297", "url": "https://cs.wikipedia.org/wiki?curid=1060297", "title": "Chris Kyle", "text": "Chris Kyle\n\nChris Kyle celým jménem Christopher Scott Kyle (8. dubna 1974 Odessa – 2. února 2013 Erath County) byl americký voják, člen Navy SEALs. Patřil k nejúspěšnějším odstřelovačům v historii ozbrojených sil Spojených států. Ve válce v Iráku dosáhl během 4 operačních turnusů celkem 260 zásahů, z toho 160 zásahů Pentagon oficiálně potvrdil.\n\nV námořnictvu Spojených států amerických sloužil v letech 1999–2009. V tomto období se účastnil čtyř misí v Iráku. Během druhé bitvy o Fallúdži dosáhl 40 zásahů. Během působení v Ramádí, kde byl protivníky přezdíván jako Szajtan ar-Ramadi (Ďábel z Ramádí), byla na něho i vypsána odměna za jeho dopadení, nejdříve $20,000 a později $80,000. Během misí byl dvakrát zraněn a šestkrát přežil blízký výbuch miny. Jeden z jeho největších úspěchů bylo zneškodnění nepřátelského odstřelovače na vzdálenost 1920 metrů. Byl několikrát oceněn medailí za statečnost, dvakrát mu byla udělena Stříbrná a pětkrát Bronzová hvězda. \n\nV roce 2009 opustil americké námořnictvo a spolu s manželkou a dvěma dětmi se usadili v Texasu. Po odchodu ze služby vedl bezpečnostní firmu Craft International, která poskytuje výcvik pro odstřelovače a bezpečnost. V roce 2012 vydal autobiografickou knihu \"Americký sniper\".\n\nByl zastřelen 2. února 2013 na ranči Rough Creek v texaském Glen Rose. Vrahem byl voják Eddie Ray Routh, který trpěl posttraumatickou stresovou poruchou. Spolu s ním Eddie Ray Routh zastřelil i jeho přítele a bývalého vojáka Chada Littlefielda. Kyle je pohřben v texaském Austinu. V roce 2014, byl podle Kyleovy autobiografie natočen stejnojmenný válečný film \"Americký sniper,\" režírovaný Clintem Eastwoodem, který získal Oscara za nejlepší zvuk, a byl nominován v dalších 5 kategoriích včetně nejlepšího herce v hlavní roli - Bradley Cooper, nejlepší scénář a nejlepší film. 2. února 2015, 2 roky přesně po Kyleově vraždě vyhlásil guvernér státu Texas Greg Abbott tento den \"Dnem Chrise Kylea\".\n"}
{"id": "1060298", "url": "https://cs.wikipedia.org/wiki?curid=1060298", "title": "Luis Héctor Villalba", "text": "Luis Héctor Villalba\n\nLuis Héctor kardinál Villalba (* 11. října 1934, Buenos Aires) je argentinský římskokatolický kněz, emeritní arcibiskup Tucumánu a kardinál.\n\nZákladní a střední vzdělání získal v Buenos Aires. Roku 1952 vstoupil do Metropolitního semináře v Buenos Aires. Na kněze byl vysvěcen 24. září 1960 kardinálem Antoniem Caggianem. Primiční mši sloužil v kostele svaté Julie a svou kněžskou službu vykonával ve svém rodném městě. Roku 1961 odešel studovat na Papežskou Gregoriánskou univerzitu v Řím, kde získal licenciát teologie a z církevní historie. Roku 1964 se vrátil domů a stal se vikářem farnosti svatého Mikuláše z Bari. V letech 1965-1969 byl formátorem Vyššího semináře Villa Devoto. Dále působil jako profesor církevní historie na fakultě teologie Papežské katolické univerzity v Argentině, prefekt Vyššího semináře, děkan teologické fakulty, ředitel Institutu povolání San José, kněz farnosti svaté Růženy z Limy v Buenos Aires.\n\nDne 20. října 1984 jej papež Jan Pavel II. jmenoval pomocným biskupem Buenos Aires a titulárním biskupem z Ofeny. Biskupské svěcení přijal 22. prosince 1984 z rukou kardinála Juana Carlose Aramburu a spolusvětiteli byli biskup Arnaldo Clemente Canale a biskup Carmelo Juan Giaquinta. Tuto funkci vykonával do 16. července 1991 kdy byl jmenován biskupem San Martín.\n\nDne 8. července 1999 byl ustanoven metropolitním arcibiskupem Tucumánu. Pallium převzal 29. června 2000 od papeže Jana Pavla II.\n\nDne 10. června 2011 přijal papež Benedikt XVI. jeho rezignaci na post metropolitního arcibiskupa Tucumánu, z důvodu dosažení kanonického věku 75 let.\n\nDne 14. února 2015 jej papež František na konzistoři jmenoval kardinálem s titulem-kardinál kněz ze San Girolamo a Corviale.\n\n"}
{"id": "1060303", "url": "https://cs.wikipedia.org/wiki?curid=1060303", "title": "TJ Slavoj TKZ Polná", "text": "TJ Slavoj TKZ Polná\n\nTJ Slavoj TKZ Polná (celým názvem: Tělovýchovná jednota Slavoj Továrna na kovové zboží Polná) je český fotbalový klub, který sídlí v Polné v Kraji Vysočina. Založen byl v roce 1927 pod názvem SK Polná. Svůj současný název nese od roku 1992. Od sezóny 2011/12 hraje Moravsko-Slezskou Divizi - skupinu D (MSD-D) (4. nejvyšší soutěž). Klubové barvy jsou modrá a bílá.\n\nSvé domácí zápasy odehrává na městském fotbalovém stadionu Polná s kapacitou 1 000 diváků.\n\nZdroj: \n\n\nZdroj: \n\n\n\nZdroj: \n\nTJ Slavoj TKZ Polná „B“ je rezervní tým Polné, hrající od sezóny 2017/18 I. B třídu Kraje Vysočina (7. nejvyšší soutěž). Největšího úspěchu dosáhl v sezóně 2014/15, kdy se v I. A třídě Kraje Vysočina (6. nejvyšší soutěž) umístil na 4. místě.\n\n\nZdroj: \n\n\n\nZdroj: \n\n\n"}
{"id": "1060307", "url": "https://cs.wikipedia.org/wiki?curid=1060307", "title": "Júlio Duarte Langa", "text": "Júlio Duarte Langa\n\nJúlio Duarte kardinál Langa (* 27. října 1927, Mangunze) je mosambický římskokatolický kněz a emeritní biskup Xai-Xai.\n\nPřed vstupem do Semináe v Magude, navštěvoval místní školu. Pak studoval v Semináři v Namaache. Na kněze byl vysvěcen 9. června 1957. Stal se asistentem kněze Misie v Malaisse. Byl jmenován diecézním konzultorem a členem Rady kněžích. Působil jako generální vikář diecéze João Belo. Vzhledem k jeho hluboké znalosti místního jazyka, dohlížel na překlad textů Druhého vatikánského koncilu.\n\nDne 31. května 1976 jej papež Pavel VI. jmenoval biskupem diecéze João Belo. Dne 1. října 1976 došlo k přejmenování diecéze na Xai-Xai. Biskupské svěcení přijal 24. října 1976 z rukou arcibiskupa Alexandra José Maria dos Santose a spolusvětiteli byli arcibiskup Francesco Colasuonno a biskup Januário Machaze Nhangumbe.\n\nDne 24. června 2004 přijal papež Jan Pavel II. jeho rezignaci na post biskupa z důvodu dosažení kanonického věku 75 let.\n\nDne 14. února 2015 jej papež František na konzistoři jmenoval kardinálem s titulem kardinál-kněz ze San Gabriele dell'Addolorata.\n\n"}
{"id": "1060309", "url": "https://cs.wikipedia.org/wiki?curid=1060309", "title": "František Brůna", "text": "František Brůna\n\nFrantišek Brůna (13. října 1944 Dolní Kralovice, Protektorát Čechy a Morava – 24. dubna 2017 Benešov) byl československý házenkář. Hrával na pozici spojka. Je stříbrným medailistou z letních olympijských her v Mnichově v roce 1972. Získal také zlatou medaili na mistrovství světa v házené ve Švédsku v roce 1967 a bronzovou medaili na mistrovství světa v ČSSR v roce 1964.\n\nV civilu pracoval jako horník. Jeho hráčská kariéra je spojena s týmem Baník Karviná, se kterým dvakrát vyhrál titul mistra Československa (sezóny 1967/68 a 1971/72).\n"}
{"id": "1060310", "url": "https://cs.wikipedia.org/wiki?curid=1060310", "title": "FC Velké Meziříčí", "text": "FC Velké Meziříčí\n\nFC Velké Meziříčí (celým názvem: Football Club Velké Meziříčí) je český fotbalový klub, který sídlí ve Velkém Meziříčí v Kraji Vysočina. Založen byl v roce 1906. Od sezony 2015/16 nastupuje v MSFL (3. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu U Tržiště s kapacitou 2 500 diváků.\n\n\nZdroj: \n\n\n\nZdroj: \n\nPoznámky:\n\nFC Velké Meziříčí „B“ je rezervní tým Velkého Meziříčí, hrající od sezóny 2015/16 Přebor Kraje Vysočina (5. nejvyšší soutěž). Největšího úspěchu dosáhlo B-mužstvo v sezóně 2015/16, kdy se v Přeboru Kraje Vysočina umístilo na 4. příčce.\n\n\nZdroj: \n\n\n\nZdroj: \n\nFC Velké Meziříčí „C“ je druhým rezervním týmem Velkého Meziříčí, který byl založen v roce 2013. Od sezony 2013/14 nastupuje v nejnižší soutěži.\n\n\nZdroj: \n\n\n\nZdroj: \n\n\n"}
{"id": "1060311", "url": "https://cs.wikipedia.org/wiki?curid=1060311", "title": "Jasudži Mijazaki", "text": "Jasudži Mijazaki\n\nJasudži Mijazaki ( 宮崎康二; 15. října 1916, Kosai – 30. prosince 1989) byl japonský plavec. Na olympijských hrách 1932 v Los Angeles získal zlaté medaile v závodě na 100 metrů volným způsobem a ve štafetě 4 × 200 metrů volným způsobem. Po návratu do Japonska studoval na univerzitě Keió a přestal závodně sportovat, byl však trenérem/kapitánem univerzitního plaveckého oddílu. Po válce, v roce 1954 se přestěhoval do města Nišinomija (v prefektuře Hjógo), kde po dobu 18 let byl předsedou Japonské plavecké federace.\n\n"}
{"id": "1060317", "url": "https://cs.wikipedia.org/wiki?curid=1060317", "title": "Euchresta", "text": "Euchresta\n\nEuchresta je rod dvouděložných rostlin z čeledi bobovité a jediný rod tribu Euchresteae. Zahrnuje 4 druhy keřů se zpeřenými listy a motýlovitými květy, rozšířené pouze v Asii.\n\nZástupci rodu \"Euchresta\" jsou keře se střídavými lichozpeřenými listy složenými ze 3 až 7 lístků. Palisty jsou drobné a opadavé. Květy jsou uspořádané v jednoduchém hroznu. Kalich je zvonkovitý až trubkovitý, zakončený 5 zuby. Pavéza je úzká, delší než člunek a křídla, křídla jsou podlouhlá, mírně zahnutá, na vrcholu tupá a na bázi dlouze nehetnatá, člunek je tvarově podobný křídlům. Tyčinek je 10 a jsou dvoubratré (9+1). Semeník je stopkatý, obsahuje 1 nebo 2 vajíčka a nese nitkovitou čnělku zakončenou drobnou hlavatou bliznou. Plody připomínají peckovici, jsou nepukavé, jednosemenné, vejcovité nebo eliptické, modrofialové.\n\nRod \"Euchresta\" zahrnuje 4 druhy. Je rozšířen od Indie a Číny po Japonsko a Jihovýchodní Asii. Nejrozsáhlejší areál rozšíření má druh \"Euchresta horsfieldii\". Zástupci rodu \"Euchresta\" rostou zejména ve stálezelených širokolistých lesích na vápencových podkladech.\n\nV minulosti byl rod \"Euchresta\" řazen do tribu \"Dalbergieae\", od roku 1973 je řazen do samostatného tribu \"Euchresteae\". Výsledky fylogenetických studií ukazují, že rod \"Euchresta\" je blízce příbuzný rodu \"Sophora\" a v budoucnosti s ním bude možná spojen.\n\n"}
{"id": "1060319", "url": "https://cs.wikipedia.org/wiki?curid=1060319", "title": "Zdeněk Palusga", "text": "Zdeněk Palusga\n\nZdeněk Palusga (* 27. března 1956) je český herec, v současnosti (od r. 1998) člen souboru Divadla Na Fidlovačce, Praha. Je ženatý, má jednoho syna.\n\nPochází z Frýdku-Místku. Po studiích na gymnáziu ve Frýdlantě nad Ostravicí vystudoval JAMU v Brně - obor herectví. V roce 1979 získal angažmá ve Státním divadle O. Stibora v Olomouci (dnes Moravské divadlo), v letech 1988 - 1992 působil v činohře Divadla F. X. Šaldy v Liberci, poté byl angažován do divadla Labyrint (dnes Švandovo divadlo) v Praze, kde působil nejen jako herec, ale i jako lektor Dětského divadelního studia Praha 5 (zakládající člen). Od roku 1998 hraje v Divadle Na Fidlovačce. Spolupracoval také s Divadlem v Řeznické a účinkoval i v pražské Viole. Je autorem několika divadelních her - např. Císařovna Rézi, Chytrák Sam a Hlupák Gimpl, Černý kříž aj. Za hru Taxis získal v roce 2013 Cenu Alfréda Radoka za třetí místo v dramatické soutěži.\n\n\n\n\n"}
{"id": "1060321", "url": "https://cs.wikipedia.org/wiki?curid=1060321", "title": "Oldřich Hejl", "text": "Oldřich Hejl\n\nOldřich Hejl (12. září 1910 Lomnice – 6. listopadu 1942 Vratislav) byl československý voják, dělostřelec, a za druhé světové války v letech 1939 a 1940 účastník domácího odboje<ref name=\"Zákon 255/1946 Sb.\">Dle § 1 odst. 1, písm. e,g zákona č. 255/1946 Sb. (http://www.abscr.cz/data/pdf/normy/zakon255-1946.pdf)</ref> coby člen Obrany národa na Uherskohradišťsku. Od roku 1940 byl až do své smrti politickým vězněm nacistického režimu, který jej nechal popravit.\n\nNarodil se v Lomnici u Tišnova v domě č. 9 jako nejmladší syn (a třetí dítě) soukromého zámečníka Jakuba Hejla (21. května 1876 – 16. dubna 1951) a jeho manželky Aloisie, rozené Oulehlové (24. října 1882 – 2. listopadu 1977). V mládí byl mezi lety 1916 a 1922 žákem pětitřídní smíšené školy obecné v Lomnici. Od roku 1922 do roku 1926 studoval městské reformní reálné gymnázium v Tišnově. Po maturitě se rozhodl, po vzoru svého otce a staršího bratra Vladimíra, vyučit strojnickému řemeslu, a proto navštěvoval dvojtřídní všeobecnou živnostenskou školu pokračovací v Lomnici, jejímž ředitelem byl Bohumír Klement. V letech 1928 až 1932 studoval v Brně na Vyšší průmyslové škole elektrotechnické při první státní čsl. průmyslové škole. V roce 1930 vykonal zkoušku z řízení motorových vozidel.\n\nVojenskou prezenční službu vykonával od 1. října 1932 do 29. března 1934 u sboru dělostřeleckého pluku 8 v Opavě. Ta ho natolik nadchla, že se rozhodl spojit svůj další život s československou armádou. Od března 1935 tudíž vykonával dobrovolnou další činnou službu u dělostřeleckého pluku 8 v Opavě. Aby se mohl stát vojákem z povolání, absolvoval školu na důstojníky v záloze v Opavě, a dle dekretu ministerstva národní obrany se od 1. března 1937 stal důstojníkem dělostřelectva z povolání. Tuto funkci vykonával až do 30. června 1939, kdy byl dle výnosu Vůdce a říšského kancléře Adolfa Hitlera propuštěn ze svazku bývalé branné moci. Po rozpuštění branné moci se začal živit jako prodejní úředník Auto Praga, Českomoravské-Kolben-Daněk v Uherském Hradišti. S Uherským Hradištěm byl pak spojen i jeho další život.\n\nJako i pro většinu českého obyvatelstva byla i pro Oldřicha Hejla okupace Československa a zřízení protektorátu Čechy a Morava velkou ranou. Jako důstojník československé armády však nechtěl nečinně přihlížet destrukci národa a vlasti. Rozhodl se proto vstoupit do Obrany národa (ON), přesněji řečeno do její odnože na Uherskohradišťsku. Úlohou Obrany národa bylo přijímat další členy, propagovat protinacistické smýšlení, ale také sabotáže, získávání a ukrývaní zbraní, organizace přechodů přes státní hranici, apod. ON byla na Uherskohradišťsku rozdělena do několika skupin, které měly různé úkoly. Oldřich Hejl byl společně s poručíkem Jiřím Kličkou členem sabotážní skupiny, jejímž úkolem bylo vkládání časovaných náloží z Baťových laboratoří do vagónových zásilek, rušení výroby ve zbrojovkách, odcizování zbraní a granátů, odstraňování orientačních tabulí na silnicích, šíření infekčních chorob mezi nepřáteli, odcizování pošty pro gestapo a jiné sabotážní úkoly. Velké množství členů však bylo prozrazeno, i díky široké spolupráci občanů s gestapem a krutým vyslýchacím metodám. Největší ranou však bylo v roce 1940 objevení deníku Karla Nigeuna se jmény mnoha členů ON, který posléze posloužil jako důkaz v procesu se členy ON. Podobně jako více než 500 členů v Uherském Hradišti byl odhalen i Oldřich Hejl, který byl zatčen 16. dubna 1940.\n\nPo svém zatčení byl nejprve vězněn v Sušilových kolejích v Masarykově čtvrti v Brně, kde brněnské gestapo vytvořilo pro likvidaci Obrany národa zvláštní referáty II BM a II BM/SO, vedené komisařem Ewaldem Taudtem. Následně byl převezen do Kounicových kolejí v Brně-Žabovřeskách. Z Brna byl deportován do Vratislavi, kde byla hlavní věznice pro lidi odeslané brněnskou úřadovnou gestapa. Podmínky ve vratislavské věznici byly strašlivé – strava byla minimální, existovaly zde špatné hygienické podmínky, v zimním období lidé trpěli zimou. To vše mělo za následek smrt mnoha vězňů. Prováděly se zde také popravy gilotinou – stejný osud později zastihl i Oldřicha Hejla. Odtud byl převezen do věznice Mírov, která sloužila jako shromaždiště vězňů určených pro další transport. Mezitím byl 4. srpna 1942 odsouzen Lidových soudem v Berlíně k trestu smrti za přípravu velezrady vůči Říši. Poslední přesun podstoupil zpět do Vratislavi, kde čekal na vykonání rozsudku. Po tříměsíčním čekání byl 6. listopadu 1942 v 19:00 popraven. Jeho ostatky byly uloženy ve Vratislavi do hrobu pod číslem 1020.\n\nBěhem svého pobytu ve věznicích byl vystavován krutému zacházení a výslechům. Zpočátku mu byly dovoleny balíčky osobních věcí a potravin od rodiny, později byla korespondence omezena na jeden dopis měsíčně. Ale ani nelidské zacházení nedokázalo zlomit jeho bojovného ducha. Velkou oporou mu byla víra v Boha a touha znovu obejmout své nejbližší. Jeho oblíbeným heslem bylo: „Po každé noci přijde den.“ od Shakespeara, které často doplňoval slovy: „Čím temnější noc, tím jasnější den.“ V dochované korespondenci nikdy neprojevoval slabost a pevně věřil v osvobození Československa, kterého se ale nedočkal. K rozveselení ostatních vězňů vedl na Mírově pěvecký kroužek, kde si spolu večer vězni zpívali slovácké písničky, a krátili tak dlouhý čas. Jeho oblíbeným popěvkem bylo: „Naši věrnost nic nezlomí“. I přes veškerou snahu rodiny a četná odvolání nebyl propuštěn a veškeré námitky byly zamítnuty.\n\nPo druhé světové válce byly jeho ostatky převezeny zpět do Československa a 6. července 1946 byly v Lomnici pohřbeny s vojenskými poctami. Pohřbu se kromě rodiny zúčastnily stovky spoluobčanů, přátel a kolegů.\n\n\n\n\n"}
{"id": "1060322", "url": "https://cs.wikipedia.org/wiki?curid=1060322", "title": "Heinrich Teweles", "text": "Heinrich Teweles\n\nHeinrich Teweles (13. listopadu 1856, Praha, Rakouské císařství – 9. srpna 1927, Prein (Reichenau an der Rax), První Rakouská republika) byl pražský, německy píšící novinář, spisovatel, dramatik a divadelní ředitel.\n\nHeinrich Teweles se narodil 13. listopadu 1856 jako jedno z osmi dětí židovského obchodníka Moritze Tewelese a Rebeky/Rosie, roz. Wahleové. Již od dětství inklinoval k psaní; v devíti letech napsal drama \"Peter der Große\" (Petr Veliký) a během studia na Malostranském gymnáziu si sám vydával a psal časopis \"Deutscher Parnassus\". Po maturitě studoval od roku 1874 na právnické fakultě Karlo-Ferdinandovy univerzity. V této době se angažoval v jazykových a kulturně politických snahách pražských Němců. Krátce byl úředníkem finanční prokuratury, brzy se však stal novinářem, spisovatelem a dramatikem. Od roku 1876 spolupracoval s měšťansko-liberálním listem Davida Kuha (1819–1879) \"Tagesbote aus Böhme\"n, po jeho smrti pak přešel do redakce týdeníku \"Montags-Revue aus Böhmen\". Zároveň přispíval do nacionálně-liberálního deníku \"Bohemia\".\n\nJeho článků z divadelní rubriky si brzy povšiml ředitel německého divadla Angelo Neumann a v roce 1887 – v souvislosti s připravovaným otevřením budovy Nového německého divadla – přijal Tewelese jako dočasného dramaturga pro činohru. Spolupráce se osvědčila a bývalý právník začal vybírat hry a také koncipovat vlastní činoherní cykly. Neumann mu nabídl uvedení jeho hry \"Das Ehe-Recht\" (Manželské právo). Nastudování se dočkaly rovněž jeho úspěšné komedie \"Der Ring des Polykrates\" (Polykratův prsten), \"Die Gesellschafterin\" (Společnice) a \"Mein Papa\" (Můj tatínek). Vedle práce pro divadlo vydal v roce 1894 Teweles antologii \"Prager Dichterbuch\", v níž prezentoval ukázky prací svých současníku z okruhu spolku německých spisovatelů a umělců Concordia. Po celá devadesátá léta byl považován z přirozeného kandidáta na ředitelskou funkci pro případ, že by Neumann z Prahy odešel. Nakonec však odešel sám Teweles, patrně unaven Neumannovým autoritativním rozhodováním, na místo šéfredaktora Prager Tagblattu, které mu v roce 1899 nabídl vydavatel Wilhelm Mercy. Ve funkci však zůstal až do roku 1903, protože Neumannovi se nedařilo získat nového spolupracovníka ze zahraničí.\n\nPrager Tagblatt byl vedle Bohemie nejvýznamnějším pražským listem. Kromě politiky se podrobně psalo zejména o hospodářském a společenském životě, přičemž v národnostních otázkách byly tyto noviny klidnější a zdrženlivější než o něco radikálnější Bohemie. To Tewelesovu naturelu dokonale vyhovovalo. Bohatá kulturní rubrika, za kterou převzal odpovědnost, např. otiskovala každodenní programy českých divadel. Jako bývalý dramaturg psal nyní Teweles kritiky na představení Neumannova divadla, což však jejich vztahy zřejmě nepoznamenalo. Za období v Prager Tagblattu publikoval cestopisné črty \"Harzreise und andere Fahrten\" (Cesta po Harzu a jiné výlety) a humorné historky \"Das Romanschiff\" (Románová loď).\n\nPo smrti Angela Neumanna v roce 1910 byl Teweles jeho rodinou pověřen k dočasnému vedení Stavovského i Nového německého divadla. Zpočátku si chtěl současně udržet své místo šéfredaktora, což se však po půlročním provizoriu ukázalo nemožným. Ke své přihlášce ke konkurzu přiložil obšírný plán financování divadla ze soukromých i veřejných zdrojů a 15. října 1911 byl (bez konkurzu) jmenován ředitelem na deset let. Podnikal na vlastní divadelní koncesi, pro kterou však neměl dostatečný kapitál, a byl tak odkázán na dary a příjem ze vstupného. Polovinu jeho funkčního období překrývala katastrofa první světové války, během níž Teweles energicky zvládal vážné materiální problémy. Jako divadelní ředitel byl zcela jiným typem než jeho předchůdce. Na rozdíl od Neumannova intenzivního osobního zaujetí si zachovával k divadelnímu prostředí ironický odstup. Jako rodilý Pražan pak vycházel vstříc pražskému publiku a neměl Neumannovy ambice vést scénu evropského významu. Věnoval se především činohře, přičemž uvádění Schnitzlerových, Herzlových, Shawových a Galsworthyho her či hostování celých zahraničních souborů mu někdy kritika zazlívala. Na jeho pozvání v Praze hostoval Max Reinhardt, jehož koncept divadla v důvěrném měřítku, tzv. „Kammerspiele“, Teweles převzal a v roce 1916 k těmto komorním hrám jako dramaturga povolal Hanse Demetze. Protože neměl žádné zkušenosti s operou, ustanovil jejím šéfem vídeňského skladatele a dirigenta Alexandera Zemlinského, který její úroveň viditelně pozvedl. Událostí se stalo první uvedení Wagnerova \"Parsifala\" 1. ledna 1914 a také kvalitní nastudování Straussových oper. Italskou hudbu, na níž nebyl Zemlinsky specializován, dirigoval kapelník Pietro Stermich, existenční oporu potom divadlu poskytoval přibližně třetinový podíl hojně navštěvované operety. Třebaže Teweles uváděl hodnotný repertoár s řadou kvalitních interpretů i hostů, jeho období působilo ve srovnání s Neumannovou érou méně výrazně.\n\n4. září 1918 požádal Teweles, který si nedělal iluze o perspektivách německé scény v následnickém státě, Zemský výbor a divadelní spolek o uvolnění z funkce. Když 28. října 1918 z ředitelské lóže sledoval hru Andora Gábora \"Zyklamen\", byl uprostřed představení vyvolán muži v sokolských uniformách, kteří mu sdělili, že Sokol převzal nad divadlem dohled a bude je hlídat před případnými útoky davu. 31. října se konalo poslední představení pod jeho vedením, potom se (díky poslednímu úspěšnému divadelnímu období poměrně zajištěný) Teweles stáhl do soukromí a věnoval se své literární tvorbě. 9. srpna 1927, jako každý rok, pobýval u rodiny svého přítele, obchodního rady Emanuela Graba, a po obědě se odebral do svého pokoje, aby si odpočinul. Když nepřišel na svačinu, poslali pro něj. Teweles byl nalezen mrtev, ležící na sofa. Přivolaný lékař pak konstatoval mozkovou mrtvici. Heinrich Teweles byl zpopelněn ve Vídni, kde je pohřben na hřbitově Feuerhalle Simmering.\n\nVe svém literárním díle se Teweles zaměřoval především na německý jazyk, literaturu a divadlo. Eseje, fejetony a úvodníky, které psal do Bohemie, postupně shrnul do tematických sborníků. V knize \"Der Kampf um die Sprache : Linguistische Plaudereien\" se zabývá specifickými česko-německými jazykovými tématy: úředním stylem a pražskou němčinou, jazykovým kontaktem češtiny a němčiny apod. Po celý život se také zajímal o J. W. Goetha, jemuž věnoval přednášku \"Der Roman Goethes\" a dvě studie, z nichž je ceněna zvláště kniha o básníkově vztahu k Židům \"Goethe und die Juden\". Pozoruhodné jsou i jeho vzpomínky na působení v divadle \"Theater und Publikum. Erinnerungen und Erfahrungen\".\n\n\n\n\n\n\n"}
{"id": "1060323", "url": "https://cs.wikipedia.org/wiki?curid=1060323", "title": "Královská zlatá medaile", "text": "Královská zlatá medaile\n\nKrálovská zlatá medaile za architekturu (anglicky Royal Gold Medal for architecture) též Zlatá medaile RIBA je cena udělovaná každoročně Královským institutem britských architektů (Royal Institute of British Architects) pod záštitou britského panovníka, jako uznání jednotlivci nebo skupině za podstatný přínos v oblasti mezinárodní architektury. Tato medaile je udělována za dílo jako celek, spíše než za jednu budovu vyprojektovanou módním architektem.\n\nMedaile byla poprvé udělena v roce 1848 britskému architektovi Charlesi Robertu Cockerellovi. Mezi její nositele patří někteří světově uznávaní architekti 19. a 20. století, například Eugène Viollet-le-Duc (1864), Frank Lloyd Wright (1941), Le Corbusier (1953), Walter Gropius (1956), Ludwig Mies van der Rohe (1959) nebo Buckminster Fuller (1968).\n\nDruhým oceněným se stal v roce 1849 italský architekt Luigi Canina a Zlatá medaile RIBA získala status mezinárodní ceny. Ne všichni držitelé byli architekti. Oceněni byli také stavební inženýři Ove Arup (1966) a Peter Rice (1992). Další výjimkou bylo udělení medaile městu Barcelona (1999). V roce 1901 a 1924 nebyla medaile udělena.\n"}
{"id": "1060326", "url": "https://cs.wikipedia.org/wiki?curid=1060326", "title": "Okres Tomaszów Lubelski", "text": "Okres Tomaszów Lubelski\n\nOkres Tomaszów Lubelski (polsky \"Powiat tomaszowski\") je okres v polském Lublinském vojvodství. Rozlohu má 1487,1 km² a v roce 2013 zde žilo 87 149 obyvatel. Sídlem správy okresu je město Tomaszów Lubelski. Okres sousedí s Ukrajinou.\n\nMěstská:\n\nMěstsko-vesnické:\n\nVesnické:\n\n\n"}
{"id": "1060328", "url": "https://cs.wikipedia.org/wiki?curid=1060328", "title": "Year Long Disaster", "text": "Year Long Disaster\n\nYear Long Disaster je americká stoner rocková skupina.\n\nPočátky kapely spadají do roku 2003, kdy se v hollywoodském obchodě s potravinami potkali kytarista a zpěvák Daniel Davies (syn Davea Daviese z The Kinks) a baskytarista Rich Mullins (z Karma to Burn). V té době měl Mullins problémy s drogami a byl bez domova. Během dvou týdnů se tito dva hudebníci spřátelili, začali spolu bydlet a často spolu holdovali alkoholu a kokainu. Dalších sedm měsíců strávili na protidrogové léčbě a v domech na půli cesty.\n\nV listopadu 2004 spolu šli do Scene Baru v Glendale v Kalifornii na koncert kapely Hours and Minutes s bubeníkem Bradem Hargreavesem (z Third Eye Blind). Davies a Mullins Hargreavese požádali o jam session. V této době byli Third Eye Blind požádáni, aby vystoupili jako The Kinks v \"American Dreams\". Hargreaves byl fascinovaný skutečností, že Daniel Davies je synem Davea Daviese, kytaristy The Kinks. Tito dva se spolu spřátelili a začali spolu jammovat pod názvem Year Long Disaster. Nakonec začali v okolí Los Angeles pořádat koncerty a upoutali pozornost Marka Needhama, producenta The Killers. Poté vydali EP a začali koncertovat na národní úrovni. V roce 2007 podepsali nahrávací smlouvu s Volcom Entertainment a vydali své eponymní debutové studiové album, které bylo vydáno 9. října 2007.\n\nV roce 2008 se podíleli na tribut albu pro Iron Maiden nazvaném \"Maiden Heaven\". 17. srpna 2009 bylo potvrzeno, že Year Long Disaster pracují na novém studiovém albu. Pod názvem \"Black Magic; All Mysteries Revealed\" bylo vydáno 8. března 2010. Kvůli závazkům vůči Third Eye Blind byl z kapely nucen odejít bubeník Brad Hargreaves. Nahradil jej Rob Oswald z Karma to Burn.\n\nV červnu 2010 se kapela vydala na turné se všemi třemi členy Karma to Burn, kteří byli v této době zároveň i členy Year Long Disaster. Během červencového a srpnového Karma to Burn turné se členem této kapely stal Daniel Davies. V tuto dobu tedy měly obě kapely stejné složení. Davies poté zpíval na dvou následujících albech Karma to Burn, \"Appalachian Incantation\" a \"V\", nicméně v roce 2011 tuto skupinu opustil. Mullins se nyní plně věnuje Karma to Burn. Současný statut Year Long Disaster tak zůstává nejasný. V roce 2012 se Davies stal zpěvákem CKY, kde nahradil Derona Millera.\n\n"}
{"id": "1060332", "url": "https://cs.wikipedia.org/wiki?curid=1060332", "title": "Toei Animation", "text": "Toei Animation\n\nToei Animation Co., Ltd. nebo též Toei Animation (, \"Tóei Animéšon kabušiki-gaiša\") je jedno z nejstarších japonských studií animovaného filmu, které z většiny vlastní společnost Toei Company.\n\nZa dobu své existence spolupracovalo studio s mnoha světově proslulými tvůrci, jakými jsou například Hajao Mijazaki, Jóiči Kotabe nebo Isao Takahata, a vytvořilo stovky animovaných filmů a seriálů. Mezi ty nejznámější patří \"GeGeGe no Kitaró\", \"Galaktický expres 999\", \"Dr. Slump\", \"Hokuto no ken\", \"Dragon Ball\" a \"Dragon Ball Z\", \"Sailor Moon\", \"Slam Dunk\", \"One Piece\" nebo \"Digimon\".\n\nStudio bylo založeno v roce 1948 pod názvem Nihon dóga eiga (), které se často zkracovalo na Ničidó eiga (). V roce 1956 jej společnost Tóei odkoupila a přejmenovala na Tóei dóga (, \"Tóei dóga kabušiki-gaiša\"). Od roku 1998 nese studio současný název. Jeho maskotem je kocour Pero z filmu \"Kocour v botách\" (1969).\n\n"}
{"id": "1060334", "url": "https://cs.wikipedia.org/wiki?curid=1060334", "title": "LGBT práva ve Finsku", "text": "LGBT práva ve Finsku\n\nVe Finsku získají homosexuálové možnost uzavírat sňatky od 1. března 2017. I přesto se zde lesbám, gayům, bisexuálům a transsexuálům (LGBT) všeobecně dostává obrovské ochrany ze strany státu. Homosexuální pohlavní styk je tu legální od r. 1971, i tak ale byla trestná její propagace až do r. 1999, byť Finsko vyřadilo homosexualitu ze seznamu nemocí r. 1981. Legální věk způsobilosti k pohlavnímu styku se sjednotil r. 1999. Anti-diskriminační zákony ohledně sexuální orientace zde platí od r. 1995 a týkají se všech oblastí, mimo manželských práv. Diskriminace na základě genderové identity je ve tu trestná od r. 2005 a transvestitismus není považován za nemoc od r. 2011.\n\nV r. 2002 Finsko uzákonilo registrované partnerství, které dává homosexuálním párům stejná práva jako mají manželé, mimo adopčních práv, možnosti změny příjmení a přístupu k umělému oplodnění (to bylo zpřístupněno pro lesbické páry r. 2007 a možnost osvojit si dítě svého partnera se uzákonila r. 2009). Veřejná podpora práv homosexuálů v zemi vzrůstá od r. 2000. Podpory se jim dostává i napříč politických spektrem, kdy 5 z 8 politických stran zvolených po Finských parlamentních volbách r. 2007), přiznalo možnost legalizace stejnopohlavních manželství po Finských parlamentních volbách 2011 Vedly se i spekulace zda téma homosexuálních manželství se stane hlavním politickým tématem, nicméně srpnový průzkum r. 2010 ukázal, že pouze 20 % respondentů jej považuje za klíčové. V souladu s výsledky volebních kalkulačky zveřejněného novinami Helsingin Sanomat by 93 zákonodárců podpořilo právo stejnopohlavních párů na osvojení dítěte z ústavní péče, zatímco 93 bylo proti. V důsledku vytvořené koalice s Křesťanskými demokraty v nové vládě získala post ministryně vnitra Päivi Räsänen, což zapříčinilo to, že se návrh zákona o genderově-neutrálních manželství nestal součástí vládní platformy. I tak jej ale Svaz levice podpořil při vládní schůzi spolu s dalšími politickými stranami vládní koalice, mezi něž patřila Národní koaliční strana, Sociálně demokratická strana Finska, Svaz levice, Zelený svaz a Švédská lidová strana. V březnu 2012 se zpracovaný návrh zákona o genderově-neutrálních manželstvích dostal k prvnímu čtení do parlamentu, kdy jej podpořilo 76 ze 199 zákonodárců. V březnu 2013 jej odmítla i Parlamentní komise pro právní záležitosti. Nicméně návrh se nakonec znovu dostal do parlamentu v prosinci 2013 díky petici s více než 160 OOO podpisy získaných mezi polovinou března a polovinou září téhož roku, což se stalo také jakýmsi impulsem pro rozhodnutí parlamentu v počátku r. 2014.\n\nS odvoláním se na rodinné aspekty se téma rozšiřování LGBT práv stalo ožehavým následovaným ohromným počtem odchodů lidí z Luteránské církve dle zpráv rozhlasu Yleisradio z října 2012. Osoby, které chtějí podstoupit změnu pohlaví, musejí zároveň projít sterilizací, čímž je Finsko kritizováno za krácení práva transsexuálních osob na rozmnožování. Z toho důvodu se také tato problematika dostala na stůl Ministerstvu sociálních věcí a zdravotnictví. V r. 2011 Pekka Haavisto, otevřený homosexuální člen finského parlamentu, kandidoval na post prezidenta v rámci Finských prezidentských voleb 2012. V prvním kole 22. ledna 2012 získal 18,8 % hlasů a postoupil do druhého kola se Saulim Ninistem, který jej porazil o 37,4 % hlasů. V prosinci 2013 Finská zdravotnická agentura zrušila svůj výslovný zákaz přijímat krev od mužů majících sex s muži, kteří projdou 1roční zkušební lhůtou.\n\nHomosexualita byla ve Finsku dekriminalizována r. 1971, deklasifikována jako nemoc r. 1981 a legální věk způsobilosti k pohlavnímu styku sjednocen na 16 let r. 1999. Diskriminace na základě sexuální orientace je trestná od r. 1995 a na základě genderové identity od r. 2005. Transvestitismus není považován za nemoc od r. 2011.\n\nRegistrované partnerství je ve Finsku (finsky: rekisteröity parisuhde; švédsky:registrerat partnerskap) možné uzavírat od r. 2002. Návrh zákona dávajícího homosexuálním párům podobná práva a povinnosti jako mají manželské heterosexuální páry přijal parlament v září 2001 v poměru hlasů 99:84. V květnu 2009 parlament novelizoval zákon o registrovaném partnerství a umožnil homosexuálním párům osvojit si dítě svého v rámci registrovaného partnerství. Registrované partnerství, přístupné pouze stejnopohlavním párům, používá pro registraci a rozvodové řízení podobná ustanovení jako mají občanské sňatky. Zákon rovněž dává homosexuálům stejná imigrační práva v případě, že jeden z partnerů je cizinec.\n\nPodle průzkumu zveřejněného magazínem Kotimaa 11. března 2010 mělo stejnopohlavní manželství 46 % podporu v parlamentu, zatímco 54 % bylo proti. Nicméně 4 z 8 politických stran v parlamentu – Sociálně demokratická strana Finska, Zelený svaz, Svaz levice a Švédská lidová strana – oficiálně deklarovaly svojí podporu stejnopohlavního manželství. Národní koaliční strana předložila svojí agendu homosexuálních manželství na parlamentní schůzi v červnu 2010 s vyjádřením místopředsedy parlamentu Bena Zyskowicze, který prohlásil svojí nedůvěru v přijetí zákona v nadcházejících 4 letech poukazujících na fakt, že většina členů parlamentu je proti. Středová strana Finska nezaujímá k otázce stejnopohlavních manželství žádný postoj, je ale proti adopcím. Strana Křesťanských demokratů a Praví Finovézaujímají k otázce otevřeně negativní postoj.\n\nPodle statistiky z r. 2011 zveřejněné novinami Helsingin Sanomat 90 členů parlamentu z 200 celkových podporuje plná adopční práva pro homosexuální páry, zatímco 93 je proti. V důsledku posledních parlamentních voleb r. 2011, které skončily vládní koalicí s Křesťanskými demokraty, se návrh zákona legalizujícího stejnopohlavní manželství nezahrnul do vládní platformy. Za to může Päivi Räsänen za Křesťanské demokraty a ministryně vnitra vděčit vládním stranám, které se k tomuto respekujícímu a tolerujícímu kroku rozhodly. Nicméně strana Levicové aliance zákon o genderově-neutrálním manželství podpořila spolu s ostatními politickými stranami mimo Křesťanských demokratů.\n\nSkupina zákonodárců v čele v čele s členem Národní Koalice Lasse Männistö zahájila svojí činnost v září 2011. Návrh zákona byl následně představen parlamentu 8. února 2012 se 76 podporou ze strany zákonodárců. Návrh získal velkou podporu Levicove (12 a 2) a Zelených (10) a rovněž i Sociální demokracie a Švédské lidové strany. Dále návrh novely manželských zákonů získal nepatrnou podporu ze strany Národní koalice a velmi malou podporu ze strany Středové strany, zatímco Praví Finové a Křesťanští demokraté jsou výhradně proti. Podle státního rozhlasu Yleisradio měl návrh velmi mizivou šanci na přijetí, protože byl přijat jako návrh zákona ze strany soukromé iniciativy člena parlamentu, a tudíž je nutné, aby prošel Parlamentní komisí a Vládním souhlasem, aby vůbec mohl postoupit k prvnímu čtení.\n\n27. února 2013 návrh zákona neschválila Komise pro právní záležitosti. Ještě před negativním stanoviskem komise podporovatelé zákona obvinili předsedkyni komise Anne Holmlund (která je otevřenou odpůrkyní zákona) za úmyslné odkládání procesu rozhodování. Holmlund to popřela s poukazem na velký počet vládních návrhů a jednání s více než 100 podpisy členů parlamentu. Členka parlamentu za Pravé Finy Arja Juvonen, u níž se očekávalo že bude víc profesionální než její předchůdkyně Johanna Jurva, taktéž obvinila Zelený svaz, Sociální demokracii Finska a Svaz levice za nátlak vyvíjený na postoupení návrhu zákona k prvnímu čtení i přes negativní stanovisko Skupiny Finských stran. Nicméně novela Ústavy Finské republiky z 1. března 2012 umožnila tzv. \"lidovou iniciativu\" s tím, že získání alespoň 50 tisíců podpisů má vliv na rozhodování parlamentu. Během kampaně s názvem \"Tahdon2013\" se získal dostatečný počet podpisů na podporu návrhu zákona. Ve výsledku iniciativa získala více než 166 tisíc podpisů k 19. září toho roku a protlačila zákon do parlamentu v prosinci 2013. Návrh se stal předmětem debaty na plenárním zasedání 20. února 2014 a byl následně dán k vyjádření Komise pro právní záležitosti. 25. června návrh komise odmítla v poměru hlasů 10:6. 2 členové nebyli přítomní, tedy 2 se omluvili z účasti na rozhodnutí, což mělo možná za následek negativní stanovisko.. Zákon pochází z občanské iniciativy a premiér to oficiálně prohlašuje za ukázkový příklad nepřímé demokracie.\n\n28. listopadu 2014 finský parlament návrh zákona schválil v poměru hlasů 105:92 a umožnil homosexuálním párům uzavírat manželství. Toto činí Finsko 12. evropskou zemí, která legalizovala homosexuální sňatky. Návrh novely zákona byl podepsán prezidentem 20. února 2015. Finský premiér Alexander Stubb rovněž vyjádřil svojí podporu. Zákon vzešel z lidové iniciativy, což je podle slov premiéra první případ legislativy z vůle lidu.\n\nPodpora stejnopohlavních manželství ve Finsku vzrůstá už od r. 2000. Podle Evropského průzkumu z r. 2006 45 % Finů jej podporuje a podle průzkumu ze srpna 2010 zveřejněného rozhlasem Yleisradio ukázal, že podpora vzrostla na 54 %, zatímco 35 % je proti. V lednu 2013 byla podpora 57 %, zatímco 32 % bylo proti a 12 % si nebylo jisto. V tom samém průzkumu je 51 % homoparentálního osvojení, zatímco 36 % je proti a 13 % nejistých. Anketa z března 2013 od Taloustutkimus ukázal, že 58 % Finů podporuje stejnopohlavní manželství. A stejný výzkum z března 2014 ukázal, že už 65 % Finů podporuje stejnopohlavní manželství a 27 % je proti. Jiný výzkum z března 2014 tvrdí, že 57 % podporuje homoparentální osvojení a 36 % je proti.\n\nMomentálně je možné pouze si osvojit dítě svého registrovaného partnera. Nicméně ženské homosexuální páry mají rodičovská práva rozšířenější než mužské, protože můžou podstupovat umělé oplodnění po jeho legalizaci r. 2006. Institut náhradního mateřství nemá ve Finsku žádnou právní úpravu ani pro heterosexuální páry.\n\n\n"}
{"id": "1060336", "url": "https://cs.wikipedia.org/wiki?curid=1060336", "title": "Craidorolț", "text": "Craidorolț\n\nCraidorolț ( ) je rumunská obec v župě Satu Mare. V roce 2011 zde žilo 2 215 obyvatel. K obci administrativně náleží čtyři další vesnice.\n\n\n\"údaje z roku 2011\"\n\n"}
{"id": "1060338", "url": "https://cs.wikipedia.org/wiki?curid=1060338", "title": "Margareten", "text": "Margareten\n\nMargareten () je 5. vídeňský obvod. Nachází se blízko centra Vídně a jako městský okres byl ustanoven v roce 1850. Později však došlo k úpravě jeho hranic.\n\nV tomto velmi hustě zalidněném obvodě o rozloze 2,03 km žilo k 1. lednu 2014 celkem 53 610 obyvatel.\n\nK dnešnímu obvodu Margareten patřila před rokem 1850 tato nezávislá předměstí (\"Vorstädte\"): Hundsturm, Hungelbrunn, Laurenzergrund, Margareten, Matzleinsdorf, Nikolsdorf a Reinprechtsdorf.\n\nMargareten leží na jihozápadě Vídně. Na severu jej ohraničuje řeka Vídeňka (Wien), na jihu a na západě okruh Gürtel. Vídeňka tvoří též hranici obvodu Mariahilf, zatímco okruh Gürtel zčásti vymezuje obvody Favoriten a Meidling. Východní hranice Margareten s Wiedenem prochází na rozdíl od ostatních vnitřních obvodů spíš příčně než podélně. Hranice obvodu tedy tvoří ulice Kettenbrückengasse, Margaretenstraße, Kleine Neugasse, Mittersteig, Ziegelofengasse a Blechturmgasse až k okruhu Gürtel.\n\n"}
{"id": "1060341", "url": "https://cs.wikipedia.org/wiki?curid=1060341", "title": "Mistrovství světa v rychlobruslení na jednotlivých tratích 2015", "text": "Mistrovství světa v rychlobruslení na jednotlivých tratích 2015\n\nMistrovství světa v rychlobruslení na jednotlivých tratích 2015 se konalo ve dnech 12.–15. února 2015 v rychlobruslařské hale Thialf v nizozemském Heerenveenu. Jednalo se o 16. mistrovství světa v rychlobruslení na jednotlivých tratích. Premiérově byl na program šampionátu zařazen závod s hromadným startem.\n\nČeskou výpravu tvořily Karolína Erbanová (500 m, 1000 m; kvalifikovala se i do závodu na 1500 m, ale odhlásila se z něj), Martina Sáblíková (1500 m, 3000 m, 5000 m, hromadný start; pro závod na 1000 m byla náhradnicí, ale díky odhlášení závodnic se dodatečně dostala na startovní listinu – trenér ji však odhlásil) a Nikola Zdráhalová (hromadný start).\n\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 24 závodníků.\nZávodu se zúčastnilo 20 závodníků.\nZávodu se zúčastnilo 12 závodníků.\nZávodu se zúčastnilo 24 závodníků.\n\nZávodu se zúčastnilo osm týmů.\nZávodu se zúčastnilo 24 závodnic.\nZávodu se zúčastnilo 23 závodnic.\nZávodu se zúčastnilo 23 závodnic.\nZávodu se zúčastnilo 20 závodnic.\n\nZávodu se zúčastnilo 12 závodnic.\nZávodu se zúčastnilo 22 závodnic.\nZávodu se zúčastnilo osm týmů.\n"}
{"id": "1060343", "url": "https://cs.wikipedia.org/wiki?curid=1060343", "title": "The Day Is My Enemy", "text": "The Day Is My Enemy\n\nThe Day Is My Enemy je šesté studiové album britské elektronické skupiny The Prodigy. Jeho vydání bylo určeno na 30. března 2015, do éteru však nedopatřením uniklo však již 23. března téhož roku, nedočkavci si jej tak mohli poslechnout o týden dříve. V USA bylo album oficiálně vydáno přes vydavatelství Three Six Zero Music/Warner Bros. Records.\n\nPrvní singl z alba s názvem \"Nasty\" byl uveden na Instagram a Facebooku dne 29. prosince 2014. Název alba je odkazem na skladbu \"All Through the Night\" od Cole Portera, v níž je text \"the day is my enemy, the night my friend\". ​​26. ledna 2015 vydala skupina i skladbu s názvem \"The Day Is My Enemy\" prostřednictvím svého oficiálního kanálu na portálu YouTube.\n\n"}
{"id": "1060344", "url": "https://cs.wikipedia.org/wiki?curid=1060344", "title": "Cartura", "text": "Cartura\n\nCartura je italská obec v provincii Padova v oblasti Benátsko.\n\nV roce 2013 zde žilo 4 638 obyvatel.\n\nBovolenta, Casalserugo, Conselve, Due Carrare, Maserà di Padova, Pernumia, San Pietro Viminario, Terrassa Padovana\n\nZdroj: \n\n"}
{"id": "1060345", "url": "https://cs.wikipedia.org/wiki?curid=1060345", "title": "Jaroslav Konečný", "text": "Jaroslav Konečný\n\nJaroslav Konečný (14. ledna 1945 Měnín – 1. srpna 2017 Újezd u Brna) přezdívaný Bagr byl československý házenkář a stříbrný medailista z letních olympijských her v Mnichově v roce 1972. Získal také zlatou medaili na mistrovství světa v házené ve Švédsku v roce 1967. Na mistrovství světa ve Francii v roce 1970 patřil s 20 góly mezi nejlepších 11 střelců turnaje. Mezi lety 1971–75 působil jako kapitán reprezentace.\n\nSvoji hráčskou kariéru začínal v klubu Sokol Měnín, tam si ho vyhlédl klub Sokol Telnice. Kvůli vojně přestoupil do HC Dukla Praha, se kterou získal dvakrát titul mistra ČSSR. Poté se opět vrátil do Telnice. V době svého působení v Telnici získal zlato na MS 1967, poté však přestoupil do klubu Baník Karviná, se kterým slavil v roce 1972 mistrovský titul. Od roku 1972 začal hrát za královopolský klub KPS Brno. Svoji hráčskou kariéru pak zakončil v Újezdě u Brna.\n\nV roce 2007 mu kvůli onemocnění cév lékaři amputovali levou nohu, po čemž byl na invalidním vozíku.\n\n"}
{"id": "1060347", "url": "https://cs.wikipedia.org/wiki?curid=1060347", "title": "Kostel svatého Pankráce", "text": "Kostel svatého Pankráce\n\nKostel svatého Pankráce je název více kostelů zasvěcených sv. Pankráci:\n\n\n"}
{"id": "1060357", "url": "https://cs.wikipedia.org/wiki?curid=1060357", "title": "Amedeo Biavati", "text": "Amedeo Biavati\n\nAmedeo Biavati (4. duben 1915 – 22. duben 1979) byl italský fotbalista. Nastupoval povětšinou na postu útočníka.\n\nS italskou reprezentací vyhrál mistrovství světa ve Francii roku 1938. Celkem za národní tým odehrál 18 utkání a vstřelil 8 gólů.\n\nS Bolognou získal roku 1934 nejprestižnější pohárovou soutěž meziválečné Evropy Středoevropský pohár. Stal se s ní třikrát mistrem Itálie (1936/37, 1938/39, 1940/41).\n"}
{"id": "1060359", "url": "https://cs.wikipedia.org/wiki?curid=1060359", "title": "Carlo Ceresoli", "text": "Carlo Ceresoli\n\nCarlo Ceresoli (14. červen 1910, Bergamo – 22. duben 1995) byl italský fotbalový brankář.\n\nS italskou reprezentací vyhrál mistrovství světa ve Francii roku 1938, byť byl náhradníkem a na turnaji do hry nezasáhl. Celkem za národní tým odehrál 7 utkání.\n\nS Bolognou získal dva mistrovské tituly (1936/37, 1938/39), s Juventusem Turín jeden (1941/42). S turínským klubem získal i italský pohár (1941/42).\n"}
{"id": "1060360", "url": "https://cs.wikipedia.org/wiki?curid=1060360", "title": "Bruno Chizzo", "text": "Bruno Chizzo\n\nBruno Chizzo (19. duben 1916, Udine – srpen 1969) byl italský fotbalista. Nastupoval především na postu záložníka.\n\nS italskou reprezentací vyhrál mistrovství světa ve Francii roku 1938, byť byl náhradníkem a na turnaji do hry nezasáhl. Za národní tým neodehrál žádné utkání, byť byl do reprezentačního výběru čtyřikrát povolán.\n"}
{"id": "1060361", "url": "https://cs.wikipedia.org/wiki?curid=1060361", "title": "Aldo Donati", "text": "Aldo Donati\n\nAldo Donati (29. září 1910 Bologna - 3. listopadu 1984) byl italský fotbalista. Nastupoval povětšinou na postu záložníka.\n\nS italskou reprezentací vyhrál mistrovství světa ve Francii roku 1938, byť byl náhradníkem a na turnaji do hry nezasáhl. Za národní tým neodehrál žádné utkání, byť byl do reprezentačního výběru čtyřikrát povolán.\n"}
{"id": "1060363", "url": "https://cs.wikipedia.org/wiki?curid=1060363", "title": "Pietro Ferraris", "text": "Pietro Ferraris\n\nPietro Ferraris (15. únor 1912, Vercelli – 11. říjen 1991) byl italský fotbalista. Nastupoval povětšinou na postu útočníka.\n\nS italskou reprezentací vyhrál mistrovství světa ve Francii roku 1938, nastoupil v jednom utkání ze čtyř, v prvním kole proti Norsku a ve druhé minutě zápasu vstřelil gól. Celkem za národní tým odehrál 14 utkání, v nichž vstřelil 3 góly.\n\nJe šestinásobným mistrem Itálie, dvakrát s Ambrosianou (Interem) Milán (1937/38, 1939/40), čtyřikrát s AC Turín (1942/43, 1945/46, 1946/47, 1947/48). Jak s Turínem (1942/43), tak s Amrosianou (1938/39) též získal italský pohár.\n"}
{"id": "1060364", "url": "https://cs.wikipedia.org/wiki?curid=1060364", "title": "Mario Genta", "text": "Mario Genta\n\nMario Genta (1. březen 1912, Turín – 1993) byl italský fotbalista. Nastupoval povětšinou na postu záložníka.\n\nS italskou reprezentací vyhrál mistrovství světa ve Francii roku 1938, byť byl náhradníkem a na turnaji do hry nezasáhl. Celkem za národní tým odehrál 2 utkání.\n\nS Juventusem Turín se stal dvakrát mistrem Itálie (1932/33, 1933/34), s FC Janov získal italský pohár (1936/37).\n"}
{"id": "1060365", "url": "https://cs.wikipedia.org/wiki?curid=1060365", "title": "Aldo Olivieri", "text": "Aldo Olivieri\n\nAldo Olivieri (2. říjen 1910, San Michele Extra, Verona – 5. duben 2001, Lido di Camaiore) byl italský fotbalový brankář.\n\nS italskou reprezentací vyhrál mistrovství světa ve Francii roku 1938. Odchytal všechny čtyři zápasy na šampionátu a obdržel 5 branek. Celkem za národní tým odehrál 24 utkání.\n\nHrál za Hellas Verona, Padovu, Lucchese Libertas, AC Turín, Brescii a ASC Viareggio.\n"}
{"id": "1060366", "url": "https://cs.wikipedia.org/wiki?curid=1060366", "title": "Renato Olmi", "text": "Renato Olmi\n\nRenato Olmi (12. červenec 1914, Trezzo sull'Adda – 15. květen 1985, Crema) byl italský fotbalista. Nastupoval povětšinou na postu záložníka.\n\nS italskou reprezentací vyhrál mistrovství světa ve Francii roku 1938, byť byl náhradníkem a na turnaji do hry nezasáhl. Celkem za národní tým odehrál 3 utkání.\n\nJe trojnásobným mistrem Itálie, dva tituly získal s Ambrosianou (Interem) Milán (1937/38, 1939/40), jeden s Juventusem Turín (1941/42). Jak s Milánem (1938/39), tak s Juventusem (1941/42) získal též italský pohár.\n"}
{"id": "1060367", "url": "https://cs.wikipedia.org/wiki?curid=1060367", "title": "LGBT práva v Severním Kypru", "text": "LGBT práva v Severním Kypru\n\nStejnopohlavní sexuální aktivita je v Severním Kypru legální od 7. února 2014, přičemž předchozí legislativa ji trestala odnětím svobody v délce trvání 3 let dle § 171 a 173 trestního zákoníku. Ženská homosexualita byla legální.K posledním uloženým trestům za homosexualitu došlo r. 2011.\n\nZákony pocházely z období britské kolonizace a jednalo se o jakýsi pozůstatek z této éry po získání nezávislosti v 60. letech. Zatímco Kypr dekriminalizoval homosexualitu r. 1998 jako podmínku pro přijetí do Evropské unie r. 2004, toto sporné území tento krok neuznalo stejně jako členství v EU.\n\nÚvahy o zrušení zákonů proti mužské homosexualitě se objevovaly od r. 2006. V říjnu 2011 europoslankyně Marina Yannakoudakis uvedla, že během své návštěvy Severního Kypru jí severokyperský prezident Derviş Eroğlu slíbil, že se zasadí o legalizaci homosexuality, a Severní Kypr se tím pádem vydá stejnou cestou jako zbytek Evropy a Turecko v homosexuální problematice. V prosinci 2011 bylo oznámeno, že v důsledku vzrůstajícího tlaku severokyperští zákonodárci zruší veškeré zákony kriminalizující homosexualitu a prezident Derviş Eroğlu se sám dušoval, že tento krok podpoří.\nNová legislativa se zpozidla kvůli dvěma žalobám proti Severnímu Kypru u Ústavního soudu a Evropského soudu pro lidská práva. Ihned po jejich vyřešení zdejší premiér zpracoval novelu zákona v dubnu 2013 o zrušení § 171, 172 a 173 Oddílu 157 Trestního zákoníku. Ačkoli se očekávalo, že novela projde hned při prvním čtení, tak stejně na poprvé neprošla.\n\nV říjnu 2013 se novela zákona dekriminalizující mužskou homosexualitu znovu projednávala a 27. ledna 2014 jí Shromáždění Republiky Severní Kypr odhlasovalo. Novela se nakonec dostala k prezidentovi Eroğlu, který ji přesně tak, jak sliboval, schválil.\n\nPakliže by Severní Kypr zákony proti homosexualitě nezrušil, Evropský soud pro lidská práva by jeho případ vyšetřoval jako porušení Článku 8 Evropské úmluvy o lidských právech.\n\n27. ledna 2014 Shromáždění Republiky Severní Kypr po svém kladném stanovisku k dekriminalizaci mužské homosexuality učinilo ze Severního Kypru poslední evropský stát, který dekriminalizoval dobrovolnou sexuální aktivitu mezi muži. Nový zákon nabyl účinnosti a byl zároveň publikován hned 7. února 2014.\n\nV zemi funguje současně mnoho nevládních organizací usilujících o legalizaci stejnopohlavních manželství. V r. 2012 Komunální demokratická strana zpracovala první návrh zákona o genderově-neutrálních manželství, ale neuspěla u vládnoucí Národní jednoty.\n\n"}
{"id": "1060368", "url": "https://cs.wikipedia.org/wiki?curid=1060368", "title": "Pietro Pasinati", "text": "Pietro Pasinati\n\nPietro Pasinati (21. července 1910, Terst – 15. listopadu 2000) byl italský fotbalista. Nastupoval povětšinou na postu útočníka.\n\nS italskou reprezentací vyhrál mistrovství světa ve Francii roku 1938. Celkem za národní tým odehrál 11 utkání, v nichž vstřelil 5 gólů.\n\nHrál za Triestinu, AC Milán, Novaru a Cremonese.\n"}
{"id": "1060370", "url": "https://cs.wikipedia.org/wiki?curid=1060370", "title": "Mario Perazzolo", "text": "Mario Perazzolo\n\nMario Perazzolo (7. červen 1911, Padua – 3. srpen 2001, Padua) byl italský fotbalista. Nastupoval povětšinou na postu záložníka.\n\nS italskou reprezentací vyhrál mistrovství světa ve Francii roku 1938, byť byl náhradníkem a na turnaji do hry nezasáhl. Celkem za národní tým odehrál 8 utkání.\n\nS FC Janov získal italský pohár (1936/37).\n"}
{"id": "1060373", "url": "https://cs.wikipedia.org/wiki?curid=1060373", "title": "Pietro Serantoni", "text": "Pietro Serantoni\n\nPietro Serantoni (12. prosinec 1906, Benátky – 6. říjen 1964, Řím) byl italský fotbalista. Nastupoval povětšinou na postu záložníka.\n\nS italskou reprezentací vyhrál mistrovství světa ve Francii roku 1938. Celkem za národní tým odehrál 16 utkání.\n\nMá dva tituly mistra Itálie, jeden s Ambrosianou (Interem) Milán (1929/30), druhý s Juventusem Turín (1934/35). S milánským týmem získal i italský pohár (1928/29).\n"}
{"id": "1060382", "url": "https://cs.wikipedia.org/wiki?curid=1060382", "title": "Eurovision Song Contest 2000", "text": "Eurovision Song Contest 2000\n\nEurovision Song Contest 2000 je 45. ročník Velké Ceny Eurovize který se konal 13. května ve Švédském městě Stockholm. Na 1. místě se 195 body se umístilo dánské duo zvané Olsen Brothers s písní „Fly on the Wings of Love“ (originálně \"Smuk som et sterjneskud\")\". Na 2 místě s rozdílem 40 bodů, to znamená 155 se umístila ruská zpěvačka tatarské národnosti Alsou s písní „Solo“ a na 3.místě se umístilo dubutující Lottyško. Se 136 se zde umístila skupina Brainstorm s písní „My Star“.\n"}
{"id": "1060388", "url": "https://cs.wikipedia.org/wiki?curid=1060388", "title": "Kostel svatého Václava (Valtířov)", "text": "Kostel svatého Václava (Valtířov)\n\nKostel svatého Václava ve Valtířově je goticko-renesanční sakrální stavbou, stojící na výrazném skalnatém ostrohu nad pravým břehem Labe při silnici přibližně 8 km východně od Ústí nad Labem-Střekov. Je chráněn jako kulturní památka České republiky.\n\nKostel byl vystavěn v letech 1573–1574 na místě starší stavby, poprvé zmíněné roku 1352 v soupisu kostelů \"ústeckého děkanátu\" pro odvod papežských desátků. Tato původní, pravděpodobně malá dřevěná stavba, byla farním kostelem pro farní obvod Nová Ves, Velké a Malé Březno, Velichov, Vítov a Varta. Zvon litoměřického zvonaře Tomáše z roku 1533, který dosvědčoval existenci původního kostela, byl zrekvírován za II. světové války. Současný kostel, na místě původního strženého kostela, byl postaven v letech 1573–1574. Staviteli byli bratři Bedřich a Jindřich Abrahám ze Salhausenu, jak uvádí nápis na kazatelně. V době předbělohorské byl kostel luterský. V roce 1780 byla ke kostelu přistavěna sakristie a oratoř. Roku 1783 byl pak kostel stavebně upraven. Od té doby nedošlo k zásadnějším architektonickým úpravám, takže původní záměr stavitelů zůstal nezkreslen.\n\nKostel je obdélný, orientovaný, dvojlodní, halový s trojboce uzavřeným presbytářem, s postranní sakristiíí a oratoří. V západním průčelí je hranolová věž. Všechny tři základní části kostela tj. presbytář, loď a věž, pocházejí z let 1573–1574. Loď i presbytář jsou zpevněny jednoduchými opěrnými pilíři. Do presbytáře vedou dvě hrotitá okna (původně byla tři, ale severovýchodní okno bylo zazděno při stavbě sakristie). Chór má hvězdovou žebrovou klenbu. Přechod z chóru do lodi tvoří jednoduchý polokruhový vítězný oblouk. Na jižní straně presbytáře se nachází \"panská oratoř\", přístupná venkovním schodištěm. Panská oratoř je sklenuta českou plackou se štukovou ornamentální výzdobou. Loď kostela má čtyři okna s jednoduchou gotizující plaménkovou kružbou, stejného typu jako v presbytáři. Protože zdi jsou poměrně tenké, jejich stabilitu pomáhají řešit jednoduché opěrné pilíře. Vnitřní prostor je sklenut čtyřmi poli hvězdové křížové klenby na středový sloup, čímž vzniká tzv. \"halové dvojlodí\". Stěny jsou odlehčeny slepými arkádami. Presbytář i loď mají valbovou střechu. Vysoká hranolová věž se vstupem na západní straně je zastřešena jehlancovou střechou.\n\nVnitřní zařízení je původní, renesanční. Hlavní oltář polychromovaného pískovce, o třech částech, pochází od \"M. Jobsta z Pirny\"(?) z období kolem roku 1580. V jeho dolní části jsou volutové konzoly, nápisy a reliéf \"Poslední večeře Páně\", ve střední části se nachází reliéf \"Ukřižování Krista\" ve sloupové edikule a v horní části je reliéf \"Kladení (Krista) do hrobu\" a sochy evangelistů. V nástavci oltáře je socha \"Krista Spasitele\", na bočních konzolách pozdější dřevěné sochy sv. Václava a sv. Víta. Renesanční pískovcová kazatelna s pilastry, salhausenským erbem, nápisem a letopočtem stavby kostela je z roku 1574. Spočívá na kanelovaném dórském sloupu a okřídlené hlavě anděla. Křtitelnice na hladké válcové noze s akantovým motivem na dolní a nápisem v horní části nádržky pochází z konce 16. století.\n\nV kostele je několik epitafů z přelomu 16. a 17. století, převážně saské provenience. K nejvýraznějším patří náhrobky Salhausenů a Bocků z Bocku. Bockové zakoupili panství Velké Březno v roce 1606 od spřízněné rodiny Salhausenů. Panství vlastnili až do roku 1628, kdy jako stoupenci reformace museli rodový majetek za nízkou cenu prodat a opustit zemi.\n\nNa severní straně lodi se nachází manýristický epitaf rodiny Bocků z polychromovaného pískovce z roku 1615. Je signován: „\"David Schwenke\" (z Pirny) \"fecit anno 1615\" (zhotovil roku 1615)“. Před křídlovým epitafem s reliéfem \"Ukřižovaného Krista\" se nachází šest soch členů rodiny Bockovy. Epitaf má na křídlech, oddělených sloupy, v nikách sochy Mojžíše a sv. Jana. Nad římsou epitafu je ve středu reliéf \"Potopy světa\", po stranách na římse se nacházejí dvojice putti, kteří podpírají erby. Ve štítě je okřídlená hlava anděla, na bočních volutách putti, na vrcholu socha Krista. Jedná se o epitaf s bohatou ornamentální a znakovou výzdobou.\n\nV lodi vedle kazatelny je renesanční epitaf Jana Jindřicha Salhausena z roku 1588 od \"H. Köhlera\" z Míšně s reliférem \"Abrahám obětuje Izáka\", rámovaný dórskými sloupy, se symbolickými sochami na konzolách a reliéfem \"Narození Páně\" v nástavci.\n\nNa severní stěně presbytáře je renesanční epitaf Bedřicha Salhausena z roku 1581, signovaný monogramem \"Mich. Grünbergera\" z Freibergu. Je to edikula s reliéfem klečící mužské postavy s českým nápisem a putti. V nástavci je reliéf \"Kladení (Krista) do hrobu\".\n\nNa severní stěně presbytáře je renesanční epitaf Jáchyma Salhausena z roku 1583, také od \"H. Köhlera\" z Míšně. Je to edikula s reliéfem rytíe, který klečí před krucifixem. Ve štítovém nástavci, který je zakončen nízkým trojúhelníkem je reliéf zobrazující výjev z Bible.\n\nV závěru presbytáře je renesanční epitaf Anny Salhausenové z roku 1587. Epitaf je neúplný, s reliéfem klečící ženské postavy s dětmi a s biblickým reliéfem v nástavci.\n\nNa jižní stěně lodi je renesanční epitaf Abrahama Jindřicha Salhausena z roku 1582. Je to edikula s reliéfem muže, který klečí před krucifixem; na pozadí je ještě hrad a dvě další klečící mužské postavy. Dále je na jižní stěně pozdně renesanční, figurální a znakový epitaf ženy Abrahama Bocka z období po roce 1600.\n\nNa vnitřních i venkovních stěnách jsou umístěny další šlechtické náhrobní desky; vesměs byly osazeny do kostela dodatečně. Původně byly umístěny v kostele sv. Vavřince v Hrbovicích, který byl v 60. letech 20. století v důsledku průmyslové činnosti odstraněn. Většinou jde o náhrobníky příslušníků rytířské rodiny Kölbelů z Geisingu, pocházející z konce 16. století. Umělecky nejvýznamnější je náhrobník Adama Kölbela z Geisingu z roku 1591, umístěný na venkovní západní stěně sakristie.\n\nNa jižní fasádě lodi je renesanční deska, částečně překrytá střechou předsíně, s renesanční výzdobou z doby výstavby kostela, na níž je pravděpodobně nápis o jeho stavbě. Při hřbitovní zdi se nachází empírový náhrobník z roku 1789.\n\nV okolí kostela, na severním okraji přilehlého hřbitova, se nachází velká novogotická hrobka (hrobní kaple) rodiny Chotků (též Thunů, s nimiž byli Chotkové spřízněni) z roku 1869. Hrobku nechala postavit hraběnka Marie Chotková, rozená Berchtoldová. Chtěla zde důstojně uložit ostatky svého manžela Karla Chotka, který zemřel v prosinci 1868. Do hrobky byli postupně pochováváni všichni členové Chotkovy rodiny. Ostatky však byly později z hrobky vyňaty. Stavba měla mít původně jinou podobu, měla mít ještě věžičku. Kvůli vysokým nákladům na stavbu však bylo od původní podoby kaple upuštěno. Hrobka je čtvercová a cihlová. Má hrotitá okna a portál. Nad římsou se nacházejí vysoké trojúhelníkové štíty, završené růžicí. Vnitřek je zaklenut do čtyř středových sloupů.\n\n\n\n"}
{"id": "1060389", "url": "https://cs.wikipedia.org/wiki?curid=1060389", "title": "Allacciate le cinture", "text": "Allacciate le cinture\n\nAllacciate le cinture (tj. \"Připoutejte se\") je italský hraný film z roku 2014, který režíroval Ferzan Özpetek podle vlastního scénáře. Film popisuje osud ženy, která onemocní rakovinou.\n\nPříběh začíná v roce 2000 v Lecce, kde v místní kavárně pracují jako číšníci tři přátelé – dívky Elena a Silvia a gay Fabio. Elena chodí s Giorgiem a bydlí se svou matkou. Právě se k nim přistěhovala ještě její teta, která se reinkarnuje a nyní používá jméno Viviana. Fabio nemá stálého partnera a bydlí společně se Silvií. Silvia se seznámí s automechanikem Antoniem, který však na její přátele působí jako sebestředný, homofobní, arogantní, machistický hulvát. Přesto se do něj Elena zamiluje a on do ní, jakkoliv jsou jejich povahy naprosto odlišné. Fabio najde opuštěnou benzínovou stanici, kterou chce předělat na vlastní podnik a přemluví Elenu, aby šla do podnikání s ním.\n\nPříběh pokračuje po 13 letech, kdy Fabio s Elenou vedou prosperující podnik, Elena by ráda otevřela další restauraci na pláži. Elena a Antonio jsou manželé a mají dvě děti. Její teta, nyní pod jménem Dora ji vezme jednoho dne s sebou na preventivní vyšetření na mamograf. Lékař Eleně objeví zhoubný nádor, takže Elena zahájí léčbu. Když se jí jednoho dne udělá nevolno, je hospitalizována a v nemocnici se seznámí s optimistkou Egle. Zde také potkává lékařku Dianu, kterou poznala jako studentku ještě při práci v kavárně. Egle umírá, Elena ztrácí naději na uzdravení a uteče z nemocnice domů. Antonio ji veze zpět, přesto s ní zajede na pláž, kde měli své první rande. Cestou Elena vzpomíná na veselé příhody z dob, kdy se jako mladí poznali.\n\n"}
{"id": "1060395", "url": "https://cs.wikipedia.org/wiki?curid=1060395", "title": "Paragraf 171 trestního zákona Kyperské republiky", "text": "Paragraf 171 trestního zákona Kyperské republiky\n\nParagraf 171 trestního zákona Kyperské republiky byl součástí kyperského trestního zákoníku přijatého roku 1929, který kriminalizoval dobrovolnou homosexuální aktivitu mezi muži. Šlo o pozůstatek někdejšího britského koloniálního práva, který přežil osamostatnění Kypru o celých 38 let. Platil až do roku 1998 v následujícím znění:\n\nParagraf 171 nebyl nikdy aplikován na lesbické ženy a nekriminalizoval lesbický pohlavní styk. Byť se uplatňoval jen zřídka, stal se důvodem k podání žaloby k Evropskému soudu pro lidská práva Kypřanem Alecem Modinem. Modinos v roce 1979 zakládal kyperské hnutí za práva gayů.\n\nSoud se 22. dubna 1993 rozhodl Modinovým případem zabývat a s většinovou podporou evropských soudců došel k závěru, že Kypr jednal v rozporu se článkem 8 \"Evropské úmluvy o lidských právech\", která garantuje právo občanů na soukromí. Rozhodnutí Evropského soudu se týkalo rovněž i Dudgeonovy kauzy ve Spojeném království (1981) a Norrisovy kauzy v Irsku (1988). \n\nSoudce Mehmet Zeka, turecký Kypřan, schvalující § 171 a nesouhlasící s tím, aby Dudgeonova kauza měla za následek zrušení severoirských zákonů proti bestialitě, ve svém odlišném stanovisku ironicky tvrdil, že jako kyperský soudce může být „v lepší pozici předpovídat pobouření veřejnosti a zmatek, který bude následovat, pokud budou takové zákony zrušeny nebo změněny ve prospěch homosexuálů, ať už na Kypru nebo v Severním Irsku. Obě země jsou nábožensky orientovány a přidržují se morálních standardů, které jsou stará celá staletí.“\n\nRada Evropy vydala oficiální varování Kypru, že pokud okamžitě nezruší veškeré soudní procesy s Modinem, budou mu hrozit politické sankce. V důsledku toho Kypr 21. května 1998, pět let po rozsudku evropského soudu, dekriminalizoval veškerou konsensuální sexuální aktivitu mezi muži. Z 56 členů parlamentu hlasovalo pro 36, osm proti, jeden se zdržel a 11 poslanců bylo nepřítomno.\n\nV roce 2002 zákonodárci pokračovali srovnáním věkové hranice legálního homosexuálního styku s heterosexuálním na 17 let. Alecos Modinos byl v roce 2009 oceněn na konferenci ILGA-Europe a v prosinci 2013 u příležitosti Dne lidských práv kyperskou organizací Accept LGBT Cyprus a úřadem ombudsmanky.\n\n\n"}
{"id": "1060402", "url": "https://cs.wikipedia.org/wiki?curid=1060402", "title": "Novohradská stupňovina", "text": "Novohradská stupňovina\n\nNovohradská stupňovina je geomorfologický okrsek v jihozápadní části Loučenské tabule, ležící v okresech Ústí nad Orlicí, Svitavy a Chrudim v Pardubickém kraji.\n\nÚzemí okrsku se nachází zhruba mezi sídly Lozice (na severozápadě), Bučina (na severovýchodě), Morašice, Dolní Újezd a Sebranice (na východě), Oldřiš (na jihu), Proseč a Předhradí (na jihozápadě). Uvnitř okrsku leží město Luže, větší obec Lubná a titulní obec Nové Hrady.\n\nOkrsek Novohradská stupňovina (dle značení Jaromíra Demka VIC–3B–2) geomorfologicky náleží do celku Svitavská pahorkatina a podcelku Loučenská tabule. Podle alternativního členění Balatky a Kalvody se Novohradská stupňovina dále člení na podokrsky: Lužské kuesty na severu, Zderazské kuesty na západě, Budislavské skály uprostřed a Novohradské kuesty na východě a jihu.\n\nStupňovina sousedí s dalšími okrsky Svitavské pahorkatiny: Vraclavský hřbet na severu, Litomyšlský úval na východě, Poličská tabule na jihovýchodě, Štěpánovská stupňovina na severozápadě. Dále sousedí s celky Hornosvratecká vrchovina na jihozápadě a Železné hory na západě.\n\nNejvyšším bodem Novohradské stupňoviny je vrstevnice (584 m n. m.) na jižní hranici s Hornosvrateckou vrchovinou.\n\n"}
{"id": "1060404", "url": "https://cs.wikipedia.org/wiki?curid=1060404", "title": "Okolím Karlovských rybníků za poznáním", "text": "Okolím Karlovských rybníků za poznáním\n\nOkolím Karlovských rybníků za poznáním je název naučné stezky v lesích u Karlovky, části Velké Bukoviny. Její celková délka je cca 2 km a na trase se nachází 7 zastavení. Pro veřejnost byla slavnostně otevřena 26. června 2012. Celá naučná stezka je vedena okolo Velkého rybníka, přičemž několikrát překonává Vrbový potok, který rybník napájí.\n\n\n"}
{"id": "1060414", "url": "https://cs.wikipedia.org/wiki?curid=1060414", "title": "Rowdy Gaines", "text": "Rowdy Gaines\n\nAmbrose \"Rowdy\" Gaines (* 17. února 1959, Winter Haven, Florida) je bývalý americký plavec. Na olympijských hrách 1984 v Los Angeles získal tři zlaté medaile. Je též pětinásobným mistrem světa ve štafetách.\n\n"}
{"id": "1060421", "url": "https://cs.wikipedia.org/wiki?curid=1060421", "title": "Bystrá (Polsko)", "text": "Bystrá (Polsko)\n\nBystrá ( Bystra, \"Bistrai\") je vesnice v jižním Polsku ve Slezském vojvodství v okrese Bílsko-Bělá v gmině Wilkowice. Leží v suburbánní zóně Bílska-Bělé na úpatí Slezských Beskyd na obou stranách historické slezsko-malopolské/haličské zemské hranice tvořené řekou Bělou. Severní Slezská Bystrá (Bystra Śląska) – součást Těšínska – a jižní Krakovská Bystrá (Bystra Krakowska), obě založené v 16. století jako dřevorubecké osady, byly spojeny do jednoho správního celku v roce 1956. V roce 2009 zde žilo 4 024 obyvatel, zhruba polovinu katastrálního území zaujímají horské lesy.\n\nBystrá je od druhé poloviny 19. století populárním letoviskem. Navštěvovali ji mj. Maria Konopnicka, Zofia Kossak-Szczucka, Gustaw Morcinek, a také socialističtí politici Ignacy Daszyński a Tadeusz Reger, kteří zde zemřeli. Impresionistický a realistický malíř Julian Fałat si v Bystré nechal postavit secesní vilu, v níž žil a tvořil od roku 1910 do své smrti v roce 1929. Dnes ve \"Fałatovce\" působí jeho muzeum. Lázeňský status byl udělen obci Slezská Bystrá v roce 1912. Funkcionalistická budova tuberkulózního léčebného ústavu z roku 1934, ve kterém dnes působí Centrum pneumologie a thorakochirurgie, patří k významným památkám meziválečné architektury v regionu.\n\nObci probíhá krajská silnice č. 942 spojující Bílsko-Bělou se Szczyrkem a Vislou a železniční trať Katovice – Bílsko-Bělá – Żywiec – Čadca (stanice \"Wilkowice Bystra\"). Jezdí sem autobusy bílské MHD (linka č. 57).\n\n"}
{"id": "1060423", "url": "https://cs.wikipedia.org/wiki?curid=1060423", "title": "Modřecký vrch", "text": "Modřecký vrch\n\nModřecký vrch (657 m n. m.) je vrch v okrese Svitavy v Pardubickém kraji. Leží asi 2 km jižně od vsi Modřec, na katastrálním území obce Jedlová. Je to nejvyšší vrchol Loučenské tabule.\n\nGeomorfologicky vrch náleží do celku Svitavská pahorkatina, podcelku Loučenská tabule, okrsku Poličská tabule a podokrsku Modřecká tabule.\n"}
{"id": "1060430", "url": "https://cs.wikipedia.org/wiki?curid=1060430", "title": "Zinnwald-Georgenfeld", "text": "Zinnwald-Georgenfeld\n\nZinnwald-Georgenfeld je místní část německého města Altenberg. Leží v Krušných horách přímo na hranici s Českou republikou, přibližně 40 kilometrů od Drážďan. Na české straně se nachází Cínovec (Dubí). K 31. 12. 2015 zde bylo registrováno 442 obyvatel.\n\nZinnwald-Georgenfeld se rozprostírá v nadmořské výšce 780-880 metrů, a je tak nejvýše položeným sídlem ve východním Krušnohoří. Převládá zde drsné a chladné klima. Roční srážky dosahují v průměru 1 020 mm, z toho jednu třetinu představují srážky sněhové. Sníh vydrží v lokalitě zhruba 130 dní v roce. Průměrná roční teplota se pohybuje okolo 4,1 °C. Vegetační období je zde velmi krátké (155-175 dní).\n\nZinnwald je typickým příkladem roztroušené vsi. Příčinou byly zdejší přírodní podmínky, které neumožňovaly provozování zemědělství v takové míře, která by zaručila místním usedlíkům obživu. Obyvatelé byli kromě toho hlavně horníci, řemeslníci a námezdní dělníci, kteří se spoléhali především sami na sebe a chyběla jim tudíž větší sociální motivace k vybudování (stavebně) semknuté vesnice. Opakem je Georgenfeld, který vznikal plánovaně kvůli přísunu protestantských exulantů z Čech.\n\nCínovec byl původně tvořen shlukem hornických domků. Nejstarší částí bývalé obce byl zaniklý Přední Cínovec, jehož počátky sahají až do 12. století (přesný rok vzniku obce je nicméně neznámý). Cínovec začal postupně vznikat tím, že sem přicházeli horníci z nedaleké Krupky, aby našli další ložiska cínu. Jako Cínovec byla proto označována celá oblast na sever od Krupky až po Moldavu. První písemná zmínka o Cínovci spadá do roku 1378.\n\nJelikož byla hranice mezi Saskem a Čechami v Krušných horách ve středověku nejednoznačná a často se měnila, byla na základě Chebské smlouvy z 25. dubna 1459 pevně stanovena. Část Cínovce se tak ocitla na německé straně (jedná se o dnešní Zinnwald-Georgenfeld). Hranice stanovená v Chebu je téměř v nezměněné podobě platná dodnes, a řadí se tak k nejstarším dodnes platným, dohodou vymezeným, hraničním liniím v Evropě.\n\nNěmecká strana nebyla původně tak hustě osídlena. K roku 1590 byli v obci Zinnwald evidováni jen 2 obyvatelé, kteří byli povinni platit daně. Po plenění za třicetileté války zbylo v obci jen 7 obydlených domů. Význam těžby nicméně dál narůstal, bylo zapotřebí nových pracovních sil, a tak bylo roku 1671 započato s výstavbou nových domů podél hranice. Od příchodu první vlny pronásledovaných protestantů z Čech, kde probíhala násilná rekatolizace, počet domů neustále narůstal. Vznikl tak Starý Georgenfeld.\n\nRoku 1728 následovala další migrační vlna protestantů z Čech - na saské straně se usadilo 800 havířů s rodinami z českého Cínovce. Tito založili Nový Georgenfeld. Exulanti rovněž vybudovali poblíž Fojtovic další osadu nazvanou Gottgetreu. Roku 1731 pak následovala další vlna emigrace z české strany Krušných hor. \n\nV obci Zinnwald existovalo v polovině 19. století sedm dolů, které se roku 1851 přetransformovaly do těžařské společnosti \"\"Vereinigt Zwitterfeld zu Zinnwald\"\". Okolo roku 1900 zažila těžba naposledy velký rozkvět, jelikož byl zdější wolfram používán na zušlechťování oceli. Po první světové válce byla těžba definitivně ukočena.\n\nRoku 1950 došlo k sjednocení obce s Georgenfeldem, čímž vznikla obec Zinnwald-Gerogenfeld. Tato pak, při sloučení s městem Altenberg, roku 1994 zanikla.\n\nLožisko rudy, rozložené po obou stranách česko-německé státní hranice v oblasti Cínovec - Zinnwald a historicky propojené těžbou, se stalo na počátku 21. století předmětem zájmu nadnárodních těžařských společností. Na německé straně zahájil přípravu těžby lithia soukromý subjekt, který byl za tímto účelem vytvořen. O realizaci projektu \"Zinnwald Lithium\" usilují kanadská těžařská společnost Bacanora Minerals Ltd. z Calgary a německý výrobce solárních baterií SolarWorld GmBH, jehož hlavní sídlo je v Bonnu a výrobní provozy má v durynském Arnstadtu a v saském Freibergu. Ve společném podniku, který pod názvem Deutsche Lithium GmBH sídlí ve Freibergu, má každá z výše uvedených firem padesátiprocentní podíl. Firma SolarWorld získala práva na průzkum ložiska lithiové rudy u Zinnwaldu v březnu roku 2011.\n\n\n\n\n"}
{"id": "1060431", "url": "https://cs.wikipedia.org/wiki?curid=1060431", "title": "Ve jménu…", "text": "Ve jménu…\n\nVe jménu… (\"W imię…\") je polský hraný film z roku 2013, který režírovala Małgorzata Szumowska podle vlastního scénáře. Film zachycuje vnitřní rozpolcenost venkovského římskokatolického faráře, který žije jako nevyoutovaný gay. Snímek měl světovou premiéru na Mezinárodním filmovém festivalu Berlinale 8. února 2013 a v ČR byl uveden téhož roku na filmovém festivalu Mezipatra.\n\nFarář Adam krátce působí v malé farnosti na polském venkově, kam byl přeložen z Varšavy. Věnuje se práci s problémovou mládeží – spolu s učitelem Michalem má na starosti skupinu mladíků z polepšovny, kteří mají výpomoc na stavbě jako formu trestu. Adam působí jako moderně smýšlející kněz – po večerech trénuje vytrvalostní běh, v civilu nosí moderní „značkové“ oblečení, hraje fotbal. Na faru k němu občas dochází sousedka Ewa, která se s manželem Michalem přistěhovala z města a na vesnici se nudí. Chce Adama svést. Do skupiny adolescentů nezapadl mlčenlivý Lukasz, který je žhář. K Adamovi si vytvoří silnější pouto. Jednou při zpovědi se Adamovi jeden z mladíků, Gajo svěří, že měl sexuální styk s jiným klukem a má kvůli svému počínání větší strach z reakce ostatních než z Boha. Adam mu jako pokání uloží hodinu večerního běhu. Adam nechtěně jednoho večera zpozoruje, že Gajo a Adrian mají pohlavní styk. To v něm probudí potlačovaný problém s alkoholismem a depresi. Gajo následně spáchá sebevraždu. Michal si všímá, že Adam se ke klukům chová příliš vstřícně a napíše dopis biskupovi. Na audienci mu biskup vysvětlí, že Adam má v práci s mládeží dobré výsledky, ale že jeho činnost bude podrobena zkoumání. Adam hovoří přes Skype se svou sestrou žijící v Torontu a svěří se jí, že je gay. Ona mu nevěří a považuje jeho povídání jen za opilecké blábolení. Adam je přeložen na farnost do nedaleké vesnice. Lukasz se za ním vydá.\n\nFilm obsahuje několik náboženských symbolických motivů – farář se jmenuje Adam a Ewa je sousedka, která se ho snaží svést, Adam má kolem sebe, tak jako Ježíš, skupinu „učedníků“, nebo omývání nohou poraněného Lukasze.\n\n"}
{"id": "1060433", "url": "https://cs.wikipedia.org/wiki?curid=1060433", "title": "Lycée International de Saint-Germain-en-Laye", "text": "Lycée International de Saint-Germain-en-Laye\n\nLycée International de Saint-Germain-en-Laye je lyceum v Saint-Germain-en-Layei. Škola byla založena v roce 1952 a má zhruba 3000 studentů. Je to jedna z největších francouzských prestižních škol.\n"}
{"id": "1060437", "url": "https://cs.wikipedia.org/wiki?curid=1060437", "title": "Netolici", "text": "Netolici\n\nNetolici jsou spolu s Doudlebi a Boletici jedním ze tří hypotetických slovanských kmenů, jež měly v průběhu 6. a 7. století osídlit území jižních Čech a jejichž spojení s kmeny Čechů se mělo v důsledku expanze Přemyslovců v 10. století stát předpokladem pro vznik českého národa. Netolici měli obývat území mezi Vltavou a Otavou, přičemž jejich hlavním centrem měly být dnešní Netolice.\n\nTřebaže současná archeologie prokázala, že jižní Čechy byly skutečně osídleny jiným slovanským etnikem z Podunají než zbytek Čech, jména kmenů Netoliců, Boleticů a Doudlebů, pokud se vůbec jednalo o kmenová uskupení, jsou zřejmě pozdější středověkou a později i romantickou fabulací.\n\nSlované začali osidlovat území jižních Čech prokazatelně od druhé poloviny 6. století. V současné době však neexistují žádné soudobé písemné prameny, které by se o Netolicích na území jižních Čech přímo zmiňovaly. V 9. století byl nicméně sepsán dokument o kmenech na sever od Dunaje, přisuzovaný tzv. Bavorskému geografovi, který ve svém soupise kmenů uvádí i jakési \"Znetolice\", kteří údajně ovládali na 74 měst. S ohledem na nejasnost dokumentu a nedostatek jiných pramenů nelze spojení jihočeských Netoliců se Znetolici podložit, ani vyvrátit.\n\nPřítomnost slovanského etnika původem z Podunají na území přisuzovaném Netolicům na jihu Čech je však jasně prokázána množstvím archeologickým nálezů spolu s hradišti a typickými mohylami. V případě kmene Doudlebů se uvádí, že do jižních Čech přišli z jihu z Panonie v době druhé vlny osidlování Čech v důsledku avarské tyranie. Pokud je přijímána teorie o existenci Netoliců a Boleticů, předpokládá se, že tyto dva kmeny, pokud lze o kmenech vůbec hovořit, postupně s Doudlebi splynuly.\n\nKosmas ve své kronice uvádí, že hradiště Netolice a Doudleby byly již v 10. století v držení rodu Slavníkovců. Obecně se předpokládá, že Netolici spolu s s Boletici a Doudlebi, postupně podlehli expanzi ze severu, ovšem současné (kontroverzní) poznání nevylučuje vliv Slavníkovců v jižních Čechách tak, jak uvádí Kosmas, i když nově vznikající hradiště v 10. století přisuzuje přímo Přemyslovcům.\n\n\n"}
{"id": "1060439", "url": "https://cs.wikipedia.org/wiki?curid=1060439", "title": "LGBT práva v Mongolsku", "text": "LGBT práva v Mongolsku\n\nStejnopohlavní styk je v Mongolsku legální od r. 1961.\n\nV zemi působí dvě LGBT organizace, z nichž nejznámější je hnutí \"Tavilan\".\n\nManželství nemá žádnou přímou definici v Ústavě Mongolska, která stanovuje, že: \"\"Manželství je založeno na rovnosti a oboustrannému souhlasu snoubenců, kteří se zavázali k dobrovolnému vstupu do manželství, a kteří dosáhly určeného věku. Stát chrání záležitosti rodiny, rodičovství, mateřství a dětí\".\"\n\nVe středověku byly homosexuální aktivity trestány smrtí.\n\nAž do současnosti nebyla mongolská LGBT komunita nijak moc brána na vědomí. Ačkoli země jako taková není homofobní a LGBT lidí si zde nikdo moc výrazně nevšímá, tak podle údajů zjištěných od západních turistů je zde veřejné povědomí o existenci homosexuality slabé.\n\n"}
{"id": "1060440", "url": "https://cs.wikipedia.org/wiki?curid=1060440", "title": "Všivec statný", "text": "Všivec statný\n\nVšivec statný (\"Pedicularis exaltata\") je poloparazitická rostlina, druh rodu všivec, která je v české floře velice vzácná.\n\nDruh pocházející z jihovýchodních Karpat roste na od sebe vzdálených lokalitách na Ukrajině, v Bělorusku, Rumunsku, na východě Polska a v Československu. Jeho nezápadnější, zcela odloučená lokalita je na jihovýchodní Moravě v Bílých Karpatech; na Slovensku se nevyskytuje.\n\nV Česku byl zjištěn až počátkem 20. století v národní přírodní rezervaci Porážky v okrese Hodonín, je to jediné místo v republice kde roste. V roce 1978 došlo na lokalitě k sesuvu půdy po nevhodné rekultivaci, čímž málem došlo k vymizení Všivce. Z několika rostlin, které přežily byly sebrány semena. Podařilo se namnožit sazenice všivce v kultuře, vysadit jej zpět a tím populaci zachránit. V současnosti zde roste cca. 200 rostlin\n\nPro svůj růst potřebuje vlhké, nevápněné a na živiny bohaté louky se stabilně zvýšenou hladinou podzemní vody. Vyžaduje nenarušovaná místa porostlá různými druhy travin na jejichž kořeny se tento poloparazit svými kořínky napojuje a čerpá z nich pomoci haustorií vodu a minerální látky.\n\nVytrvaly hemikryptofyt s lodyhou dorůstající do výše 70 až 150 cm. Z krátkého oddenku s vřetenovitými kořeny roste přímá, jednoduchá, dutá a hustě olistěná lodyha. Široce kopinaté spodní listy, dlouhé 10 až 40 cm, jsou z rubové strany hustě chlupaté a jejich čepele jsou jednou až dvakrát peřenosečné či peřenodílné a mají ostré úkrojky. Výše postavené listy jsou menší, mají kratší řapíky a jsou méně dělené.\n\nKvětenství sestavené z pyskatých květů je 30 až 50 cm dlouhý, směrem vzhůru se zužující hrozen. Květy vyrůstají z peřenodílných listenů delších než květy. Nepravidelný, široce trubkovitý kalich má pět cípů. Krémově žlutá koruna je dlouhá 25 mm, má mírně prohnutou a z kalichu čnící trubku, horní celokrajný pysk velký 7 × 3 mm a stejně dlouhý spodní pysk složený ze tří stejných laloků. Rostliny kvetou v červnu a červenci, květy jsou cizosprašné a jsou opylovány čmeláky.\n\nPlody, které dozrávají v srpnu a září, jsou zploštělé vejčité tobolky se semeny asi 2,6 mm velkými. Rostliny se mohou rozmnožovat semeny která však spolehlivě vyklíčí jen v trvale vlhké, kypré a vzdušné půdě. Počet chromozomů je 2n = 28.\n\nVšivec statný, rostoucí jen na jediné malé lokalitě, je považován za jednu z nejvzácnějších rostlin české květeny. Byl proto zařazen vyhláškou MŽP ČR (§1) a stejně i Červeným seznamem (C1r) mezi kriticky ohrožené druhy České republiky.\n\n"}
{"id": "1060441", "url": "https://cs.wikipedia.org/wiki?curid=1060441", "title": "Diecéze Albacete", "text": "Diecéze Albacete\n\nDiecéze Albacete je římskokatolickou diecézí, nacházející se ve Španělsku.\n\nDiecéze zahrnuje provincii Albacete, v regionu Kastilie-La Mancha. Biskupský sídlem je město Albacete, kde se také nachází Katedrála sv. Jana Křtitele. Rozkládá se na 193 farností ve 4 vikariátech.\n\nK roku 2012 měla 389 740 věřících, 140 diecézních kněžích, 31 řeholních kněžích, 9 trvalých jáhnů, 39 řeholníků a 312 řeholnic.\n\nDiecéze byla založena 2. listopadu 1949 bulou \"Inter Praecipua\" papeže Pia XII., z části území diecézí Cartagena, Cuenca a Orihuela. Původně byla sufragánnou arcidiecéze Valencie.\n\nDne 25. července 1966 se diecéze rozšířila na celou provincii Albacete. Dne 28. července 1994 se stala součástí církevní provincie arcidiecéze Toledo.\n\n\n"}
{"id": "1060443", "url": "https://cs.wikipedia.org/wiki?curid=1060443", "title": "Španělská vánoční loterie", "text": "Španělská vánoční loterie\n\nŠpanělská vánoční loterie (oficiálně \"Sorteo Extraordinario de Navidad\" nebo zjednodušeně \"Lotería de Navidad\") je národní loterie. Od roku 2012 ji každoročně organizuje úřad španělské státní správy, nazvaný Loterías y Apuestas del Estado. Název \"Sorteo de Navidad\" byl poprvé použit roku 1892.\n\nŠpanělská vánoční loterie je loterií s druhou nejdelší nepřerušovanou tradicí na světě. Její historie zahrnuje období španělské občanské války, kdy se slosování konalo ve Valencii, poté co museli republikáni z Madridu přemístit sídlo vlády. Po sesazení vlády republikánů pokračovala loterie bez přerušení i během fašistického režimu generála Franca.\n\nZ hlediska celkové částky na vyplacení výher se Španělská vánoční loterie považuje za největší loterii vůbec. Kdyby se roku 2012 prodaly všechny losy, dosáhla by celková vyplacená částka hodnoty 2,52 miliard eur (70 % příjmu z prodeje losů). V rámci výher první kategorie nazvané \"El Gordo\" („největší“) bylo celkově vyplaceno 720 milionů eur, které si mezi sebe rozdělilo 180 vlastníků výherních losů (\"billetes\"), díky čemuž každý z těchto losů znamenal výhru 4 miliony eur.\n\nPro rok 2013 se změnil počet tzv. \"series\" (viz níže), a to ze 180 na 160, takže celková částka určená na vyplacení výher bude 2,24 miliard eur (stejně jako dříve 70 % příjmu z prodeje losů).\n\nSystém Španělské vánoční loterie je založen na losech (\"billetes\") s 5cifernými čísly, stejně jako běžné slosování Španělské národní loterie. Díky ohromné popularitě této hry se tiskne každý los několikrát, v tzv. sériích. Na každý los a následné série tohoto losu se tiskne jedinečné 5ciferné číslo. Například los s číslem 00001 je vytištěn v několika verzích s různými sériovými čísly. Každý los stojí 200 eur. Jelikož je tato cena docela vysoká, prodávají se losy obvykle jako desetiny (tzv. \"décimos\"). Cena desetiny je 20 eur a vyplacená částka v případě výhry se rovná 10 % hodnoty uvedené výhry.\n\nSerie – Každý \"billete\" (los) je vytištěn několikrát s různými sériovými čísly.\n\nBillete – cena 200 eur – Celý los s 5ciferným číslem, který se skládá z 10 \"décimos\" (desetin losu).\n\nDécimo – cena 20 eur – Desetina \"billete\". Většina lidí kupuje \"décimos\".\n\nTaké je možné si koupit dokonce ještě menší díl losu, tzv. \"participaciones \"(„účasti“), a to jak soukromě, tak v rámci sdružení či jiných organizací. Mnoho společností kupuje losy, poté je rozděluje a prodává jako \"participaciones\" svým zákazníkům a zaměstnancům. Obvykle je cena těchto dílčích částí navýšena o příplatek, který se platí jako dar oné společnosti, která prodej zprostředkovává. \"Participaciones \"se vytvářejí tak, že se napíše číslo losu a zaplacená částka. Tento zápis účastník podepisuje na důkaz účasti. Pokud los vyhraje, tak každý, kdo si zaplatil účast, má nárok na odpovídající výhru v závislosti na zaplacené částce. \n\nVětšina Španělů si každoročně kupuje alespoň malou část losu Vánoční loterie, i když během roku v loterii nesází. Jsou tady zahrnuty losy vyměněné mezi členy rodiny nebo známými a také \"participaciones\", které prodali zaměstnavatelé.\n\nV roce 2013 bude vytištěno 160 sérií 100 000 \"billetes \"(od 00000 do 99999) za 200 eur za kus. Pokud by se prodaly všechny losy, tržba za prodané losy by dosáhla 3,2 miliard eur a byly by vyplaceny výhry v hodnotě 2,24 miliard eur (70 % příjmu z prodeje losů). Pro sérii se uplatňuje následující struktura výher:\nV roce 2012 vyhrálo hlavní cenu \"El Gordo\" v hodnotě 4 000 000 eur číslo 76058. Čísla 76057 a 76059 obdržela odpovídající výhry (\"aproximaciones\") v hodnotě 20 000 eur. Navíc všechna čísla od 76000 do 76099 (kromě čísla, které vyhrálo \"El Gordo\", ale včetně čísel, která vyhrála \"aproximaciones\") obdržela výhry v hodnotě 1 000 eur jakožto čísla se stejnými prvními třemi ciframi, jako mělo číslo, které vyhrálo \"El Gordo\". Všechna čísla končící na „58“ (kromě čísla, které vyhrálo \"El Gordo\") obdržela výhry v hodnotě 1 000 eur a všechna čísla končící na „8“ (kromě čísla, které vyhrálo \"El Gordo\") obdržela výhry v hodnotě 200 eur, čímž byly vlastníkům těchto losů vráceny peníze za koupi losu.\n\nPřesné množství losů a sérií a taky ceny, za které se prodávají, se mohou každý rok měnit. Například roku 2004 bylo vytištěno 66 000 různých čísel v 195 sériích. V roce 2005 to bylo 85 000 čísel v 170 sériích, zatímco v roce 2006 byl počet sérií navýšen na 180. Od roku 2011 se tiskne 100 000 různých čísel ve 180 sériích. Výhry se také mohou měnit, jako například roku 2002, kdy bylo ve Španělsku zavedeno euro, nebo roku 2011, kdy byl \"El Gordo\" navýšen ze 3 000 000 eur na 4 000 000 eur, druhá cena z 1 000 000 eur na 1 250 000 eur, páté ceny z 50 000 eur na 60 000 eur a bylo přidáno dalších 20 \"pedreas\" v hodnotě 1 000 eur. V roce 2013 se v souladu s očekávanou poptávkou snížil počet sérií ze 180 na 160.\n\nOd 18. prosince 1812 probíhá slosování Vánoční loterie každý rok stejným způsobem. V minulosti se slosování konalo v síni Národní loterie (\"Lotería Nacional\") v Madridu, zatímco v roce 2010 a 2011 proběhlo v \"Palacio Municipal de Congresos de Madrid \"a v roce 2012 v \"Teatro Real \"v Madridu. Žáci ze Školy sv. Ildefonsa (\"Colegio de San Ildefonso\"), do které dříve chodili sirotci zaměstnanců veřejné správy, losují čísla a jim odpovídající výhry, přičemž veřejnosti hlasitě \"zpívají\" výsledky. Do roku 1984 se účastnili slosování pouze chlapci ze Školy sv. Ildefonsa; toho roku se Mónica Rodríguez stala první dívkou, která zpívala výsledky, včetně čtvrté ceny v hodnotě 25 000 000 španělských peset. Je zvykem, že výherci Škole sv. Ildefonsa darují část vyhraných peněz. Kdo se přijde podívat na slosování, si může vzít extravagantní oblečení a klobouky tematicky spojené s loterií. Státní Televisión Española a Radio Nacional de España spolu s dalšími médii vysílají průběh celého slosování, které se v současné době koná každý rok 22. prosince.\n\nKe slosování se používají dvě kulaté nádoby. Velká nádoba obsahuje 100 000 malých dřevěných kuliček, z nichž na každé se nachází jedinečné 5ciferné číslo od 00000 do 99999. Malá nádoba obsahuje 1 807 malých dřevěných kuliček, na kterých je napsána výhra v eurech:\nNápisy na dřevěných kuličkách se v dnešní době dělají laserem, aby se předešlo rozdílům mezi váhou jednotlivých kuliček. Kuličky váží 3 g a mají průměr 18,8 mm. Předtím než jsou vloženy do nádob, se ukazují veřejnosti, aby si každý mohl ověřit, že kuličky s jeho čísly nechybí.\n\nV průběhu slosování se jednotlivé kuličky vytahují z obou kulatých nádob zároveň. Jedno dítě zpívá výherní číslo a druhé dítě zpívá příslušnou cenu. Tento proces se opakuje, dokud k sobě všechny kuličky označující výhry nemají přiřazené výherní číslo. Vzhledem k velkému množství cen trvá slosování několik hodin. Děti se osmkrát nebo devětkrát střídají, podle počtu čísel, která losují.\n\nKuličky v sobě mají dírky, aby se mohly navléknout na dráty do rámů, ve kterých jsou po slosování ukazovány veřejnosti. Když se vylosuje hlavní cena, obě děti několikrát opakovaně zpívají a ukazují kuličky komisi, následně nasazují kuličky na konce dvou křížových šroubováků upevněných na podstavci před uchycenou kamerou. Potom se tyto kuličky navlékají na dráty do rámů stejně jako ostatní kuličky. Ačkoli je slosování založeno na náhodě, publikum tleská dětem, které vylosovaly vysoké výhry. Kromě výher, které se losují z nádob, jsou některé ceny vypočítány podle výherních čísel (viz výše uvedená tabulka výher).\n\nSystém dvou nádob míval tradici ve španělské loterii, ale nyní se používá pouze ve Vánoční loterii. Pro ostatní týdenní nebo mimořádná slosování v průběhu roku se využívá systém pěti nádob, z nichž každá obsahuje deset kuliček (očíslovaných od 0 do 9). Z těchto nádob se vytahuje pět cifer výherních čísel.\n\nPravděpodobnost navrácení nákladů na koupi losů je 10 % (díky stejné poslední cifře, jakou má hlavní výherní číslo), zatímco pravděpodobnost výhry větší částky se pohybuje kolem 5,3 %. Struktura výher usnadňuje účastníkům výhru alespoň určité částky peněz v porovnání s jinými loteriemi; proto se říká, že výhry Vánoční loterie jsou dobře rozdělené lidem v celém Španělsku. Pravděpodobnost výhry \"El Gordo\" je 1:100 000, což je 0,001 %, zatímco pravděpodobnost výhry hlavní ceny v loterii Euromiliony je 1:116 531 800, tedy 0,0000000086 %.\n\nÚčastníci, kteří nevyhrají, se uchylují k otřepanému klišé, že „zdraví je to nejdůležitější“. Ti, kdo alespoň získají zpět své peníze, často investují nabytou výhru do losu loterie \"Sorteo de El Niño\", druhého nejdůležitějšího slosování, které se koná na svátek Tří králů 6. ledna.\n\nVrcholem slosování je moment, kdy je vytažena kulička označující hlavní cenu \"El Gordo\". Prodejny losů obvykle prodávají pouze série losů jednoho nebo dvou čísel, takže výherci nejvyšších cen často bydlí ve stejném městě či regionu, nebo pracují pro stejnou firmu. V roce 2011 se naprosto všechny výherní losy \"El Gordo\" prodaly v Grañénu, malém městečku s 2 000 obyvateli v provincii Huesca. V roce 2010 získali v Barceloně výherci hlavní ceny \"El Gordo\" 414 milionů eur a dalších 585 milionů eur hlavní ceny se rozdělilo mezi výherce v Madridu, na ostrově Tenerife, v Alicante, Palencii, Zaragoze, Cáceresu a Guipúzcoe. V roce 2006 se hlavní výherní číslo prodávalo na osmi různých prodejních místech ve Španělsku, zatímco výherní číslo druhé ceny (s výhrou 100 000 eur za \"décimo\") se prodávalo pouze v kiosku na Puerta del Sol v centru Madridu. V roce 2005 se hlavní výherní číslo prodávalo ve městě Vic v Katalánsku (populace 37 825), jehož obyvatelé vyhráli kolem 500 milionů eur (300 000 eur za výherní \"décimo\").\n\nV mnoha zemích, kde se nemluví španělsky, panuje mylná představa, že je pojem \"El Gordo\" specifický pro Vánoční loterii; někteří lidé si dokonce myslí, že je \"El Gordo\" názvem oné loterie. Nicméně, skutečný význam slova \"El Gordo\" jednoduše označuje „první cenu“ (doslova znamená „tlustý“, přesněji „největší“). I jiné loterie mají svou vlastní cenu \"El Gordo\". Aby toto nebylo málo matoucí, existuje relativně nová týdenní španělská loterie nazvaná \"El Gordo de la Primitiva\", která nemá nic společného s Vánoční loterií kromě toho, že ji organizuje španělská státní loterijní společnost Loterías y Apuestas del Estado.\n\n"}
{"id": "1060445", "url": "https://cs.wikipedia.org/wiki?curid=1060445", "title": "Marije Jolingová", "text": "Marije Jolingová\n\nMarije Jolingová (* 30. září 1987 Assen) je nizozemská rychlobruslařka.\n\nNa mezinárodních soutěžích se představila na Evropských hrách mládeže v roce 2007 a na Zimní univerziádě 2009, jinak startovala na domácích závodech. Ve Světovém poháru debutovala roku 2010, na evropském šampionátu závodila poprvé v Hamaru 2014, kde skončila na osmé příčce. Na Mistrovství světa 2015 vybojovala na trati 3000 m bronzovou medaili a s nizozemským týmem získala stříbro ve stíhacím závodě družstev.\n"}
{"id": "1060447", "url": "https://cs.wikipedia.org/wiki?curid=1060447", "title": "Pařížská církevní provincie", "text": "Pařížská církevní provincie\n\nPařížská církevní provincie (fr. \"Province ecclésiastique de Paris\") je římskokatolická církevní provincie v regionu Île-de-France ve Francii. V čele provincie stojí arcibiskup–metropolita v Paříži. Současným metropolitou je pařížský arcibiskup Michel Aupetit. Provincie byla založena roku 1622 a v současné rozloze existuje od roku 2002.\n\nÚzemí provincie se člení na osm diecézí:\n\nPařížská církevní provincie byla vytvořena roku 1622, když bylo pařížské biskupství povýšeno na arcibiskupství, původně sufragánní v církevní provincii Sens. Nová provincie tak vznikla rozdělením původní provincie v Sens, z níž byly vyděleny vedle Paříže také biskupství v Chartres, Meaux a Orléans. V roce 1697 byla do pařížské provincie zahrnuta pátá diecéze bloiská.\n\nPaříž zůstala sídlem církevního obvodu dle občanské ústavy duchovenstva také během Velké francouzské revoluce. Po konkordátu z roku 1801 Paříž stála v čele provincie s devíti biskupstvími – Amiens, Arras, Cambrai, Meaux, Orléans, Paříž, Soissons, Troyes a Versailles.\n\nReforma z roku 1822 snížila rozlohu provincie vytvořením církevní provincie v Remeši, takže se provincie nově skládala z diecézí bloiské, chartreské, meauxské, orléanské, pařížské a versailleské.\n\nNásledkem reformy pařížského regionu v roce 1964 bylo v roce 1966 rozhodnuto sjednotit hranice provincie s pařížským regionem: provincie si ponechala svou dosavadní rozlohu, ale biskupství vznikla v každém nově zřízeném departementu.\n\nV roce 2002 proběhla reforma katolických okrsků a pařížská provincie tím získala dnešní rozlohu odpovídající regionu Île-de-France.\n\n"}
{"id": "1060449", "url": "https://cs.wikipedia.org/wiki?curid=1060449", "title": "P's a Love", "text": "P's a Love\n\nP's a Love je čtvrté studiové album českého rappera Smacka. Bylo vydáno 17. prosince 2014 pod labelem Archetyp51.\n\nAlbum bylo oceněno Andělem pro nejlepší album roku v kategorii hip-hop.\n\n"}
{"id": "1060454", "url": "https://cs.wikipedia.org/wiki?curid=1060454", "title": "Haseki sultan", "text": "Haseki sultan\n\nHaseki sultan (osmanskou turečtinou خاصکي سلطان) byl titul ženy, jež byla konkubínou vládnoucího sultána Osmanské říše a porodila mu sehzada (prince). Znamená tedy \"princova matka\". Tento titul však mohl náležet i pouze ženě, která vešla do sultánova lože, či jeho oblíbené manželce. Výraz pochází z arabštiny a znamená \"výhradně\"; Haseki je tedy ta, jež patří výhradně sultánovi. Haseki sultan zaujímala významné místo v paláci a byla druhou nejvýše postavenou ženou v harému, hned po samotné Valide sultan, sultánově matce.\n\nHaseki sultan měla komnatu v blízkosti sultánovy. Obvykle byla matkou dědice osmanského trůnu, avšak nebylo to pravidlem. Haseki sultan bývala zřídka sultánovou manželkou a její postavení v palácové hierarchii nebylo stálé ani pevné. Mohla ztratit veškerý svůj majetek během jediného dne.\n\nTitul Haseki sultan byl poprvé použit pro Hürrem Sultan neboli Roxelanu. Titul jí udělil Sulejman I., poté co ji zbavil otroctví a prohlásil ji za muslimku. Byli právoplatně oddáni.\n\nNěkteré z Haseki sultan byly známé z období tzv. sultanátu žen.\n\nTitul Haseki sultan získala jako první právoplatná manželka sultána Sulejmana I. Hurrem Sultan. Žádná z chotí předchozích sultánů tento titul nenosila.\n\nRoxelana či Hürrem Sultan byla první a Rabia Sultan poslední nositelka titulu Haseki sultan v dynastii Osmanů a prakticky v celé Osmanské říši. Tento titul ztratil svůj význam, a proto ho Mahmud I. vyřadil z titulů Osmanské říše.\n"}
{"id": "1060455", "url": "https://cs.wikipedia.org/wiki?curid=1060455", "title": "Gero Kretschmer", "text": "Gero Kretschmer\n\nGero Kretschmer (* 6. května 1985 Kolín nad Rýnem) je německý profesionální tenista. Ve své dosavadní kariéře na okruhu ATP World Tour vyhrál jeden deblový turnaj. Na challengerech ATP a okruhu Futures získal do února 2015 sedm titulů ve dvouhře a devatenáct ve čtyřhře.\n\nNa žebříčku ATP byl ve dvouhře nejvýše klasifikován v červnu 2010 na 316. místě a ve čtyřhře pak v květnu 2014 na 79. místě. Trénuje ho Karsten Saniter. Příprava probíhá v Solingenu.\n\nV německém daviscupovém týmu neodehrál do dubna 2015 žádné utkání.\n\nV hlavní soutěži turnaje okruhu ATP Tour debutoval v mužské čtyřhře If Stockholm Open 2013, kde v páru se stabilním spoluhráčem Alexandrem Satschkem vypadli ve druhém kole se španělskou dvojicí David Marrero a Fernando Verdasco po dvousetovém průběhu. Na nejvyšší grandslamové úrovni si zahrál kvalifikaci mužského debla ve Wimbledonu 2014, když skončil po boku Satschka ve druhé fázi.\n\nSemifinále si německá dvojice zahrála na marseillské antuce Open 13 2014, v němž nestačili na francouzské turnajové dvojky a pozdější vítěze Julien Benneteaua s Édouardem Rogerem-Vasselinem.\n\nPremiérovou trofej ATP vybojoval na úvodním ročníku obnoveného Ecuador Open Quito 2015, hraného na quitské antuce. Do deblové soutěže nastupoval v páru se Satschkem z pozice náhradníků. V semifinále vyřadili druhý nasazený španělsko-rakouský pár Feliciano López a Oliver Marach. V boji o titul pak zvládli koncovky obou setů, když přehráli dominikánsko-brazilskou dvojici Víctor Estrella Burgos a João Souza.\n\n"}
{"id": "1060456", "url": "https://cs.wikipedia.org/wiki?curid=1060456", "title": "Alexander Satschko", "text": "Alexander Satschko\n\nAlexander Satschko (* 2. listopadu 1982 Deggendorf) je německý profesionální tenista. Ve své dosavadní kariéře na okruhu ATP World Tour vyhrál jeden deblový turnaj. Na challengerech ATP a okruhu Futures získal do února 2015 deset titulů ve dvouhře a dvacet šest ve čtyřhře.\n\nNa žebříčku ATP byl ve dvouhře nejvýše klasifikován v únoru 2009 na 259. místě a ve čtyřhře pak v říjnu 2014 na 80. místě. Trénuje ho Markus Rackl.\n\nV německém daviscupovém týmu neodehrál k dubnu 2015 žádné utkání.\n\nV hlavní soutěži turnaje okruhu ATP Tour debutoval v mužské čtyřhře If Stockholm Open 2013, kde v páru se stabilním spoluhráčem Gerem Kretschmerem vypadli ve druhém kole porážkou od španělské dvojice David Marrero a Fernando Verdasco po dvousetovém průběhu. Na nejvyšší grandslamové úrovni si zahrál kvalifikaci mužského debla ve Wimbledonu 2014, když skončil po boku Kretschmera ve druhé fázi.\n\nSemifinále si německá dvojice zahrála na marseillské antuce Open 13 2014, v němž nestačili na francouzské turnajové dvojky a pozdější vítěze Juliena Benneteaua s Édouardem Rogerem-Vasselinem.\n\nPremiérovou trofej ATP vybojoval na úvodním ročníku obnoveného Ecuador Open Quito 2015, hraného na quitské antuce. Do deblové soutěže nastupoval v páru se Kretschmerem z pozice náhradníků. V semifinále vyřadili druhý nasazený španělsko-rakouský pár Feliciano López a Oliver Marach. V boji o titul pak zvládli koncovky obou setů, když přehráli dominikánsko-brazilskou dvojici Víctor Estrella Burgos a João Souza.\n\nNarodil se roku 1980 v západoněmeckém Deggendorfu do rodiny architekta Olefa a ženy v domáctnosti Edeltraudy Satschkových. S tenisem začal již ve třech letech.\n\nDne 7. srpna se oženil s Marijanou Satschkovou. Do manželství se narodil syn Aaron Satschko (nar. březen 2014). Žije v Mnichově.\n\n"}
{"id": "1060457", "url": "https://cs.wikipedia.org/wiki?curid=1060457", "title": "LGBT práva v Kolumbii", "text": "LGBT práva v Kolumbii\n\nPráva leseb, gayů, bisexuálů a transsexuálů (LGBT) zažívají v Kolumbii ohromný pokrok počínající dekriminalizací homosexuálního chování r. 1980 novelou Trestního zákona, čímž se rovněž zařadila mezi jednu z nejrozvinutějších zemí Latinské Ameriky v oblasti legislativy na ochranu LGBT práv. Mezi únorem 2007 a dubnem 2008 tři soudci Ústavního soudu rozhodly, že registrované homosexuální páry by měly mít stejné výhody, sociální zabezpečení, práva a povinnosti jako mají heterosexuální páry. Legální věk způsobilosti k pohlavnímu styku byl sjednocen v 90. letech minulého století na 14 let pro obě orientace.\n\nZpráva průzkumu vlády Velké Británie: „V Kolumbii neexistují žádné zákony proti homosexualitě, ale značná část veřejnosti se má tendenci na ní dívat spíše negativně v důsledku toho, že ve většině jihoamerických zemí převládá machistická kultura.“\n\nČlánek 13 Ústavy Kolumbie přijaté r. 1991 ustanovuje, že: „Stát se svojí vlastní iniciativou zasazuje o to, aby všichni občané měli rovné podmínky, a aby byla přijatá veškerá opatření chránící společností marginalizované a diskriminované skupiny.“\n\nVyhodnocení ze strany Velké Británie z r. 2002 došlo k závěru, že: „státní orgány a soudy od r. 1995 postupně přehodnocují svá rozhodnutí v mnoha aspektech práv a povinností občanů nebo skupin občanů.“ Například v r. 1998 Ústavní soud Kolubmie oficiálně rozhodl, že je nepřípustné, aby učitelé na veřejných školách mohli být propuštěni z důvodu jiné sexuální orientace, a aby i soukromé církevní školy zakazovaly homosexuálním studentům studium na nich. V r. 1999 ten samý soud nekompromisně zakázal ozbrojeným silám znemožňovat homosexuálům sloužit v armádě z důvodu ústavního práva garantující občanům právo na „osobní a rodinné soukromí“.\n\nV r. 2011 kongres přijal návrh zákona trestajícího diskriminaci na základě sexuální orientace. Zákon trestá odnětím svobody v délce trvání 1 roku až 3 let nebo peněžitým trestem osobu, které diskriminuje určité skupiny lidí, vč. LGBT komunity.\n\n7. února 2007 rozšířil Ústavní soud majetková a dědická práva plynoucí z manželského svazku na páry stejného pohlaví.0 Ten se k tomuto odhodlal po předešlé žalobě iniciativy za veřejné zájmy při Universidad de los Andes v Bogotě proti Zákonu 54 (). Rozsudek tehdy nezahrnoval penzijní a jiná práva, a proto pravděpodobně ten samý rok 5. října 2007 jej rozšířil při druhém přezkumu i na tuto oblast, vyjma penzijních práv, k jejichž zahrnutí došlo až 17. dubna 2008. Díky těmto třem rozsudkům získaly homosexuální páry v Kolumbii valnou část benefitů plynoucích z manželství.\n\nKromě výše uvedeného se prostřednictvím intervence Ústavního osudu zlegalizovalo registrované partnerství, které předtím neprošlo Kongresem. 19. června 2007 neprošel v Kongresu návrh novely zákona, která by stavěla nesezdaný homosexuální pár na stejnou úroveň jako nesezdaný heterosexuální pár. Nepatrně odlišné verze návrhu nakonec prošly celým legislativním procesem a prezident Álvaro Uribe je rovněž podpořil. Méně kontroverzní návrh nakonec prošel v jedné části Kongresu, ale druhá jej odmítla.\n\nNávrh podporovaný prezidentem, který by učinil z Kolumbie první latinskoamerickou zemi poskytující homosexuálním párům většinu práv, jež mají heterosexuální páry, nakonec zablokovala skupina konzervativních senátorů. Nicméně právě rozsudky Ústavního soudu tento návrh prakticky zlegalizovaly. V červenci 2011 Ústavní soud vydal průlomový rozsudek, který by garantoval stejnopohlavním párům právo na uzavření sňatku. Kongresu bylo nařízeno sepsat zákon umožňující homosexuálním párům uzavírat manželství do 20. června 2013, anebo jinak přimět soudy a jiné orgány veřejné moci dávat takovým párům tento status v souladu s rozsudkem. Přestože Kongres toto odmítnul, soudy začaly dávat stejnopohlavním párům status manželství. Kvůli tomuto sporu byl v r. 2015 dán k Ústavnímu soudu ze strany Úřadu generálního prokurátora podnět k přezkumu rozsudku o manželství, a ke zrušení dosud uzavřených manželství. Soudní jednání bylo naplánované na 7. května 2015 , nicméně nakonec se odložilo kvůli nepřítomnosti některých soudců a nové se naplánovalo na neurčito.\n\nV dubnu 2015 bylo ze strany Kongresu oznámeno, že svolá mimořádnou schůzi ohledně návrhu zákona o registrovaném partnerství a adopcích předloženém senátorem Armandem Benedettim.\nV březnu 2016 se v Kolumbii registroval první homosexuální pár uzavřivší manželství v zahraničí a Národní registr vydal směrnici, podle níž mají úřady uznávat stejnopohlavní manželství uzavřená v zahraničí. Stejnopohlavní manželé takto získali právo na vstupní vízum, zdravotní péči, dědická a penzijní práva jako mají různopohlavní manželé podle úředně vydaného manželského certifikátu a dalších úředních dokumentů.\n\n7. dubna 2016 rozhodl Ústavní soud v poměru hlasů 6:3 proti návrh o manželství coby výlučném svazku muže a ženy. Druhé stání o legalizaci sňatků osob stejného pohlaví bylo uskutečněné 28. dubna a soudci opět v poměru hlasů 6:3 hlasovali pro. Rozsudek bude publikován do 10 dnů, čímž homosexuální páry získají plné právo na uzavírání sňatků, včetně práva na vydání všech dostupných dokumentů od soudů a dalších orgánů veřejné moci.\n\nS odvoláním se na zprávu Washington Post: „Bogota je prosperující město s gay čtvrťmi, bary, jejichž majitelé jsou otevřeně homosexuální, a center dávající LGBT komunitě právní poradenství. Místní politici spolu s majorem Luisem Eduardem Garzónem a promintními členy kongresu jako je senátor Armando Benedetti, podporují rovná práva pro homosexuální páry.“\n\n"}
{"id": "1060458", "url": "https://cs.wikipedia.org/wiki?curid=1060458", "title": "Live at the Orpheum", "text": "Live at the Orpheum\n\nLive at the Orpheum je koncertní album britské rockové skupiny King Crimson. Bylo vydáno v lednu 2015 vydavatelstvím Discipline Global Mobile jako CD s přiloženým DVD-Audio diskem, který obsahuje nahrávku ve vysoké kvalitě, a ve formě limitované LP verze.\n\nDeska, která obsahuje výběr z koncertního setu, byla nahrána během amerického turné skupiny King Crimson na losangeleských koncertech 30. září a 1. října 2014. Ke kapele se již při jejím obnovení v roce 2013 přidal také saxofonista Mel Collins, člen King Crimson na přelomu 60. a 70. let, naopak dlouholetého zpěváka a kytaristu Adriana Belewa nahradil Jakko Jakszyk, se kterým Collins a lídr skupiny Robert Fripp natočil v roce 2011 album \"A Scarcity of Miracles\". Zcela nový je pro kapelu počet bubeníků a perkusionistů (celkem tři).\n\n"}
{"id": "1060462", "url": "https://cs.wikipedia.org/wiki?curid=1060462", "title": "Françoise Hardyová", "text": "Françoise Hardyová\n\nFrançoise Hardyová (* 17. ledna 1944, Paříž) je francouzská zpěvačka, jejíž repertoár tvoří převážně melancholické balady.\n\nV roce 1962 nahrála svůj první singl \"Tous les garçons et les filles\", kterého se prodalo 700 000 kusů. Píseň zazněla také v řadě filmů, např. \"Snílci\". V roce 1963 reprezentovala Monako na soutěži Eurovision Song Contest se skladbou \"L'amour s'en va\" a skončila na pátém místě. Ve stejném roce získala za své debutové album cenu Grand Prix du disque (Charles Cros). S anglicky nazpívanou písní \"All Over The World\" získala v roce 1965 16. místo na UK Singles Chart. Další její hity v šedesátých letech byly \"Mon amie la rose\", \"Comment te dire adieu?\" a \"L'Amitié\", kterou použil Denys Arcand do svého oscarového snímku \"Invaze barbarů\". Později spolupracovala se skupinou Blur nebo s Iggy Popem. V roce 2005 získala cenu Victoires de la musique.\n\nHrála ve filmu \"Zámek ve Švédsku\" (1963), který natočil Roger Vadim podle stejnojmenné divadelní hry Françoise Saganové. Menší role vytvořila také ve filmech \"Co je nového, kočičko?\" (1965), \"Grand Prix\" (1966) a \"Mužský rod, ženský rod\" (1966).\n\nJejím manželem je zpěvák Jacques Dutronc, v roce 1973 se jim narodil syn Thomas Dutronc. Kromě hudby se Hardyová věnuje také módnímu návrhářství a astrologii.\n\n\n"}
{"id": "1060464", "url": "https://cs.wikipedia.org/wiki?curid=1060464", "title": "Martin Mutschmann", "text": "Martin Mutschmann\n\nMartin Mutschmann (9. března 1879 Hirschberg - 14. února 1947 Moskva) byl německý politik, v dobách nacizmu \"Gauleiter\" v Sasku (\"Gau Sachsen\").\n\nNarodil se v durynském Hirschbergu, v mládí se rodina přestěhovala do Plavna v Sasku. Po studiích na obchodní škole otevřel v Plavně dílnu na výrobu krajek. V první světové válce sloužil až do roku 1916 na západní frontě než byl ze zdravotních důvodů propuštěn. Po válce se stal jedním z brzkých členů nacionalistického a antisemitského spolku Deutschvölkischer Schutz und Trutzbund. V Plavně založil místní odbočku (\"Ortsgruppe\") NSDAP a stal se častým přispěvatelem nacistické strany. Ačkoli v době hospodářské krize o firmu přišel, dokázal získávat prostředky pro stranickou pokladnu i nadále, což jej v nacistické straně vyneslo do popředí. V roce 1925 se stal v Sasku \"Gauleiterem\", funkci podržel až do konce druhé světové války. Soustředil se především na místní politické aktivity v Sasku, o celoněmeckou politiku se příliš nezajímal. Jeho osobním zájmem byla záchrana rukodělné umělecké výroby v Sasku.\nPo nástupu nacistů k moci byl Mutschmann jmenován guvernérem (\"Reichsstatthalter\") v Sasku. Byl vášnivým lovcem a často byl obviňován, že se věnuje více svému koníčku, než péči o blaho obyvatel Saska. Ani bombardování Drážďan jej nezbavilo podobných obvinění. Mutschmann byl nařčen, že nepřipravil město na strašlivý letecký útok, který přišel mezi 13. a 15. únorem 1945.\n\nMutschmann byl 1. května 1945 v Drážďanech, jako saský \"Gauleiter\" trval na tom, aby obyvatelé města veřejně truchlili za Adolfa Hitlera, který 30. dubna 1945 spáchal sebevraždu. Pátého května nechal rozšířit zprávu, že na východní frontě bude spuštěna rozsáhlá německá ofenzíva; 7. května byl sovětskými orgány zatčen, když se pokoušel uprchnout. Podle sovětských zdrojů byl zadržen 17. května 1945 místními na německé straně Krušných hor, odvezen do Annabergu a předán sovětským orgánům.\n\nMutschmann byl v Moskvě odsouzen k smrti a 14. února 1947 popraven.\n\n"}
{"id": "1060467", "url": "https://cs.wikipedia.org/wiki?curid=1060467", "title": "Kerboga", "text": "Kerboga\n\nKerboga (arabsky ‏كربغا‎, turecky Kürboğa) († 1102) byl mosulský atabeg v době první křížové výpravy. Ve známost vešel především díky svým neobyčejným vojenským schopnostem.\n\nKdyž se roku 1098 doslechl, že křižácká vojska obléhají Antiochii, svolal své oddíly a vydal se město osvobodit. Při jeho příchodu, dne 7. července, ale měli křižáci město již čtyři dny ve svých rukou. Z tohoto důvodu zahájil Kerboga vlastní obléhání města, čímž obrátil postavení křesťanských jednotek.\n\nBěhem obléhání byl vyslán mnich Petr Poustevník, jako jednatel křesťanských šlechticů, který měl Kerbogovi navrhnout možnost řešení konfliktu pomocí souboje. Kerboga se však cítil jistý svým vítězstvím a posla odmítl.\n\nVe městě mezitím došlo (na základě pochybných vizí Petra Bartoloměje) k nálezu Kopí osudu, což v křesťanské armádě značně povzbudilo morálku. Ve stejném čase vypukly v Kerbogově táboře neshody. Když se Bohemund z Tarentu, vůdce křižáků, rozhodl zaútočit, byl Kerboga nemile překvapen, protože jeho zvědové ho informovali o slabé a špatně organizované armádě. Kerboga se ocitl v boji s motivovanými a sjednocenými oddíly, během kterého se jeho vojsko rozpadlo. Atabeg byl poražen a vrátil se zbytkem své armády zpátky do Mosulu. Porážka pro něj měla negativní důsledky v oblasti osobní prestiže a moci. \n\n"}
{"id": "1060468", "url": "https://cs.wikipedia.org/wiki?curid=1060468", "title": "Marie Ondříčková", "text": "Marie Ondříčková\n\nMarie Ondříčková (1. prosince 1870 Praha-Malá Strana - 3. května 1957 Praha) byla česká houslistka, klavíristka a učitelka hudby.\n\nDcera kapelníka Jana Ondříčka a sestra houslového virtuosa Františka Ondříčka. Studovala u otcova bratra houslisty Karla Ondříčka hru na housle a hru na klavír u Ludmily Houškové. Vypomáhala otci v jeho škole a vedla ji pak po jeho smrti. Byla korepetitorkou Ševčíkovy \"\"cizinecké kolonie\"\" v Praze a Prachaticích. V roce 1902 se provdala se Ševčíkova žáka a asistenta Antonína Macka. Po jeho smrti odjela v roce 1906 za bratrem Karlem do USA a působila v New Yorku jako vyhlášená učitelka, zvláště klavíru a houslí. Byla horlivou propagátorkou české hudby. V roce 1907 se podruhé provdala za pianistu a novináře Karla Leitnera. Po druhé světové válce se vrátila s manželem do vlasti, kde dále učila klavír až do své náhlé smrti.\n\n"}
{"id": "1060471", "url": "https://cs.wikipedia.org/wiki?curid=1060471", "title": "Ostrovy Cíes", "text": "Ostrovy Cíes\n\nOstrovy Cíes jsou souostroví blízko pobřeží provincie Pontevedra v Galicii (Španělsko) při ústí zátoky Ría de Vigo. Patří pod správu obce San Francisco de Afora ve správním obvodu města Vigo. Roku 1980 byly vyhlášeny přírodní rezervací. Jsou součástí Národního parku Atlantických ostrovů Galicie (\"Parque Nacional das Illas Atlánticas de Galiza\"), vytvořeného roku 2002.\n\nV roce 2007 vybraly britské noviny The Guardian pláž Rodas na ostrově Monteagudo coby „nejlepší pláž na světě“.\n\nOstrovy Cíes tvoří tři ostrovy: Monteagudo („Ostrá hora“ nebo také Severní ostrov), do Faro („Ostrov s majákem“ nebo Prostřední ostrov) a San Martiño („Svatý Martin“ nebo Jižní ostrov).\n\nMonteagudo dělí od poloostrova Morrazo Severní kanál, zatímco San Martiño je oddělen od mysu Santoulo (hora Ferro) průlivem Freu da Porta. Ostrovy do Faro a San Martiño spojuje na východě písečný pás dlouhý 1 200 m, známý jako pláž Rodas. Během přílivu protéká moře mezi ostrovy na západní straně až k pláži, která mu je překážkou. Takto voda naplňuje lagunu mezi pláží a skálami. Nejvyšší vrchol je \"Alto das Cíes\" (197 m) na Monteagudo.\n\nOstrovy se zformovaly ke konci třetihor, kdy se potopily části pobřeží, čímž se vytvořily tzv. \"rías\" („ústí řek“). Všechny tři ostrovy jsou vrcholy pobřežních hor, které se dnes částečně nachází pod mořskou hladinou. Jsou tvořené převážně žulou.\n\nNa západě je země hornatá. Nachází se zde drsné, téměř kolmé útesy vysoké více než 100 m a spousta jeskyň (\"furnas\"), které vytvořila eroze způsobená mořem a větrem. Východní strana je méně strmá. Je pokryta lesy a křovinami. Díky tomu, že je chráněna před větry vanoucími z Atlantského oceánu, se zde tvoří pláže a duny.\n\nPřeháňky z Atlantského oceánu přechází ostrovy a spadnou při kontaktu s pobřežím. Proto na ostrovech Cíes prší zhruba o polovinu méně než na zbytku pobřeží Rías Baixas.\n\nOstrovy Cíes byly roku 1980 vyhlášeny přírodní rezervací díky vysoké hodnotě jejich přírodního potenciálu a také kvůli tomu, že tam lidské aktivity vedly k poškozování životního prostředí. Úroveň právní ochrany se různě měnila do 21. listopadu 2000, kdy se galicijský parlament jednomyslně rozhodl požádat centrální vládu o status národního parku. Španělský kongres poslanců žádost definitivně schválil v červnu 2002, čímž byl vytvořen Národní pozemně mořský park Atlantických ostrovů Galicie, tvořený několika souostrovími, ostrovy a ostrůvky, a to ostrovy Cíes, Ons, Sálvora, Noro, Vionta, Cortegada a Malveiras.\n\nMořská část parku ve vyměřena jako 100 m široký pás od pobřeží při odlivu. Od roku 1992 je na ostrovech zakázáno podvodní rybaření. Národní parky jsou přírodní oblasti, které jsou téměř nedotčeny činnostmi lidí a které mají na základě svých krajinných prvků, geologické struktury či ekosystémů estetické, ekologické, naučné či vědecké hodnoty, díky čemuž si zasluhují speciální ochranu. Z tohoto důvodu jsou na ostrovech Cíes zakázány všechny aktivity, které by změnily nebo ohrozily stabilitu tamních ekosystémů. Některé tradiční činnosti (jako např. tradiční rybaření) jsou povoleny pod podmínkou, že budou v souladu s životním prostředím a ochranou přírodních zdrojů.\n\nOd roku 1988 mají ostrovy Cíes status \"ZEPA\" (\"Zona de Especial Protección para las Aves\", španělský název pro Ptačí oblast) a jsou součástí soustavy chráněných území Natura 2000, která se podle směrnic Evropské unie zaměřuje na ochranu přírodních stanovišť a ptáků. Na ostrovech Cíes se nachází jedna z největších kolonií racků žlutonohých. Ptačí oblasti jsou chráněny zejména proto, aby se zabránilo znečištění a poničení míst, která ptáci obývají dlouhodobě nebo v období migrace.\n\nV létě zajišťují lodě spojení mezi ostrovem Monteagudo a přístavy Vigo, Baiona a Cangas. Na ostrově je kemp, ale turisté si musí rezervovat povolení k přístupu do kempu ve Vigu. Potřeby turistů zajišťuje obchod, návštěvnické centrum a restaurace. Na ostrovech se nenachází žádné odpadkové koše. Po návštěvnících se vyžaduje, aby své odpadky odváželi zpět na pevninu.\n\nKřoviny tvoří hlavně autochtonní druhy, jako hlodáš, kručinka, chřest, vrabečnice (\"Thymelaea\") nebo cist (\"Cistaceae\").\n\nLesy se hodně změnily, jelikož většina původních druhů, jako fíkovník nebo pyrenejský dub (\"Quercus pyrenaica\"), téměř vymizela kvůli tomu, že téměř čtvrtina povrchu ostrovů byla osázena borovicemi a eukalypty. Silné větry s vysokým podílem soli zároveň zabraňují růstu stromů.\n\nNěkteré vzácné i endemické pobřežní druhy rostou na dunách, plážích a útesech ve velmi extrémních klimatických podmínkách, jako např. lokálně ohrožená trávnička (\"Armeria pungens\"; v galicijštině \"herba de namorar\" neboli „květina lásky“) nebo významné množství \"camariñas\" (galicijský název rostliny \"Corema album\"), endemického druhu ze západního pobřeží Pyrenejského poloostrova.\n\nV oblasti laguny roste flóra typická pro mokřady (např. sítina).\n\nNa ostrovech Cíes se nachází největší kolonie racků na světě (kolem 22 000 párů); rackové jsou zde dominantním druhem. Podle sčítání se zde roku 1960 vyskytovalo 400 párů alkounů, kteří v dnešní době na ostrovech téměř vyhynuli. Nachází se zde spousta jiných druhů ptáků: holubi, buřňáci, pelikáni, hrdličky, datli a další druhy ptáků, kteří hnízdí na stromech a útesech. Hodně druhů ptáků zde tráví zimu nebo tu odpočívají během svých migračních cest. Na Alto da Campa (na ostrově do Faro) a na Faro do Peito (na San Martiño) jsou ornitologické pozorovatelny.\n"}
{"id": "1060474", "url": "https://cs.wikipedia.org/wiki?curid=1060474", "title": "LGBT práva v Ázerbájdžánu", "text": "LGBT práva v Ázerbájdžánu\n\nLesby, gayové, bisexuálové a transsexuálové (LGBT) se v Ázerbájdžánu můžou setkávat s právními komplikacemi, s nimiž se heterosexuální většina nepotýká. Stejnopohlavní sexuální aktivita je pro muže i pro ženy legální, ale domácnostem tvořeným stejnopohlavními dvojicemi se nedostává stejné právní protekce jako domácnostem tvořeným páry různopohlavními.\n\nPo získání nezávislosti na Ruském impériu r. 1918 nově vzniklá Ázerbájdžánská demokratická republika nepřijala žádné zákony proti homosexualitě. Když se pak následně Ázerbájdžán stal součástí SSSR r. 1920, stala se zde homosexualita subjektem vymáhání sovětských zákonů kriminalizující sex mezi muži. I přes iniciativu Vladimíra Iljiče Lenina dekriminalizující homosexualitu v Sovětském Rusku, pohlavní styk mezi muži (nekorektně nezývaný jako pederastie), lépe řečeno sodomie se v Ázerbájdžánské SSR stal trestným r. 1928 pod hrozbou 5letého vězení a 8letého v případě, že je k jeho vykonání užito násilí.\n\nÁzerbájdžán znovu získal nezávislost r. 1991 a v r. 2000 zrušil veškeré zákony proti sodomii pocházející ze sovětské éry. Speciální edice Ázerbájdžánu, oficiální tisk Národního shromáždění, zveřejněná 28. května 2000 prohlásila, že Shromáždění přijalo novou verzi Trestního zákoníku i s podpisem prezidenta, která vyjde v účinnost v září 2000. Zrušení § 121 bylo rovněž i podmínkou pro vstup Ázerbájdžánu do Rady Evropy, což země splnila a stala se tak 43. členem Rady 25. ledna 2001.\n\nJako většina post-sovětských států je i Ázerbájdžán místem, kde homosexualita je velkou neznámou. Je tu nedostatek informací ohledně psychologických, sociologických a právních aspektů homosexuality, což způsobuje, že valná většina místních lidí nemá povědomí, co homosexualita vůbec je.\n\n\"Coming outy\" gayů, leseb, bisexuálů a transsexuálů jsou zde vesměs ojedinělé a LGBT lidé se jej často obávají, a tudíž mnoho z nich žije dvojí život ve falešných manželstvích. Existuje tu sice pár finančně soběstačných jedinců v Baku, kteří žijí život podle své orientace, i tak jí ale praktikují vesměs pouze v soukromí. V zemi nefunguje ani žádné LGBT hnutí v politice, přesto se dá najít pár podpůrných lidskoprávních skupin zabývajících se problematikou LGBT lidí a jejich právním zastoupením.\n\nPřestože dobrovolné homosexuální praktiky mezi muži jsou oficiálně legální, tak policejní násilí proti homosexuálním mužům, zejména mužským prostitutům, přetrvává.\n\nV ázerbájdžánské televizi se běžně vyskytují LGBT postavy, ale ve státní televizi je homosexualita užívána spíše jako nástroj politického harašení, kritiky vlády a novinářů.\n\nDekriminalizací informovaného souhlasu k vykonání pohlavního styku mezi muži r. 2000 došlo ke zlepšení situace lidských práv v zemi. Rozhodnutí minulého prezidenta Hejdara Alijeva ohledně zrušení všech překážek k přístupu do Rady Evropy bylo ohromným hnacím motorem k procesu dekriminalizace.\n\nV r. 2009 sepsal spisovatel Ali Akbar skandalizovanou knihu s názvem Artush a Zaur, jejímž hlavním tématem je příběh homosexuální lásky mezi Arméncem a Ázerbájdžáncem, což způsobilo pobouření u ázerbájdžánské společnosti.\n\nLegální věk způsobilosti k pohlavnímu styku je pro obě orientace stanoven na 16 let. Ázerbájdžán je sekulární stát s ohromným počtem praktikujících muslimů. Důvodem, proč je v zemi rozšířená homofobie je tudíž nejen neznalost problematiky, ale také odkaz na \"tradice\". Rodiny homosexuálů často nemůžou oficiálně schvalovat jejich jiné sexuální smýšlení, obzvlášť ve venkovských oblastech. Coming out mívá za následek násilí a ostrakizaci ze strany rodinného patriarchátu a nucená heterosexuální manželství.\n"}
{"id": "1060477", "url": "https://cs.wikipedia.org/wiki?curid=1060477", "title": "Velký vrch (Svitavská pahorkatina)", "text": "Velký vrch (Svitavská pahorkatina)\n\nVelký vrch (604 m n. m.) je vrch v okrese Svitavy v Pardubickém kraji. Leží asi 2 km severně od města Polička na jeho katastrálním území.\n\nGeomorfologicky vrch náleží do celku Svitavská pahorkatina, podcelku Loučenská tabule, okrsku Poličská tabule a podokrsku Květenská tabule.\n"}
{"id": "1060478", "url": "https://cs.wikipedia.org/wiki?curid=1060478", "title": "Meidling", "text": "Meidling\n\nMeidling () je 12. vídeňský městský okres. Je situován jihozápadně od centra města. Jako městský okres byl ustanoven v roce 1892. V tomto velmi hustě zalidněném obvodě o rozloze 8,21 km žilo k 1. lednu 2014 celkem 90 874 obyvatel. Je zde značné množství obytných domů, ale i velké parky a rekreační zóny. Meidling je historicky dělnickým obvodem.\n\n12. obvod leží na jihozápadě Vídně, asi 5–10 km od Vnitřního Města. Rozkládá se od údolí řeky Vídeňky (Wien) směrem k jihu v oblasti mezi kopcem Wienerberg v 10. obvodě a vrchem Grünberg ve 13. obvodě, tedy na západ od okruhu Gürtel a jihovýchodně od zámku Schönbrunn.\n\nMeidling sestává z pěti částí, dříve vesnic: Obermeidlingu, Untermeidlingu, Gaudenzdorfu, Hetzendorfu a Altmannsdorfu. Obermeidling a Untermeidling tvořily až do roku 1806, kdy došlo k jejich rozdělení, společně obec zvanou Meidling.\n\nPrvní písemná zmínka o místě zvaném Altmannsdorf pochází z roku 1314. Altmannsdorf si dodnes podržel svůj venkovský charakter.\n\nPrvní písemná zmínka o Hetzendorfu pochází z roku 1190, kdy tuto ves získal jako léno jistý Henricus von Hetzendorf. Později se stala majetkem kláštera v Klosterneuburgu a Řádu německých rytířů. V 18. století se toto místo stalo obytnou kolonií.\nOsídlení v Meidlingu se v záznamech objevuje jako \"Murlingen\" již od roku 1104. Zdejší oblast náležela původně klášteru v Klosterneuburgu. Ve středověku se zde rozprostíraly převážně zemědělské usedlosti a vinice.\n\nV roce 1755 byla v oblasti Meidlingu objevena sirná ložiska, což vedlo k tomu, že se tato místa a zdejší lázně Theresienbad staly oblíbeným místem Vídeňanů. Koncem 18. století zde začaly vznikat průmyslové závody, jež zcela změnily charakter této oblasti. To vedlo v v roce 1806 k rozdělení v té době již značně rozlehlého Meidlingu na horní, Obermeidling, a dolní, Untermeidling, část.\n\nV roce 1819 se v místech dnešního vídeňského okruhu zrodilo předměstí Gaudenzdorf, v němž se, díky tehdejší situaci ve Vídni usídlili barvíři, koželuhové a jircháři, jakož i provozovatelé prádelen.\n\n1. ledna 1892 byla tato předměstí sloučena do 12. vídeňského městského okresu nazvaného Meidling, z něhož se následně stal typický dělnický obvod.\n"}
{"id": "1060480", "url": "https://cs.wikipedia.org/wiki?curid=1060480", "title": "Diecéze Port-Vila", "text": "Diecéze Port-Vila\n\nDiecéze Port-Vila (lat. \"Diocesis Portus Vilensis\", franc. \"Diocèse de Port-Vila\") je římskokatolická diecéze. Leží na území Vanuatské republiky. Sídlo biskupství i katedrála Sacré-Cœur de Port-Vila se nachází ve městě Port Vila. Diecéze je součástí církevní provincie Nouméa.\n\nOd 18. listopadu 2009 je diecézním biskupem Mons. Jean Baremes.\n\nApoštolská prefektura Nové Hebridy (dnešní Vanuatská republika), byla založena 9. února 1901 a na apoštolský vikariát byla povýšena 22. března 1904.\n\nK 21. červnu 1966 byl apoštolský vikaritát povýšen na diecézi Port-Vila.\n\nDiecéze Port-Vila je sufragánem arcidiecéze Nouméa.\n\n\n"}
{"id": "1060485", "url": "https://cs.wikipedia.org/wiki?curid=1060485", "title": "Církevní provincie Nouméa", "text": "Církevní provincie Nouméa\n\nCírkevní provincie Nouméa je římskokatolickou církevní provincií, ležící na území Nové Kaledonie ve Francii a Vanuatské republiky. V čele provincie stojí \"arcibiskup–metropolita z Nouméa\". Provincie vznikla v roce 21. června 1966. Současným metropolitou je arcibiskup Michel-Marie Calvet.\n\nProvincie vznikla spolu s povýšením apoštolského vikariátu Nouméa na metropolitní arcidiecézi 21. června 1966, se dvěma sufragánními diecézemi. \n\nÚzemí provincie se člení na tři diecéze:\n\n"}
{"id": "1060512", "url": "https://cs.wikipedia.org/wiki?curid=1060512", "title": "Botafumeiro", "text": "Botafumeiro\n\nBotafumeiro je slavná kadidelnice, která se nachází v katedrále v Santiago de Compostela (v minulosti se používala podobná zařízení ve velkých kostelech v Galicii, dnes se občas kadidelnice používá v katedrále ve městě Tui). V této houpající se kovové nádobě (vykuřovadlu) hoří kadidlo. Název „Botafumeiro“ v galicijštině doslova znamená „vypouští kouř“.\n\nBotafumeiro je zavěšeno na kladce v kupoli střechy katedrály. Současné kladkové zařízení bylo nainstalováno v roce 1604.\n\nBotafumeiro je vyrobeno ze slitiny mosazi a bronzu. Je pokryto velmi tenkou, 20µm vrstvou stříbra. Vyrobil ho zlatník a stříbrník José Losada roku 1851. Povrch Botafumeira se zlatě leskne.\n\nBotafumeiro v Santiago de Compostela je jednou v největších kadidelnic na světě. Váží 80 kg a na výšku měří 1,6 m. Běžně bývá vystaveno v knihovně katedrály, ale při určitých významných náboženských příležitostech se přináší do síně katedrály, kde se zavěšuje na lana visící z kladkového mechanismu.\n\nExistuje ještě jedna velká kadidelnice, která se používá při jiných mších, které se vykonávají v katedrále, nazývaná „La Alcachofa“ (doslova „\"Artyčok\"“) nebo „La Repollo“ (doslova „\"Zelí\"“). La Alcachofa je kovová kadidelnice stříbrné barvy. Roku 1971 ji vyrobili církevní umělečtí řemeslníci pod vedením řemeslníka Luise Moliny Aceda.\n\nLana obvykle vydrží kolem 20 let, než musí být vyměněna. Nicméně, v nedávné době se používalo silnější lano než obvykle, ale větší tření zapříčinilo předčasné opotřebení lana. Proto bylo toto silnější lano vyměněno dříve, než se čekalo, v roce 2004. Do roku 2004 se lana splétala z konopí nebo druhu trávy zvané esperto a byla vyráběna ve městě Vigo. Od roku 2004 se používá lano ze syntetického materiálu.\n\nK naplnění Botafumeira nebo Alcachofy se používají lopaty. Do kadidelnic se vkládá kolem 40 kg dřevěného uhlí a kadidla. Kadidelnice je vázána na lano složitými uzly. Nejprve je potlačena, aby se dala do pohybu. Následně osm \"tiraboleiros\", oděných v červeném, tahají za lana, čímž způsobující čím dál větší kývání kadidelnice. Kadidelnice se při houpání téměř dotýká stropu transeptu. Může dosáhnout rychlosti 68 km/h, přičemž vypouští hustý kouř kadidla.\n\nV nejvyšším bodě vychýlení dosahuje Botafumeiro výšky 21 m. Houpe se v 65m oblouku mezi průchody Azabachería a Platerías na koncích transeptu. Maximální dosažený úhel je kolem 82°. Tohoto maxima může být dosaženo přibližně po 17 cyklech a je k němu potřeba cca 80 sekund houpání.\n\nKaždé „představení“ s kadidelnicí v katedrále stojí asi 250 eur. Ačkoli jsou představení drahá, jsou velmi populární mezi poutníky, turisty a návštěvníky.\n\nBotafumeiro vypouští velké množství kouře. Toto je v souladu se rčením známým v náboženských kruzích: „Více kadidla, méně nesmyslu.“\n\nBotafumeiro nosí a houpá osm mužů v červených rouchách, kteří se nazývají \"tiraboleiros\". Termín „tiraboleiro“ je galicijské slovo odvozené z latinského slova „turifer“, což znamená „nositel kadidla“. Ze slova „turifer“ je také odvozen jeho anglický ekvivalent „thurifer“. Toto slovo je složeno z latinských slov „thus“, což znamená „kadidlo“, a „fero“ neboli „nesu“. Ve španělštině existuje srovnatelný termín „turiferario“.\n\nPodle jedné tradice se zavěšená kadidelnice v katedrále v Santiago de Compostela začala používat v 11. století. Poutníci, kteří přicházeli do katedrály, byli unavení a nemytí. Taky se věřilo, že kouř kadidla měl ochranný účinek v dobách moru a epidemií. Samozřejmě je pálení kadidla také důležitou součástí liturgie jako „promluva k Bohu“ či forma modlitby.\n\nV 13. století byl změněn kladkový mechanismus tak, aby do něj byla začleněna sada souosých válců různých průměrů. Bez tohoto vylepšení měřilo největší vychýlení Botafumeira kolem 1,5 m, což byla délka lana, za které tahali tiraboleiros.\n\nV 15. století věnoval francouzský král Ludvík XI. (1423–1483) katedrále peníze, aby byla vyměněna středověká stříbrná kadidelnice za novou. Nová stříbrná kadidelnice se začala používat roku 1554. Naneštěstí tuto zdobenou nádobu ukradli v dubnu 1809 Napoleonovi vojáci během španělské války za nezávislost (1808–1814). Kvůli tomu byla kadidelnice Ludvíka XI. nahrazena roku 1851 současnou, méně honosnou kadidelnicí Josého Losady.\n\nBotafumeiro se používalo 155 let, než ho na začátku roku 2006 zrestaurovali řemeslníci firmy založené Luisem Molinou Acedem. Opravili promáčkliny a praskliny v Botafumeiru a poté na něj znovu nanesli 20µm vrstvu stříbra.\n\nI spousta jiných katedrál měla v minulosti podobné velké kadidelnice. Nicméně, většina katedrál v průběhu let přestala své zavěšené kadidelnice používat.\n\nV minulosti došlo k několika nehodám, když se houpalo Botafumeiro. V jedné době zřejmě bylo Botafumeiro zavěšeno na lano na háku, který se občas utrhnul.\n\nJedna z nejznámějších nehod se stala během návštěvy princezny Kateřiny Aragonské. Roku 1499 byla na cestě do Anglie, kde si měla vzít dědice anglického trůnu, a zastavila se v katedrále v Santiago de Compostela. Když se Botafumeiro kývalo, vyletělo z katedrály vrchním oknem nad průchodem Platerías. Údajně nebyl nikdo při incidentu zraněn.\n\nLana a další zařízení, která zajišťují Botafumeiro, také několikrát selhala: 23. května 1622, roku 1925 a v červenci 1937. V roce 1622 Botafumeiro spadlo k nohám tiraboleiros. V červenci 1937 se znovu přetrhla lana, na nichž viselo Botafumeiro, a žhavé uhlíky se vysypaly na zem.\n\nV současnosti se Botafumeiro přivazuje několika námořnickými uzly.\n\nTéměř každý zdroj uvádí jinou váhu Botafumeira. Možná je to tím, že existuje několik kadidelnic, které se používají při různých ceremoniích v katedrále. Kadidelnice taky mají různou váhu podle toho, zda jsou naplněné, nebo prázdné. Je možné se setkat třeba s následujícími čísly:\na různými dalšími hodnotami.\n\n"}
{"id": "1060514", "url": "https://cs.wikipedia.org/wiki?curid=1060514", "title": "Polbo á feira", "text": "Polbo á feira\n\nPolbo á feira (název v galicijštině doslova znamená „chobotnice na jarmarský způsob“), také známé jako polbo estilo feira a polbo á galega, je tradiční galicijské jídlo.\n\nPři přípravě tohoto pokrmu se nejdříve v měděném hrnci vaří chobotnice. Před samotným vařením se chobotnice několikrát ponořuje do vody a vytahuje se z ní, přičemž je držena za hlavu. Toto se dělá proto, aby se jí stočily konce chapadel. K jídlu se upřednostňují chapadla, zatímco hlava se často vyhazuje. Chapadla mají obvykle velmi rády děti. Poté co se chobotnice uvaří, se nůžkami nastříhá na kousky. Tyto kousky se posypou hrubou solí, okoření mletou paprikou (pemento picante) a pokapou olivovým olejem. Chobotnice se optimálně vaří do okamžiku, kdy už není „gumová“, ale ani příliš uvařená, podobně jako se vaří těstoviny al dente v italské kuchyni. Tohoto bodu se dosáhne přibližně po 20 minutách varu s tím, že se poté chobotnice nechá ještě dalších 20 minut mimo plamen v horké vodě.\n\nPokrm se tradičně servíruje na dřevěných talířích s vařenými bramborami nakrájenými na plátky (cachelos) a pečivem. Tradiční talíře na některých místech z hygienických důvodů mizí. Podle tradice by se chobotnice neměla podávat s vodou, proto se k tomuto jídlu obvykle servíruje mladé červené víno.\n\nV minulosti byla chobotnice paradoxně rozšířenější v galicijském vnitrozemí než na pobřeží. V posledních desetiletích byla sušená chobotnice nahrazena mraženou chobotnicí. Čerstvá chobotnice se již často nepoužívá, jelikož je nutné ji před samotným vařením hodně silně naklepat, aby nebyla „gumová“. Tento krok se může po zmrazení chobotnice přeskočit. Na rozdíl od jiných mořských plodů se mražením chobotnice nemění její organoleptické vlastnosti.      \n\nProvincie Ourense a Lugo jsou celkově známé dobrou přípravou chobotnice. Polbo á feira je typické jídlo na slavnosti patrona provincie Lugo (San Froilán). Někteří galicijští kuchaři se specializují na toto jídlo. Obvykle to bývají ženy, kterým se v galicijštině říká polbeiras. Jako polbeiras jsou v galicijštině označovány taky restaurace, které se specializují na chobotnice. Po úpadku venkovských jarmarků se tyto restaurace začaly objevovat po celé Galicii. Polbeiras bývají spíše taverny s nahrubo opracovaným nábytkem než pěkné restaurace.\n\n"}
{"id": "1060517", "url": "https://cs.wikipedia.org/wiki?curid=1060517", "title": "Najdi a znič", "text": "Najdi a znič\n\n„Najdi a znič“ (v angličtině \"„Search and Destroy“\", \"„Seek and Destroy“\" nebo zkráceně „S&D“) je vojenská taktika, která hrála důležitou roli v době malajské krize a válce ve Vietnamu. \n\nCílem této taktiky je především zničení sil soupeře, nikoli kontrola nad celou oblastí. Pro tento účel je nutno dopravit pozemní jednotky na nepřátelské území, vyhledat nepřátele, zničit je a okamžitě poté se stáhnout. Strategie se zrodila s novým vynálezem: helikoptérou, která vedla k novému způsobu válčení, jelikož umožnila zapojení leteckých jednotek do pozemních bojů. Toto se považovalo za ideální způsob protipartyzánského boje v džungli. Obvyklá doplňková strategie, která zahrnovala útočení a dobývání nepřátelských pozic, následné opevňování a udržování pozic po neurčitě dlouhou dobu, se nazývala „clear and hold“ (v angličtině doslova „vyčisti a drž“) nebo „clear and secure“ („vyčisti a zajisti“). Jelikož se v této válce nedaly použít tradiční metody pozemního boje, teoreticky se jednalo o opotřebovací válku, ve které se nepřátelé zneškodňovali tak, že byli „nalezeni“ a „zničeni“. Úspěch strategie „najdi a znič“ se měřil počtem zabitých nepřátel („\"body count\"“). V ozbrojených silách je běžné, že se na misích s touto strategií vynucují přísná pravidla. Taktiku užily americké jednotky i v Afghánistánu a Iráku.\n\nBritové prováděli operace s použitím strategie „najdi a znič“, když se snažili v džungli vyhánět z úkrytů komunistické povstalce během prvních let malajské krize. Protipovstalecká jednotka Ferret Force, která byla vytvořena v roce 1948, se stala důležitým informátorem britské armády. Cílem této jednotky bylo navázat kontakt s domorodými obyvateli a zjišťovat informace o místech, kde se nacházeli komunističtí povstalci. S informacemi získanými od zajatců používaly britské jednotky taktiku „najdi a znič“ k tomu, aby vyhnaly povstalce z úkrytů. Jakmile byli komunističtí partyzáni těmito misemi vypuzeni, ocitali se bez potravinových zásob a léků, snad kvůli vojákům, kteří se vzdali a byli ochotni s Brity spolupracovat, a nakonec byli přinuceni se vzdát, když byli v pokušení zradit své spolubojovníky, nebo poraženi přesným vojenským úderem, obvykle přepadením ze zálohy.\n\nNakonec se spousta britských velitelů domnívala, že strategie „najdi a znič“ moc dobře nefunguje, protože je prováděna příliš brutálně. Britové často zapalovali vesnice, které obviňovali z podporování povstalců, přičemž zadržovali tisíce lidí podezřelých z kolaborace. Dělali to proto, aby se neměli povstalci kde ukrývat. Britské jednotky, jež objevily civilisty, kteří povstalcům poskytovali pomoc, je měly zadržet a vyslechnout, aby zjistili, kde se nachází tábory povstalců. Povstalci měli oproti Britům hodně výhod: žili v těsné blízkosti vesničanů, někteří měli ve vesnicích příbuzné nebo dobré přátele a nebáli se vyhrožovat násilím, mučit nebo zabíjet náčelníky vesnic pro výstrahu ostatním; takto je nutili, aby jim dodávali jídlo a informace. Britské jednotky tak musely čelit dvojí hrozbě: povstalcům a tiché síti vesničanů, kteří dobrovolně či nedobrovolně povstalce podporovali. Zatímco s Brity téměř nevyhledávali kontakt, používali povstalci teroristické praktiky, aby zastrašovali civilisty a získali od nich materiální pomoc. Britští vojáci často popisovali hrůzu hlídek v džungli: kromě toho, že se museli mít na pozoru před povstalci, museli taky procházet náročným terénem a vyvarovat se nebezpečných zvířat a hmyzu. Mnohé hlídky musely setrvat v džungli po několik dní nebo i týdnů, aniž by se setkaly s nepřáteli, a pak byly znenadání napadeny ze zálohy. Tyto případy vedly k neblaze proslulému incidentu v Batang Kali, kde britští vojáci zavraždili 24 neozbrojených vesničanů.\n\nStrategie „najdi a znič“ se stala nástrojem útoku, zásadním pro druhou fázi generála Williama Westmorelanda během války ve Vietnamu. Jeho třífázová strategie byla následující: první fáze spočívala ve zpomalení jednotek Vietkongu; v druhé fázi měl pokračovat útok a nepřítel měl být zničen; v třetí fázi měla být v dané oblasti znovu nastolena vláda Jižního Vietnamu. Mise, při nichž se používala taktika „najdi a znič“ a byly vypalovány vesnice („Zippo missions“), tvořily součást především druhé fáze kolem roku 1966 a 1967, spolu s operacemi, které měly za úkol vyčistit území od nepřátel a zajistit jej.\n\nV rámci misí „najdi a znič“ byly z opevněného místa vysílány čety, roty nebo větší oddíly amerických vojáků, aby na venkově hledaly a zničily jednotky Vietkongu nebo armády Severního Vietnamu. Tyto mise nejčastěji zahrnovaly dlouhé túry po vietnamském venkově a přípravu přepadení v křovinách blízko možných stezek Vietkongu. Při přepadení vojáci obvykle používali směrové nášlapné miny, stříleli z krátkých zbraní a minometů a navíc někdy využívali podporu dělostřelectva, které rádiem přivolali z nedaleké dělostřelecké základny.\n\nV únoru 1967 byla provedena jedna z největších misí, během nichž vojáci vypalovali vesnice, a to v oblasti Železného trojúhelníku, území mezi Saigonem a cestami č. 13 a 25. V této oblasti se nacházelo centrum zásobování a velitelství Vietkongu; působilo zde několik z jeho nejvýše postavených velitelů. Ofenzíva začala operací Junction City, během níž americké jednotky zničily stovky tun rýže, zabili 720 povstalců a zajali 213 osob. Nicméně, má se za to, že oblast Železného trojúhelníku bránilo na 10 000 lidí. Během ofenzívy se nepodařilo zničit velitelství Vietkongu, ani zajmout jediného vysoce postaveného velitele, takže ve výsledku ofenzíva téměř nenarušila plány vlády Severního Vietnamu. Jak mise „najdi a znič“, tak vyčišťovací mise se prováděly i ve třetí fázi, která začala roku 1968. Počet misí se navyšoval, a to především poté co byli Američané zasaženi ofenzívou Tet generála Vo Nguyen Giapa roku 1968. Jak se válka stávala čím dál více agresivnější, tak rostla i brutalita misí, u kterých se přestávalo rozlišovat mezi taktikou „najdi a znič“ a operacemi, které měly za úkol vyčistit území od nepřátel.\n\nMise „najdi a znič“ měly hodně nedostatků. Zaprvé se tyto mise nedostatečně odlišovaly od vyčišťovacích misí. Vyčišťovací mise, které byly méně agresivní, se tak nakonec staly násilnější a brutálnější taktikou, stejně jako strategie „najdi a znič“. Jelikož se nerozlišovalo mezi těmito misemi, neprosazovalo se obnovení míru. Guenter Lewey, profesor politologie na Massachusettské univerzitě v Amherstu, tvrdil, že generálové a váleční plánovači vážně podcenili nepřítelovu schopnost konkurovat americkým jednotkám a převyšovat je. Hodně jednotek Vietkongu bylo zabito nebo zajato, ale také rychle nahrazeno jinými jednotkami. Ačkoli byly nejprve nepřátelské jednotky vytlačeny z určitých oblastí, hned jak Američané tato území opustili, se nepřátelé jednoduše vrátili s dalšími posilami a zbraněmi.\n\nPanují také pochybnosti o účinnosti misí. Na jedné z prvních misí se strategií „najdi a znič“ severozápadně od Dau Tiengu, nazvané operace Attleboro, bylo podle hlášení americké vlády zabito 155 amerických vojáků, zatímco Severní Vietnam přišel o 1 106 bojovníků. Během operace Junction City bylo podle zpráv zabito 282 amerických vojáků a Vietkong přišel o 1 728 partyzánů. Tato čísla by však měla být považována s ohledem na metody, kterými byla získána. Tyto odhady byly totiž téměř výlučně stanoveny na základě nepřímých prostředků: senzorů, pozorování sekundárních výbuchů, zpráv přeběhlíků a válečných zajatců, usuzování a extrapolace.\n\n"}
{"id": "1060521", "url": "https://cs.wikipedia.org/wiki?curid=1060521", "title": "Mistrovství světa v alpském lyžování 2015 – obří slalom žen", "text": "Mistrovství světa v alpském lyžování 2015 – obří slalom žen\n\nObří slalom žen na Mistrovství světa v alpském lyžování 2015 se jel na beavercreeské sjezdovce Raptor ve čtvrtek 12. února 2015 jako čtvrtý ženský závod šampionátu. Zahájení prvního kola proběhlo v 10.15 hodin a druhá část odstartovala ve 14.15 hodin místního času. V obou kolech bylo postaveno 49 branek. Soutěže se zúčastnilo 116 závodnic z 51 zemí. \n\nObhájkyní vítězství byla francouzská lyžařka Tessa Worleyová, která dojela třináctá. Úřadující olympijskou vítězku v této disciplíně ze sočských her pak představovala vedoucí závodnice průběžné klasifikace světového poháru Tina Mazeová, jež obsadila páté místo.\n\nMistryní světa se stala 25letá Rakušanka Anna Fenningerová, která na coloradském šampionátu získala třetí medaili, když předtím již vybojovala zlato v Super-G a druhé místo ve sjezdu. Celkově se stala potřetí mistryní světa. Navázala tak na bronzový kov z této disciplíny na předchozím MS 2013. Na stříbrné pozici dojela Viktoria Rebensburgová, jež získala první medaili pro německý tým. Bronz si odvezla švédská lyžařka Jessica Lindellová-Vikarbyová. Obě závodnice na druhé a třetí příčce dosáhly na první medaili z mistrovství světa v kariéře. \n"}
{"id": "1060523", "url": "https://cs.wikipedia.org/wiki?curid=1060523", "title": "Sonet (odrůda jablek)", "text": "Sonet (odrůda jablek)\n\nSonet (\"Malus domestica\" 'Sonet') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v listopadu, skladovatelné jsou do ledna. Odrůda je považována za rezistentní vůči některým chorobám, odrůdu lze pěstovat bez chemické ochrany. Odrůdu lze pěstovat téměř bez řezu, jde o odrůdu se sloupovitým habitusem koruny. Plodnost je střídavá.\n\nByla vyšlechtěna v ČR. Odrůda vznikla zkřížením odrůd 'Topaz' a 'Tuscan-Bolero'.\n\nRůst odrůdy je slabý až střední. Koruna má sloupovitý habitus. Na řez nenáročná odrůda. Plodonosný obrost je na velmi krátkých plodonosných větvičkách.\n\nPlodí záhy, průměrně a střídavě.\n\nPlod je kulovitý, střední až velký. Slupka hladká, má žlutozelené zbarvení. Dužnina je bílá se sladce navinulou chutí.\n\nOdrůda je rezistentní proti strupovitosti jabloní a vysoce odolná k padlí. Lze ji pěstovat bez chemické ochrany.\n\nVyžaduje zálivku a probírku plodů. Je uváděno že: „\"vzhledem k vysoké specifické plodnosti vyžaduje dobrou výživu.\"“ tedy pravidelné přihnojování během vegetace. Je někým doporučována pokusně jako tržní odrůda, tedy pro velkovýrobu.\n"}
{"id": "1060525", "url": "https://cs.wikipedia.org/wiki?curid=1060525", "title": "Gejza Veselý", "text": "Gejza Veselý\n\nGejza Veselý (* 1. května 1941, Bučany, Slovensko) je slovenský římskokatolický kněz působící v brněnské diecézi, bývalý vicerektor Nepomucena a papežský kaplan.\n\nKněžské svěcení přijal 14. září v Římě. Od roku 1992 působil jako ekonom a v letech 1995 až 2000 jako vicerektor české Papežské koleje Nepomucenum. Od 15. října 1996 byl formálně ustanoven farním vikářem ve farnosti u kostela sv. Jakuba Staršího v Brně. Souběžně se věnoval navazujícímu studiu teologie na Papežské lateránské univerzitě a po jeho ukončení získal licenciát teologie. Dne 5. dubna 2000 jej papež Jan Pavel II. jmenoval kaplanem Jeho Svatosti. Po návratu ze zahraničí působil Gejza Veselý jako farní vikář v mikulovských farnostech u kostela sv. Václava a u kostela sv. Jana Křtitele a jako administrátor excurrendo ve farnostech Bavory a Březí u Mikulova. V roce 2006 mu bylo za uchovávání a zviditelňování odkazu Jána Palárika pro současné slovenské církevní dějiny uděleno čestné členství Divadelně-zpěváckého souboru Jána Palárika v Majcichově a roku 2008 se stal čestným občanem své rodné obce. K 1. srpnu 2011 byl přeložen a ustanoven farním vikářem pro farnosti Valtice, Bulhary a Milovice u Mikulova.\n\n\n\n"}
{"id": "1060537", "url": "https://cs.wikipedia.org/wiki?curid=1060537", "title": "Milan Kopecký", "text": "Milan Kopecký\n\nJméno a příjmení Milan Kopecký má více nositelů:\n"}
{"id": "1060542", "url": "https://cs.wikipedia.org/wiki?curid=1060542", "title": "Zámek Charlottenburg", "text": "Zámek Charlottenburg\n\nZámek Charlottenburg (německy: \"Schloss Charlottenburg\") je největší berlínský palác, a jediná dochovalá královská residence ve městě z doby panování Hohenzollernů. Nachází se v obvodě Charlottenburg / Charlottenburg-Wilmersdorf.\n\nPalác byl vystavěn na konci 17. století a významně rozšířen ve století 18. Je zde použito množství dekorací v barokním a rokokovém stylu. Rozsáhlé přilehlé zahrady obklopené lesy přibyly k paláci současně s belvedérem, mausoleem, divadlem a zahradním pavilonem. Za druhé světové války byl palác silně poškozen, po válce však byl zrekonstruován. Palác se zahradami patří k největším turistickým atrakcím Berlína.\n"}
{"id": "1060551", "url": "https://cs.wikipedia.org/wiki?curid=1060551", "title": "František Žůrek", "text": "František Žůrek\n\nFrantišek Žůrek (* 14. září 1945) je bývalý český fotbalista, obránce. Po skončení aktivní kariéry působil jako trenér mládežnických týmů. S Josefem Žaloudkem, který vychoval Pavla Nedvěda, byl prvním českým profesionálním trenérem mládeže.\n\nV československé lize hrál za Jiskru Otrokovice a TJ SU Teplice. Nastoupil v 10 ligových utkáních.\n\n\n"}
{"id": "1060556", "url": "https://cs.wikipedia.org/wiki?curid=1060556", "title": "Max Gradel", "text": "Max Gradel\n\nMax-Alain Gradel (* 30. listopadu 1987, Abidžan) je fotbalový útočník z Pobřeží slonoviny, v současnosti hráč klubu AFC Bournemouth. Nastupuje i za fotbalovou reprezentaci Pobřeží slonoviny.\n\nJeho prvním klubem v profesionálním fotbale byl anglický Leicester City FC. Z Leicesteru dvakrát hostoval, nejprve v AFC Bournemouth pro sezónu 2007/08 a poté šel na měsíční hostování na podzim 2009 do Leedsu United. Do Leedsu na začátku roku 2010 přestoupil.\nKoncem srpna 2011 přestoupil do francouzského klubu AS Saint-Étienne, kde podepsal smlouvu na 4 roky. \nPo jejím vypršení odešel jako volný hráč do anglického klubu AFC Bournemouth (kde již dříve hostoval), nováčka Premier League 2015/16. Podepsal čtyřletý kontrakt.\n\nV A-mužstvu Pobřeží slonoviny debutoval v roce 2011.\n\nZúčastnil se Mistrovství světa 2014 v Brazílii, kde reprezentace Pobřeží slonoviny vypadla v základní skupině C.\n\nNa Africkém poháru národů v roce 2012 se s reprezentací dostal do finále proti Zambii, zápas skončil 0:0 po prodloužení. V penaltovém rozstřelu jeho tým podlehl 7:8 a africkým šampionem se stala Zambie.\nZúčastnil se i Afrického poháru národů 2015 v Rovníkové Guineji, kde s týmem získal zlatou medaili. Na šampionátu vstřelil dva důležité góly (oba v základní skupině, proti Mali na konečných 1:1 a proti Kamerunu vítězný na konečných 1:0).\n\n"}
{"id": "1060557", "url": "https://cs.wikipedia.org/wiki?curid=1060557", "title": "Pavel Soukup (fotbalista)", "text": "Pavel Soukup (fotbalista)\n\nPavel Soukup (* 18. dubna 1952) je bývalý český fotbalista, obránce. Po skončení aktivní kariéry působil jako trenér na regionální úrovni.\n\nV československé lize hrál za TJ SU Teplice. Nastoupil ve 28 ligových utkáních. Z Teplic odešel do TJ Vagónka Česká Lípa.\n\n\n"}
{"id": "1060566", "url": "https://cs.wikipedia.org/wiki?curid=1060566", "title": "Svatopluk Kovář", "text": "Svatopluk Kovář\n\nSvatopluk Kovář (* 5. dubna 1955) je bývalý český fotbalový brankář. Po skončení aktivní kariéry působí jako trenér.\n\nV československé lize hrál za TJ SU Teplice. Nastoupil ve 2 ligových utkáních.\n\n"}
{"id": "1060569", "url": "https://cs.wikipedia.org/wiki?curid=1060569", "title": "Dorn Brno", "text": "Dorn Brno\n\nDorn Brno je dvanáctipodlažní kancelářská budova výšky 49 metrů, nacházející se v centru Brna mezi ulicemi Dornych a Plotní.\n\nInvestorem projektu je tišnovská společnost Camastro, podle níž má být stavba dokončena během prvního čtvrtletí roku 2016. Projekt má obsahovat téměř 8500 m² plochy, využívané jako kancelářské, obchodní, školicí a zasedací prostory i ateliéry. Od původního záměru z roku 2008 vybudovat hotel investor z ekonomických důvodů ustoupil.\n\nBudova má po dostavění zahrnovat kancelářské prostory, recepci, ostrahu a centrální dispečink. Součástí budovy mají být také stravovací služby a relaxační zóny.\n\nDorn Brno se nachází v centru Brna v blízkosti obchodního centra Vaňkovka, mezi vlakovým a autobusovým nádražím. Nedaleko objektu je zastávka městské hromadné dopravy Zvonařka.\n\nNa téměř trojúhelníkovém prostranství před budovou směrem ke křižovatce ulic Dornych a Plotní vznikla spolu s budovou trávníková úprava a kašna složená z litinových desek, které nesou jména dřívějších brněnských průmyslníků, např. Löw-Beer, Tugendhat, Hlávka, Redlich, Skene, Gomperz ad. V dlažbě před kašnou je vyveden reliéfní nápis v českém a německém jazyce: „Na památku zakladatelů průmyslové slávy města Brna. / Zum Gedenken an die Begründer der industriellen Berühmtheit der Stadt Brünn.“\n\n"}
{"id": "1060571", "url": "https://cs.wikipedia.org/wiki?curid=1060571", "title": "Lacina Traoré", "text": "Lacina Traoré\n\nLacina Traoré (* 20. srpna 1990, Abidžan) je fotbalový útočník z Pobřeží slonoviny, v současnosti hráč klubu AS Monaco. Nastupuje i za fotbalovou reprezentaci Pobřeží slonoviny.\nV A-mužstvu Pobřeží slonoviny debutoval 14. listopadu 2012 v Linci v přátelském zápase proti domácímu týmu Rakouska (výhra 3:0). Odehrál druhý poločas a na výhře se podílel jednou vstřelenou brankou.\n\nHrál na Africkém poháru národů 2013 v Jihoafrické republice.\nZúčastnil se i Afrického poháru národů 2015 v Rovníkové Guineji, kde s týmem získal zlatou medaili.\n\n"}
{"id": "1060575", "url": "https://cs.wikipedia.org/wiki?curid=1060575", "title": "Newag", "text": "Newag\n\n\"NEWAG\" SPÓŁKA AKCYJNA nebo zkráceně NEWAG S.A. je polská akciová společnost se sídlem v Nowem Sączi, která se zabývá výrobou, modernizacemi a opravami kolejových vozidel. Výrobní závody společnosti se nacházejí ve městech Nowy Sącz a Gliwice.\n\nZávod byl založen v roce 1876 jako Císařsko-královské železniční dílny pro potřeby nově vybudované železniční trati Tarnów – Lelu­chów, která prochází přes Nowy Sącz. V roce 1950 se dílny staly součástí státních železnic Polskie Koleje Państwowe (PKP), ale již v roce 1952 byly z PKP vyčleněny jako samostatný podnik s názvem „Zakłady Napraw­cze Taboru Kole­jo­wego Nowy Sącz” (ZNTK, tj. Opravny železničních vozidel Nowy Sącz). Od roku 1963 se podnik začal specializovat na opravy motorových lokomotiv, i když poslední parní lokomotiva byla v ZNTK Nowy Sącz opravena až v roce 1972. V roce 1982 se podnik stal opět součástí PKP, z nichž byl znovu vyčleněn v roce 1991 a posléze (1994) se stává akciovou společností ve vlastnictví polského státu. V roce 1995 byly akcie společnosti vloženy do Národních investičních fondů. Na počátku nového tisíciletí byla společnost na pokraji úpadku, situace se změnila po roce 2003, kdy společnost odkoupil polský miliardář Zbigniew Jakubas za 6 milionů PLN. V roce 2005 došlo ke změně názvu z původního „Zakłady Napraw­cze Taboru Kole­jo­wego Nowy Sącz” S.A. na současný NEWAG Spółka Akcyjna. 5. prosince 2013 došlo k IPO menšinového balíku akcií společnosti na varšavské burze. Tržní kapitalizace společnosti dosáhla následujícího dne hodnoty 767 mil. PLN.\nZávod v Gliwicích začal svou existenci v roce 1904 jako Lokomotivní dílny Královské železnice (Köni­gli­che Eisen­bahn — Loko­mo­ti­vwerk­stätte). V roce 1945 po připadnutí města Gliwice Polsku byl podnik přejmenován na Hlavní dílny parních lokomotiv (Główne Zakłady Parowozowe), které začaly od roku 1962 opravovat také elektrické lokomotivy. V roce 1970 podnik přestal opravovat parní lokomotivy a dále se zabýval pouze opravami elektrických lokomotiv, což se odzrcadlilo ve změně názvu na Dílny pro opravy elektrických lokomotiv (Zakłady Napraw­cze Loko­mo­tyw Elektrycznych). V roce 1995 byla firma transformována na akciovou společnost ve vlastnictví státu. V roce 1999 se většinovým akcinářem stává společnost TEAM (Tech­nics Engi­ne­ering Archi­tec­ture Marketing), v roce 2001 pak NEWAG. Na základě změny vlastníka došlo k 20. únoru 2013 ke změně názvu společnosti na Newag Gli­wice S.A. V roce 2014 bylo rozhodnuto, že část společnosti Newag Gliwice, která se zabývá opravami a výrobou lokomotiv, bude v roce 2015 začleněna do mateřské společnosti Newag (v původní firmě Newag Gliwice mají zůstat pouze nemovitosti sloužící k bydlení).\n\nVedle oprav a modernizací kolejových vozidel se společnost zabývá výrobou nových vozidel. Jedná se o dva základní typy elektrických lokomotiv produkovaných v Gliwicích: šestinápravový Dragon a čtyřnápravový Griffin. V Nowém Sączi se vyrábějí především elektrické jednotky Impuls. \n\n"}
{"id": "1060581", "url": "https://cs.wikipedia.org/wiki?curid=1060581", "title": "Svatava (odrůda jablek)", "text": "Svatava (odrůda jablek)\n\nSvatava (\"Malus domestica\" 'Svatava') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnU, dozrává v prosinci, skladovatelné jsou do dubna. Odrůda je považována za rezistentní vůči některým chorobám, odrůdu lze pěstovat bez chemické ochrany. Plod lze zhodnotit jako průměrně kvalitní.\n\nByla vyšlechtěna v ČR, v Ústavu experimentální botaniky AVČR, Střížovice. Odrůda vznikla zkřížením odrůdy 'Golden Delicious' s hybridem který je nositelem rezistence vůči chorobám.\n\nRůst odrůdy je střední. Koruna je spíše rozložitý, později převisající. Plodí na krátkých plodných větévkách.\n\nPlodí brzy, bohatě a pravidelně.\n\nPlod je kulovitý, střední. Slupka hladká, žluté až oranžové zbarvení je překryté červeným žíháním. Dužnina je nažloutlá s navinulou chutí.\n\nOdrůda je rezistentní proti strupovitosti jabloní a vysoce odolná k padlí.\n\nJe vhodná ke skladování a přímému konzumu. Odrůdu lze použít do teplejších a chráněných stanovišť středních poloh. Je doporučováno pěstování odrůdy ve tvaru vřetenovitého zákrsku.\n"}
{"id": "1060588", "url": "https://cs.wikipedia.org/wiki?curid=1060588", "title": "Preziosissimo Sangue di Nostro Signore Gesù Cristo (titulární kostel)", "text": "Preziosissimo Sangue di Nostro Signore Gesù Cristo (titulární kostel)\n\nPreziosissimo Sangue di Nostro Signore Gesù Cristo je kardinálský titulární kostel ustanovený 24. listopadu 2007 bulou \"Purpuratis Patribus\" papeže Benedikta XVI. Tento kostel se nachází na \"Via Flaminia\". Prvním titulárním kardinálem se stal John Njue arcibiskup Nairobi.\n\n"}
{"id": "1060591", "url": "https://cs.wikipedia.org/wiki?curid=1060591", "title": "Topaz (odrůda jablek)", "text": "Topaz (odrůda jablek)\n\nTopaz (\"Malus domestica\" 'Topaz ') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v prosinci, skladovatelné jsou do dubna. \n\nByla vyšlechtěna v ČR, v Ústavu experimentální botaniky AVČR, Střížovice. Odrůda vznikla zkřížením odrůd 'Rubín' a 'Vanda'.\n\nRůst odrůdy je střední. Koruna je menší, spíše pyramidální, později rozložitá. Pravidelný řez je nezbytný, zejména letní řez.\n\nPlodí brzy, bohatě a pravidelně.\nPlod je kulatý až kuželovitý, střední. Slupka hladká, žluté až oranžové zbarvení je překryté červeným zbarvením. Dužnina je nažloutlá s navinulou chutí.\nOdrůda je podle některých zdrojů rezistentní proti strupovitosti jabloní a středně odolná k padlí. Nevyžaduje chemickou ochranu. Podle jiného zdroje je pouze středně odolná vůči padlí.\n\nJe vhodná ke skladování a přímému konzumu. Odrůdu lze použít do teplejších a chráněných stanovišť středních poloh. Je doporučováno pěstování odrůdy na slabých podnožích, pouze do horších podmínek je jako vhodnější uváděna podnož M26 a MM 106.\n"}
{"id": "1060592", "url": "https://cs.wikipedia.org/wiki?curid=1060592", "title": "Regina Apostolorum (titulární kostel)", "text": "Regina Apostolorum (titulární kostel)\n\nRegina Apostolorum je kardinálský titulární kostel ustanovený 5. února 1965 apoštolskou konstitucí \"Purpuratorum Patrum numerum\" papeže Pavla VI. Tento kostel se nachází na \"Via Antonino Pio\". Prvním titulárním kardinálem se stal Ermenegildo Florit arcibiskup Florencie.\n\n"}
{"id": "1060593", "url": "https://cs.wikipedia.org/wiki?curid=1060593", "title": "Šampion red", "text": "Šampion red\n\nŠampion red (\"Malus domestica\" 'Šampion red') je ovocný strom, kultivar druhu jabloň domácí z čeledi růžovitých. Plody jsou zpočátku velké, později středně velké sladké, aromatické, vhodné pro konzum i na zpracování. Odrůda byla vypěstována v ČR jako barevná mutace křížence odrůd 'Golden Delicious' x 'Coxova reneta'. Je vhodná spíše pro pěstování v teplých oblastech ČR.\n\nRůst střední. Větve velmi dobře obrůstají plodonosným obrostem. Řez snáší dobře. Plodí brzy a hojně. Preferuje teplé nebo středně teplé chráněné polohy a vlhké, hluboké, propustné, živné půdy. V chudých a suchých půdách jsou plody menší.\n\nPlodí brzy, pravidelně, a mnoho. Mají sklon k vysoké násadě plůdků a tedy drobným plodům.\n\nKvete poloraně, odrůda je cizosprašná, diploidní. Dobrý opylovač je Idared, James Grieve, Pilot.\n\nPlod je kulatý velký až střední. Slupka je spíše tužší na osluněné straně téměř červená, na odvrácené straně zelenožlutá. Chuť je sladká až velmi sladká, dužnina je šťavnatá.\n\nOdrůda je obvykle silně napadána strupovitostí, ale vůči padlí je dosti odolná. Odrůda je náchylná k virózám, jako je gumovitost.\n\nVhodné jsou podnože slabě a středně bujně rostoucí. \n\nJe vhodná ke skladování a přímému konzumu. Odrůdu lze použít do všech středních a teplých poloh. \n"}
{"id": "1060594", "url": "https://cs.wikipedia.org/wiki?curid=1060594", "title": "Hucbald", "text": "Hucbald\n\nHucbald de Saint-Amand ( \"Hucbaldus\", \"Hucbaldus Elnonensis\", asi 840 nebo 850 ve Fleurus, Flandry – 20. června 930 v opatství Saint-Amand) byl franský benediktinský mnich, a jeden z prvních západních hudebních teoretiků, skladatel, pedagog, spisovatel, hagiograf. Pod silným vlivem Boëthiovy \"De Institutione Musica\" napsal první systematický spis o západní hudební teorii s cílem sjednocení množství notových příkladů hudební teorie starého Řecka a tehdy vznikající praxe gregoriánského chorálu.\n\nHucbald (zvaný též Hubaldus) se narodil ve Flandrech (dnešní severní Francii) kolem roku 850. Jeho jméno naznačuje, že by mohl být příbuzný s Karlovci, a tuto teorii také potvrzuje fakt, že byl blízce obeznámen s reáliemi u dvora Karla II. Holého, jemuž věnoval některé básně a vzácné rukopisy.\n\nStudoval v opatství Elnone (pozdější opatství Saint-Amand v diecézi Doornik, pojmenované po svém zakladateli ze 7. století) , kde jeho strýc Milo zastával významnou pozici vedoucího scholy (\"scholasticus\"). Hucbald dělal velké pokroky v oblasti vědy \"kvadrivia\", včetně hudební praxe a podle jeho oslavného životopisu z 11. století, měl v raném mládí zkomponovat hymnus k poctě svatého Ondřeje. Skladba prý měla takový úspěch, že strýc ze závisti donutil Hucbalda k opuštění opatství svatého Amanda a vyhledat ochranu u biskupa v Nevers, kde založil vlastní scholu.\n\nPři svém studijním pobytu v St. Germain d’Auxerre byl Hucbald spolužákem pozdějších mistrů Remigia z Auxerre a Erika z Auxerre, snad jako žák dvorního filosofa Jana Scota Eriugeny (\"Scotus\" zamenalo Ir).\n\nRoku 872 se vrátil zpět do původního působiště v Saint-Amand, kde se usmířil se svým strýcem a později se stal jeho nástupcem ve funkci vedoucího klášterní scholy. V letech 883 až 900 působil na několika místech jako reformátor hudebních škol, v rámci jejich obnovy a reforem poté, co Normané zničili množství hudebních škol, včetně škol v St Bertinu a Remeši.\n\nV roce 900 se opět vrátil do Saint-Amand, kde setrval až do své smrti 20. června 930.\n\nJediné teoretické dílo, jež můžeme s jistotou řisoudit Hucbaldovi, je \"Musica\" (\"De harmonica institutione\"), napsané zřejmě kolem roku 880. V něm popisuje šestitónovou stupnici a osm modů (církevních stupnic). Spis dále obsahuje množství oslavných básní a liturgických písní.\n\nHucbald také sepsal množství životopisů světců a slavným se stal zejména díky své poněkud neobvyklé básni o lysém muži (\"Ecloga de calvis\"), věnovaný mohučskému arcibiskupovi. Báseň je zajímavá tím, že každé slovo ze 146 hexametrů začíná písmenem „C“ (jako první hláska slova \"calvus\"). Tento druh poetické hříčky je sepsán ve formě tehdejší makarónské literatury, inspirované Prudentiem.\n\nMartin Gerbert z Hornavy ve svém rukopise \"Scriptores de musica\" zmiňuje také další velmi významné muzikologické práce (\"Musica enchiriadis, Scholia enchiriadis, De alia musica\"), u kterých byl Hucbald také dlouho považován za autora. Tyto spisy ovšem byly vydány teprve asi dvě generace po jeho smrti. Autorství je nejasné, jelikož autor je v odborné literatuře nazýván \"Pseudo-Hucbald\" (či \"Pseudohucbald\"). Tyto rukopisy měly veliký vliv na vývoj pozdně středověké hudby na Západě: v nich jsou poprvé podrobně popsány rané formy vícehlasé hudby (organum a diaphonia). Charakteristické jsou pro ně kvintové paralely a zdvojené oktávy. V \"De alia musica\" byl poprvé pospán nový typ notace o 18 různých tónových výškách, kde slabiky zpívaného textu byly uspořádány na vodorovných liniích. Hudebníkům je zde poprvé názorně vysvětleno stoupání a klesání tónové výšky o celý tón nebo půltón. Zde se také poprvé objevuje užití prvních sedmi písmen latinské abecedy k označení tónů (předstupeň solmizace).\n\nRukopis \"Musica enchiriadis\" obsahuje kompletní systém hudební vědy a také instrukce k notaci, u níž však bylo prokázáno, že sice pochází z přibližně z doby života Hucbalda, avšak z jiného místa, musí tedy být dílem jiného neznámého spisovatele, patřícího ke stejnému intelektuálnímu okruhu. \"Musica enchiriadis\" je velmi významné dílo, zejména proto, že obsahuje pojednání o novém způsobu notace, dnes zvané dazijská notace a čitelný přepis prvního zápisu západní polyfonnní hudby.\n\nV roce 1941 byla po Hucbaldovi pojmenován studentská společnost muzikologického oddělení na Utrechtské univerzitě.\n\n\n"}
{"id": "1060597", "url": "https://cs.wikipedia.org/wiki?curid=1060597", "title": "Arcidiecéze Papeete", "text": "Arcidiecéze Papeete\n\nArcidiecéze Papeete (lat. \"Archidioecesis Papeetensis\", franc. \"Archidiocèse de Papeete\") je francouzská římskokatolická arcidiecéze. Leží na území Francouzské Polynésie (je jednou ze dvou diecézí na tomto území). Sídlo arcibiskupství i katedrála Katedrála Notre-Dame de L'Immaculée Conception se nachází ve městě Papeete. Arcidiecéze je hlavou církevní provincie Papeete.\n\nOd 31. března 2011 byl arcibiskupský stolec uprázdněný (tzv. \"sedisvakance\"), apoštolským administrátorem byl Mons. Pascal Chang Soi, biskup koadjutor diecéze Taiohae. V září 2015 papež František jmenoval apoštolským administrátorem Jean-Pierra Cottanceaua, který byl 15. prosince 2016 jmenován sídelním arcibiskupem.\nApoštolský vikariát byl na Tahiti zřízen 9. května 1848.\n\nV souvislosti se zřízením církevní provincie Papeete byl 21. června 1966 apoštolský vikariát Tahiti povýšen na metropolitní arcidiecézi Papeete, s jednou sufragánní diecézí (diecéze Taiohae).\n\n\n"}
{"id": "1060599", "url": "https://cs.wikipedia.org/wiki?curid=1060599", "title": "Jiří Urbanec", "text": "Jiří Urbanec\n\nJiří Urbanec (25. května 1932, Lískovec u Frýdku – 15. listopadu 2014, Opava) byl český literární historik a jeden z největších znalců díla Petra Bezruče.\n\nNarodil se roku 1932 v Lískovci u Frýdku (dnes městská část Frýdku-Místku). Od roku 1936 navštěvoval obecnou školu ve Frýdku a od roku 1945 gymnázium tamtéž. Vystudoval obor čeština-ruština na Filozofické fakultě univerzity Jana Evangelisty Purkyně v Brně (absolvoval roku 1955) a poté mezi lety 1956 a 1960 dálkově historii na Filozofické fakultě Univerzity Palackého.\n\nSvou pedagogickou činnost začal v Krnově, ale největší část své kariéry strávil v Opavě, kde se věnoval studiu Bezručova díla. Za tuto činnost mu byl roku 1967 udělen titul kandidát věd. V obecnějším měřítku zaměřoval svou vědeckou činnost na českou, polskou a slovenskou literaturu 20. století.\n\nJiří Urbanec se po roce 1989 významnou měrou zasadil o založení opavské Slezské univerzity. V letech 1990–1991 byl prvním děkanem Filozofické fakulty v Opavě Masarykovy univerzity (od roku 1991 součást Slezské univerzity), stal se také vedoucím Ústavu bohemistiky a knihovnictví a jedním ze zakladatelů \"Novin Slezské univerzity\" (* 1995). V období po Sametové revoluci také usiloval o znovuzaložení Matice slezské. V letech 1961–1972 byl vedoucím Památníku Petra Bezruče.\n\nJiří Urbanec zemřel dne 15. listopadu 2014. Poslední rozloučení se konalo 21. listopadu 2014 v kostele Svatého Ducha v Opavě. Jeho ostatky byly uloženy na opavském městském hřbitově.\n\nSvou vědeckou činnost zaměřoval Jiří Urbanec na krajové autory. Prvořadým cílem jeho bádání bylo studium Petra Bezruče, které se mu stalo celoživotním posláním. Mimo něj publikoval také díla o Jaromíru Šavrdovi, A. C. Norovi, Josefu Kalusovi nebo Vojtěchu Martínkovi.\n\n\n\n\n"}
{"id": "1060603", "url": "https://cs.wikipedia.org/wiki?curid=1060603", "title": "BMW R 1200 RT", "text": "BMW R 1200 RT\n\nBMW R 1200 RT je motocykl kategorie cestovní motocykl, vyvinutý firmou BMW, vyráběný od roku 2005. Jeho předchůdcem byl model BMW R 1150 RT. Sesterské modely jsou enduro BMW R 1200 GS, nakedbike BMW R 1200 R, sportovní BMW R 1200 ST a chopper BMW R 1200 C. Vyráběn byl v Berlíně-Spandau.\n\nJe oblíbený jako policejní motocykl v různých zemích.\n\n\n\n"}
{"id": "1060606", "url": "https://cs.wikipedia.org/wiki?curid=1060606", "title": "Viktoria (odrůda jablek)", "text": "Viktoria (odrůda jablek)\n\nViktoria (\"Malus domestica\" 'Viktoria') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v listopadu, skladovatelné jsou do března. Odrůda je považována za rezistentní vůči některým chorobám.\n\nByla vyšlechtěna v ČR. Odrůda vznikla zkřížením odrůd 'Rubín' a křížence ÚEB 1725/6.\n\nRůst odrůdy je střední. Koruna je spíše rozložitá. Řez je nezbytný, zejména letní řez.\n\nPlodí středně, průměrně a pravidelně.\n\nPlod je ploše kulatý, velký. Slupka hladká, žlutozelené zbarvení je překryté červenou barvou. Dužnina je nažloutlá se sladce navinulou chutí.\n\nOdrůda je rezistentní proti strupovitosti jabloní a vysoce odolná k padlí.\n\nNejlepší výsledky dosahuje v teplých a středních oblastech.\n\nJe vhodná ke skladování a přímému konzumu. Odrůdu lze použít do všech středních a teplých poloh. Přestože je růst odrůdy bujný, je doporučováno pěstování odrůdy ve tvarech jako zákrsky, čtvrtkmeny a štíhlé vřetena.\n"}
{"id": "1060607", "url": "https://cs.wikipedia.org/wiki?curid=1060607", "title": "Diecéze Taiohae", "text": "Diecéze Taiohae\n\nDiecéze Taiohae (-Telenuaenata) (lat. \"Diocesis Taiohaënus seu Humanae Telluris\", franc. \"Diocèse de Taiohae (ou Telenuaenata)\") je francouzská římskokatolická diecéze. Leží na území Francouzské Polynésie (je jednou ze dvou diecézí na tomto území), na území Markéz. Sídlo biskupství i katedrála Notre-Dame de Taiohae se nachází ve městě Taiohae. Diecéze je součástí církevní provincie Papeete.\n\nOd 5. září 2015 je diecézním biskupem Mons. Pascal Chang Soi.\n\nApoštolský vikariát byl na Markézách zřízen 9. května 1848.\n\nV souvislosti se zřízením církevní provincie Papeete byl 21. června 1966 apoštolský vikariát Markézy povýšen na diecézi, která se stala sufragánem arcidiecéze Papeete.\n\nK 31. květnu 1974 byl změněn název diecéze na \"Taiohae (-Telenuaenata)\".\n\n\n"}
{"id": "1060617", "url": "https://cs.wikipedia.org/wiki?curid=1060617", "title": "Urbanec", "text": "Urbanec\n\nPříjmení Urbanec či Urbancová mělo v roce 2013 v Česku 1 616 osob.\n\nZnámí nositelé tohoto příjmení:\n\n"}
{"id": "1060626", "url": "https://cs.wikipedia.org/wiki?curid=1060626", "title": "Církevní provincie Papeete", "text": "Církevní provincie Papeete\n\nCírkevní provincie Papeete je římskokatolickou církevní provincií, ležící na území Francouzská Polynésie ve Francii. V čele provincie stojí \"arcibiskup–metropolita z Papeete\". Provincie vznikla v roce 21. června 1966. V současné době je metropolitní stolec uprázdněný, tzv. \"sedisvakance\".\n\nProvincie vznikla spolu s povýšením apoštolského vikariátu Papeete na metropolitní arcidiecézi 21. června 1966, s jednou sufragánní diecézí. \n\nÚzemí provincie se člení na dvě diecéze:\n\n"}
{"id": "1060629", "url": "https://cs.wikipedia.org/wiki?curid=1060629", "title": "ACM Air Charter", "text": "ACM Air Charter\n\nACM Air Charter je německá letecká společnost se sídlem na letišti Karlsruhe / Baden-Baden. Kromě charterových letů a managementu letadel, společnost provozuje terminál obchodní letecké dopravy a servisní oddělení na hlavní základně.\n\nLetecká společnost \"ACM AIR CHARTER\" byla založena v roce 1992 v Baden-Badenu. O rok později, v roce 1993, byl zahájen letový provoz. V roce 1997 letecká společnost přesídlila svoji hlavní základnu na letiště Karlsruhe / Baden-Baden, kde také vlastní dva hangáry.\n\nACM\" \"v roce 1998 vytvořila druhé oddělení společnosti s oddělením servisu. Ve stejném roce, byl uveden do provozu první komerčně provozovaný Bombardier Challenger 604 v Německu. Byl uveden do provozu a jsou s ním prováděny dálkové charterové lety.\n\nV roce 2008, byl do flotily letadel přidán první dálkový obchodní proudový letoun. Byl jím Bombardier Global Express XRS umožňuje nonstop transatlantické lety a lety do Asie. Povolení k provozování první komerčně registrované Dassault Falcon 7X v Německu, bylo rozšířeno v roce 2010, čímž se přidal další ultra dálkový letoun do flotily.\n\nV roce 2014 ACM Air Charter zakoupila druhý Boeing Business Jet.\n\nV únoru 2015 se flotila společnosti skládala z osmi letadel.:\n\n\n"}
{"id": "1060638", "url": "https://cs.wikipedia.org/wiki?curid=1060638", "title": "Sant'Agnese fuori le mura (titulární kostel)", "text": "Sant'Agnese fuori le mura (titulární kostel)\n\nSant'Agnese fuori le mura je kardinálský titulární kostel ustanovený 5. října 1654 brevem \"Hodie in consistorio\" papeže Inocence X., jako náhrada za zrušený titul Sant'Agnese in Agone. Tento kostel se nachází na \"Via Nomentana\". Prvním titulárním kardinálem se stal Baccio Aldobrandini, tajný komoří.\n\n\n"}
{"id": "1060641", "url": "https://cs.wikipedia.org/wiki?curid=1060641", "title": "Poličská tabule", "text": "Poličská tabule\n\nPoličská tabule je geomorfologický okrsek v jihovýchodní části Loučenské tabule, ležící v okrese Svitavy v Pardubickém kraji.\n\nÚzemí okrsku se nachází zhruba mezi sídly Lubná (na severozápadě), Trstěnice (na severu), Vendolí (na východě), Jedlová (na jihu) a Oldřiš (na západě). Uvnitř okrsku leží titulní město Polička, větší obec Pomezí a částečně obec Sebranice.\n\nOkrsek Poličská tabule (dle značení Jaromíra Demka VIC–3B–3) geomorfologicky náleží do celku Svitavská pahorkatina a podcelku Loučenská tabule.\n\nPodle alternativního členění Balatky a Kalvody se Poličská tabule dále člení na podokrsky: Modřecká tabule na jihu a Květenská tabule na severu.\n\nTabule sousedí s dalšími okrsky Svitavské pahorkatiny: Novohradská stupňovina na severozápadě, Litomyšlský úval na severu, Kozlovský hřbet na východě. Dále sousedí s celkem Hornosvratecká vrchovina na jihu až západě.\n\nNejvyšším bodem Poličské tabule je \"Modřecký vrch\" (657 m n. m.).\n\n"}
{"id": "1060646", "url": "https://cs.wikipedia.org/wiki?curid=1060646", "title": "Boris Godunov (opera)", "text": "Boris Godunov (opera)\n\nBoris Godunov (rusky: \"Борис Годунов\") je opera o čtyřech dějstvích s prologem (o sedmi a ve druhé redakci o osmi obrazech) Modesta Petroviče Musorgského. Popisuje rozvrat v zemi. Libreto je od skladatele na motivy stejnojmenné tragedie A. S. Puškina. První revize opery proběhla v roce 1869, druhá v roce 1874.\n"}
{"id": "1060649", "url": "https://cs.wikipedia.org/wiki?curid=1060649", "title": "Jan Klobouček", "text": "Jan Klobouček\n\nJan Klobouček (* 24. února 1973) je český hokejista. \n\nV mládeži byl útočníkem v Teplicích. Ve Vermontu hrál na postu obránce. Po ukončení studií se vrátil do Česka. V týmu HC Slavia Praha z něj udělal trenér Růžička univerzálního hráče. Od sezony 2004/2005 se objevoval v týmu HC Slovan Ústečtí lvi (dnes HC Slovan Ústí nad Labem) kde taky svoji hokejovou kariéru ukončil. \n"}
{"id": "1060652", "url": "https://cs.wikipedia.org/wiki?curid=1060652", "title": "Open Archives Initiative Protocol for Metadata Harvesting", "text": "Open Archives Initiative Protocol for Metadata Harvesting\n\nOAI-PMH (\"Open Archives Initiative Protocol for Metadata Harvesting\") je protokol umožňující sklízení metadatových záznamů z digitálních repozitářů, který vytvořila Iniciativa otevřených archivů (Open Archives Initiative, OAI) za účelem zlepšení a usnadnění interoperability mezi jednotlivými digitálními archivy.\n\nOd počátku 90. let začaly vznikat archivy elektronických tisků (například ArXiv, CogPrints) a jejich počet se neustále zvyšoval. Záznamy a dokumenty byly do nich přidávány skrze vlastní vkládací rozhraní archivů, která se mohla i dramaticky lišit. Pokud by chtěli jeden záznam ve více archivech, bylo nutné jej vytvořit vždy v každém systému. Tato roztříštěnost zdrojů působila potíže i uživatelům, kteří při vyhledávání museli vstupovat do všech digitálních archivů a učit se s jejich uživatelskými rozhraními.\n\nUž v průběhu 90. let se proto objevily snahy o zajištění interoperability mezi systémy a začaly vznikat služby nad digitálními archivy, které shromažďovaly jejich záznamy. Jednotlivé specializované sítě si vytvářely vlastní protokol pro komunikaci mezi jednotlivými zapojenými repozitáři, mezi známé příklady patří Dienst protokol NCSTRL (Networked Computer Science Technical Reports Library) nebo Guildford protokol služby RePEc.\n\nV říjnu 1999 byla uspořádána v Santa Fe konference týkající se klíčových problémů spolupráce mezi digitálními archivy. Na konferenci Herbert Van de Sompel, Thomas Krichel a Michael Nelson představili svůj prototyp UPS (Universal preprint service). V rámci setkání byla přijata \"Konvence ze Santa Fe\" (Santa Fe Convention), která představovala základní model sklízení záznamů z více repozitářů.\n\nV roce 2001 byl nový protokol představen nyní již pod názvem OAI-PMH verze 1.0, přičemž tato i následná verze 1.1 byly označovány jako experimentální. Současně užívaná verze 2.0 byla představena roku 2002 po zásadním přepracování protokolu. Tato verze je již stabilní, ale není zpětně kompatibilní se staršími verzemi protokolu.\n"}
{"id": "1060653", "url": "https://cs.wikipedia.org/wiki?curid=1060653", "title": "Kostel svaté Máří Magdaleny (Sobotka)", "text": "Kostel svaté Máří Magdaleny (Sobotka)\n\nKostel svaté Máří Magdaleny je římskokatolický farní kostel děkanství Sobotka. Je chráněn jako kulturní památka.\n\nPůvodní dřevěný farní kostel stejného zasvěcení se samostatnou zvonicí je doložen ve 14. století. Na jeho místě byl v letech 1590–1596 postaven nový, pozdně gotický kostel financovaný majitelem panství Oldřichem Felixem z Lobkovic. Kostelu také věnoval stříbrnou pozdně gotickou monstranci od zlatníka Tomáše Poláka z Malé Strany. Monstranci později vykoupilo město. \n\nIluminovaný Sobotecký graduál věnoval kostelu nástupce Oldřicha Felixe Václav z Lobkovic. Ve druhé polovině 19. století byla zbourána kaple, v 19. století byla věž snížena a po zřícení klenby lodi v roce 1885 byl kostel opraven podle návrhu Josefa Mockera. Klenba byla obnovena v letech 1936–1940 ze železobetonu.\n\nInventář kostela je pozdně barokní z dílny sochařů Jelínků z Kosmonos. Na hlavním oltáři je obraz patronky kostela připisovaný Janu Petru Molitorovi, datovaný kolem roku 1752. Po jeho stranách jsou sochy sv. Václava a sv. Anny. Kazatelna je zdobena sochami čtyř evangelistů, Krista Vítězného a reliéfem Posledního soudu od J. Jelínka ze stejné doby.\n\nNa stěně presbytáře jsou umístěny tři náhrobky lobkovických dětí z let 1581 a 1596, kterými se inspiroval sochař Otto Gutfreund při tvorbě sousoší Babička s vnoučaty v Ratibořicích. V kryptě pod kostelem je pohřbena významná část rodu Netolických: Václav Kazimír Netolický – ministr Marie Terezie, autor pozemkové reformy v 18. století, pohřben roku 1760, Jan Adam Netolický – majitel panství, pohřben v roku 1769 a Evžen Vratislav z Mitrovic Netolický – slavný rakouský vojevůdce, pohřben roku 1867.\n\nFunkční rokokové varhany z roku 1748 od varhanáře Tuchmanna z Týnce nad Labem jsou zdobeny figurální výzdobou z dílny Jelínků.\n\nPravidelné bohoslužby se konají 5x týdně.\n\n"}
{"id": "1060656", "url": "https://cs.wikipedia.org/wiki?curid=1060656", "title": "Dauphin (rozcestník)", "text": "Dauphin (rozcestník)\n\nDauphin [\"dófén\"] (franc. delfín) může znamenat:\n\n\n\n\n"}
{"id": "1060658", "url": "https://cs.wikipedia.org/wiki?curid=1060658", "title": "Micuko Aojama", "text": "Micuko Aojama\n\nMicuko, hraběnka Coudenhove-Kalergi (německy \"Mitsuko, Gräfin von Coudenhove-Kalergi\"; 7. července 1874 – 27. srpna 1941), zprvu známá jako Micu Aojama (青山みつ), byla poté, co se provdala za rakouského diplomata Heinricha Coudenhove-Kalergi v Tokiu, jednou z prvních Japonek, která přišla do Evropy. Byla matkou Richarda Mikuláše Coudenhove-Kalergi.\n\nNarodila se v rodině Aojama – rodině obchodníka se starožitnostmi v Tokiu. V sedmnácti letech potkala rakousko-uherského diplomata Heinricha, hraběte von Coudenhove (od roku 1903 Coudenhove-Kalergi). Heinrich ji nejprve zaměstnal na vyslanectví jako hospodyni, poté se do sebe zamilovali. Žádost o povolení sňatku byla zprvu zamítnuta, později však byl souhlas udělen, a tak se 16. května 1892 vzali v Tokiu se souhlasem rakouského a japonského ministerstva zahraničí. Kvůli sňatku přestoupila na katolickou víru, pokřtil ji katolický arcibiskup Pierre Osouf. Roku 1896 byla císařovnou Eishō přijata do klubu manželek zahraničních diplomatů (normálně by se jí nikdy nedostalo takové pozornosti, ale jako hraběnce a manželce vyslance ano).\n\nJeště v Japonsku se páru narodily dvě děti. Po skončení diplomatické mise Heinricha Coudenhove-Kalergi se vydali zpět do Evropy, kde hrabě manžel převzal správu rodinného panství v Poběžovicích. Micuko se intenzivně vzdělávala, učila se francouzsky, německy, matematiku, zeměpis a historii. Po mužově smrti roku 1906 se kromě výchovy dětí ujala i správy rodinného majetku. Kvůli tomu začala studovat ještě právo a ekonomiku. Po vzniku Československé republiky(1918) odešla s dcerou Olgou do Rakouska a usadily se ve Vídni.\n\nDo Japonska se již nikdy nevrátila, a když roku 1941 zemřela, byla pohřbena na vídeňském hřbitově v Hietzingu.\n\n\nMitsu je populární figurka v japonském filmu. Je také hlavní postavou komiksu manga s názvem \"Lady Mitsuko\" od autorky Waki Yamato.\n\n\n"}
{"id": "1060661", "url": "https://cs.wikipedia.org/wiki?curid=1060661", "title": "Tibetský španěl", "text": "Tibetský španěl\n\nTibetský španěl (anglicky: Tibetan Spaniel) je tibetské psí plemeno známé již z 8. století n. l. Je to oblíbené společenské plemeno chované i v Česku. Je uznáno Mezinárodní kynologickou federací (FCI) ve skupině společenská plemena.\nPrvní zmínky o existenci tibetského španěla pocházejí z tibetských klášterů z 8. století, kde měl neobvyklý úkol — kutálet posvátné mlýnky s modlitbami . Tyto mlýnky měly vyvolávat duchy, když se s nimi točilo. Byl chován pouze v klášterech, tím pádem si udržel \"čistou krev\" po celá staletí. Jeho předkové nejsou dodnes známi, dle nepotvrzených domněnek ale měli být jejich předchůdci pekinští palácoví psíci . Jméno tibetský španěl ale získal až v Evropě v polovině 20. století, do té doby jim tibeťané říkali Jemtse apso, což znamená také ostříhaný apso.\n\nÚplně prvního tibetského španěla, který byl importován, přivezl do Anglie neznámý námořník v roce 1895. Byl to pes a jmenoval se Ching . Prví standard plemene byl vytvořen v roce 1934 v Anglii, který je platný, přestože Tibet vytvořil vlastní standard.\n\nSoučasně uznává plemeno tibetský španěl AKC, FCI i UKC. Oficiální používaná zkratka plemene je TS a v Česku plemeno zastřešuje Klub chovatelů tibetských španělů .\n\nTibetský španěl je malý, aktivní a ostražitý pes dobře vyvážených proporcí. Délka trupu mírně přesahuje kohoutkovou výšku. Stavbou těla se podobá pekingskému palácovému psíkovi. Srst, která pokrývá celé tělo, je hedvábné struktury, krátká v obličejové partii, na zbytku těla poměrně dlouhá. Má podsadu, která je jemná a hustá. Na krku srst tvoří mírný límec a na ocase zřetelný prapor. Zbarvení jsou povolena všechna, nejčastější je ale jednolitá krémová (viz obrázek vpravo nahoře). Ideální výška je 24 cm v kohoutku +/- 2 cm. Hmotnost je 4,1 až 6,8 kg.\n\nHlava je vůči tělu malá, lebka středně široká, stop vyznačený. Uši jsou středně velké, visící, nasazené poměrně vysoko. Oči s tmavě hnědými duhovkami jsou oválného tvaru a s bystrým výrazem. Nosní houba je většinou černá, u některých zbarvení ale může být i masová. Zuby mají mírný předkus. Krk je krátký, silný a široký. Srst na něm vytváří límec. Hřbet je rovný, spíše úzký, ale srst vytváří iluzi hodně širokého a silného hřbetu. Ocas vysoko nasazený, bohatě osrstěný. Pes jej nosí stočený nad hřbetem. Nohy jsou krátké a krátká je na nich i srst. Tlapky jsou kulaté, drápky většinou černé.\n\nTibetský španěl je aktivní, hbitý a mrštný psík, citlivý, kompaktní a inteligentní, přesto nemá příliš vlohy k výcviku, k životu mu stačí pár základních povelů, které si zapamatuje a naučí. Je to energický pes, který se doma chová klidně, ale na procházce je veselý a plný energie. Na svém majiteli většinou není závislý, naopak, umí být velmi samostatný. Je také troufalý a ostražitý. Ke svému majiteli je loajální a oddaný. Děti má rád, ale některé jejich hry mu mohou být nepříjemné, proto je dobré, nejdříve děti seznámit, jak se ke psu chovat. Je vhodnější je chovat samostatně než ve smečce, protože tibetští španělé jsou velmi dominantní. Jiná zvířata jim nevadí. K cizím se chovají odtažitě, ale ne agresivně nebo naopak bojácně. Nejsou to dobří hlídači, už proto že jsou to psi poměrně tišší a ani velikostí neimponují.\n"}
{"id": "1060663", "url": "https://cs.wikipedia.org/wiki?curid=1060663", "title": "Carlo Francesco Pollarolo", "text": "Carlo Francesco Pollarolo\n\nCarlo Francesco Pollarolo (asi 1653 Brescia – 7. února 1723 Benátky) byl italský varhaník a hudební skladatel .\n\nMálo je známo o Pollarolově mládí a jeho hudebním vzdělání. Pravděpodobně byl žákem svého otce \"Orazia Pollarolo\" († 1676), který byl varhaníkem v katedrále v Brescii a dómského kapelníka \"Pietra Pelliho\". Od roku 1676 je uváděn jako varhaník katedrály a několika dalších kostelů v Brescii. 26. listopadu 1674 se oženil s Marií Angela Alliati v kostele \"sv. Nazaro Celso\". Byl otcem tří dětí, z nichž nejmladší syn, Antonio Pollarolo, se také stal varhaníkem a operním skladatelem. První Pollarolova opera \"Venere travestita\" byla uvedena v Brescii roku 1678.\n\nV roce 1689 se přestěhoval s rodinou do Benátek, kde se o rok později stal varhaníkem v bazilice svatého Marka a o dva roky později převzal funkci zástupce kapelníka. V Benátkách se jeho opery hrály s úspěchem v hlavních benátských divadlech. V roce 1694 se přihlásil ke konkurzu na místo maestra di cappella chrámu svatého Marka, ale byl o jediný hlas poražen Antoniem Biffim. O několik měsíců později opustil pozici zástupce kapelníka benátské baziliky ve prospěch svého syna Antonia a cele se věnoval komponování oper.\n\nV roce 1696 se stal sbormistrem v jedné ze čtyř prestižních hudebních škol v Benátkách, v \"Ospedale degl'Incurabili\". Pro tento ústav složil 12 oratorií.\n\nZemřel v roce 1722 a je pohřben v chrámu \"Santa Maria di Nazareth\".\n\nSložil 85 oper, 13 oratorií, varhanní sonáty, fugy a chrámové árie a kantáty. Jeho díla byla prováděna ve své době s velkým úspěchem i v Německu a Rakousku.\n\n\n\n\n"}
{"id": "1060664", "url": "https://cs.wikipedia.org/wiki?curid=1060664", "title": "Akane (odrůda jablek)", "text": "Akane (odrůda jablek)\n\nAkane (\"Malus domestica\" 'Akane') je ovocný strom, kultivar druhu jabloň domácí z čeledi růžovitých. Plody jsou řazeny mezi podzimní odrůdy jablek, dozrává a sklízí se v září, skladovatelné jsou do konce října.\n\nByla vyšlechtěna v Japonsku v roce 1937. Odrůda vznikla zkřížením odrůd 'Jonathan' a 'Worcesterská parména'. \nOdrůda je dobrý opylovač.\n\nRůst odrůdy je slabý. Koruna je menší, má rozložitý habitus. Řez je nezbytný. Je třeba také probírky plůdků.\n\nPlodí záhy, bohatě a zpočátku pravidelně.\nPlod je kulovitý, střední až malé (100-135 g). Slupka hladká, žluté zbarvení je překryté červenou barvou. Dužnina je bílá se sladce navinulou chutí, aromatická, dobrá. Podle jiných zdrojů chuť spíše chabá. \n\nOdrůda je vysoce odolná proti strupovitosti jabloní a vysoce odolná k padlí. Podle jiných zdrojů je středně odolná k padlí a vysoce odolná vůči strupovitosti.\n\nJe vhodná ke skladování a přímému konzumu. Odrůdu lze použít do všech poloh ale za nejvhodnější jsou považovány střední polohy. Ačkoliv jsou pro odrůd použitelné všechny podnože, je doporučováno pěstování odrůdy na slabě rostoucích podnožích ve všech tvarech.\n\n"}
{"id": "1060667", "url": "https://cs.wikipedia.org/wiki?curid=1060667", "title": "Le Fil", "text": "Le Fil\n\nLe Fil (tj. \"Nit\") je francouzský hraný film z roku 2009, který režíroval Mehdi Ben Attia podle vlastního scénáře. Film popisuje intimní vztah dvou mužů v arabské společnosti.\n\nTřicetiletý architekt Malik se po smrti svého otce vrací z Paříže zpět do Maroka ke své matce. V domě jí vypomáhá Bilal, kterého nejprve Malik považuje za milence své matky. Mezi oběma muži pozvolna vznikne milostný vztah, který matka záhy odhalí. Malik i jeho matka vzpomínají na období před otcovou smrtí. Matka se smíří se skutečností a vztah svého syna s Bilalem podporuje. Sama si jako katolická Francouzka, která se provdala za Araba, zažila v rodině ústrky. Malik uzavře fiktivní sňatek se svou kolegyní z architektonické kanceláře Siryne, která je lesba. Jediný, kdo z blízkého okolí nezná pozadí svatby, je Malikova babička.\n"}
{"id": "1060669", "url": "https://cs.wikipedia.org/wiki?curid=1060669", "title": "Město přechodu", "text": "Město přechodu\n\nPojem město přechodu (překlad anglického ') se užívá pro označení iniciativ hledajících praktické a funkční cesty, jak čelit problémům spojeným s ropným zlomem a klimatickou změnou. Důležitým aspektem bývá impuls „zdola“ – impuls od obyvatel určitého místa či města. V literatuře se dá setkat také s pojmy Transition initiatives či hnutí Transition. \n\nLidé, kteří se pouští do podobných iniciativ, se především snaží o podporu lokálních praktických řešení: posilování místní ekonomiky, podpora lokálních zdrojů potravin a energie. Jde jim však také o změnu životního stylu směrem k udržitelnější spotřebě zboží, dopravy a trávení volného času. Zakládají například místní měny, komunitní zahrady, komunitní podniky či komunitou podporované zemědělství. Spolupracují s místními organizacemi a se samosprávou. Opravují své domy tak, aby snižili spotřebu energie a využívali obnovitelné zdroje. Pořádají promítání dokumentů o environmentálních problémech a možných řešení.\n\nHnutí Transition vychází z problematiky ropného zlomu a klimatické změny. Snaží se na tyto fenomény reagovat a měnit jednak strukturu společnosti a jednak její životní styl. Rob Hopkins, který je zakladatelem celého konceptu, se domnívá, že věk ropy brzy skončí a společnost by se na to měla připravit. Měla by zvýšit svou odolnost vůči šokům, které s touto problematikou souvísí. Právě Transition towns mají být místy, kde má dojít k postupné změně. Aktivisté těchto hnutí chtějí pře-orientaci na nižší spotřebu fosilních paliv, na šetrnější vzorce výroby a spotřeby a na ekonomickou lokalizaci. \n\nZásadní pro hnutí je postoj, který vídí ropný zlom jako příležitost k budování zdravější společnosti, a to jak z hlediska fyzického, tak i psychologického. Vyčerpání fosilních zdrojů nás totiž nutí najít nová řešení a brzdit tímto způsobem klimatickou změnu. Důsledkům klimatické změny se nevyhneme, ale jejich antropogenní povaha známená také to, že můžeme zmírnit jejich rozsah a závažnost díky mitigačním a adaptačním opatřením.\n\nHnutí Transition nevaruje jen před koncem levné ropy, nýbrž upozorňuje také na to, že zdroje surovin omezené planety nemůžou být neomezené. Nepovažují proto za vhodnou cestu dnešní snahy nahradit ropu a fosilní paliva, např. biopaliva. Podle Heinberga alternativní zdroje energie nevystačí na to, aby nahradily „energii tak levnou a v takovém množství, jakou nám poskytují v současné době fosilní paliva, v tak krátkém čase, v jakém je potřebujeme“. Je proto potřeba změnit systém od základů a snížit naši spotřebu energie.\n\nHnutí Transition nabízí pozitivní, konstruktivní příklady, jak čelit ekologické krizi. Zprávy o stavu Země a její budoucnosti vzbuzují většinou pocity bezmoci. Transition towns přinašejí naopak naděje, nové vize, které nahrazují strach z katastrofy. Nabízí praktická řešení a konkrétní výsledky, kterých každá komunita může dosáhnout. \n\nTransition towns se opírají o šest základních principů:\n\nK těmto šesti principům se obvykle připojují další dva:\n\nH.Klenovská ve svém výzkumu o Transition towns identifikuje další dva společné rysy těchto iniciativ:\n\nHopkins popsal sedm „ale“, jež můžou vznikat při uvědomění si environmentálních problémů a potřeby je aktivně řešit. Lidé se totiž často těmito důvody vymlouvají sobě nebo ostatním za svou pasivitu. Na každé z nich Hopkins odpověděl několika doporučeními.\n\nPrvní Transition town vzniklo v irském Kinsale v roce 2006 jako výsledek kurzu permakultury vedeného Robem Hopkinsem. Druhé Transition Town založil též Rob Hopkins v anglickém Totnes (kde dnes bydlí), které je teď nejznámější město přechodu a inspiruje mnoho dalších. Největší počet těchto iniciativ je od počátku ve Velké Británii. Celkem jich je oficiálně přihlášeno do \"Transition network\" 910, z toho přibližně 260 je právě z Velké Británie. I když se většina nachází v Evropě a ve Spojených státech, podobné iniciativy vznikly ve všech kontinentech. V České republice v současné době existují jedna iniciativa v Příboru a jedna v Brně. \n\nV Kinsale během Hopkinsova kurzu pracovali na tom, jak efektivně snižit energetické nároky města. Pomocí místních obyvatel, odborníků a zastupitelů studenti vypracovali \"Energy Descent Action Plan\", tedy „akční plán pro snížení energie“, který zahrnul oblasti vzdělávání, potravin, podnikání a technologií, obnovy komunity, turismu a obnovitelné energie. Obsahoval také návrhy postupných kroků a potřebných opatření, rok po roce až do roku 2021.\n\nVe své knize (do češtiny ještě nepřeložené) „Praktická přiručka k přechodu“ Hopkins popsal 12 kroků k přechodu na základě vlastních zkušeností. Nabízí je však jako inspirace, nikoli jako dogmata.\nPoslední krok nenaznačuje však konec iniciativy a naopak její reálný začátek či konec přípravné fáze.\n\nKaždá iniciativa Transition si najde svou škálu, která záleží na mnoha faktorech. Právě proto výraz „město“ (town) byl postupně nahrazen dalšími slovy jako „iniciativa“. Už neexistují jen města přechodu, ale také ostrovy, velkoměsta nebo městské části, vesnice, skupiny venkovských lidských sídel. Tento proces relokalizace jde svou cestou, podle místních podmínek a vůle komunit.\n\nTaké autoři, kteří psali o konceptu lokalizace, nikdy neurčili přesné obvody, ani pravidla. K lokalizaci by mělo dojít „pokud je to možné“, měla by to být „preference“, nejde o extrémní a „absolutní zákaz“. \n\nMíra vhodné ekonomické lokalizace například záleží na typu zboží a adaptace by měla probíhat postupně. Transition towns často pěstují svoje potraviny a vyrábějí energii pro domácnosti, ale stále používají auta nebo počítače, které byly vyrobeny jinde. \n\nPodle Hopkinse taky lokalizace nemá být absolutní, ale v případě kolapsu možností importu nám zajišťuje důstojný život. Importované věci by měly zlepšovat kvalitu života komunity, který by však měl pokračovat i bez nich. Možnosti importu a exportu na velké vzdálenosti budou totiž jistě klesat, otázkou je už jen, kdy se to stane. \n\nBenefity lokalizace jsou různé. Kromě zmíněné částečné soběstačnosti k nim patří také posílení demokracie. „Menší komunity nabízí lidem větší přístup ke zdrojům moci a vyšší možnost pozitivních výsledků“.\n\n\n"}
{"id": "1060670", "url": "https://cs.wikipedia.org/wiki?curid=1060670", "title": "Diktát", "text": "Diktát\n\nDiktát je specifická didaktická metoda využívaná pro procvičení a pravidelnou kontrolu praktických znalostí pravopisu na mnoha českých základních a středních školách. Metoda diktátů spočívá v mluveném předříkání připraveného textu učitelem v hodině českého jazyku.\n\nŽáci musí tento text přepsat do psané podoby (nejčastěji na papír nebo do počítače) a dle svých nejlepších schopností aplikovat naučená pravidla pravopisu a gramatiky.\n\nJednotlivé textové pasáže může učitel dle úrovně žáků (1. a 2. stupeň ZŠ) opakovat, případně přizpůsobit rychlost diktování taktéž úrovni žáků. Metodika diktování je pevně ukotvená v didaktickém vzdělání každého učitele ČJ.\n\nPro nacvičení diktátu mimo školní prostředí existují specializované papírové cvičebnice, případně elektronické aplikace na internetu. K jejich využívání je potřeba počítač a připojení k síti.\n\n"}
{"id": "1060671", "url": "https://cs.wikipedia.org/wiki?curid=1060671", "title": "Schwarzprior", "text": "Schwarzprior\n\nSchwarzprior je česká hudební skupina. Vznikla v roce 2009 jako jedna z uměleckých činností trojice výtvarníků z Fakulty umění Ostravské univerzity. V roce 2014 vydala debutové album \"IDDQD\", které chystala několik let a několikrát zcela přepracovávala. Na cenách Vinyla 2014 byla oceněna jako objev roku.\n\n\n\n"}
{"id": "1060672", "url": "https://cs.wikipedia.org/wiki?curid=1060672", "title": "Pegi Young", "text": "Pegi Young\n\nPegi Young (1. prosince 1952 − 1. ledna 2019) byla americká zpěvačka, bývalá manželka kanadského hudebníka Neila Younga.\n\nOd poloviny sedmdesátých let žila s kanadským hudebníkem Neilem Youngem, za kterého se roku 1978 provdala. Poprvé se potkali roku 1974, kdy pracovala jako servírka poblíž Youngova ranče. Spolu s ním se starala o jeho syna Zeka (* 1972), který ještě před narozením utrpěl mozkové aneurysma. Později se jim narodil syn Ben (* 1978), jejich první společný potomek, který trpěl dětskou mozkovou obrnou. Jejich druhým potomkem byla dcera Amber (* 1984). Dvojice spolu pracovala na různých projektech, jedním z nich byl například Bridge School, vzdělávací program zaměřený na děti s postižením. Každoročně se tak konal benefiční koncert na podporu organizace. Young v červenci roku 2014 požádal po šestatřiceti letech manželství o rozvod. Pegi Young byla inspirací pro několik jeho písní, například „Unknown Legend“ a „Such a Woman“. Hudební kariéru zahájila roku 2000, kdy absolvovala koncertní turné jako doprovodná zpěvačka svého manžela. Své první album vydala roku 2007, později vydala další tři.\n\n\n"}
{"id": "1060675", "url": "https://cs.wikipedia.org/wiki?curid=1060675", "title": "Instrumentální hudba", "text": "Instrumentální hudba\n\nInstrumentální hudba je hudba komponovaná pouze pro hudební nástroje bez zpěvů.\n\nInstrumentální hudba je často využívána např. ve filmové hudbě, v intrech a outrech alb či koncertů, v televizních reklamách, atd. Tento druh hudby se objevuje v mnoha žánrech, např. v klasické hudbě nebo moderním instrumentálním rocku.\n"}
{"id": "1060678", "url": "https://cs.wikipedia.org/wiki?curid=1060678", "title": "Jordánské královské letectvo", "text": "Jordánské královské letectvo\n\nJordánské královské letectvo (RJAF; : ) je součástí Jordánských ozbrojených sil.\n\nZaloženo bylo v roce 1955, nicméně první základny byly v zemi budovány už od roku 1931 v rámci Royal Air Force. Sloužilo v něm množství americké, britské či francouzské techniky, včetně strojů Hawker Hunter, Lockheed F-104 Starfighter nebo Dassault Mirage F1. V 90. letech letectvo obdrželo stroje General Dynamics F-16 Fighting Falcon. Letectvo operuje s cca 450 letadly a slouží v něm asi 12 000 osob.\n\nÚčastnilo se šestidenní války, války v Zálivu a v letech 2015/2016 bylo zapojeno do náletů proti Islámském státu, které zesílily po tom, co byl za živa upálen zajatý pilot jordánského letectva Maáz Kasásba.\nTabulka obsahuje přehled letecké techniky jordánského letectva podle Flightglobal.com.\n\n"}
{"id": "1060680", "url": "https://cs.wikipedia.org/wiki?curid=1060680", "title": "Dějiny ruského státu", "text": "Dějiny ruského státu\n\nDějiny ruského státu, dříve též \"Dějiny říše ruské\", rusky \"История государства Российского\" je dvanáctisvazkové historiografické dílo ruského spisovatele Nikolaje Michailoviče Karamzina.\n\nAutor svou práci započal v roce 1804 a psal ji do své smrti v roce 1826. Kniha je rozdělena do 12 svazků a pojednává o ruských dějinách, a sice od prvopočátků až do roku 1612. Prvních osm svazků vyšlo v roce 1818, kdy Rusko žilo zájmem o vlastní dějiny, vyvolaným nacionalistickým nadšením po dlouhé a vítězné protinapoleonské válce, a tudíž se těšila velké popularitě. Následně vyšly další tři díly a nedokončený dvanáctý díl byl publikován po smrti autora.\n\nAlexandr Sergejevič Puškin napsal, že „všichni, dokonce i dámy z vysokých kruhů, začali číst dějiny své vlasti. Bylo to jako nějaký objev. Jako by Karamzin odkryl staré Rusko podobně, jako kdysi Kolumbus objevil Ameriku”.\n\nIdeolog autokracie, kterou velebil již ve svém předchozím díle \"O Rusku starém i moderním\", z roku 1811, Karamzin „téměř výlučně studoval politické činy panovníků, aniž by věnoval pozornost zbytku národa. Jeho posuzování vládců je často sentimentálně moralistické a jeho základní ideje o vlastnotech autokracie falšují jeho soudy o jednotlivých faktech”.\n\nPozitivní vlastností díla je jeho chápání ruských dějin „jako jednotný celek“, zatímco Karamzinův moralistický přístup nutně znamenal odsouzení „egoistické a tyranské politiky“ panovníků.\n\n\n"}
{"id": "1060684", "url": "https://cs.wikipedia.org/wiki?curid=1060684", "title": "Magnesia Litera 2015", "text": "Magnesia Litera 2015\n\nMagnesia Litera 2015 byl 14. ročník cen Magnesia Litera. Vyhlášení vítězů proběhlo 14. dubna 2015 v sále Nové scény Národního divadla. Ceremoniál uváděli Daniela Písařovicová a Jiří Havelka a byl vysílán v přímém přenosu na ČT art. Přihlášek bylo 349, stejně jako v předchozím ročníku.\n\n\n\n\n\n\n\n\n\n\n"}
{"id": "1060686", "url": "https://cs.wikipedia.org/wiki?curid=1060686", "title": "Dolores (odrůda jablek)", "text": "Dolores (odrůda jablek)\n\nDolores (\"Malus domestica\" 'Dolores') je ovocný strom, kultivar druhu jabloň domácí z čeledi růžovitých. Plody jsou řazeny mezi podzimní odrůdy jablek, sklízí se v září, dozrává v říjnu, skladovatelné jsou do konce ledna.\n\nByla vyšlechtěna v ČR, v šlechtitelské stanici Těchobuzice, v roce 2002. Odrůda vznikla zkřížením odrůd 'Prima' a TE - 2/26.\n\nRůst odrůdy je střední. Koruna má rozložitý habitus. Pravidelný řez je vhodný. \n\nPlodí záhy, bohatě ale nepravidelně.\n\nPlod je kulovitý, střední. Slupka hladká, zelenožluté zbarvení je překryté červenou barvou. Dužnina je nažloutlá se sladce navinulou chutí, aromatická, dobrá.\n\nOdrůda je rezistentní k strupovitosti jabloní a středně odolná k padlí. Odrůda je vhodná pro pěstování jabloní bez chemické ochrany. \n\nJe vhodná ke skladování a přímému konzumu. Odrůdu lze použít do všech poloh ale za nejvhodnější jsou považovány střední polohy. Ačkoliv jsou pro odrůd použitelné všechny podnože, je doporučováno pěstování odrůdy na slabě rostoucích podnožích ve všech tvarech.\n"}
{"id": "1060696", "url": "https://cs.wikipedia.org/wiki?curid=1060696", "title": "Dalbergieae", "text": "Dalbergieae\n\nDalbergieae je tribus (seskupení rodů) čeledi bobovité dvouděložných rostlin. Zahrnuje více než 1300 druhů ve 49 rodech a je rozšířen v teplejších oblastech celého světa. V Evropě není zastoupen. Jsou to byliny, dřeviny i liány se zpeřenými listy a motýlovitými květy. Mezi nejznámější zástupce patří podzemnice olejná, poskytující burské oříšky. Mnohé tropické druhy jsou vyhledávány jako zdroj hodnotného tvrdého dřeva (padouk, rosewood, africký eben aj.). Inokarp má jedlé plody, známé jako tahitské kaštany.\n\nZástupci tribu jsou stromy, keře, liány nebo byliny. Dřevnatí zástupci mívají tvrdé dřevo. Listy jsou lichozpeřené nebo sudozpeřené, složené ze střídavých nebo vstřícných lístků. Pouze výjimečně jsou listy jednolisté nebo trojčetné. Květy jsou jednotlivé nebo uspořádané v úžlabních či vrcholových květenstvích různých typů, v hroznech, latách, svazečcích či okolících. Listeny podepírající květy mohou být velké a okrouhlé nebo podobné kališním lístkům. Kalich je zvonkovitý nebo dvoupyský, zakončený 5 zuby nebo laloky až téměř uťatý. Koruna je motýlovitá. Tyčinek je obvykle 10, mohou být jednobratré či dvoubratré ve dvou skupinách po 5 nebo je 1 tyčinka volná až srostlá s ostatními 9 nebo zcela chybí. Semeník je přisedlý až dlouze stopkatý a obsahuje 1 až několik vajíček. Plody jsou různorodé, mohou být poltivé a rozpadající se na jednosemenné díly, připomínající peckovici, křídlaté či ploché a zakřivené. Semena jsou ledvinovitá.\n\nTribus \"Dalbergieae\" zahrnuje 49 rodů a asi 1320 druhů. Největší rody jsou dalbergie (\"Dalbergia\", 250 druhů), \"Adesmia\" (240), choulostice (\"Aeschynomene\", 180) a \"Machaerium\" (130 druhů).\nZástupci tribu jsou rozšířeni téměř po celém světě od tropů po teplé oblasti mírného pásu. V Evropě tento tribus není zastoupen. Rody dalbergie (\"Dalbergia\"), křídlok (\"Pterocarpus\"), zornie (\"Zornia\"), choulostice (\"Aeschynomene\") a stylosant (\"Stylosanthes\") mají pantropické rozšíření. Některé rody mají disjunktní areál mezi tropickou Amerikou a Afrikou (např. \"Andira\", \"Chapmannia\", \"Machaerium\").\n\nV alternativním pojetí, použitém např. v díle \"Flora of China\", je tribus \"Dalbergieae\" rozdělen na 2 triby: \"Dalbergieae\" s.str. a \"Aeschynomeneae\". Hlavním znakem odlišujícím zástupce těchto dvou skupin jsou plody, které jsou u tribu \"Aeschynomeneae\" poltivé, nepukavé a rozpadavé na jednosemenné díly, zatímco u tribu \"Dalbergieae\" s.str. jsou většinou nepukavé, křídlaté a s jedinou semennou komůrkou, případně peckovice.\n\nPodzemnice olejná (\"Arachis hypogaea\") se pěstuje pro jedlá semena, burské oříšky. Jedlé plody, známé jako tahitské kaštany, má inokarp \"Inocarpus fagifer\".\nMnohé tropické druhy tohoto tribu jsou vyhledávány jako zdroj kvalitního dřeva. Zvlášť ceněné dřevo poskytují africké, asijské i americké druhy rodu dalbergie (\"Dalbergia\") a africké a asijské druhy křídloku (\"Pterocarpus\"). Africká dalbergie \"Dalbergia melanoxylon\" poskytuje černé dřevo, známé jako africký eben. Podobné dřevo je získáváno i z karibského druhu \"Brya ebenus\". Z dalších vesměs amerických dřevin jsou těženy zejména různé druhy rodů \"Andira\", \"Centrolobium\", \"Hymenolobium\", \"Machaerium\", \"Platymiscium\" a \"Vatairea\".\nRůzné bylinné druhy stylosantu (\"Stylosanthes\") náležejí v některých oblastech tropů i mírného pásu mezi důležité krmné rostliny.\ntipuana bolívijská (\"Tipuana tipu\") je ceněný okrasný strom pěstovaný v subtropických oblastech.\n\n\"Adesmia\", \"Aeschynomene\", \"Amicia\", \"Andira\", \"Arachis\", \"Brya\", \"Bryaspis\", \"Cascaronia\", \"Centrolobium\", \"Chaetocalyx\", \"Chapmannia\", \"Cranocarpus\", \"Cyclocarpa\", \"Dalbergia\", \"Diphysa\", \"Discolobium\", \"Etaballia\", \"Fiebrigiella\", \"Fissicalyx\", \"Geissaspis\", \"Geoffroea\", \"Grazielodendron\", \"Humularia\", \"Hymenolobium\", \"Inocarpus\", \"Kotschya\", \"Machaerium\", \"Maraniona\", \"Nissolia\", \"Ormocarpopsis\", \"Ormocarpum\", \"Paramachaerium\", \"Peltiera\", \"Pictetia\", \"Platymiscium\", \"Platypodium\", \"Poiretia\", \"Pterocarpus\", \"Ramorinoa\", \"Riedeliella\", \"Smithia\", \"Soemmeringia\", \"Stylosanthes\", \"Tipuana\", \"Vatairea\", \"Vataireopsis\", \"Weberbauerella\", \"Zornia\", \"Zygocarpum\"\n"}
{"id": "1060700", "url": "https://cs.wikipedia.org/wiki?curid=1060700", "title": "Ex situ", "text": "Ex situ\n\nEx situ je zkoumání a ochrana něčeho mimo místo původního výskytu. Výraz pochází z latiny: \"Ex\" = z, od, mimo a \"Situs\" = místo, pozice, poloha, stanoviště, umístění atd., dohromady tedy: z místa, mimo místo, mimo stanoviště a podobně. Jedná se o ochranu ohroženého živočicha nebo ohrožené rostliny mimo její přirozené prostředí (biotop). Ochrana může probíhat na různých úrovních, například genetické, druhové, populační. Principem je odebrání části ohrožené populace a její přesun do jiné oblasti, kde je tato část populace udržována, aby v případě úhynu populace na původním místě mohlo dojít k obnově původní populace navrácením populace dříve oddělené. Někdy je též třeba před navrácením do původního místa toto místo zpracovat, například odstranit zdroj úhynu, pokud to jde, aby nedošlo znovu k úhynu či poškození. Příkladem \"ex situ\" programů jsou například zoologické zahrady, botanické zahrady, genové banky, sbírky a jiné. Existuje též ochrana \"in situ\". Ochrany \"ex situ\" a \"in situ\" se navzájem doplňují.\n\n"}
{"id": "1060701", "url": "https://cs.wikipedia.org/wiki?curid=1060701", "title": "Kostel svatého Bartoloměje (Opatov)", "text": "Kostel svatého Bartoloměje (Opatov)\n\nKostel svatého Bartoloměje v Opatově je mohutný novobarokní kostel z let 1841–1845 postavený na místě staršího románského, nebo raně gotického kostelíka, silně poškozeného požárem v roce 1696. Kostel dominuje opatovskému náměstí. Hlavní oltář je dílem Petra Buška z Husy u Sychrova. Poblíž stojí pozdně barokní fara z roku 1770 s mansardovou střechou a pěknou vjezdovou branou.\n\nKostel svatého Bartoloměje se začal stavět v roce 1841, na jeho místě původně stál kostel, o kterém existuje první písemná zmínka již z roku 1289, kdy Dětřich z Kněžic umožnil kněžickému proboštství vybudovat kostel v Opatově. Zřejmě se posléze stal i majitelem kostela i samotné obce. Tento kostel v roce 1696 spolu se zbytkem vesnice vyhořel, stejně jako kostel shořeli i historické listiny a tak nelze zjistit další podrobnosti z historie obce.\n\nNový kostel byl postaven principem obestavování, na stávajícím místě probíhaly i nadále bohoslužby. Teprve po dokončení nového byl starý kostel rozebrán a odvezen. Kostel samotný stojí na skalnatém podloží, proto se zachoval původní těžko přístupný terén v okolí.\n\nKostel byl v roce 2009 rekonstruován za přispění Kraje Vysočina, byla opravena střecha.\n"}
{"id": "1060702", "url": "https://cs.wikipedia.org/wiki?curid=1060702", "title": "Tom Ayrton", "text": "Tom Ayrton\n\nTom Ayrton je fiktivní postava, která vystupovala ve dvou románech francouzského autora Julese Verna. Poprvé je představen jako hlavní postava románu \"Děti kapitána Granta\" (1867–1868). Poté se objevuje i v pozdějším díle \"Tajuplný ostrov\" (1874).\n\nSkotský námořník Ayrton slouží jako kormidelník na palubě trojstěžníku Britannia, pod velením kapitána Harryho Granta. Kvůli rozdílným názorům a extrémním sporům s kapitánem vyvolává na lodi vzpouru, která ovšem skončí jeho vyloučením z lodi. Je zanechán sám u australských břehů.\n\nV románu Tajuplný ostrov se Ayrton objevuje poté, co se trosečníci, žijící na ostrově Lincoln dozvídají ze zprávy v zapečetěné láhvi, že se na blízkém ostrově nachází jiný trosečník a vydávají se mu na pomoc. Trosečníka objeví, ale zjišťují, že za dlouhá léta v odloučení a samotě získal zvířecí návyky, a tak jej na svůj ostrov převáží spoutaného. Teprve na Lincolnu se po čase dozvídají o jeho minulosti. Díky jejich péči a přátelství se Ayrtonovi postupně vrací duševní zdraví a přidává se ke skupině. Trpí ovšem stále výčitkami svědomí a pocitem, že je nehoden žít mezi čestnými muži. Svůj charakter ale dosvědčuje během útoku pirátů, kdy čelí pokušení přidat se na jejich stranu, vrátit se k starému způsobu života. Odolává a bojuje na straně kolonistů.\n"}
{"id": "1060703", "url": "https://cs.wikipedia.org/wiki?curid=1060703", "title": "Lipno (odrůda jablek)", "text": "Lipno (odrůda jablek)\n\nLipno (\"Malus domestica\" 'Lipno') je ovocný strom, kultivar druhu jabloň domácí z čeledi růžovitých. Plody jsou řazeny mezi raně zimní odrůdy jablek, sklízí se v září, dozrává v listopadu, skladovatelné jsou do konce března.\n\nByla vyšlechtěna v ČR, v Ústavu experimentální botaniky AVČR, v Střížovicích. Odrůda vznikla zkřížením odrůd 'Vanda' a 'Rubinola'. \n\nOdrůda je dobrý opylovač.\n\nRůst odrůdy je zpočátku bujný, později až slabý. Koruna má rozložitý habitus. Řez je zpočátku nezbytný.\n\nPlodí záhy, bohatě a pravidelně.\n\nPlod je kulovitý, střední až velký. Slupka hladká, žluté zbarvení je překryté červenou barvou. Dužnina je krémová se sladce navinulou chutí.\n\nOdrůda je rezistentní proti strupovitosti jabloní a vysoce odolná k padlí.\n\nJe vhodná ke skladování a přímému konzumu. Odrůdu lze použít do všech poloh. Odrůda je méně vhodná pro velkovýrobu, dužnina je měkká.\n"}
{"id": "1060706", "url": "https://cs.wikipedia.org/wiki?curid=1060706", "title": "162 (číslo)", "text": "162 (číslo)\n\nSto šedesát dva je přirozené číslo, které následuje po čísle sto šededesát jedna a předchází číslu sto šedesát tři. Římskými číslicemi se zapisuje CLXII. Stošedesátým druhým dnem kalendářního roku je 11. červen (v přestupném roce 10. červen).\n\n\n162 je:\n\nSilnice II/162 je česká silnice II. třídy vedoucí na trase Frymburk – Větřní\n\nCelkový počet zápasů, které odehraje každý tým během jedné sezóny MLB\n\n"}
{"id": "1060707", "url": "https://cs.wikipedia.org/wiki?curid=1060707", "title": "RPG (programovací jazyk)", "text": "RPG (programovací jazyk)\n\nRPG, z anglického \"Report Program Generator\", je neprocedurální programovací jazyk na zpracování hromadných dat, vyvinutý roku 1959 a dále rozvíjený firmou IBM.\n\nPůvodní jazyk RPG navazoval na způsob zpracování děrných štítků na tabulátorech. Vstupní soubor, setříděný podle jednoho nebo několika klíčů, se zpracovává po jednotlivých záznamech v tak zvaném základním cyklu. Na každém záznamu se provádějí předepsané výpočetní i výstupní operace a sledují se změny hodnot jednotlivých třídících klíčů. Klíče jsou uspořádány hierarchicky a ve vytvářené výstupní sestavě lze například předepsat tisk dílčích součtů na několika úrovních. Programátor vytvoří popisy všech použitých záznamů a jejich polí, popíše, jak se mají nahazovat a rušit různé indikátory a jak se mají v závislosti na nich provádět jednotlivé operace a vytvářet výstupní sestava. \"Program\" se přitom píše do několika druhů formulářů (popis souborů dat a polí, výpočtů, výstupů atd.), kdežto algoritmus zpracování je zabudován v překladači jazyka. Jazyk byl velmi populární, protože umožňoval rychlé vytváření a úpravy sestav a omezoval programátorské chyby, takže v něm mohli pracovat i méně kvalifikovaní programátoři. \n\nV dalším vývoji jazyka se princip \"základního cyklu\" postupně uvolňoval, takže programátor do něho mohl víc a víc zasahovat, až byl nakonec zcela opuštěn. Přehledný a jednoduchý způsob popisu souborů, záznamů a polí se však zachoval a jazyk se v novějších verzích (RPG II, RPG III a další) stále používá na počítačích IBM řad System/370, System/3, AS/400 a jeho následovnících. U těch firma dodává a udržuje pouze verzi RPG IV, která se od původního RPG už zásadně liší.\n\nJazyk RPG byl implementován ve VÚMS Praha na počítačích ZPA 600 a na všech zde vyráběných počítačích JSEP. Na počítačích EC 1021 to byl základní RPG, na počítačích EC 1025, EC 1026 a EC 1027 to byla verze RPG II. Ve výpočetních střediscích byl velmi oblíbený a i dnes se u počítačů IBM AS/400 a dalších ke zpracování dat běžně používá. \n\n"}
{"id": "1060709", "url": "https://cs.wikipedia.org/wiki?curid=1060709", "title": "Jiří Snítil", "text": "Jiří Snítil\n\nJiří Snítil (* 24. února 1975 Praha) je český curler. Je skipem prvního českého curlingového týmu \"Sem Tam Brno\". Curlingu se věnuje od svých 21 let. \n\nSe svým týmem (skip - Jiří Snítil, viceskip - Jakub Bareš, druhý - Martin Snítil, první - Jindřich Kitzberger, náhradník - Marek Vydra) reprezentoval Českou republiku na sedmi mistrovstvích světa (2008, 2009, 2011, 2012, 2013, 2014, 2015). Na mistrovství světa se umístil nejlépe v roce 2014 na 7. místě. Také se zúčastnil 12 mistrovství Evropy (1999, 2003, 2006, 2007, 2008, 2009, 2010, 2011, 2012, 2013, 2014). V roce 2012 získal se svým týmem na mistrovství Evropy v Karlstadu bronzovou medaili. V roce 2008 získal stříbrnou medaili na mistrovství Evropy smíšených družstev v Kitzbühelu.\n\n"}
{"id": "1060710", "url": "https://cs.wikipedia.org/wiki?curid=1060710", "title": "Patrick Beckert", "text": "Patrick Beckert\n\nPatrick Beckert (* 17. dubna 1990 Erfurt) je německý rychlobruslař.\n\nNa velkých mezinárodních závodech debutoval v roce 2007 účastí na Mistrovství světa juniorů, kde získal stříbro ve stíhacím závodě družstev. Tentýž cenný kov pomohl německému týmu vybojovat i na juniorském MS 2009. Ve Světovém poháru se poprvé představil v roce 2008. Na seniorských šampionátech premiérově startoval v roce 2010 (19. místo na ME, 18. místo na MS ve víceboji); tentýž rok se zúčastnil i Zimních olympijských her ve Vancouveru, kde se na distanci 5000 m umístil na 22. příčce. V následujících letech byla jeho největšími individuálními úspěchy dvě osmá místa na světových šampionátech na jednotlivých tratích: v závodě na 5000 m v roce 2012 a v závodě na 10 000 m o rok později. Na ZOH 2014 skončil na 23. místě na trati 1500 m, byl osmý na pětikilometrové distanci a šestý na trati 10 km. Z MS 2015 si přivezl bronzovou medaili ze závodu na 10 000 m. Tentýž cenný kov získal na stejné distanci i na Mistrovství světa 2017. Zúčastnil se Zimních olympijských her 2018, kde v závodě na 5000 m skončil na 10. místě a na trati 10 km se umístil na 7. příčce. Z Mistrovství světa na jednotlivých tratích 2020 si přivezl bronzovou medaili ze závodu na 10 000 m.\n\nJeho sestrou je rychlobruslařka Stephanie Beckertová.\n\n"}
{"id": "1060713", "url": "https://cs.wikipedia.org/wiki?curid=1060713", "title": "Sint-Niklaas", "text": "Sint-Niklaas\n\nSint-Niklaas (Svatý Mikoláš) je město v severní Belgii, ve vlámské části, v provincii Východní Flandry. Během sčítání lidu z roku 2013 v něm žilo 72 883 obyvatel.\n\nPrvní zmínka o Sint-Niklaas pochází z 9. století. Za počátek jeho známé historie je považován rok 1217, kdy v místě nechal biskup z Tournai postavit kostel sv. Mikuláše. Odtud i název města. Kostel byl ovšem značně poničen za válek v 16. století, a proto je jeho dnešní podoba, zejména vnitřní, převážně barokní.\n\nK pamětihodnostem města patří též náměstí, kde se pořádají trhy, které je největším náměstím v Evropě určeným pro tento účel (3,2 ha). Jeho velikost je dána tím, že když hraběnka z Flander Margareta II. městu darovala toto území, dala si podmínku, že nebude zastavěno.\n\nTuristickým lákadlem je též \"Gerardus Mercator Museum\", kde jsou zmapovány dějiny kartografie.\n\nVe městě se narodil například fotbalista Jan Vertonghen nebo cyklista Tom Steels.\n\n"}
{"id": "1060715", "url": "https://cs.wikipedia.org/wiki?curid=1060715", "title": "Seraing", "text": "Seraing\n\nSeraing [\"serég\"] je průmyslové město v západní Belgii, ve valonské části, v provincii Lutych. Leží asi 10 km jižně od města Lutychu a protéká jím řeka Meuse. Spolu s dalšími městy kolem Lutychu (Herstal, Saint-Nicolas, Ans, Flémalle) vytváří aglomeraci se zhruba 600 000 obyvateli. Samotný Seraing má 63 575 obyvatel (dle sčítání lidu z roku 2013). Jde o velmi průmyslové sídlo.\n\nHlavním průmyslovým odvětvím je od počátků průmyslové revoluce ocelářství. Slavné ocelárny \"Cockerill-Sambre\" dnes patří do koncernu ArcelorMittal. První ocelárny ve městě byly založeny roku 1809. Roku 1817 vznikla firma \"John Cockerill & Cie\", která se stala největšími ocelárnami v Evropě. Britský průmyslník John Cockerill přišel jako první s technologií vysokých pecí. Následovaly další a další továrny, zejména strojařské, které daly vzniknout tzv. \"sillon industriel\" („průmyslová brázda“). Roku 1835 byla ve městě Cockerillovými závody vyrobena první parní lokomotiva v kontinentální Evropě a roku 1863 zde byl prvně v Evropě užit Bessemerův konvertor. Tradiční je ve městě též výroba křišťálového skla, zejména ve Val Saint Lambe, kde byla dílna založena roku 1826 v areálu starého cisterciáckého opatství. Výrobě skla se dařilo právě díky blízkosti ocelářského průmyslu. Sklářství se ve městě rozvíjí dodnes.\n\nArcheologický průzkum odhalil na území města kostry, střepy, zbraně a šperky pocházející z 5. a 6. století, což dokazuje, že Seraing byl obýván již ve franckých časech. První písemná zmínka o městě (ve variantě názvu \"Seran\") pochází z roku 956.\n\n"}
{"id": "1060716", "url": "https://cs.wikipedia.org/wiki?curid=1060716", "title": "Kurzy.cz", "text": "Kurzy.cz\n\nKurzy.cz je největší český portál, který se specializuje na oblast financí - investice, podnikání a osobní finance. Byl založen roku 2000 původně na adrese fin.cz a od roku 2006 na adrese kurzy.cz. Dle statistiky Netmonitor navštívilo server kurzy.cz v říjnu 2018 celkem 2 062 000 reálných uživatelů, server se tak pohybuje mezi 25 největšími českými médii.\n\nJádro portálu kurzy.cz tvoří sekce věnovaná investicím, která přináší online data křížových kurzů měn, akcií, komodit a jejich derivátů, rozsáhlé online zpravodajství z trhů, doplňkové informace z makroekonomiky a analýzy trhů. Investiční sekci navštěvuje měsíčně více než 180 000 unikátních uživatelů a je tak svým rozsahem i návštěvností největším specializovaným médiem v tomto sektoru, následován stránkami w4t.cz (100 000 uživatelů) patria.cz (75 000 uživatelů) a akcie.cz (35 000 uživatelů).\n\nSekce osobních financí se věnuje přehledu a porovnání bankovních produktů - směnným kurzům měn, úrokovým sazbám, nabídkám hypoték a dalších úvěrů, pojištění.\n\nV roce 2003 vznikla sekce s informacemi o českých firmách, který zpracovává vazby a vztahy firem, monitoruje propojení firem a jejich vzájemné vztahy přes osoby a další ekonomické vazby. Projekt byl v roce 2011 přetvořen do grafické podoby s názvem Vizuální obchodní rejstřík.\n\nPortál vznikl ve skupině AliaWeb a byl spuštěn na pod názvem Aliaweb Finance na adrese fin.cz v roce 2000. Portál patří do mediální skupiny AliaWeb společně se servery bydlet.cz, studium.cz, zajezdy.cz a meteobox.cz. Hlavním akcionářem skupiny je Jan Hřebíček.\n\n\n"}
{"id": "1060717", "url": "https://cs.wikipedia.org/wiki?curid=1060717", "title": "Michal Bumbálek", "text": "Michal Bumbálek\n\nMichal Bumbálek (* 21. ledna 1971 Uherské Hradiště) je český herec. Vystudoval herectví na brněnské konzervatoři, poté v letech 1989 až 1993 i na Divadelní fakultě JAMU. Ještě během studia, v roce 1992, přišel do Divadla Husa na provázku, kde hrál dvacet let. Od roku 2013 je členem činohry Mahenova divadla. Spolupracuje také s dalšími brněnskými divadly, HaDivadlem, Divadlem U stolu, Divadlem Líšeň, Studiem Marta, či Divadlem Facka, kde se Sergejem Sanžou píše hry i režíruje; hostoval i v Jihočeském divadle v Českých Budějovicích.\n\nHrál také převážně malé role v několika filmech (poprvé již v roce 1988 v \"Čekání na Patrika\") a v televizi.\n\nMá tři syny.\n\n\n\n"}
{"id": "1060721", "url": "https://cs.wikipedia.org/wiki?curid=1060721", "title": "Erik Jan Kooiman", "text": "Erik Jan Kooiman\n\nAsuerus „Erik“ Jan Kooiman (* 28. června 1986 Ammerstol) je nizozemský rychlobruslař.\n\nPo roce 2001 se příležitostně účastnil rychlobruslařských závodů. K tomuto sportu ho však definitivně přivedl v roce 2014 jeho učitel na vysoké škole. Kooiman se tehdy zúčastnil nizozemského mistrovství, kde byl třetí v závodě na 10 000 m. V listopadu 2014 debutoval na této trati také ve Světovém poháru. Ze své první velké mezinárodní akce, Mistrovství světa na jednotlivých tratích 2015, si přivezl z desetikilometrové distance stříbrnou medaili, o rok později vybojoval na téže trati bronz.\n"}
{"id": "1060726", "url": "https://cs.wikipedia.org/wiki?curid=1060726", "title": "Gymnázium Duhovka", "text": "Gymnázium Duhovka\n\nGymnázium Duhovka s.r.o. je soukromé gymnázium v Praze. Zřizovatelem školy je stejnojmenná společnost a zřízeno bylo v roce 1991.\n\n"}
{"id": "1060729", "url": "https://cs.wikipedia.org/wiki?curid=1060729", "title": "John McCabe", "text": "John McCabe\n\nJohn McCabe (21. dubna 1939 – 13. února 2015) byl anglický hudební skladatel a klavírista, který je autorem více než dvou stovek hudebních děl.\n\nNarodil se roku 1939 a v dětství byl těžce popálen a vzdělání po dobu osmi let dostával pouze doma. Hudbě se začal věnovat již v dětském věku pod vlivem jeho matky, která hrála na housle. Díky množství času tráveného doma stihl do svých jedenácti let složit třináct symfonií. Později se zapsal ke studiu na Royal Manchester College of Music a následně odjel do Německa, kde jej vyučoval skladatel Harald Genzmer. V letech 1983 až 1990 byl ředitelem londýnské hudební školy London College of Music. V roce 1985 mu britská královna udělila Řád britského impéria a o 21 let později mu byl udělen čestný doktrát na Liverpoolské universitě. V prosinci 2012 mu byla diagnostikována rakovina. Zemřel roku 2015 ve věku 75 let.\n\n"}
{"id": "1060730", "url": "https://cs.wikipedia.org/wiki?curid=1060730", "title": "John McCabe (spisovatel)", "text": "John McCabe (spisovatel)\n\nJohn McCabe (14. listopadu 1920 – 27. září 2005) byl americký spisovatel a pedagog.\n\nNarodil se v Detroitu v americkém státě Michigan roku 1920. Od svých sedmi let byl hercem a nejprve získal bakalářský titul na Detroitské universitě, později magisterský v oboru výtvarného umění na Fordhamské universitě. Později se věnoval studiu anglického autora Williama Shakespearea na Birminghamské universitě. druhou světovou válku strávil v Evropě jako seržant v letectvu. Později se věnoval pedagogické činnosti a napsal několik biografických knih. Je například ghostwriterem autobiografické knihy \"Cagney by Cagney\" herce Jamese Cagneyho. Později, roku 1997, vydal i vlastní biografii tohoto herce. Jeho první manželkou byla baletní učitelka lotyšského původu Vija Valda Zarina, se kterou se oženil v roce 1958 a žil s ní až do její smrti roku 1983. Později se oženil s o osm let starší herečkou Rosina Lawrence, se kterou žil až do její smrti v roce 1997. Jeho třetí manželka se jmenovala Karen. Zemřel na selhání srdce ve věku 84 let.\n\n"}
{"id": "1060732", "url": "https://cs.wikipedia.org/wiki?curid=1060732", "title": "Arcidiecéze Saint-Pierre a Fort-de-France", "text": "Arcidiecéze Saint-Pierre a Fort-de-France\n\nArcidiecéze Saint-Pierre a Fort-de-France (lat. \"Archidioecesis Arcis Gallicae et S. Petri o Martinicensis\", franc. \"Archidiocèse de Saint-Pierre et Fort-de-France\") je francouzská římskokatolická arcidiecéze. Leží na území Martiniku. Sídlo arcibiskupství i katedrála Saint-Louis de Fort-de-France se nachází ve městě Fort-de-France. Arcidiecéze je hlavou církevní provincie Fort-de-France.\n\nOd 7. března 2015 je arcibiskupem-metropolitou Mons. David Macaire OP.\nBiskupství bylo v Martiniku zřízeno 27. září 1850 (\"Diecéze Martinik\"), jako sufragán arcidiecéze Bordeaux.\n\nNa metropolitní arcibiskupství bylo povýšeno 26. září 1967, se dvěma sufragánními diecézemi (diecéze Basse-Terre a kayenská diecéze) a zároveň byl změněn název arcidiecéze na \"Saint-Pierre a Fort-de-France\".\n\n\n"}
{"id": "1060736", "url": "https://cs.wikipedia.org/wiki?curid=1060736", "title": "Bučkův kopec", "text": "Bučkův kopec\n\nBučkův kopec (315 m n. m.) je vrch v okrese Ústí nad Orlicí v Pardubickém kraji. Leží asi 1,8 km ssv. od města Vysoké Mýto, na pomezí katastrálních území Vysokého Mýta a obce Slatina.\n\nGeomorfologicky vrch náleží do celku Svitavská pahorkatina, podcelku Loučenská tabule, okrsku Litomyšlský úval a podokrsku Vysokomýtská kotlina.\n"}
{"id": "1060740", "url": "https://cs.wikipedia.org/wiki?curid=1060740", "title": "Vinice (Svitavská pahorkatina)", "text": "Vinice (Svitavská pahorkatina)\n\nVinice (318 m n. m.) je vrch v okrese Ústí nad Orlicí v Pardubickém kraji. Leží asi 2 km vsv. od města Vysoké Mýto na jeho katastrálním území.\n\nGeomorfologicky vrch náleží do celku Svitavská pahorkatina, podcelku Loučenská tabule, okrsku Litomyšlský úval a podokrsku Vysokomýtská kotlina.\n"}
{"id": "1060741", "url": "https://cs.wikipedia.org/wiki?curid=1060741", "title": "Zahořanský kopec", "text": "Zahořanský kopec\n\nZahořanský kopec (341 m n. m.) je vrch v okrese Svitavy v Pardubickém kraji. Leží asi 1 km ssv. od obce Cerekvice nad Loučnou na jejím katastrálním území.\n\nGeomorfologicky vrch náleží do celku Svitavská pahorkatina, podcelku Loučenská tabule, okrsku Litomyšlský úval a podokrsku Sloupnický úval.\n"}
{"id": "1060745", "url": "https://cs.wikipedia.org/wiki?curid=1060745", "title": "Seiwa-en", "text": "Seiwa-en\n\nSeiwa-en je japonská zahrada, která se nachází ve Spojených státech v St. Louis, v Missouri Botanical Garden (Missourská botanická zahrada), v Missouri. Zahrada je upravena ve stylu takzvané procházkové zahrady, nazývané Kaijú-Šiki-Teien , krajinářská zahrada. Tato malebně upravená zahrada se rozkládá na ploše 5 ha. Je největší zahradou v Severní Americe. Součástí úpravy je velké jezero, s tradičními japonskými budovami, mosty, ostrůvky, nádrže s kapry, části se štěrkem (zenová zahrada) a ostatními symbolickými prvky. Zahrada byla navržena v roce 1972 a dokončena v březnu 1977.\n\nKompozici Seiwa-en navrhl Dr. Koichi Kawano, profesor japonské architektury a krajinářství na univerzitě v Los Angeles. Koichi Kawano pochází z ostrova Hokkaidó v severním Japonsku, byl původně učitelem ikebany. Dr. Kawano byl v USA průkopníkem úprav ve stylu tradičních japonských zahrad, které používaly místní nebo původní rostliny v zahradní architektuře. Navrhl více než tucet zahrad ve stylu japonských zahrad v Americe, poté co se stal občanem USA, v roce 1971. Zahrada Seiwa-en je jeho největší dílo.\n\nV zahradě je vysazen japonský javor který je dárkem od japonského císaře, jenž navštívil St. Louis. Poblíž vchodu do zahrady se rovněž nacházejí japonské třešně, které na jaře kvetou.\n"}
{"id": "1060750", "url": "https://cs.wikipedia.org/wiki?curid=1060750", "title": "Diecéze Basse-Terre", "text": "Diecéze Basse-Terre\n\nDiecéze Basse-Terre (lat. \"Diocesis Imae Telluris\", franc. \"Diocèse de Basse-Terre et Pointe-à-Pitre\") je francouzská římskokatolická diecéze. Leží na území zámořského departementu Guadeloupe. Sídlo biskupství i katedrála Notre-Dame de Guadeloupe se nachází ve městě Basse-Terre. Diecéze je součástí církevní provincie Fort-de-France.\n\nOd 15. června 2012 je diecézním biskupem Mons. Jean-Yves Riocreux.\n\nBiskupství Guadeloupe a Basse-Terre bylo založeno 27. září 1850 jako sufragán arcidiecéze Bordeaux.\n\nK 19. černu 1951 byl změněn název diecéze na \"Basse-Terre (-Pointe-à-Pitre)\".\n\nKdyž byla 26. září 1967 povýšena diecéze Saint-Pierre a Fort-de-France na metropolitní arcidiecézi, stala se diecéze Basse-Terre jednou ze dvou jejích sufragánních diecézí.\n\n\n"}
{"id": "1060753", "url": "https://cs.wikipedia.org/wiki?curid=1060753", "title": "Joseph Alfidi", "text": "Joseph Alfidi\n\nJoseph Alfidi (28. května 1949 – 2. února 2015) byl americký klavírista a dirigent.\n\nNarodil se roku 1949 ve městě Yonkers v americkém státě New York do rodiny italského původu a hudbě se věnoval již od dětství. Ve třech letech začal hrát na několik různých nástrojů. Ve svých šesti letech poprvé dirigoval Miamský symfonický orchestr. V sedmi letech pak poprvé vystupoval v newyorské Carnegie Hall a brzy vystoupil v televizním pořadu, kde hrál na čtyři nástroje. V roce 1960 odjel do Belgie, kde hrál pro královnu Alžbětu. Později se však veřejnému vystupování věnovat přestal a začal vyučovat hru na klavír na Královské konzervatoři Liège. Zemřel po dlouhé nemoci na počátku roku 2015 v Bruselu.\n"}
{"id": "1060757", "url": "https://cs.wikipedia.org/wiki?curid=1060757", "title": "Jiřetínský potok", "text": "Jiřetínský potok\n\nJiřetínský potok je vodní tok v Krušných horách v okrese Most. Potok je dlouhý asi 7 km, ale původně byla jeho délka 9,5 km, plocha povodí měřila 26,4 km² a průměrný průtok v ústí byl 0,43 m³/s. Ústil do Bíliny. Spravuje ho státní podnik Povodí Ohře.\n\nPotok pramení v Mikulovicích v nadmořské výšce kolem 700 m n. m. Stéká směrem na východ do Mariánského Údolí, nad kterým se obrací k jihovýchodu. Cestou přijímá z obou stran několik drobných bezejmenných přítoků. V Mariánském Údolí se koryto na několik set metrů rozdvojuje a znovu spojené pokračuje do Horního Jiřetína, kde zprava přijímá nejprve přeložku Šramnického a Černického potoka a o 250 m dále se také zprava vlévá do umělého koryta Loupnice.\n\n"}
{"id": "1060759", "url": "https://cs.wikipedia.org/wiki?curid=1060759", "title": "Susceptance", "text": "Susceptance\n\nSusceptance, značka B, je v elektrotechnice imaginární část admitance (vedle reálné vodivosti). \n\nAdmitance je dána vztahem:\nformula_1\nkde\n"}
{"id": "1060761", "url": "https://cs.wikipedia.org/wiki?curid=1060761", "title": "Intervence", "text": "Intervence\n\nIntervence může označovat:\n\n\n\n\n\n\n\n"}
{"id": "1060762", "url": "https://cs.wikipedia.org/wiki?curid=1060762", "title": "Tufit", "text": "Tufit\n\nTufit je souhrnné označení pro pyroklastický sediment, který obsahuje smíšený vulkanický i terigénní materiál. Podle definice IUGS obsahuje tufit 25 % až 75 % vulkanického (epiklastického) materiálu.\n\nExistují různá členění, která definují tufit. Členění uváděné v doporučení IUGS se opírá o definici zavedenou švýcarským geologem Rolfem Schmidem (1981). Michail Sergejevič Švecov označoval za tufity horniny s obsahem 50-90 % vulkanických fragmentů. Měl tedy obsahovat nadpoloviční většinu vulkanického materiálu. Pokud hornina obsahuje více než 75 % resp 90 % pyroklastického materiálu označuje se jako tuf. Některé další, hlavně starší zdroje uvádějí, že tufit může obsahovat 10-50 % vulkanického materiálu.\n\nPřívlastek tufitický se používá pro sedimenty, které obsahují méně než 25 % vulkanických fragmentů. \n\nHorninu tvoří ostrohranné a/nebo zaoblené úlomky efuzívních hornin nebo části jejich minerálů, obsahuje také sopečný popel, pemzu, jílové minerály. Nevulkanický materiál mohou představovat jak terigenní sedimenty tak chemogenní anebo organogenní příměsi. Běžný může být křemen nebo slída a příměs karbonátů, křemitých hornin nebo zbytky schránek organismů. V závislosti na velikosti částic se tufity rozlišují na psefitické, psamitické a aleuritické nebo pelitické tufity. Pro tufity je velmi typická odlišná velikost částic vulkanického a terigenního původu. Často se jedná o vulkanický popel smíchaný s jemnozrnnými sedimenty.\n\nVzniká resedimentací vulkanického popela za přínosu terigenního nebo jiného (nevulkanického) materiálu. Může vznikat usazováním na dně moře v okolí aktivních sopek vyvrhujících vulkanický materiál.\n"}
{"id": "1060763", "url": "https://cs.wikipedia.org/wiki?curid=1060763", "title": "LGBT práva v Itálii", "text": "LGBT práva v Itálii\n\nPráva leseb, gayů, bisexuálů a translidí zažila v Itálii v poslední době značný rozmach. Přesto se ale LGBT Italové stále setkávají s některými druhy diskriminace, které jsou pro většinovou populaci neznámé. Veřejné mínění ve vztahu k LGBT+ menšině má tendenci být spíše kulturně liberální, což nakonec vyústilo v přijetí zákona o registrovaném partnerství v r. 2016.\n\nMužská i ženská stejnopohlavní sexuální aktivita je v Itálii legální od r. 1887 po přijetí nového trestního zákoníku. Zákon o registrovaném partnerství, který garantuje homosexuálním párům většinu práv a povinností plynoucích z manželství, byl přijat v květnu 2016. Část, která měla umožnit adopci dítěte partnera, byla z návrhu vyňata, a momentálně se nachází ve fázi právních debat. Stejný zákon garantuje také určitá práva nesezdaným homosexuálním a heterosexuálním párům.\n\nTranslidé mohou od r. 1982 procházet změnou pohlaví. Ačkoli je homofobní diskriminace na pracovišti zakázaná od r. 2003, nebyly přijaty žádné další zákony proti homofobní a transfobní diskriminaci. V únoru 2016 po předešlém přijetí zákona o registrovaném partnerství v Senátu ukázal nejaktuálnější výzkum, že drtivá většina Italů podporuje registrované partnerství (69 %), těsná většina pak stejnopohlavní manželství (56 %), ale přiosvojení a homoparentalitu obecně podporuje pouze menšina (37 %).\n\nSjednocení Itálie, k němuž došlo v r. 1860, znamenalo spojení několika států v jeden, z nichž všechny (vyjma dvou) dekriminalizovaly soukromý, bezúplatný a konsensuální pohlavní styk mezi dospělými osobami stejného pohlaví dle Code civil.\n\nJednu z výše zmíněných výjimek tvořilo Sardinské království, které trestalo pohlavní styk mezi muži (žen se toto netýkalo) podle § 420 - § 425 trestního zákona, který vydal r. 1859 král Viktor Emanuel II.\n\nPo sjednocení rozšířilo bývalé Sardinské království své trestní zákony na zbytek nově vzniklého Království Itálie. Toto se však netýkalo území bývalého Království obojí Sicílie, kde se přihlíželo ke \"\"specifickým vlastnostem těch, co žili na jihu\"\".\n\nTato bizarní situace, kdy byla homosexualita v jedné části království ilegální, a ve druhé části legální, se definitivně vyřešila v r. 1887, kdy byl zaveden Zákon Zanardelli rušící veškerá ustanovení o různém zacházení s heterosexuálními a homosexuálními vztahy napříč celou Itálií.\n\nOd zavedení prvního celonárodního Trestního zákona v r. 1889, účinného od r. 1890, není známo, že by kdy na tomto území existovaly zákony proti soukromému, konsensuálnímu pohlavnímu styku dospělých osob téhož pohlaví.\n\nSituace se nezměnila ani po nástupu fašismu 19. prosince 1930 a zavedení Zákona Rocco. Homosexualita se toho času spíše tabuizovala z důvodu snahy o vyhnutí se veřejnému skandálu. Represe byly spíše záležitostí katolické církve, než italského státu. V každém případě se potvrdilo, že si většina Italů tehdy spojovala homosexualitu s méně zdravými a mužnými cizinci.\n\nNicméně ani toto nebránilo tehdejšímu režimu v úřední šikaně homosexuálních mužů, která v některých případech vedla i k uvězňování, zejména v období Italské sociální repbuliky, což byl loutkový stát v čele s Benitem Musolinim existující v letech 1943-45.\n\nZákon Rocco zůstal platný ještě v několika dalších následujících dekádách. Jeho postoj k homosexualitě byl takový, že se jedná o problém morálky a náboženství, který však nepodléhá sankcím ze strany veřejné moci. I tak tu ale byly v poválečném období minimálně tři pokusy o rekriminalizaci homosexuálního chování, všechny však zablokovala Křesťanskodemokratická strana. A právě tyto postoje vedou k tomu, že se obtížně vedou veřejné diskuse o tématu uznání homosexuálních vztahů v parlamentní sféře.\n\nStejnopohlavní sexuální aktivita je v Itálii legální od r. 1890 se sjednoceným legálním věkem způsobilosti k pohlavnímu styku ve výši 14 let.\n\nHomosexuálům není odepřeno právo sloužit v armádě. Ozbrojené síly Itálie nesmí znemožňovat homosexuálním mužům a ženám působit v jejich řadách v souladu s Ústavou Itálie.\n\nV r. 2002 se Franco Grillini neúspěšně pokusil o novelu Ćlánku III. Ústavy Itálie zakazující diskriminaci na základě sexuální orientace.\n\nV r. 2004 se Toskánsko stalo prvním italským regionem zakazujícím diskriminaci homosexuálů v zaměstnání, vzdělávání, veřejných a ubytovacích službách. Tento krok napadla u Ústavního soudu Berlusconiho vláda s odůvodněním, že jenom ona může přijímat taková rozhodnutí. Na to Ústavní soud zvrátil ustanovení týkající se ubytovacích služeb z důvodu respektu k soukromým hoteliérům a náboženským institucím, ale zbytek zákona zůstal platný. Podobnou legislativu následně přijal i Piemont.\n\nVíceméně počínaje r. 2003 je diskriminace na základě sexuální orientace v zaměstnání ilegální v celé zemi z důvodu splnění podmínek pro členství v EU.\n\nV r. 2006 Grillini znovu navrhl anti-diskriminační zákony, toho času zakazující jak diskriminaci homosexuálů, tak i transsexuálů. Ty sklidily ještě menší podporu než při prvním pokusu.\n\nV r. 2008 Ital Danilo Giuffrida obdržel odškodnění ve výši 100 tisíc euro za to, že mu bylo přikázáno Ministerstvem dopravy znovu vykonat řidičský test z důvodu jeho sexuální orientace. Soudce v jeho případě došel k závěru, že se jednalo o jasné porušení anti-diskriminačních zákonů.\n\nV r. 2009 Poslanecká sněmovna odložila jednání o přijetí anti-homofobních zákonů, které by zpřísnily tresty za zločiny proti homosexuálům, zpracované stranou Centrální unie s podporou Legy Nord a Lidu svobody , byť 9 poslanců blízkých předsedovi sněmovny Gianfrancovi Finim zaujímalo negativní stanovisko. Poslanec Paola Binetti patřící k Demokratické straně poté hlasoval proti zásadám své strany.\n\n16. května 2013 se jednalo o návrhu zákona o zákazu diskriminace na základě sexuální orientace a genderové identity na nátlak čtyř poslanců ze čtyř různých politických stran. Návrh získal podporu 221 poslanců napříč celým politickým spektrem mimo středo-pravicových stran. V reakci na tyto kroky někteří poslanci navrhli dva zákony. 7. července je Justiční komise sjednotila v jeden.\n\nZákon proti homofobii, bifobii a transfobii se setkal s odporem ze strany konzervativních poslanců obávajících se pokutování a uvěznění za svůj nesouhlas s uznáním stejnopohlavního soužití. 5. srpna Sněmovna začala o zákonu uvažovat. 19. září 2013 nová legislativa prošla v poměru hlasů 228:58 (108 se zdrželo). Ten samý den prošla kontroverzní novela zákona garantující svobodu projevu pro politiky a duchovní. Momentálně se čeká na stanovisko Senátu.\n\nOd r. 2016 mají stejnoohlavní páry přístup ke společnému vlastnictví, sociálnímu zabezpečení a dědickým právům. V r. 2005 v rámci zastupitelských voleb mnoho italských regionů přijalo institut podobný francouzskému občanskému paktu solidarity, mezi něž patřilo Toskánsko, Umbrie, Emilia Romagna, Marche, Apulie, Lazio, Ligurie a Abruzzo. Lombardie s vedením středopravicového Sněmu Svobody oficiálně prohlásila svůj nesouhlas s jakýmkoli právním uznáním stejnopohlavních soužití. Tyto kroky byly tenkrát pouze znakem autonomie jednotlivých regionů.\n\nV posledních 20 letech zde bylo zaznamenáno několik návrhů zákona o neregistrovaném soužití, ale žádný z nich neprošel z důvodu střetu se sociálně konzervativními členy parlamentu tvořících dvě vládní koalice. Poslední návrh zpracovala vláda Romana Prodiho. Zákon se vztahoval na pracovní právo, dědictví, daňové zákony a zdravotní péči neregistrovaných homoseuxálních a heterosexuálních párů. Přijetí zákona nebylo považováno za klíčové a z důvodu pády Prodiho vlády se ani neprojednalo.\n\nV r. 2010 vydal Ústavní soud ozhodnutí o uznání stejnopohlavního soužití jako legitimní sociální formace hodné podobné právní ochrany, jakou má manželství. Po tomto rozhodnutí se soud nakonec rozhodl svůj verdikt odložit kvůli řešení mnohem ožehavější problematiky stejnopohlavního manželství alžírských Italů se Španěly. V tomto kroku se rozhodlo, že italská justice musí respektovat zahraniční stejnopohlavní manželství Italů s odvoláním se na Usnesení č. 138.\n\n21. července 2015 byla Itálie obviněná z porušování lidských práv ze strany Evropského soudu pro lidská práva, jelikož nedává státní uznání stejnopohlavnímu soužití ve formě manželství nebo jiného právního statusu.\n\n2. února 2016 se začal italský senát zabývat návrhem zákona o registrovaném partnerství., který pak následně schválil v poměru hlasů 173:71 25. února téhož roku. Návrh byl následně postoupen Poslanecké sněmovně, která jej přijala 11. května 2016 v poměru hlasů 372:51 s 99 zdrženími se. Kvůli zajištění rychlého přijetí zákona obdržel premiér Matteo Renzi důvěru neobyvkle brzy se slovy, že je neakceptovatelné tento krok po tolika neúspěších oddalovat. Registrované partnerství garantuje stejnopohlavním párům stejná práva a povinnosti jako mají manželé, vyjma možnosti společné adopce a adopce dítěte druhého z partnerů, což bylo vyňato z původní verze.\n\nOsvojení a náhradní rodinná péče má právní úpravu v Zákoně č. 184/1983. Adopce je umožněná pouze manželským heterosexuálním párům. V poručenství a pěstounství žádná taková omezení neexistují.\n\n11. ledna 2013 svěřil kasační soud dítě do výhradní péče lesbické matky. Otec dítěte si stěžoval, že homosexuální vztah matky může zanechat negativní dopad na dítě. Nejvyšší soud žalobu otce neuznal z důvodu, že jeho argumenty proti matce byly absurdní.\n\n15. listopadu 2013 rozhodl soud v Boloni o svěření tříletého dítěte do pěstounské péče gay páru.\n1. března 2016 vyhověl Opatrovnický soud v Římě žádosti lesbického páru o vzájemném přisvojení fakticky vychovávaných dcer. Již od r. 2014 vydal tento soud nejméně 15 rozsudků, které umožnily vzájemné upravení rodičovských práv k nevlastním dětem v rámci homoparentální rodiny. 29. dubna 2016 získala Marilena Grassadonia, prezidentka Asociace duhových rodin, rodičovská práva k synům své ženy. Možnost přisvojení nevlastního dítěte potvrdil Nejvyšší správní soud Itálie ve svém rozhodnutí 22. června 2016.\n\nCrossdressing je v Itálii legální a operační změna pohlaví rovněž po souhlasu lékařů. Nicméně genderová identita není dosud zahrnutá do anti-diskriminačních zákonů.\n\nV r. 1982 se Itálie stala třetím národem na světě, který přiznal translidem právo na změnu pohlaví. Před ní to bylo možné pouze ve Švédsku (1972) a Německu (1980).\n\nV r. 2006 byl propuštěn z pracovního poměru policejní důstojník pro údajné projevy crossdressingu na veřejnosti ve volnočasových aktivitách.\n\nPrvním otevřeným transpolitikem se stala poslankyně Vladimir Luxuria, která v r. 2006 získala madnát za Stranu komunistické obnovy. Po své neúspěšné druhé kandidatuře získala cenu v populární reality show \"L'Isola dei Famosi\".\n\nV r. 2005 bylo uzavřeno klasické manželstvím mezi mužem a ženou. O několik let později prošel jeden z manželů procesem změny pohlaví z muže na ženu. V r. 2009 byla tato nová žena oficiálně právně uznána podle Zákona č. 164/1982 Sb. o změně pohlaví ve znění pozdějších předpisů (\"Legge 14 aprile 1982, n. 164\"). Manželství by se z tohoto důvodu stalo automaticky neplatným navzdory faktu, že nebyl podán návrh na jeho rozvod, neboť už nesplňovalo jeho zákonnou definici (trvalé soužití muže a ženy).\n\nZákon č. 164/1982 Sb. o změně pohlaví ve znění pozdějších předpisů jasně říká, že probíhající změna pohlaví jednoho z manželů znamená neplatnost trvajícího manželství a s ní související povinnost zažádat o rozvod, k čemuž ale ve výše uvedené kauze (Alessandra) a její manželka nedošlo. Pár se obrátil na soud ve městě Modena, aby prohlášení o neplatnosti manželství zrušil. 27. října 2010 jim soud vyšel vstříc. Nicméně Ministerstvo vnitra se proti tomu odvolalo, a v tu samou dobu odvolací soud v Boloni zvrátil rozhodnutí soudu nižší instance.\n\nPozději pár podal kasační stížnost k Nejvyššímu soudu. 6. června 2013 dal Nejvyšší soud podnět k Ústavnímu soudu ohledně prověření kompatibility Zákona o změně pohlaví s ústavním pořádkem země, konkrétně v oblasti automatického prohlášení manželství za neplatné, byť pár nedal žádost o rozvod. V r. 2014 Ústavní soud umožnil páru nadále setrvat v manželství.\n\n21. května 2015 vydal Nejvyšší soud průlomový rozsudek, který neukládá osobám procházejícím úřední změnou pohlaví povinnost sterilizace.\n\n\nPodle výsledků průzkumu společnosti Italy Eurispes zveřejněného 29. ledna počet Italů majících pozitivní vztah k homosexualitě a k uznání gay a lesbických párů stále stoupá.\n\n82 % Italů si stojí zatím, že homosexuálové jsou jim rovni. 41 % občanů si myslí, že homosexuálové by měli mít právo uzavřít občanský sňatek a 20,4 %, že by měli mít právo uzavírat registrované partnerství. Ve výsledku 61,4 % je pro právní uznání gay a lesbických vztahů, což je o 2,5 % více než loni (58,9 %) a téměř 10 % než před 7 lety (51,6 % v r. 2003).\n\n"}
{"id": "1060768", "url": "https://cs.wikipedia.org/wiki?curid=1060768", "title": "Sequens", "text": "Sequens\n\nPříjmení Sequens (v přechýlené podobě Sequensová; \"Sequanus\" je označení příslušníka kmene Sekvanů, \"Sequana\" je starý latinský název řeky Seiny) může označovat různých osobností:\n\n"}
{"id": "1060772", "url": "https://cs.wikipedia.org/wiki?curid=1060772", "title": "Diecéze kayenská", "text": "Diecéze kayenská\n\nDiecéze kayenská (lat. \"Diocesis Caiennensis\", franc. \"Diocèse de Cayenne\") je francouzská římskokatolická diecéze. Leží na území zámořského departementu Francouzská Guyana. Sídlo biskupství i katedrála Saint-Sauveur de Cayenne se nachází ve městě Cayenne. Diecéze je součástí církevní provincie Fort-de-France.\n\nOd 18. června 2004 je diecézním biskupem Mons. Emmanuel Lafont.\n\nApoštolská prefektura Francouzská Guyana byla zřízena v roce 1651. Na apoštolský vikariát byla prefektura povýšena 10. ledna 1933.\n\nK povýšení vikariátu na diecézi došlo 29. února 1956, pod názvem \"diecéze kayenská\".\n\n\n"}
{"id": "1060780", "url": "https://cs.wikipedia.org/wiki?curid=1060780", "title": "Fred Stobaugh", "text": "Fred Stobaugh\n\nFred Stobaugh (22. srpna 1917 – 23. listopadu 2016) byl americký řidič nákladního vozu, který je známý pro úspěch svojí písně „Oh Sweet Lorraine“.\n\nV roce 1940 se oženil s Lorraine Dinquel, kterou poprvé potkal dva roky předtím. Měli spolu dvě děti. Jeho žena zemřela v dubnu 2013. Stobaugh zanedlouho napsal píseň „Oh Sweet Lorraine“ k její poctě. Videu s písní se dostalo úspěchu na internetovém serveru YouTube. Píseň se také umístila na 42. příčce hitparádového žebříčku Billboard Hot 100 a Stobaugh se tak stal nejstarší osobou, která se do této hitparády dostala. Píseň se dostala i do hitparád v jiných zemích, v Rakousku, Belgii a Švýcarsku. Píseň také uspěla v první desítce prodejnosti na iTunes. O rok později, ve svých 97 letech, vydal druhou píseň nazvanou „Took Her Home“, kterou rovněž věnoval své zesnulé manželce. Zemřel roku 2016 ve věku 99 let.\n"}
{"id": "1060781", "url": "https://cs.wikipedia.org/wiki?curid=1060781", "title": "Církevní provincie Fort-de-France", "text": "Církevní provincie Fort-de-France\n\nCírkevní provincie Fort-de-France je římskokatolickou církevní provincií, ležící na území Martiniku, Guadeloupe a Francouzské Guyany ve Francii. V čele provincie stojí \"arcibiskup–metropolita ze Saint-Pierre a Fort-de-France\". Provincie vznikla v roce 26. září 1967. Současným metropolitou je arcibiskup Gilbert Méranville.\n\nProvincie vznikla spolu s povýšením diecéze Saint-Pierre a Fort-de-France na metropolitní arcidiecézi 26. září 1967, se dvěma sufragánními diecézemi. \n\nÚzemí provincie se člení na tři diecéze:\n\nBiskupové těchto tří diecézí jsou členy Francouzské biskupské konference a Antilské biskupské konference.\n\n"}
{"id": "1060782", "url": "https://cs.wikipedia.org/wiki?curid=1060782", "title": "Mezinárodní unie geologických věd", "text": "Mezinárodní unie geologických věd\n\nMezinárodní unie geologických věd (anglicky \"International Union of Geological Sciences\", zkratka IUGS) je mezinárodní nezisková organizace věnující se mezinárodní spolupráci v oblasti geologie. Byla založena v březnu 1961 v Paříži, v současnosti zastupuje geology a organizace ze 121 zemí světa. Sídlem sekretariátu IUGS byla geologická služba Norska (NGU) v Trondheimu. V roce 2015 sekretariát sídlí na čínské akademii geologických věd v Pekingu.\n\nIUGS podporuje studium geologických problémů, zejména s celosvětovým dopadem, taktéž zabezpečuje vědeckou spolupráci s jinými vědními obory. Je organizátorem Mezinárodního geologického kongresu, který se koná každé čtyři roky. IUGS spolupracuje s UNESCO na Mezinárodním geovědním programu (\"IGCP\", \"International Geoscience Programm\").\n\n\n"}
{"id": "1060787", "url": "https://cs.wikipedia.org/wiki?curid=1060787", "title": "Extruzivní hornina", "text": "Extruzivní hornina\n\nExtruzivní hornina, výlevná hornina (též vulkanická hornina, vulkanit, efuzívní hornina) je geologický termín označující horninu sopečného původu, která utuhla na povrchu nebo těsně pod povrchem. Tělesa vytvořená extruzivními horninami se nazývají extruze. Mívají tvary různých lávových proudů a dómů, případně klastických uloženin - tefra, pyroklastické proudy, tufy.\n\nVulkanické horniny mají často pórovitou strukturu, vytvořenou únikem plynů z vylité lávy. Mezi nejčastěji se vyskytující výlevné horniny patří andezity, ryolity, trachyty a bazalty.\n\nExtruzivní horniny, na rozdíl od intruzivních, obvykle nemají dobře vykrystalizované jednotlivé minerály. Často jsou mikrokrystalickou směsí pozorovatelnou jen v polarizačním mikroskopu, zvanou matrix, s ojedinělými vyrostlicemi jednotlivých minerálů. Někdy je hornina sklovitá nebo škvárovitá.\n\nKdyž se modální minerální složení nedá dobře identifikovat, použití QAPF diagramu (i když existují jeho varianty pro výlevné horniny) ke klasifikaci ztrácí smysl. Tehdy se používá jiný, tzv. TAS diagram. Je založen na klasifikaci podle chemického složení, konkrétně obsahu SiO a alkálií (NaO + KO).\n\n\n\n"}
{"id": "1060794", "url": "https://cs.wikipedia.org/wiki?curid=1060794", "title": "Intruzivní hornina", "text": "Intruzivní hornina\n\nIntruzivní hornina, hlubinná, případně plutonická hornina, je označení vyvřelé horniny, která utuhla pod povrchem Země, v kůře. Nejčastěji se vyskytující intruzivní horninou je granit.\n\nIntruzivní horniny se dále dělí na:\n\nStruktury, vytvořené intruzemi, nabývají různé rozměry od malých žil, až po obrovská tělesa (nazývaná plutony). Když utuhnou pod povrchem, jejich tvar a velikost se zjišťuje nepřímo různými geofyzikálními metodami, případně jsou pozorovatelné při erozi nadloží. Podle velikosti a tvaru se dělí na:\n\nIntruzivní horniny jsou všeobecně dobře vykrystalizované, jednotlivá minerální zrna se dají dobře identifikovat. K jejich klasifikaci se používá trojúhelníkový QAPF diagram, jehož vrcholy tvoří definované minerály: křemen, ortoklas a plagioklas, popřípadě, pokud je křemen přítomen jen v akcesorickém množství, tak foidy. Do kterého pole v trojúhelníku se promítne obsah minerálů, podle toho je hornině přiřazen název (viz obrázek).\n\nTento diagram není možno použít ke klasifikaci hornin s obsahem mafických minerálů větším než 90 % (peridotity, dunity, aj.) Tehdy se používají jeho modifikace s odlišnými minerály ve vrcholech trojúhelníku.\n\n"}
{"id": "1060799", "url": "https://cs.wikipedia.org/wiki?curid=1060799", "title": "Bílá žába", "text": "Bílá žába\n\nBílá žába (v anglickém originále \"White Frog\") je americký hraný film z roku 2012, který režíroval Quentin Lee podle vlastního scénáře. Film zachycuje příběh chlapce, který se snaží nalézt pravdu o svém náhle zesnulém starším bratrovi. Snímek byl v ČR uveden poprvé 14. listopadu 2013 na kabelové televizi HBO.\n\nPatnáctiletý Nick má aspergerův syndrom a citově velmi tíhne ke svému staršímu bratrovi Chazovi. Život celé rodiny se náhle změní, když Chaz zemře při autonehodě. Nick se ještě více uzavře, navíc nemůže pochopit, proč krátce po pohřbu nechají rodiče zničit veškeré Chazovy osobní věci. Rozhodne se zjistit, jaký život vlastně jeho bratr žil. Chazův kamarád Doug ho seznámí s dalšími jeho kamarády Randym, Ajitem a Cameronem a Nick zjistí, že Chaz s nimi hrál poker o vysoké částky a výhry věnoval místnímu dětskému centru, které vedla jeho kamarádka. Ještě větší šok je pro něj fakt, že Chaz byl gay a jeho přítelem byl Randy. Tyto skutečnosti těžce poznamenají jeho vztah k rodičům, kteří o synově homosexualitě věděli a snažili se ji utajit.\n"}
{"id": "1060801", "url": "https://cs.wikipedia.org/wiki?curid=1060801", "title": "Haighův prostor", "text": "Haighův prostor\n\nHaighův prostor, zvaný též \"Haighův-Westergaardův prostor\", či \"prostor hlavních napětí\", je trojrozměrný kartézský prostor, jehož souřadnice představují velikost hlavních napětí, která charakterizují napjatost v bodě tělesa. Haighův prostor se používá při popisu chování izotropních materiálů a posuzování jejich mezních stavů. \n\nV Haighově prostoru jsou definovány dvě významné množiny bodů:\n\nV roce 1919 uveřejnil britský inženýr a pozdější profesor aplikované mechaniky na Royal Naval College v Greenwichi Bernard Parker Haigh příspěvek zabývající se predikcí mezního stavu pružnosti pomocí hypotézy limitní (celkové) hustoty deformační energie. Toto hypotéza je dnes známa jako Beltramiho-Haighova hypotéza. Pro lepší názornost použil Haigh zobrazení svého kritéria v prostoru hlavních napětí. Haigh pak pokračoval srovnáním svého kritéria s výsledky experimentů a srovnáním se třemi dalšími hypotézami mezního stavu pružnosti - hypotéza největšího hlavního napětí (Rankinova hypotéza), hypotéza největšího smykového napětí (Trescova hypotéza) a hypotéza největšího hlavního přetvoření (Saint-Venantova hypotéza), přičemž se nezabýval jejich zobrazením v prostoru hlavních napětí. Tiskem vyšel tento Haighův příspěvek v lednu roku 1920. \n\nV květnu roku 1920 vyšel článek dánského inženýra Harolda Malcolma Westergaarda, pozdějšího profesora teoretické a aplikované mechaniky na University of Illinois a profesora stavebního inženýrství na Harvardově univerzitě, zaměřený na porovnání kombinované hypotézy největšího smykového napětí a největšího hlavního přetvoření (Beckerova hypotéza) se třemi výše zmíněnými hypotézami mezního stavu pružnosti. Při popisu jednotlivých hypotéz se Westergaard zaměřil i na jejich zobrazení v prostoru hlavních napětí. Na závěr Westergaard uvádí, že poté, co dokončil práci na svém příspěvku, vyšel Haighův článek. Pro doplnění pak Westergaard ještě porovnal Beckerovu hypotézu s hypotézou Beltramiho-Haighovou.\n\n"}
{"id": "1060806", "url": "https://cs.wikipedia.org/wiki?curid=1060806", "title": "Všivec krkonošský", "text": "Všivec krkonošský\n\nVšivec krkonošský (\"Pedicularis sudetica\") je drobná poloparazitická bylina, druh rodu všivec. Je endemitem a glaciálním reliktem v českých i polských Krkonoších, v obou zemích je považován za ohroženou rostlinu.\n\nTento druh byl popsán v roce 1880 podle rostlin sesbíraných v Krkonoších a proto rostliny z Krkonoš jsou uváděny jako nominátní poddruh, všivec krkonošský pravý, který je dále na této stránce popisován.\n\nV širším pojetí je všivec krkonošský chápan jako souhrn několika případných drobných samostatných druhů a je podle autorů různě členěn do poddruhů, které se odlišují barvou i tvarem květů a listů. V Československu i v Polsku roste pouze nominátní poddruh.\n\nDruh všivec krkonošský bývá obvykle rozlišován do sedmi až devíti poddruhů:\n\nJe rozšířen cirkumpolárně od severu Skandinávského poloostrova přes poloostrov Kola, severní Ural, Sibiř a Altajský kraj až na Kamčatku na Dálném východě. Dále roste i v Severní Americe od Aljašky až po východ severní Kanady. Mimo subarktické a arktické pásmo roste všivec krkonošský pouze v Krkonoších, které jsou asi 2500 km daleko od nejbližšího místa dalšího výskytu, které leží až na poloostrově Kola.\n\nTato biogeografická rarita se vyskytuje v Krkonoších v alpínském a subalpínském stupni na rašeliništích nebo jejich podmáčených okrajích, prameništích, na březích potůčků, v terénních prosedlinách nebo poblíž mokvavých skal v karech a na lavinových svazích. V těchto místech leží sněhová pokrývka pět až sedm měsíců a krajina zde má tundrový charakter. Současná nejvyšší lokalita se nachází v nadmořské výšce 1450 a nejnižší ve výšce 1170 m n. m. Podstatně více jedinců roste na české straně, tam se vyskytují na 12 oddělených lokalitách a na polské straně na 7.\n\nNízká rostlina charakterizována jako vytrvalý poloparazit, který vyrůstá z krátkého vodorovného a málo větveného oddenku s obvykle jednou přímou a nerozvětvenou lodyhou dorůstající do výšky 10 až 25 cm. Lodyha je na bázi krátce vystoupavá, oblá a bývá neolistěná nebo má jeden až dva vzpřímení listy. Většina listů je ve volné přízemní růžici, jsou dlouze řapíkaté a jejich lysé, peřenosečné čepele s protáhlými trojúhelníkovitými úkrojky jsou v obryse vejčitě kopinaté a 3 až 5 cm dlouhé.\n\nKvěty vyrůstají nahloučeny v koncových hroznovitých květenstvích, dolní mají krátké stopky a horní jsou přisedlé. Listeny spodních květů bývají podobné listům a jsou delší než květy, výše postavené listeny jsou celokrajné a kratší než květy. Kalich je úzce zvonkovitý, nepravidelně pěticípý a vytrvalý. Dvoupyská koruna, 15 až 20 mm dlouhá, je růžová až světle fialová a trubku má kratší než kalich. Horní pysk je tmavší a výrazně přilbovitý, dolní pysk je trojlaločný a kratší. Čtyři tyčinky s prašníky jsou lysé, zakřivená čnělka vystupuje z koruny.\n\nPlodem je vejčitá, podlouhle zploštělá, zašpičatělá, dvoudílná, mnohosemenná tobolka. Bývá 12 až 15 mm dlouhá, otvírá se v horní části a je obalena vytrvalým kalichem o poloviční délce. Obsahuje drobná hranatá semena vážící jen okolo 0,6 mg. Ploidie všivce krkonošského pravého je 2n = 16.\n\nJiž v průběhu srpna a září se zakládají nadzemní pupeny, které přezimují obklopeny jen suchými listy přízemních růžic a uschlými lodyhami. Po přečkání zimy pupeny vyraší a prvé lístky se objeví koncem května a počátkem června. Následně velmi rychle vyrostou listové růžice i lodyhy s květy, které od července do srpna postupně vykvétají. Květy jsou opylovány převážně čmeláky, částečně i motýly a mouchami nacházejícími v květech nektar. V případě neopylení hmyzem dojde při stárnutí květu k samoopylení ohnutím čnělky pod prašníky. Tobolky se semeny dozrávají postupně, na rostlině jsou současně vysypané i ještě nedozrálé.\n\nVšivec krkonošský není vyhraněný poloparazitický druh, parazituje široké spektrum hostitelské rostlin, od kapraďorostů přes traviny až po dřeviny. Z oddenku téměř nevyrůstají normální niťovité kořínky, většinou jen kořínky napojující se pomoci zvonkovitých až oválných haustorií na kořeny s kterými se setkají a čerpají z nich vodu a minerální látky; někdy se připojí i na kořeny vlastní. Jedná rostlina parazituje současně i více druzích rostlin.\n\nRozmnožuje se jak vegetativně, tak generativně. Při vegetativní rozšiřování vyrůstají z krátkého a chudě větveného oddenku v těsné blízkosti růžice mateřské nové růžice dceřiny, tak vzniká trs rostlin. Zůstávají spolu spojeny po dobu životnosti oddenku, který odumírá asi po 10 létech, tehdy dosahuje délky asi 10 cm. Z oddenku vyrůstá malý počet adventních kořenů, které se snadno odlamují, někdy obsahují pupen nové mateřské růžice a mohou být proudící vodou odneseny na jiné místo a tam vyrůst. Květné lodyhy rostou z růžic až po několika létech.\n\nKe generativnímu rozmnožování pomoci semen dochází jen v omezené míře. V klimaticky nepříznivých létech, v čase kvetení studených a deštivých, k dozrání semen vůbec nedojde nebo jich dozraje pouze malá část. Dozrálá semena často vyklíčí, ale drobné mladé rostlinky brzy uhynou v konkurenci ostatních rostlin.\n\nVšivec krkonošský pravý je ohrožen každou zásadní změnou ve vegetačních, půdních i hydrologických podmínkách. Je pro něj nebezpečný i rozšiřující se turistický ruch, včetně lyžování na nízké sněhové pokrývce, kdy dochází k poškození přezimujících pupenů. Ničen je i pastvou jelení a srnčí zvěře, která ho vytrhává z půdy. Mezi přírodní nebezpečí patří přívalové deště, po kterých následuje eroze půdy a modelace terénu. Stejné nebezpečí hrozí při sesuvech způsobených sněžnými lavinami.\n\nPro zajištění maximální ochrany byl vyhláškou MŽP 395/1992 Sb. (§1) i Červeným seznamem rostlin (C1t) zařazen mezi kriticky ohrožené druhy. Je také uveden v příloze č. II Bernské úmluvy o ochraně planě rostoucích rostlin.\n\n\n \n"}
{"id": "1060807", "url": "https://cs.wikipedia.org/wiki?curid=1060807", "title": "Forgive and Forget", "text": "Forgive and Forget\n\nForgive and Forget (tj. \"Odpustit a zapomenout\") je britský hraný film z roku 2000, který režíroval Aisling Walsh. Film zachycuje pocity mladého muže, který je zamilovaný do svého kamaráda.\n\nŠtukatér David O'Neil a student Theo jsou nejlepšími kamarády už od dětství. Jejich přátelský vztah se však změní, když se Theo rozhodne bydlet se svou dlouhodobou přítelkyní Hannah. Netuší, že David je do něj zamilovaný a na Hannah žárlí. David začne intrikovat a pomocí série drobných lží a polopravd se mu podaří znejistit Hannah ohledně Theovy věrnosti a ta se s ním rozejde. David sice dosáhne svého, ovšem netuší, jak má nyní Theovi říct o své dlouho skrývané homosexualitě a svých citech vůči němu. David často sleduje televizní talk-show moderátorky Judithy Adamsové zvanou \"Forgive and Forget\" stojící na formátu \"Pošty pro tebe\". Rozhodne se Thea pozvat do pořadu a veřejně mu sdělit pravdu a to, že je do něj už mnoho let zamilovaný. Theo je šokován, stejně jako Davidovi rodiče a známí. Pro Davida má jeho coming out fatální následky.\n"}
{"id": "1060813", "url": "https://cs.wikipedia.org/wiki?curid=1060813", "title": "Poitierská církevní provincie", "text": "Poitierská církevní provincie\n\nPoitierská církevní provincie je římskokatolickou církevní provincií, ležící v regionech Poitou-Charentes a Limousin ve Francii. V čele provincie stojí \"poitierský arcibiskup–metropolita\". Provincie vznikla v průběhu 4. století, kdy byla povýšena poitierská diecéze na arcidiecézi. Současným metropolitou je arcibiskup Pascal Wintzer.\n\nPoitierská provincie vznikla spolu s povýšením poitierské diecéze na metropolitní arcidiecézi v průběhu 4. století, se čtyřmi sufragánními diecézemi. Organizačně spadá do Francouzské biskupské konference.\n\nÚzemí provincie se člení na pět diecézí:\n\n"}
{"id": "1060814", "url": "https://cs.wikipedia.org/wiki?curid=1060814", "title": "Carlijn Achtereekteová", "text": "Carlijn Achtereekteová\n\nCarlijn Achtereekteová (* 29. ledna 1990 Lettele) je nizozemská rychlobruslařka.\n\nVe Světovém poháru debutovala na podzim 2010, pravidelně v něm startuje od sezóny 2011/2012. Na nizozemských šampionátech získala v dalších letech několik cenných kovů na dlouhých tratích 3000 m a 5000 m. Prvního světového šampionátu se zúčastnila v roce 2015, kdy vybojovala v závodě na 5 km stříbrnou medaili. Na Mistrovství Evropy 2018 získala stříbro na trati 3000 m. Na Zimních olympijských hrách 2018 vyhrála závod na 3000 m. Z Mistrovství světa na jednotlivých tratích 2020 si přivezla stříbrnou medaili z distance 3000 m.\n"}
{"id": "1060818", "url": "https://cs.wikipedia.org/wiki?curid=1060818", "title": "Důl Jindřich (Moravská Ostrava)", "text": "Důl Jindřich (Moravská Ostrava)\n\nDůl Jindřich (Heinrich schacht) byl černouhelný hlubinný důl, který se nacházel v centru Moravské Ostravy, dnes jej připomíná jámová budova s těžní věží u východní strany Nádražní ulice poblíž křižovatky ulice 30. dubna. Důl patřil mezi doly Severní dráhy Ferdinandovy (SDF) v Ostravě. \n\nV budoucím důlním poli Jindřich prováděla před založením dolu činnost C. k. kutací a vrtební komise, zastupující Vysoký montánní erár (Rakouský stát), vyhledáváním uhelných slojí pomocí hloubení kutacích jam. Výnosem ministerstva financí z roku 1842 bylo na Ostravsku přikázáno zahájit pokusné kutací práce, následně získat potřebná důlní pole a zahájit těžbu. Na základě udělení kutací koncese bylo 2. listopadu 1846 započato s hloubením kutací jámy č. X, nazvané podle stejnojmenného kutacího okrsku. \n\nOd roku 1848 byla prováděna přestavba jámy kutací na důlní víceúčelovou jámu. V roce 1853 byla zahájena přestavba kutací jámy na hlubinný důl č. X.\n\nV roce 1856 koupila důl ve výstavbě od rakouského státu spolu s dalšími doly v revíru společnost Výhradně privilegované dráhy císaře Ferdinanda. Krátce na to byl důl přejmenován na Jindřich (Heinrich schacht), údajně na počest generálního sekretáře společnosti Heinricha (Jindřicha) Sychrovského. \n\nNový vlastník zahájil výstavbu povrchových objektů a zařízení v areálu dolu. V roce 1861 byla ukončena otvírková díla a v roce 1863 po udělení důlních měr začala pravidelná těžba uhlí. Další rekonstrukce a modernizace dolu proběhla na konci 60. let a 1. polovině 70. let 19. století. Největšími rekonstrukcemi důl Jindřich prošel v období 1913 – 1916, kdy bylo dosaženo konečné hloubky jam, následovala modernizace v roce 1924. \n\nNa začátku 70. let 19. století byla ze strany dolu Jindřich zajišťována výstavba nového dolu Jiří v Moravské Ostravě. \n\n30. března 1888 při velké povodni v Ostravě došlo k provalení vody do dolu jámou. Byla to jedna z nejtěžších havárií, která důl postihla. Zmáhání následků zatopení dolu a čerpání vody trvalo více jak 2 měsíce.\n\nV rámci koncentračních záměrů společnosti SDF byla v roce 1932 ukončena těžba vlastní jámou a důl byl přičleněn k dolu František v Přívoze. Až do roku 1960 sloužil důl Jindřich jako pomocný závod pro důl František pro potřeby větrání jižního pole, mimořádnou jízdu a dopravu materiálu do dolu. Od roku 1960 začala postupná likvidace dolu Jindřich, budovy byly předávány jiným uživatelům (např. OKD-Doprava). Pak bylo přikročeno k likvidaci jam zasypáním, které bylo ukončeno v roce 1982, přičemž spodní úsek jámy, (od staničení pod 3.patrem), v délce 330 metrů zůstal nezaložen, horní část jámového stvolu, byla založena v délce 110 metrů výpěrky frakce 0-200 mm, následovala 50 metrů mocná betonová zátka a vrchní úsek v délce 47 metrů vyplňovaly výpěrky frakce 0-80 mm. Při výstavbě hotelového dolu byly budovy zbourány. Jámová budova a těžní věž zůstaly zachovány, bohužel strojovna, která s nimi tvořila logický celek, byla také zbořena. \nTěžní věž z příhradové ocelové nýtované konstrukce a jámová budova z režného cihlového zdiva jsou jedinými pozůstatky dolu Jindřich. Zatímco věž je, až na lomené oblouky v horním patře, utvářená s důrazem na konstrukci, jámová budova je příkladem aplikace secesního tvarosloví v trojosém průčelí se segmentovanými štíty a postranními pylony. Uhelný důl hlubinný, z toho jen věž s jámovou budovou dolu Jindřich, byl zapsán do státního seznamu památek 3. května 1958. \n\nV souvislosti s přestavbou kutací jámy na těžní v roce 1853 byla rekonstruována kotelna, postaven nový komín a v dalším roce (1854) byl na místo původního těžního stroje, který sloužil k hloubení jámy, osazen silnější parní vahadlový těžní stroj, parní vodotěžný stroj a ventilátor o výkonu 6 HP. \n\nTěžní jáma byla víceúčelová, v roce 1857 dosáhla hloubky 161 m a v roce 1861 hloubky 208,9 m, čímž byla ukončena první etapa hloubení jámy. \n\nDůl měl v první fázi výstavby podobu úhlové těžní budovy s dřevěnou pyramidální těžní věží vysokou 18,8 m a lanovnicí o průměru 4 m. V roce 1873 došlo k požáru těžní budovy a nad těžní jámou byla postavena nová \"pyramidální ocelová těžní věž a\" lanovnicemi o průměru 4,0 m, a to jako \"první\" v ostravsko-karvinském revíru. V roce 1870 byl instalován dvouválcový parní těžní stroj o výkonu 80 HP vyrobený Strojírnami knížete Salma v Blansku. \n\nV roce 1913 byla nad těžní jámou postavena vzpěrová příhradová těžní věž, její výška od ohlubně po osy lanovnic je 36,6 m, lanovnice mají průměr 6 000 mm. Instalován byl těžní elektrický stroj pro hloubky do 800 m, vyroben v Železárnách Vítkovice, elektrickou část dodala firma Siemens-Schuckert, Vídeň. Výkon motoru byl 420 kW, bubny měly průměr 4500 mm a šířku 1250 mm, lano mělo průměr 46 mm, klec měla 2 etáže pro 2 vozy na etáž vedle sebe nebo mohlo fárat 12 osob v etáži. Rychlost jízdy s lidmi 6 m/s, rychlost při těžbě 10 m/s. \n\nPo ukončení provozu v roce 1979 byl elektrický těžní stroj s unikátními elektrickými brzdami převezen na Důl Jeremenko ve Vítkovicích a ve stejném roce byla zasypána větrni jáma. Zasypání těžní jámy bylo ukončeno po technických komplikacích v roce 1982. \n\nV roce 1858 bylo v blízkosti těžní jámy zahájeno hloubení větrní jámy, které bylo ukončeno v roce 1864 v hloubce 210 m. Po ukončení hloubení větrní jámy se v dole začaly používat větrní pece, které byly postaveny na 2. patře u větrní jámy. Původní malý ventilátor o výkonu 6 HP byl odstaven. \n\nV roce 1870 byl u větrní jámy postaven nový ventilátor soustavy Rittinger s parním pohonem o výkonu 25 HP, vyrobený Strojírnami knížete Salma v Blansku, větrní pece byly ponechány v záloze. \n\nDalší ventilátor ventilátor soustavy Guibal vyrobený Strojírnou knížete Salmav v Blansku s původním parním pohonem byl instalován roku 1893.\n\nV roce 1913 byla nad větrní jámou postavena nová jámová budova, která byla vybavena v letech 1915 a 1916 elektrickými ventilátory Guibal a Capell dodané firmou Breitfeld-Daněk, Slaný s elektrickými motory Brown-Boveri, Vídeň. Elektrický motor pro ventilátor Guibal měl výkon 74 kW a byl v záloze, pro Capell měl výkon 92 kW. \n\nVětrní jáma měla v roce 1928 ležatý dvojčitý parní stroj z roku 1907 pro hloubku 600 m, který vyrobila firma Bromovský, Schulz & Sohr, Hradec Králové. Těžní bubny měly průměr 2900 mm a šířku 1000 mm, lano o průměru 29 mm, těžní klec měla 2 etáže pro 1 vůz na etáž nebo 6 osob na etáž, rychlost jízdy 5 m/s s lidmi a 10 m/s pro těžbu, výška věže byla 24,3 m od ohlubně po střed lanovnic, průměr lanovnice 2900 mm. Věž byla vyrobená Strojírnami knížete Salma, Blansko. \n\nNa dole byl v provozu pístový kompresor s výkonem 6 600 m/h s elektrickým motorem o výkonu 544 kW. \n\n\"Čerpání důlní\" vody zajišťovalo 6 čerpadel. Na 3. patře z hloubky 200 m čerpalo třípístové čerpadlo důlní vodu na povrch, čerpadlo z roku 1906 dodala firma Bromovský, Schulz & Sohr, Hradec Králové, výkon 500 l/ min. vody, výkon elektromotoru 35 HP. Na 7. patře byla 2 stejná třípístová čerpadla z roku 1906 a 1919, která čerpala důlní vodu z hloubky 452 m na povrch, čerpadla dodala firma Bromovský, Schulz & Sohr, Hradec Králové. Výkon čerpadla byl 1000 l vody za minutu, výkon elektromotoru 130 HP. Na 8. patře byla 2 stejná 7stupňová odstředivá čerpadla z roku 1921, která čerpala důlní vodu z hloubky 528 m na 7. patro. Čerpadla dodala Strojírna Andritz, výkon 500 l/min., výkon elektromotoru 258 HP. Dále na 8. patře bylo jedno dvoupístové čerpadlo z 1917, které čerpalo důlní vodu z hloubky 528 m na 7. patro, čerpadlo dodala firma Weise & Monski, Halle nad Sálou, výkon 500 l/min., pohon stlačeným vzduchem. \n\nV období 1856 –1857 byla na dole Jindřich postavena jednoduchá tz. splávková úpravna uhlí. \n\nKotelna měla plošný výměr 520 m, byly v í 3 kotle typu Cornwall s otopnou plochou 286,5 m, komín byl vysoký 50 m, průměr v horní části 1,5 m, jako palivo bylo vytěžené uhlí. \n\nPro \"horizontální dopravu\" v dole bylo v roce 1869 na těžní patro spuštěno prvních osm koníků. Za 6 let bylo v dole už 17 km tratí pro koňský provoz. V roce 1910 byly zavedeny důlní lokomotivy a důlní koně vyfárali na povrch.\n\nV roce 1928 byly 4 benzínové lokomotivy Deutz o výkonu 16 HP, jedna důlní lanová dráha 360 m dlouhá s pojezdným vrátkem a pět koní.\n\nVlečka dolu měla délku 1,212 km a odbočovala z Báňské dráhy v km 0,974.\n\nPrvní vytěžené uhlí bylo získané z ražeb otvírkových děl. V závěru roku 1855 to činilo cca 10 tun. Šlo jen o symbolickou těžbu. V následujícím roce 1856 bylo vytěženo 1580 t. Pravidelná těžba byla zahájena v roce 1863. Dobývaly se sloje hrušovských vrstev ostravského souvrství, pilířováním se základkou nebo na zával, ve slojích 50 – 100 cm (sloj Štěpánka i přes 300 cm), v úklonu 0 – 90 °. Důl byl činný v období 1848 – 1982, těžba vlastní jámou byla v letech 1861 – 1932 s roční těžbou ve 20. století 91,5 – 126,4 tisíc tun. Uhlí se těžilo z hloubky cca 550 m. \n\nV blízkosti dolu Jindřich v prostoru dnešní základní školy na Ostrčilově ulici, byly postaveny koksové plamenné baterie. Koksovna byla rozšířena v letech 1894 – 1898. Výstavbou nové koksovny na dole František v Přívoze byla tato v roce 1911 zastavena a úplně zrušena v roce 1912.\n\nV blízkosti koksovny byla v roce 1864 jako \"první v revíru\" OKR postavena továrna na výrobu briket – briketárna. 2 lisy typu Middleton-Détombay s výkonem 5 tun za hodinu vyráběly cihlové, později kulovité brikety, o váze 4 kg. Brikety byly vyráběny z prachového uhlí nejen dolu Jindřich, ale i z okolních dolů. Veškeré vyrobené brikety byly určeny pro výtopny SDF. Stroje byly poháněny ležatým parním strojem s výkonem 12 HP. Briketárna vyhořela v roce 1898 (když se stavěla nová). Nová briketárna měla jeden lis, od roku 1906 dva lisy systému Couffinhal na výrobu 5 kg briket s výkonem 10 t/hod. a byla v provozu až do roku 1910, kdy SDF postavila koksovnu František v Přívoze. Nová koksovna spotřebovala veškeré drobné uhlí. \nPro ubytování havířů společnost SDF postavila Jindřišškou kolonii nebo také Kolonie jámy Jindřich (německy Hienrichsschachtkolonie) či Jindřichova kolonie. Stála západně od dolu Jindřich a předěl tvořila Nádražní ulice (Bahnhofstrasse). Založena byla pravděpodobně v roce 1862. Bylo postaveno 47 domů, ty stály i v koloniích Jiřská a kolonii U Dubu. Demolice domů začala v letech 1940 – 1942. V roce 1957 byl zpracován projekt výstavby sídliště Jindřiška a přízemní domky se zahrádkou nahradila paneláková výstavba. Zachovaly se dva domy v Bieblově ulici č. 6 a 8.\n\nK dolu Jindřich patřila také kolonie U Dubu postavená v letech 1868 – 1869. Demolice kolonie proběhla v roce 1938.\n\n\n\n"}
{"id": "1060819", "url": "https://cs.wikipedia.org/wiki?curid=1060819", "title": "Remešská církevní provincie", "text": "Remešská církevní provincie\n\nRemešská církevní provincie je římskokatolickou církevní provincií, ležící v regionech Hauts-de-France a Grand Est ve Francii. V čele provincie stojí \"arcibiskup–metropolita z Remeše\". Provincie vznikla ve 4. století, kdy byla povýšena remešská diecéze na arcidiecézi. Současným metropolitou je arcibiskup Thierry Jordan.\n\nRemešská provincie vznikla spolu s povýšením remešské diecéze na metropolitní arcidiecézi ve 4. století, se šesti sufragánními diecézemi.\n\nÚzemí provincie se člení na sedm diecézí:\n\n"}
{"id": "1060820", "url": "https://cs.wikipedia.org/wiki?curid=1060820", "title": "LGBT práva ve Spojeném království", "text": "LGBT práva ve Spojeném království\n\nPráva leseb, gayů, bisexuálů a transsexuálů (LGBT) zažívají ve Spojeném království Velké Británie a Severního Irska v posledních časech ohromnou změnu napříč legislativou všech zemí Spojeného království.\n\nPřed a i po vzniku Království Velké Británie bylo homosexuální chování považováno za hříšné podle zákona proti sodomii z r. 1533, který ji trestal smrtí. K první emancipaci LGBT osob na tomto území došlo v rámci dekriminalizace stejnopohlavní sexuální aktivity v rámci celého území v letech 1967–1982.\n\nPočátkem 21. století se LGBT právům dostává ohromné podpory. Určité antidiskriminační zákony zde platí už od roku 1999, ale k jejich rozšíření došlo až v rámci nového zákona o rovném zacházení z roku 2010. V roce 2000 Britské ozbrojené síly vydaly oficiální zákaz znemožňování LGBT občanům působit v jejich řadách. Legální věk způsobilosti k pohlavnímu styku je pro obě orientace sjednocen od roku 2001. Transsexuálům je umožněno podstupovat změnu pohlaví od roku 2005 a téhož roku vešel v platnost zákon o registrovaném partnerství s podobnými ustanoveními jako má manželství, včetně adopce v Anglii a ve Walesu. Skotsko přijalo plná adopční práva pro registrované páry až v roce 2009 a Severní Irsko roku 2013. Od roku 2014 mohou stejnopohlavní páry v Anglii, Walesu a Skotsku uzavírat manželství, zatímco v Severním Irsku stále zůstal přístupný pouze institut registrovaného partnerství.\n\nDnes mají LGBT Britové zcela stejné možnosti jako heterosexuálové a Spojené království Velké Británie a Severního Irska je celosvětově považováno za nejliberálnější zemi, co se týče přístupu k LGBT komunitě. Podle výzkumu ILGA-Europe z roku 2014 země zastává vysokou pozici s 82 % úspěšností v úctě k lidským právům a rovnosti.\n\nPodle šetření Integrated Household Survey se pouze 1,5 % lidí v zemi identifikuje jako LGBT, což je výrazně méně než v předchozím průzkumu – 5–7 %. Interpretace statistiky ve Statistickém úřadě tvrdí, že některé osoby se sice homosexuálně chovají, ale neidentifikují se jako homosexuální. LGBT organizace a komunita jsou rozprostřeny po celém území, zejména v Birminghamu, Blackpoolu, Brightonu, Leedsu, Liverpoolu, Londýně, Manchesteru a Newcastlu, kde se také konají každoroční festivaly gay pride.\n\nLéta před vznikem moderního Spojeného království v roce 1707 považovalo anglické právo anální sex a zoofilii za hrdelný trestný čin sodomie podle zákona proti sodomii z roku 1533 kodifikovaného králem Jindřichem VIII. Tento zákon lze také chápat jako první zdejší oficiální zákonné opatření proti sodomii. Soudnictví v této oblasti bylo odkázáno do věcí církevních. Po nástupu Marie I. na trůn byl zákon zrušen a později v roce 1563 znovu přijat královnou Alžběty I.. Posledními popravenými za sodomii byli James Pratt a John Smith v roce 1853.\n\nAčkoliv sekce 61 o zločinech proti lidské přirozenosti z roku 1861 zrušila trest smrti za homosexualitu, zůstal mužský homosexuální pohlavní styk i nadále ilegálním a trestal se vězením. Po změně trestních zákonů a instalací sekce 11 v roce 1885 se zákony proti homosexualitě zpřísnily a začaly chápat jako projev homosexuality jakoukoli sexuální aktivitu mezi muži. Na základě tohoto zákona byl také obviněn a odsouzen ke 2 letům nucených prací Oscar Wilde. Případy aplikace této legislativy na lesby nejsou známy.\n\nVe Skotsku neexistovaly v letech 1424–1707 žádné přímé zákony proti pohlavnímu styku mezi muži, nicméně homosexuální jednání trestné bylo. Jedním z takových případů je Gavin Bell.\n\nNa počátku 50. let 20. století byly ze strany policie zákony proti sexu mezi muži aktivně vymáhány. Koncem roku 1954 bylo v Anglii a Walesu odsouzeno až 1 069 mužů v průměrném věku 37 let. Mezi oběti této legislativy patřil mimo jiné také vědec, matematik a zakladatel moderní informatiky Alan Turing, známý tím, že dokázal během 2. světové války rozluštit kód enigmy. Toho shledaly britské soudy vinným ze sexuálního deliktu (gross indeneceny) v roce 1952. Turing přistoupil na variantu aplikace ženských hormonů a následné chemické kastrace, aby se vyhnul vězení. V roce 1954 spáchal sebevraždu. Po převzetí petice a po tlaku veřejnosti se mu v roce 2009 dostalo na půdě britské vlády omluvy ze strany tehdejšího ministerského předsedy Gordona Browna. Soudní řízení a následné uvěznění britského konzervativního politika a aristokrata Edwarda Douglase-Scotta Montagu, Michaela Pitta-Riverse a Petera Wildeblooda pro trestný čin homosexuálního smilstva vyvolaly poprask a vedly k ustanovení zvláštní komise pro záležitosti homosexuálních deliktů. Jejími zakladateli byli Sir David Maxwell Fyfe a Sir Hugh Lucas-Tooth.\n\nKomise Wolfenden, založená 24. srpna 1954, pro účely posouzení záležitosti „homosexuálních deliktů“ z hlediska anglosaského práva vydala 3. září 1957 Komisionální odbornou zprávu o záležitostech homosexuálních deliktů a prostituce (zkráceně Wolfendovu zprávu). Ta doporučovala beztrestnost konsenzuálního homosexuálního jednání mezi dospělými jedinci. Odvolávala se na fakt, že neexistuje žádný oprávněný důvod, proč homosexualitu považovat za poruchu, když se v mnoha případech jedná o pouhý symptom, a když je jinak slučitelná s plným duševním zdravím a s bezproblémovým fungováním ve společnosti.\n\nV říjnu 1957 získala Wolfendenova zpráva podporu i ze strany canteburského arcibiskupa Geoffreye Fishera. „Obecně vzato existuje určitá posvátná intimní hranice, jíž by právo a zákony neměly z principu krajní důležitosti ochrany lidské svobody, respektu k autonomii jednotlivce a jeho svobody nést zodpovědnost za své jednání narušovat,“ prohlásil arcibiskup Fisher. První parlamentní debatu na toto téma incicioval 4. prosince 1957 lord Frank Pakenham. Ze všech 17 diskutujících členů jen 8 jednoznačně podpořilo doporučení Wolfendenské zprávy. Hrabě Maxwell Fyfe, později známý jako lord Kilmuir, vykonávající funkci lorda kancléře, ve svém projevu směrem k vládě pochyboval o vhodnosti veřejné podpory implementace takového doporučení s tím, že by se mělo ještě v budoucnu přehodnotit. Společenská kampaň za reformu homosexuálních zákonů byla zahájena 12. května 1958 a opírala se zejména o stanoviska Wolfendovy komise.\n\nV roce 1965 předložil konzervativní člen Sněmovny lordů Arthur Gore návrh zákona dekriminalizující mužské homosexuální akty (ženské nebyly nikdy trestné). Stejný krok podnikl o rok později Humphry Berkeley v Dolní sněmovně, což by mohlo také vysvětlovat jeho pád v nadcházejících volbách. I tak se ale o nový zákon proti sexuálním deliktům pokusil nově zvolený labourista Leo Abse. Ke svému návrhu tehdy připojil doporučení Wolfendenské komise po téměř desetileté kampani.\n\nNový zákon proti sexuálním deliktům posléze po intenzivní bouřlivé debatě v Dolní sněmovně prošel a 27. července 1967 získal i královský souhlas. Ustanovení o smilstvu mezi muži a bestialitě i nadále zůstavala, ale nový zákon obsahoval klauzuli u limitované dekriminalizaci homosexuálního styku za určitých podmínek: 1) pohlavní styk musí být konsenzuální, 2) pohlavní styk smí být vykonán pouze v soukromí a 3) pohlavní styk smí být vykonán pouze osobou starší 21 let (heterosexuální styk byl legální už od 16 let). Kromě ustanovení o soukromí byla účast na takové souloži limitována pouze na 2 osoby. Tato podmínka byla ze strany soudů také velmi striktně interpretovaná. Za soukromí se nepovažovaly prostory hotelových pokojů a jiných ubytovacích zařízení. Taktéž přítomnost třetí osoby ve společném obydlí během styku se považovala za porušení podmínky soukromí, a to i když se nacházela v jiné místnosti. Veškerá tato ustanovení byla zrušena v roce 2000 Evropským soudem pro lidská práva.\n\nZákon z roku 1967 platil pouze pro Anglii a Wales. Organizace jako Kampaň za homosexuální rovnost a Fronta za gay osvobození proto i nadále pokračovaly v úsilí za obdobnou reformu ve Skotsku a Severním Irsku, kde homosexuální chování zůstávalo i nadále ilegální. Stejnopohlavní sexuální aktivita byla ve Skotsku dekriminalizována na základě stejného podnětu jako homosexuální reforma z roku 1967 díky instalaci sekce 80 skotského trestního zákona v roce 1980, která nabyla účinnost k 1. únoru 1981. K obdobné novele zákona došlo po podnětu k Evropskému soudu pro lidská práva – \"Dudgeon vs. Velká Británie\" – taktéž v Severním Irsku. Severní Irsko dekriminalizovalo homosexualitu v roce 1982 na základě nového zákona o homosexuálních deliktech, který nabyl účinnosti k 8. prosinci 1982.\n\nV roce 1979 vydal Výbor pro domácí politiku zprávu s názvem „Legální věk způsobilosti k pohlavnímu styku ve vztahu k sexuálním zločinům“ doporučující snížení věku způsobilosti pro homosexuální sex z 21 na 18 let. Žádná taková legislativa však přijata nebyla.\n\nV únoru 1994 přezkoumával parlament reformu pasáží trestního zákona o znásilnění a jiných trestných činech v sexuální oblasti při čtení návrhu zákona o justici a veřejném pořádku. Edwina Currieová za Konzervativní stranu předložila návrh novely zákona sjednocujícího věk způsobilosti pro sex mezi osobami stejného pohlaví na 16 let. Návrh byl zamítnut v poměru hlasů 307:280. Mezi podporujícími změnu zákona byli Tony Blair, John Smith (předseda Labouristické strany), Neil Kinnock, Paddy Ashdown a William Hague. Naopak proti byli David Blunkett a Ann Taylorová, baronka z Boltonu. Zamítnutí novely zákona se setkalo s velkou vlnou odporu ze strany homosexuálních aktivistů, které vyústilo v ostrou potyčku s policií během demonstrací skupiny OutRage! před Westminsterským palácem. Jiný návrh předložený Sirem Anthonym Durantem navrhoval snížení věku způsobilosti na 18 let a prošel v poměru hlasů 427:162. Mezi podporovateli byli Michael Howard a John Major, k odpůrcům patřili John Redwood, Michael Heseltine a John Gummer. O novele předložené Simonem Hughesem, která by věk způsobilosti pro homosexuály a heterosexuály sjednotila na 17 let, se vůbec nehlasovalo. Návrh jako takový byl při druhém čtení postoupen Sněmovně lordů v poměru hlasů 290:247. Lord Longfordu Frank Pakenham usiloval ve Sněmovně o návrat k dřívějším 21 letům, ale jeho návrh byl zamítnut v poměru hlasů 176:113. Novela zákona předložená Sněmovně lordem MacIntoshem, která by sjednotila věk způsobilosti na 16 let, byla zamítnuta v poměru hlasů 245:71.\n\nEvropská komise pro lidská práva obvinila ve svém rozhodnutí z 1. července 1997 v kauze \"Sutherland vs. Velká Británie\" Spojené království z porušení osmého a čtrnáctého článku Úmluvy o lidských právech a základních svobodách diskriminačních věkem způsobilosti k pohlavnímu styku. V důvodové zprávě píše, že neexistuje jediný objektivní, či jinak oprávněný důvod, proč by měl mužský homosexuální styk podléhat vyššímu věku způsobilosti k pohlavnímu styku. 13. října 1997 slíbila vláda Evropskému soudu pro lidská práva, že v brzké době předloží vlastní návrh novely zákona o snížení věku způsobilosti pro homosexuální styk z 18 na 16 let. 22. června 1998 byl návrh zákona o zločinech a přestupcích postoupen parlamentu. Ann Keenová navrhlovala minimální věk 16 let. Dolní sněmovna přijala návrh většinou 207 hlasů, nicméně Sněmovna lordů 168člennou většinou novelu zamítla. Znovu byl nový zákon o sexuálních zločinech projednáván 16. prosince 1998. Rovný věk legální způsobilosti k pohlavnímu styku prošel 25. ledna 1999 ve Sněmovně lordů, ale 14. dubna 1999 jej Sněmovna lordů opět odmítla. Veškeré kampaně proti této novele se opíraly o ochranu dětí. Baronka Janet Youngová, která stála za kampaní proti novele, se k tématu uvedla: „Homosexuální praktiky znamenají velká zdravotní rizika pro mladé lidi.“\n\nVláda nový návrh zpracovala v roce 1999. S ohledem na to, že již dvakrát úspěšně prošel Dolní sněmovnou, bylo možné na tuto záležitost aplikovat části zvykového práva z let 1911 a 1949, které by zajistily přijetí návrhu, i kdyby napotřetí nepřošel Sněmovnou lordů. Lordi však návrh při druhém čtení přijali, zároveň ovšem během přezkumu v komisích dodali pozměňovací návrh o věku způsobilosti k análnímu sexu ve výši 18 let pro obě pohlaví. Protože jej však nestihli do novely implementovat před konečným parlamentním shromážděním 30. listopadu 2000, předseda Dolní sněmovny Michael Martin potvrdil aplikaci procedury vymezené ve zvykovém právu. Návrh dostal o několik hodin později i královský podpis a byl přijat pod názvem „Novela zákona o sexuálních zločinech (2000)“. Zákon sjednotil věk způsobilosti k pohlavnímu styku pro obě orientace i pohlaví na 16 let pro celé území Spojeného království Velké Británie a Severního Irska. Účinným se stal k 8. lednu 2001. Nový zákon rovněž potvrdil rovný věk způsobilosti i pro lesbický styk, ačkoli předchozí legislativa tuto záležitost nikdy přímo neřešila.\n\nDne 1. května 2004 vešel v účinnost ještě novější zákon o sexuálních zločinech, který zcela zrušil veškerá ustanovení předchozí legislativy tohoto typu, včetně zákona z roku 1967. Začaly se používat neutrální právní termíny. Předchozí klauzule o soukromí byly zrušeny a veškerá ustanovení o sexuálních stycích řešená v tomto zákoně přestala brát veškerý ohled na pohlaví zúčastněných.\n\nDne 31. ledna 2017 se po královském souhlasu stal účinným tzv. Turingův zákon, který oficiálně omilostnil a rehabilitoval všechny homosexuální muže stíhané a souzené podle zákonů proti sodomii. Tento zákon vešel v platnost pouze pro Anglii a Wales, ale Skotsko a Severní Irsko se podobnou legislativu chystaly přijmout v dohledné době.\n\nAž do roku 2005 nedávala stejnopohlavním svazkům Velká Británie žádný právní status. Po přijetí zákona o registrovaném partnerství 18. listopadu 2004 získaly homosexuální páry většinu práv a povinností vyplývajících z občanského sňatku, nikoliv všechny. Osoby žijící v registrovaném partnerství mají problémy s uznáním v jiných zemích a nejsou oprávněny k užívání ctnostných titulů. Obřad registrovaného partnerství se může konat ve Spojeném království za všech okolností a za určitých okolností před Bohem v Anglii a Walesu od r. 2011 (otázka náboženství je diskutabilní). Církevní obřad nesmí obsahovat náboženské texty, hudbu a symboly. Cizoložství a nezájem o partnerský život nejsou považovány za důvod pro rozvod partnerství.\n\nPrvní ceremoniál registrovaného partnerství se konal v 11.00 hod. 5. prosince 2005 mezi Matthewem Rochem a Christopherem Crampem v Hospicu Svatého Barnabáše ve Worthingu, Západním Sussexu. Obvyklá 14dní denní čekací lhůta byla zrušená z důvodu Rochovy smrtelné nemoci. Zemřel ihned následující den. První obřad registrovaného partnerství v Severním Irsku proběhl 19. prosince po oficiální čekací lhůtě. Následující den se konal další ve Skotsku a ihned další den poté v Anglii a Walesu.\n\nLegalizace sňatků osob stejného pohlaví ve Spojeném království byla součástí rozsáhlých diskusí od dekriminalizace homosexuality ve Velké Británii. Dřívější legislativa Anglie a Walesu obsahovala dodatek o nepřípustnosti manželství dvou osob stejného pohlaví na základě Manželského zákona z r. 1949, který definoval manželství jako svazek muže a ženy, dále Zákon o neplatnoti manželství z r. 1971, který explicitně zakazoval stejnopohlavní manželství, a Zákon o záležitostech manželství z r. 1973, který potvrzoval ustanovení Zákona o neplatnostnosti manželství.\n\nAčkoli je registrované partnerství platné celonárodně, manželský zákon je přenesen k individiálnímu posouzení a následnému legislativnímu procesu jednotlivých jurisdikcí. Manželský zákon z r. 2013, který umožňuje párům stejného pohlaví uzavírat sňatek v Anglii a Walesu, přijal britský parlament v červenci 2013. Účinným se stal 13. března 2014 a první obřad stejnopohlavního manželství se konal 29. června 2014. Zákon legalizující stejnopohlavní manželství ve Skotsku přijal skotský parlament v únoru 2014 a nabyl účinnosti 16. prosince 2014.\n\nStejnopohlavní manželství ve Spojeném království garantuje homosexuálním párům stejná práva a povinnosti jako mají heterosexuální civilní manželství a může být uzavíráno za určitých okolností i před orgány církve. Týká se to zejména otázek náboženství, ve kterém se zohledňuje přístup různých orgánů církve. Žádné orgány církve, ani náboženské obce nejsou povinné oddávat homosexuální páry před Bohem. Anglikánská církev a Velšská církev mají vykonávání takových obřadů explicitně zakázáno. V záležitostech rozvodu považuje anglosaské právo za nevěru pouze pohlavní styk mezi mužem a ženou. Nicméně i pohlavní styk s osobou stejného pohlaví lze ve věcech rozvodu chápat jako \"nepřiměřené chování\". Nezájem o intimní život lze rovněž považovat za důvod k rozvodu stejnopohlavního manželství.\n\nV Severním Irsku není stejnopohlavní manželství uznáváno a ani jej tam nelze uzavírat po několika zamítnutích v severoirském Národním shromáždění. Stejnopohlavní manželství uzavřené ve Velké Británii, či jinde ve světě, uznávají zdejší zákony jako registrované partnerství. K odmítavému postoji zdejších zákonodárců k přijetí manželského zákona a k zákonu uznávajícícho manželství uzavřeného v jiných částech království jako registrované partnerství se severoirské LGBT organizace vyjádřily tak, že se pokusí své právo na sňatek prosadit soudní cestou. V lednu 2015 podal homosexuální pár, který uzavřel sňatek v Anglii a přesídlil do Severního Irska, žalobu na uznání jejich právního statusu v tamních zákonech. 5. listopadu 2015 jednal severoirský parlament o otázce stejnopohlavního manželství popáté. Hlasovalo 105 členů MLA, z nich 53 pro a 51 proti uznání stejnopohlavního manželství. Poprvé se podařilo získat těsnou většinu podporující stejnopohlavní manželství. Záležitost se však znovu setkala s odporem ze strany DUP, která přijetí nové legislativy zabránila.\n\nZákon o adopci a dětech přijatý v r. 2002 britským parlamentem připouštěl osvojování dětí v Anglii a Walesu jednotlivci anebo páry. Předchozí ustanovení, že pár musí být sezdán, bylo zrušeno, čímž se legalizovala možnost osvojení dětí stejnopohlavním párem. Lordi ještě při jedné příležitosti návrh před přijetím zamítli. Příznivci nového zákona poukazovali na fakt, že adopce není součástí \"gay práv\", nýbrž práv dětí na možnost vyrůstat ve stabilním rodinném prostředí, než v ústavní péči. Odpůrci se zase obávali vhodnosti nesezdaných párů pro výchovu dětí s poukazem na riziko nestability takového prostředí. Nicméně zákon prošel úspěšně celým legislativním procesem až 30. prosince 2005. Skotsko přijalo podobnou legislativu o něco později. Účinnosti nabyla k 28. září 2009.\n\nZákon o embryích a umělém oplodnění z r. 2008 získal královský souhlas 13. listopadu 2008. Zákon garantuje lesbickým párům a jejich rodičům, sezdaným i nesezdaným, rovný přístup k právní domněnce rodičovství družky nebo partnerky oplodněné ženy. Dítě počaté z umělého oplodnění pak má v rodném listě dvě ženy, které v něm vystupují pod klasickým názvem \"rodič\", a které mají vůči němu také rodičovská práva a povinnosti. Zákon je účinný od 6. dubna 2009 bez retroaktivity (nelze jej aplikovat na období před tímto datem). Od 6. dubna 2010 se obdobný přístup aplikuje pro gay páry a jejich rodiče, kteří využívají možnosti surogátního mateřství.\n\nOd 31. srpna 2009 je účinná legislativa, která nejen garantuje lesbickým párům žijícím v Anglii a Walesu rovná rodičovská práva, ale také novelizuje Zákon o evidenci narození a úmrtí z r. 1987. Legislativa je obecně chápána jako kontroverzní a mnozí její odpůrci poukazují na boření tradičního rodinného modelu. Předsedkyně oddělení pro politiku a výzkum při organizaci Stonewall velmi vynachválila novou legislativu, která podle ní usnadňuje lesbickým rodinám běžný život. Ve svém prohlášení řekla, že: \"Od teď konečně můžou všechny lesbické páry, které zakládají rodinu požívat rovných práv, což je ještě více podpoří ve výchově nových daňových poplatníků.\n\nLord William Brett a ministr vnitra novou legislativu taktéž podpořil ve svých komentářích:\n\nIain Duncan Smith, odpůrce změny, prohlásil, že: \"Absence otce bude mít diamterální vliv na utváření psychiky dítěte.\"\n\nLGB osoby smějí sloužit otevřeně v řádách Ozbrojených sil Jejího veličenstva od r. 2000. Diskriminace na základě sexuální orientace je v armádě zakázaná od r. 2010. Je taktéž zakázáno nutit LGBT vojáky k vyoutování. Veškerý vojenský personál podléhá stejným předpisům proti netoleranci, šikaně a sexuálnímu obtěžování bez ohledu na genderovou identitu nebo sexuální orientaci. Britská armáda taktéž uznává registrované partnerství a garantuje homosexuálním párům stejná práva a benefity jako heterosexuálním párům.\n\nBritská armáda aktivně rekrutuje LGBT menšinu a dokonce i svůj náborový proces rozšiřuje i na festivaly hrdosti: Royal Navy zveřejňuje své inzeráty i v gay magazínech a od r. 2006 umožňuje homosexuálním námořníkům uzavírat registrované partnerství i na palubě lodí, nosit námořní uniformu na pochodech hrdosti; Britská armáda a Královské letectvo umožňuje personálu pochodovat, ale nošení uniformy mají povoleno až od r. 2008, tudíž je současně všem vojenským zaměstnancům umožněno zúčastňovat se pochodů v uniformách.\n\nV prosinci 2002 publikoval Úřad lorda kanceléře dokument vládní politiky týkající se translidí, který veřejně potvrdil, že transsexualita není mentální poruchou.\n\nOd 4. dubna můžou translidé podle ustanovení zákona o změně pohlaví (Gender Recognition Act) 2004. Ten jim garantuje možnost změny pohlaví v úředních dokumentech, jakož i vystavení nového rodného listu, díky čemuž jsou schopni zcela normálně fungovat ve svém novém pohlaví. Před procesem změny pohlaví musí transčlověk předstoupit před Gender Recognition Panel, což je orgán veřejné moci, v jehož kompetenci je posoudit jeho případ a vystavit Certifikát o změně pohlaví (Gender Recognition Certificate; GRC). Dva roky před obdržením GRC však už musí změna probíhat. Ačkoliv není chirurgický zákrok povinný, je považován z hlediska veřejného zdravotního pojištění za nedílnou součást celého procesu změny pohlaví. Státní i soukromé zdravotní pojišťovny mají však právo se samy rozhodnout, zda lékařský výkon proplatí, či nikoliv.\n\nS procesem změny pohlaví však přichází otázka trvajícího manželství či registrovaného partnerství. Podle zákona o změna pohlaví (Gender Recognition Act 2004) se musí translidé žijící v manželství před obdržením GRC rozvést. Na tomto požadavku vláda nekompromisně trvala z důvodu obav z nepřímé legalizace malého množství stejnopohlavních manželství. Registrované partnerství je trvalým svazkem dvou osob stejného pohlaví, ale manželské páry zahrnující translidi nemůžou takto jednostranně svůj stav změnit. Musí nejprve rozvést své manželství a teprve až po získání statusu nového pohlaví uzavřít registrované partnerství. Jedná se o rozvod jako každý jiný spolu s administrativními poplatky a soudním řízení.\n\nLegalizace sňatků osob stejného pohlaví v Anglii a Walesu tuto povinnost odstranila a umožnila lidem měnícím své pohlaví a žijícím v manželství v něm zůstávat, přejí-li si to tak obě strany. V případě registrovaného partnerství zůstává povinnost jeho rozvodu, neprobíhá-li změna pohlaví u obou partnerů, neboť registrované partnerství je svazkem dvou osob stejného pohlaví, nikoli různého. Legalizace stejnopohlavního manželství neobnovuje rozvedená manželství translidí, kteří byli k tomuto procesu donuceni v rámci požadavků pro obdržení GRC. Aby jej však obdrželi a manželství jim zůstalo zachováno, musí dát druhý z manželů souhlas. Pokud tak druhý manžel neučiní, musí být manželství ještě před vydáním GRC rozvedené.\n\nUrčitá ochrana práv jiných genderových identit existuje již od r. 1999. Diskriminace jiných sexuálních orientací na pracovišti je zakázána od 1. prosince 2003 po přijetí směrnic o všeobecně rovném zacházení v zaměstnání a povolání v r. 2000, jejichž součástí byl také zákaz diskriminace jiných sexuálních orientací v pracovněprávních vztazích.\n\n30. dubna 2007 vešel v účinnost Zákon o rovných právech prakticky kopírující severoirský model z r. 2006. Ten zakazuje diskriminaci jiných sexuálních orientací v přístupu ke zboží a službám. Podobná legislativa byla již předtím platná a trestala diskriminaci na základě pohlaví, rasy, duševního či tělesného postižení nebo rodinného stavu. Přijetí tohoto zákona bylo považováno za kontroverzní a stalo se předmětem sporů mezi vládou a římskokatolickou církví Anglie a Walesu kvůli výjimkám pro katolické adopční agentury.\n\nBirminghamský arcibiskup Vincent Nichols deklaroval svůj odpor novému zákonu z důvodu jeho nekompatibility s morálními hodnotami katolické církve. Několik katolických adopčních agentur požadovalo výjimku ze zákona. Adopční charita Catholic Care obdržela 17. března 2010 rozhodnutí o přezkumu jejího případu. The Charity Commission again found no grounds to make an exception for Catholic Care, a decision upheld on appeal. V srpnu 2011 bylo rozhodnuto o čtvrtém odvolání. V listopadu 2012 bylo odvolání soudním tribunálem zamítnuto a rozsudek soudu nižší instance potvrzen.\n\nV říjnu 2007 oznámila vláda svůj záměr znovelizovat Trestní a Imigrační zákon a vytvořit nový trestný čin ponděcování k nenávisti na základě sexuální orientace. Tomuto kroku předcházela existence trestného činu náboženské nenávisti, která se později v r. 2006 ukázala jako spíše kontraproduktní. Podněcování k nenávisti vůči jiným sexuálním orientacím bylo tou dobou již kriminalizované v Severním Irsku.\n\nZákon o rovnosti (2010) získal královský podpis 8. dubna 2010. Primárním účelem tohoto zákona byla kodifikace několika sporných zákonů a předpisů vzniklých na základě anti-diskriminačního zákona: Zákon o rovném odměňování (1970), Zákon o pohlavní diskriminaci (1975), Zákon o mezirasových vztazích (1976), Zákona o diskriminaci tělesně postižených (1995) a tři hlavní prováděcí předpisy chránící před diskriminací v zaměstnání na základě náboženského přesvědčení, sexuální orientace, a věku. Nově přijatá legislativa měla dost podobné cíle jako americký Zákon o občanských právech (1964) a čtyři základní směrnice EU o rovném zacházení, jejichž obsah prakticky zkopírovala a následně implementovala. Požadovala rovné zacházení v pracovněprávních vztazích, jakož i soukromých a veřejných službách, bez ohledu na pohlaví, rasu, tělesné postižení, sexuální orientaci, transgender status, náboženské přesvědčení a věk. Zákon také znovelizoval přijatý Zákon o manželství a registrovaném partnerství (2005) a umožnil homosexuálním párům vstupujícím do partnerství v Anglii a Walesu mít obřad v náboženských institucích. It also extended trans rights, banning discrimination by schools on the grounds of gender reassignment\nKromě toho byla také 1. října 2007 založená Komise pro rovnost a lidská práva, která se měla zabývat kontrolou rovného zacházení ve všech oblastech, a která nahradila předešlé komise zabývající se pouze diskriminací jiného pohlaví, ras a tělesně postiřených. Dále také vznikla Poradenská skupina pro sexuální orientace a genderové identity v rámci Ministerstva zdravotnictví. Novelizovaný Zákon o trestní justici (2003) zavazoval soudnictví považovat homofobní trestné činy jako přitěžující okolnost vedoucí ke zpřísnění uloženého trestního opatření. and a commitment from the Government to work for LGBT rights at an international level.\n\nKonzervativní vláda Margaret Thatcherové v 80. letech znamenala pro LGBT hnutí regresi. Dostupnost školních knihoven podléhala londýnskému Úřadu pro vzdělávání (Inner London Education Authority). Literatura s obsahem podporujícím homosexualitu vedla k masovým protestům a kampaní za určitá opatření. Následně v r. 1988 došlo k novelizaci Zákona o místní správě (Local Government Act) zakazující \"záměrnou podporu homosexuality\" v místní správě a na státních školách, kde bylo také zakázáno učit děti a mládež o přijatelnosti homosexuality jako domnělých rodinných vztahů. Tato legislativa je všeobecně známá pod názvem Článek 28, který novelizoval sekci 2A předchozího Zákona o místní správě (1986). Změny struktur místní správy od tohoto data vedly k určitým zmatkům ohledně toho, kdy a jak nový zákon aplikovat, včetně otázky, zda se týká opravdu všech státních škol.\n\nČlánek 28 (ve Skotsku známý jako Sekce 2A) zrušil skotský parlament do prvních dvou let své existence s odvoláním se na etický kodex veřejného života. Pokus o jeho zrušení v Anglii a Walesu zdržel odpor ve Sněmovně lordů připisovaný zejména baronce Youngové. Po její smrti v r. 2002 byl Článek 28 definitivně zrušen labouristickou vládou Tonyho Blaira. Nový Zákon o místní správě nabyl účinnosti 18. listopadu 2003. Během své existence nebyly zaznamenány žádné pokusy o jeho uplatňování, ačkoli veškeré stížnosti na něj Sněmovna lordů nevyslyšela. V červnu 2009 se nový předseda Konzervativců David Cameron, oficiálně omluvil za tehdejší politiku své strany, kterou označil za nesprávnou a nepřátelskou vůči homosexuálům.\n\nSpolečnost za reformu homosexuálních zákonů, založená 12. května 1958, v reakci na závěry Wolfendenovy zprávy, byla tato společnost jednou z prvních organizací na podporu LGBT práv ve Velké Británii. Současně je největší britskou i evropskou organizací za rovná práva LGBT Stonewall.\n\nLGBT osoby slouží otevřeně v politice od 70. let minulého století. První otevřeně lesbickou členkou parlamentu byla Maureen Colquhounová za Labouristy v letech 1974-79, která se vyoutovala v r. 1976. LGBT lidé můžou rovněž otevřeně sloužit u policie. Od r. 1990 dokonce mají své vlastní sdružení Asociace gay a lesbických policistů, nyní Asociace gay policistů.\n\nVe větších městech se také soustřeďují početné LGBT komununity: Birmingham (Birmingham Gay Village), Blackpool, Brighton (LGBT komunita v Brightonu a Hovu), Liverpool (LGBT kultura v Liverpoolu), Londýn (Old Compton Street) a Manchesteru (Canal Street). Všechna tato města rovněž hostí každoroční festivaly hrdosti sexuálních menšin.\n\nRok co rok se ve Velké Británii pořádá mnoho festivalů hrdosti. První pochody gay hrdosti se konaly v r. 1970 v Londýně následované debutem britského Gay Pride Rally v r. 1972. Pride London je největším a nejstarším festivalem a pořádá se od té doby každý rok. Ve velkých městech se festivaly řadí mezi populární letní atrakce a v posledních letech expandují i do menších komunit.\n\nJuris Lavrikovs z ILGA-Europe vyhodnotil Velkou Británii v rámci sledovaných členských zemí EU z hlediska prosazování práv LGBT velmi pozitivně, zejména v oblasti dekriminalizace konsensuální stejnopohlavní sexuální aktivity, boje s diskriminací translidí v zaměstnání, sjednocení věku způsobilosti, umožnění LGB lidem sloužit otevřeně v armádě, umožnění translidem uzavírat sňatek, rovnost na trhu práce a zpřístupnění rovných důchodových práv translidem.\n\nIlustrace sociálních postojů Britů k homosexualitě byla provedená v květnu 2007 výzkumnou organizací YouGov. Týkala se rušení legislativy diskriminující jiné sexuální orientace. Podle výsledků ji podporuje 90 % Britů. Výsledky taktéž ukazují vysokou podporu sexuálních menšin obecně, ačkoli přiznávají určitou míru stále přetrvávajících předsudků. V červnu 2009 byla \"The Times\" poskytnutá statistika Populus, která ukázala většinovou podporu stejnopohlavnímu manželství. 61 % respondentů odpovědělo, že by homosexuální páry měly mít právo uzavřít rovný sňatek, nikoli pouhé registrované partnerství. Rozdíly napříč politickými či jinými přesvědčeními byly nepatrné.\n\nPeel, Clarke a Drescher napsali ve své zprávě r. 2007, že jedinou známou britskou organizací, jíž lze identikovat jako léčící homosexualitu, je náboženský spolek The Freedom Trust , člen Exodus International: \"na rozdíl od ostatních britských organizací, náboženských i vědecko-psychologických, které pouze podporují proces změny sexuální orientace, ji tato dokonce praktikuje\". Ve zprávě jasně stojí, že lékařská veřejnost, která tyto procedury v 50. a 70. letech praktikovala, již na homosexualitu nepohlíží jako na nemoc, či duševní poruchu, a že veškeré pokusy o 'změnu sexuální orientace' by měli být brány už pouze jako historický, nikoli současný fenomén. Na rozdíl od Spojených států nebyla ve Velké Británii terapie homosexuality tak častým jevem.\n\nV r. 2007 Royal College of Psychiatrists, hlavní profesní organizace psychiatrů v Británii, zveřejnila svůj oficiální postoj k problematice: \"Naše statistiky ukazují, že se LGB komunita obecně nebojí se svými problémy s duševním zdravím obrátit na odborníky. Můžou se však stávat předmětem nepochopení ze strany terapeutů, kteří považují jejich homosexualitu za společenský handicap mající za následek další psychiatrická onemocnění jako jsou deprese a úzkosti. Bohužel terapeuti, kteří se dají na takovou cestu, můžou být vystaveni určitému tlaku. Malá část terapeutů je odhodlána jít až tak daleko, že se pokouší o změnu sexuální orientace svých pacientů. Takové pokusy však můžou být zničující. Ačkoli existuje několik terapeutů a organizací ve Spojených státech a Velké Británii, které tvrdí, že dokáží z homosexuálů učinit heterosexuály, nelze jednoznačně potvrdit, že by taková změna byla možná.\"\n\nV r. 2008 Royal College of Psychiatrists prohlásila: \"The Royal College sdílí postoje Americké asociace psychiatrů a Americké asociace psychologů, že praktiky organizací jako je například Národní asociace pro výzkum a terapii homosexuality (NARTH) ve Spojených státech se pohybují na hraně pseudovědy. Nebyl dosud zaznamenán žádný vědecky potvrzený případ změny sexuální orientace. Mimo jiné veškeré takzvané procedury terapie homosexuaity doporučované NARTH jenom uměle vytvářejí a podporují rozkvět diskriminace a předsudků.\n\nV r. 2009 statistický průzkum psychiatrické veřejnosti ve Velké Británii potvrdil, že existuje značná menšina odborníků na duševní zdraví, kteří se pokoušejí pomoci svým homosexuálním a bisexuálním klientům změnit sexuální orientaci na heterosexuální. Vzhledem k nedostatkům důkazů o účinnosti těchto praktik je lze prohlásit za nerozumné, ba dokonce škodlivé. Scientific American na to zareagoval následovně: \"Jeden z 25 britských psychiatrů a psychologů říká, že se bude i nadále snažit pomáhat svým homosexuálním a bisexuálním pacientům stát se heterosexuály navzdory faktu, že nejsou evidovány žádné případy, kdy by se něco takového podařilo.\" Dále popsal, že 17 % z nich říká, že se pokouší pouze o redukci, případně úplné potlačení, homosexuálního cítění, a že 4 % věří, že se jim v budoucnu povede učinit z homosexuálů heterosexuály.\n\nTerapie homosexuality zůstává ve Velké Británii stále legální. BBC ji popisuje jako kontroverzní součást velké kulturní války.\n\n\"Upozornění: Pokud není specifikována jurisdikce, myslí se celé území Spojeného království, vyjma zámořských území a korunních závislých území\"\n\n\n"}
{"id": "1060822", "url": "https://cs.wikipedia.org/wiki?curid=1060822", "title": "LGBT práva na Guernsey", "text": "LGBT práva na Guernsey\n\nLesby, gayové, bisexuálové a translidé (LGBT) žijící na Guernsey se můžou setkávat s právními komplikacemi, se kterými se většinové obyvatelstvo nesetkává. Pohlavní styk mezi osobami stejného pohlaví je na Guernsey legální, ale domácnosti tvořené páry stejného pohlaví nemají stejnou právní ochranu jako různopohlavní.\n\nPřed rokem 1983 byl stejnopohlavní sexuální styk trestný. Legální věk způsobilosti k pohlavnímu styku byl stejně jako v Británii stanoven na 21 let. V roce 2000 byl věk způsobilosti pro stejnopohlavní sexuální aktivitu snížen na 18 let. V roce 2010 zamítnul zdejší parlament z principu pokus o sjednocení věku způsobilosti k pohlavnímu styku na 16 let pro obě orientace. Teprve až v roce 2011 se tento pokus vydařil. Nový zákon nabyl účinnosti k 5. listopadu 2012. However, Guernsey retains male homosexual specific offences in its criminal law.\n\nGuernsey uznává registrované partnerství uzavřené v Británii a další právní instituty soužití uzavřené podle anglického práva pro účely dědictví a majetkových práv od 2. dubna 2012. Návrh zákona rušící státem garantovaná manželství a legalizující \"Civilní svazky (Union Civile)\" pro heterosexuální i homosexuální páry byl guernseyským parlamentem zamítnut, což ale napomohlo legalizaci stejnopohlavního manželství v prosinci 2015.\n\nV únoru 2016 předložila pracovní skupina sestávající z přesedy vlády Jonathana le Tocqa a poslanců Elise Bebba a Chrise Greena návrh tohoto zákona. Tento návrh parlament schválil v poměru hlasů 33:5 21. září a momentálně čeká na královský souhlas v Radě státu. První manželství budou oddána až v roce 2017.\n\nDiskriminace jiných sexuálních orientací a genderových identit je zakázána od roku 2004.\n\nLesbické páry mají přístup k asistované reprodukci a umělému oplodnění.\n\nV květnu 2015 oznámil předseda guernseyské vlády, že přezkoumá adopční zákon z roku 1960, který zakazuje nemanželským párům společné osvojování dětí. Slyšení na toto téma bylo naplánováno na 24. června 2015. Předseda vlády doufal, že rozšíří plná adopční práva na registrovaná partnerství uzavřená v zámoří a na dlouhodobá soužití. 24. června 2015 toto odsouhlasil parlament v poměru hlasů 38:2 a rozšířil možnost osvojení na uznaná registrovaná partnerství a další zahraniční svazky.\n\nLGBT komunita žijící na Normanských ostrovech je reprezentovaná jedinou organizací Liberate. Založená byla v únoru 2014 s cílem zahrnovat, podporovat a sdružovat místní LGBTQ komunitu, jakož i lobbovat za zrušení diskriminačních zákonů na ostrově.\n\n"}
{"id": "1060827", "url": "https://cs.wikipedia.org/wiki?curid=1060827", "title": "LGBT práva na Turks a Caicos", "text": "LGBT práva na Turks a Caicos\n\nStejnopohlavní sexuální aktivita je na Turks a Caicos legální od r. 2000.\n\nTurks a Caicos nedávají stejnopohlavním svazkům žádný právní status. Článek 10 ústavy říká následující:\n\nČlánek 16 ústavy zakazuje diskriminaci jiných sexuálních orientací.\n\n"}
{"id": "1060833", "url": "https://cs.wikipedia.org/wiki?curid=1060833", "title": "Jessica Lindellová-Vikarbyová", "text": "Jessica Lindellová-Vikarbyová\n\nJessica Lindellová-Vikarbyová (* 7. února 1984 Huddinge) je bývalá švédská reprezentantka v alpském lyžování, specializující se především na obří slalom, Super G a sjezd. Na Světovém šampionátu 2015 ve Vailu a Beaver Creeku vybojovala bronzovou medaili v obřím slalomu. Ve stejné disciplíně se také stala juniorskou mistryní světa na šampionátu 2003 v Briançonnais. Ve Světovém poháru jezdila v letech 2002–2015 a profesionální kariéru ukončila 14. července 2015.\n\nŠvédsko reprezentovala na Zimních olympijských hrách 2006 v Turíně, na Vancouverské olympiádě 2010 a potřetí v Soči 2014, kde 7. místo z obřího slalomu znamenalo její nejlepší olympijský výsledek kariéry.\n\nVe světovém poháru vyhrála dva závody. První triumf zaznamenala během sezóny 2005/2006 v lednovém Super-G v Cortině d'Ampezzo. Druhou trofej přidala v prosinci 2013 z obřího slalomu konaného v Beaver Creeku. V tomto seriálu závodů debutovala 26. října 2002, ve věku osmnácti let. V dílčím hodnocení jednotlivých disciplín obsadila v sezóně 2014 konečné 2. místo v obřím slalomu. V celkové klasifikaci pak byla danou sezónu hodnocena na 11. příčce.\n\n\n"}
{"id": "1060841", "url": "https://cs.wikipedia.org/wiki?curid=1060841", "title": "Warzazát", "text": "Warzazát\n\nWarzazát (arabsky , tamazightsky , ) je město v Maroku, hlavní město stejnojmenné provincii v regionu Sús Mása Dra'a. Rozkládá se mezi pohořími Vysoký Atlas a Antiatlas. Žije zde více než 70 tisíc obyvatel.\n\nSeverozápadně od města sídlí Atlas Corporation Studios, hlavní středisko marockého filmového průmyslu. Točily se tu mimo jiné scény filmů Dech života, Gladiátor a Lawrence z Arábie.\n\nU města stojí největší (2017) solární elektrárna na světě.\n"}
{"id": "1060844", "url": "https://cs.wikipedia.org/wiki?curid=1060844", "title": "Maria Pietiläová Holmnerová", "text": "Maria Pietiläová Holmnerová\n\nMaria Pietiläová Holmnerová (* 25. července 1986 Umeå) je švédská reprezentantka v alpském lyžování, specializující se především na technické disciplíny slalom a obří slalom, která na světových šampionátech získala pět medailí.\n\nNa Mistrovství světa 2007 v Åre se poprvé v kariéře umístila na stupních vítězů ve velkém seniorském závodu, když dojela na stříbrné pozici v obřím slalomu. Na Garmischském šampionátu 2011 skončila třetí ve slalomu i soutěži družstev. Navazující šampionát 2013 ve Schladmingu znamenal stříbrný kov z týmové soutěže. Ve stejné disciplíně pak přidala se švédským družstvem třetí pozici i na Mistrovství světa 2015 v Beaver Creeku a Vailu. Ve slalomu se také stala juniorskou mistryní světa na šampionátu 2006 v quebeckém středisku Mont-Sainte-Anne.\n\nŠvédsko reprezentovala na Zimních olympijských hrách 2006 v Turíně, na Vancouverské olympiádě 2010 a potřetí v Soči 2014, kde skončila na 6. místě v obřím slalomu. Nejlepším olympijským umístěním je 4. příčka z vancouverského slalomu.\n\nDo února 2015 ve světovém poháru vyhrála tři závody. První triumf zaznamenala během listopadu 2010 ze slalomu v coloradském Aspenu. Druhou trofej přidala v lednu 2011 z paralelního slalomu konaného na mnichovském Olympijském stadionu. Zlato si odvezla také v prosinci 2014 z areského slalomu. V tomto seriálu závodů debutovala 26. října 2002, ve věku šestnácti let; ve stejný den jako starší krajanka Jessica Lindellová-Vikarbyová. V dílčím hodnocení jednotlivých disciplín obsadila v sezóně 2014 konečné 3. místo v obřím slalomu, za stříbrnou Lindellovou-Vikarbyovou a vítěznou Fenningerovou. V celkové klasifikaci pak byla stejnou sezónu hodnocena na 7. příčce.\n\n\n"}
{"id": "1060856", "url": "https://cs.wikipedia.org/wiki?curid=1060856", "title": "Římskokatolická farnost Černá v Pošumaví", "text": "Římskokatolická farnost Černá v Pošumaví\n\nŘímskokatolická farnost Černá v Pošumaví je územním společenstvím římských katolíků v rámci českokrumlovského vikariátu českobudějovické diecéze.\nV roce 1787 byla v Černé zřízena lokálie, povýšená v roce 1858 na samostatnou farnost. Kostel byl v místě postaven v letech 1799–1800 a do dnešní pseudorománské podoby byl přestavěn v letech 1901–1904. Tehdy kostel získal také věž. V průběhu 20. století přestala být farnost obsazována sídelním knězem a duchovní správu zde vykonávali kněží z okolí.\n\nV letech 2002–2010 byla farnost spravována z Horní Plané, v letech 2010–2015 ze Světlíku, pak krátce z Českého Krumlova a od 1. září 2015 opět z Horní Plané.\n\n\n"}
{"id": "1060858", "url": "https://cs.wikipedia.org/wiki?curid=1060858", "title": "Douwe de Vries", "text": "Douwe de Vries\n\nDouwe de Vries (* 14. června 1982 Heerenveen) je nizozemský rychlobruslař.\n\nOd začátku 21. století startuje na nizozemských seniorských mistrovstvích. Ve velkých mezinárodních závodech se představil poprvé v sezóně 2011/2012, kdy debutoval ve Světovém poháru. Prvního evropského šampionátu se zúčastnil roku 2014 (7. místo), na Mistrovství světa 2015 získal zlatou medaili ve stíhacím závodě družstev a bronzovou medaili na trati 5000 m. K prvenství ve stíhacím závodě pomohl nizozemskému týmu i na MS 2016, 2017, 2019 a 2020.\n"}
{"id": "1060859", "url": "https://cs.wikipedia.org/wiki?curid=1060859", "title": "Steinberg-Dörfl", "text": "Steinberg-Dörfl\n\nSteinberg-Dörfl (maďarsky: Répcekőhalom-Dérföld, chorvatsky: Štamperak-Drfelj) je trhové město (městys) v Burgenlandu, v okrese Oberpullendorf v Rakousku.\n\nMěstys se skládá ze dvou částí (v závorce počet obyvatel v lednu 2012):\nObě části jsou typickými uličními vesnicemi, kde usedlosti jsou situovány po obou stranách komunikace – silnice s označením L332 a s názvem Steinberger Landesstrasse. Celková rozloha obce je 37,1 km. Mezi oběma částmi prochází zemská silnice Burgenland Straße B50.\n\nMěstys se nachází ve středním Burgenlandu, v horní části údolí Rabnitztal. Nadmořská výška je v rozsahu od 255–300 m. Osadou Dörfl protéká potok Erlaubach, který se v osadě Steinberg zleva vlévá do říčky Rabnitz. Obec je vzdálena od okresního města Oberpullendorf zhruba 3 km.\n\n"}
{"id": "1060860", "url": "https://cs.wikipedia.org/wiki?curid=1060860", "title": "Ted-Jan Bloemen", "text": "Ted-Jan Bloemen\n\nTed-Jan Bloemen (* 16. srpna 1986 Leiderdorp) je kanadsko-nizozemský rychlobruslař.\n\nV roce 2006 se zúčastnil Mistrovství světa juniorů, kde skončil ve víceboji pátý a kde s nizozemským týmem získal zlatou medaili ve stíhacím závodě družstev. Ve Světovém poháru startuje od sezóny 2007/2008, tehdy se také poprvé zúčastnil Mistrovství Evropy (8. místo). V dalších letech byla jeho největším úspěchem čtvrtá příčka z MS ve víceboji 2010. V létě 2014 se rozhodl začít reprezentovat Kanadu (kde se narodil jeho otec), které pomohl získat stříbro ve stíhacím závodě družstev na Mistrovství světa 2015. Na MS 2016 byl členem bronzového týmu ze stíhacího závodu a sám vybojoval stříbrnou medaili na trati 10 km. Zúčastnil se Zimních olympijských her 2018, kde v závodě na 5000 m získal stříbrnou medaili, na distanci 10 km medaili zlatou a ve stíhacím závodě družstev byl sedmý. V sezóně 2017/2018 zvítězil v celkové klasifikaci Světového poháru na dlouhých tratích 5000 m a 10 000 m. Z Mistrovství světa na jednotlivých tratích 2020 si přivezl zlatou medaili z distance 5000 m a stříbro z dvojnásobné distance.\n\nV roce 2016 získal cenu Oscara Mathisena.\n"}
{"id": "1060862", "url": "https://cs.wikipedia.org/wiki?curid=1060862", "title": "Jordan Belchos", "text": "Jordan Belchos\n\nJordan Belchos (* 22. června 1989 Toronto, Ontario) je kanadský rychlobruslař.\n\nNa juniorských světových šampionátech startoval v letech 2007 a 2008, od sezóny 2008/2009 závodí ve Světovém poháru. Prvního seniorského světového šampionátu se zúčastnil v roce 2012, kdy byl shodně třináctý v závodech na 5000 m a 10 000 m. Roku 2014 premiérově startoval na MS ve víceboji (22. místo). Na Mistrovství světa 2015 získal s kanadským týmem stříbrnou medaili ve stíhacím závodě družstev, o rok později to byla medaile bronzová. Zúčastnil se Zimních olympijských her 2018, kde v závodě na 10 000 m skončil na 5. místě a ve stíhacím závodě družstev byl sedmý. Z MS 2020 si přivezl stříbrnou medaili ze závodu s hromadným startem.\n"}
{"id": "1060864", "url": "https://cs.wikipedia.org/wiki?curid=1060864", "title": "Hietzing", "text": "Hietzing\n\nHietzing () je 13. vídeňský obvod. Nachází se západně od Meidlingu. V tomto hustě obydleném obvodě o rozloze 37,70 km žilo k 1. lednu 2014 celkem 51 275 obyvatel. Je zde značné množství obytných domů, ale i rozlehlé plochy Vídeňského lesa, jakož i zámek Schönbrunn.\n\n13. obvod je situován v západní části Vídně, kde hraničí s Vídeňským lesem. Na jihu sousedí s Liesingem, na východě pak s Meidlingem a s Penzingem, který byl až do roku 1954 součástí Hietzingu, a na severu s Rudolfsheim-Fünfhausem. Většinu jeho severní hranice tvoří řeka Vídeňka (Wien).\n\nObvod se tradičně dělí na šest částí: Hietzing na severovýchodě, Unter Sankt Veit na severozápadě, Ober Sankt Veit západně od části Unter Sankt Veit, Hacking na severozápad od Ober Sankt Veit, Lainz v geografickém středu a Speising na jihu. Součástí obvodu je také rozlehlá obora Lainzer Tiergarten, zámek Schönbrunn a parky, jež ho obklopují.\nNázev Hietzing je odvozen od zkratky jména Heinrich (česky Hynek). První písemná zmínka o Hietzingu pochází z roku 1130. Od roku 1253 patřila tato oblast do majetku kláštera v Klosterneuburgu. Nejstarší hospodářské pozemky se nacházely severně od toku řeky Vídeňky.\n\nPřed prvním obléháním Vídně Turky v roce 1529 se v Hietzingu slibně rozvíjelo vinařství. Během těžkých bojů byla celá oblast značně poničena, avšak brzy se z válečných ran vzpamatovala. V polovině 17. století začaly být vinice přeměňovány v zemědělskou půdu. Vzrůstající obliba poutního místa \"Maria Hietzing\" vyžadovala i větší církevní péči. Vznikl tak kanovnický dům a zájezdní hostinec, kde mohli poutníci přenocovat.\n\nZa druhého obléhání Vídně Turky v roce 1683 došlo ke značné devastaci zdejší oblasti. Prostor byl téměř vylidněn a nové osídlování probíhalo jen velmi pomalu. Pro rozvoj obce Hietzing byla značným podnětem stavba císařského zámku Schönbrunn na místě Katterburgu zničeného během obléhání. Blízkost císařského dvora s sebou přinesla značnou stavební aktivitu.\n\nRychlý rozvoj počtu domů koncem 18. a počátkem 19. století způsobil proměnu místa. Nové domy si stavěli lidé, kteří zaujímali významné sociální postavení a v Hietzingu trávili léto. Tato skutečnost podnítila růst příjmů zdejších obyvatel a zformovala Hietzing do jeho dnešní podoby.\n\nV roce 1860 spojila Hietzing s Vídní první železniční trať, jež měla zastávky v St. Veitu, Lainzu a v Speisingu. Trať byla vedena v té době ještě velmi řídce osídlenou oblastí.\n"}
{"id": "1060865", "url": "https://cs.wikipedia.org/wiki?curid=1060865", "title": "Římskokatolická farnost Zvonková", "text": "Římskokatolická farnost Zvonková\n\nŘímskokatolická farnost Zvonková je územním společenstvím římských katolíků v rámci českokrumlovského vikariátu českobudějovické diecéze.\n\nRoku 1787 byla ve Zvonkové zřízena lokálie, povýšená roku 1857 na samostatnou farnost. V letech 1940–1941 zde byl jako duchovní správce ustanoven P. Engelmar Hubert Unzeitig z Kongregace marianhillských misionářů, který byl za své protinacistické postoje poslán do koncentračního tábora v Dachau. V Dachau krátce před koncem války zemřel na tyfus. Po roce 1945 se zvonkovská farnost vylidnila a dostala se do střeženého hraničního pásma. Farní kostel sv. Jana Nepomuckého se postupně změnil v ruinu, opraven byl až po roce 1990.\n\nZvonkovská farnost je součástí farního obvodu (kollatury) Horní Planá.\n\n"}
{"id": "1060866", "url": "https://cs.wikipedia.org/wiki?curid=1060866", "title": "Conrad Marca-Relli", "text": "Conrad Marca-Relli\n\nConrad Marca-Relli, rodným jménem Corrado Marcarelli (5. června 1913 – 29. srpna 2000) byl americký malíř, představitel abstraktního expresionismu. Věnoval se převážně tvorbě koláží, přispíval ilustracemi do různých časopisů a pracoval jako pedagog.\n\nNarodil se jako Corrado Marcarelli v roce 1913 v Bostonu v americkém státě Massachusetts jako syn novinář italského původu, který působil v Evropě, kde také Marcarelli strávil část dětství. V roce 1930 krátce docházel na školu Cooper Union, ale zanedlouho si v New Yorku založil vlastní studio. Během třicátých let pracoval pro Works Progress Administration. Během druhé světové války sloužil v armádě a první vlastní výstavu měl roku 1947. Od roku 1951 byla jeho manželkou Anita Gibson, dcera peruánského básníka Percyho Gibsona, se kterou žil až do své smrti. V roce 1999 byl jmenován čestným občanem Itálie. Zemřel roku 2000 v italské Parmě ve věku 87 let, příčinou úmrtí byl infarkt.\n"}
{"id": "1060868", "url": "https://cs.wikipedia.org/wiki?curid=1060868", "title": "Prima (odrůda jablek)", "text": "Prima (odrůda jablek)\n\nPrima (\"Malus domestica\" 'Prima') je ovocný strom, kultivar druhu jabloň domácí z čeledi růžovitých. Plody jsou řazeny mezi podzimní odrůdy jablek, sklízí se v září, dozrává v říjnu, skladovatelné jsou do konce listopadu.\n\nByla vyšlechtěna v USA, v roce 1958, podle jiného zdroje v roce 1970., PRI (Purdue, Rutgers, Illinois Co Op). Odrůda vznikla zkřížením nepojmenovaných odrůd PRI 14-510 a NJ 123249.\nOdrůda je dobrý opylovač.\n\nRůst odrůdy je zpočátku bujný, později středně. Koruna má rozložitý habitus, koruna je široká. Řez je zpočátku nezbytný, letní řez velmi vhodný, probírka plůdků pro pravidelnou plodnost a zvětšení plodů doporučena.\n\nPlodí záhy, bohatě a s probírkou i pravidelně.\n\nPlod je kulovitý, střední. Slupka hladká, žlutozelené zbarvení je z velké části překryté červenou barvou. Dužnina je nažloutlá se sladce navinulou chutí.\n\nOdrůda je rezistentní proti strupovitosti jabloní a středně odolná k padlí.\n\nJe vhodná k rychlému zpracování a přímému konzumu. Odrůdu lze použít na chráněných stanovištích do všech poloh ale vhodnější jsou teplé polohy. Odrůdu lze pěstovat bez chemické ochrany.\n\n"}
{"id": "1060870", "url": "https://cs.wikipedia.org/wiki?curid=1060870", "title": "Průlet meteoroidu atmosférou Země 13. října 1990", "text": "Průlet meteoroidu atmosférou Země 13. října 1990\n\nDne 13. října 1990 proletěl nad územím Československa a Polska rychle se pohybující tečný meteoroid EN131090. Těleso vletělo do zemské atmosféry a po několika sekundách z ní opět vyletělo do kosmického prostoru. Pozorování takové události je poměrně vzácné, přičemž tato byla teprve druhou vědecky pozorovanou a první, kdy se těleso podařilo zachytit kamerami ze dvou různých stanic, a tak následně vypočítat různé charakteristiky jeho oběžné dráhy ve sluneční soustavě. Ukázalo se, že setkání se Zemí jeho oběžnou dráhu významně změnilo. Do malé míry byly změněny také některé jeho fyzikální vlastnosti (hmotnost a povrch).\n\nPrůlet tělesa byl pozorován vizuálně, rádiově a fotograficky. Vizuální pozorování hlásili nezávisle na sobě tři pozorovatelé komet, a sice Petr Pravec, Pavel Klásek a Lucie Bulíčková. Podle jejich hlášení událost začala ve 3h 27m 16s ± 3s UT, přičemž bolid (jasný meteor, to jest světelný jev provázející průlet meteoroidu atmosférou) se pohyboval z jihu na sever. Zanechal po sobě také 10 sekund viditelnou stopu. Gotfred M. Kristensen zaznamenal v Havdrupu v Dánsku odraz rádiového signálu od prolétajícího tělesa ve 3h 27m 24s ± 6s UT, přičemž tento odraz trval 78 sekund.\n\nNejvíce údajů se podařilo získat díky fotografickým pozorováním pořízeným kamerami Evropské bolidové sítě. Jde o první událost tohoto typu zachycenou kamerami ze dvou stanic, což umožňuje poměrně přesně určit geometrickými metodami dráhu tělesa. Bolid byl zachycen na československých stanicích Červená hora (okres Opava) a Svratouch (okres Chrudim) statickými kamerami vybavenými širokoúhlými objektivy (rybím okem) snímajícími celou oblohu. Cenným se ukázal zejména snímek z Červené hory, na kterém je zachycena trajektorie bolidu o délce 110°, která začíná asi 51° nad jižním horizontem, přechází pouhý 1° západně od zenitu a mizí 19° nad severním horizontem. Zachycená stopa tedy proťala asi 60 % oblohy. Kamera byla vybavena rotující uzávěrkou, která přerušovala expozici snímku 12,5krát za sekundu, a tak rozdělila zachycenou trasu bolidu na malé úseky, což umožnilo stanovit rychlost prolétajícího tělesa. Poslední 4° však již byla úhlová rychlost tělesa tak malá, že ji přístroj nebyl schopen rozlišit. Snímek ze Svratouchu zachytil trajektorii bolidu pouze v délce 15° s počátkem 30° nad severozápadním horizontem, a bolid na něm byl navíc poměrně slabý. Přesto i tyto údaje postačovaly k provedení potřebných výpočtů.\n\nPrůlet byl ve skutečnosti jen velmi jemným škrtnutím o vrchní vrstvu zemské atmosféry (například ve srovnání s Velkým denním bolidem z roku 1972 nad Spojenými státy a Kanadou). Těleso bylo poprvé zachyceno ve výšce 103,7 km u Uherského Brodu, přičemž nejvíce se Zemi přiblížilo jen na vzdálenost 98,67 km severovýchodně od polské Vratislavi, což je těsně pod Kármánovou hranicí, která je obecně uznávána jako hranice mezi zemskou atmosférou a vesmírným prostorem. Následně kamerám zmizelo z dohledu ve výšce 100,4 km severně od Poznaně. Lze předpokládat, že bolid by byl pro případné pozorovatele viditelný ještě i ve výšce 110 km nad jižní částí Baltského moře.\n\nAbsolutní jasnost bolidu (odpovídající zdánlivé jasnosti, kterou by těleso mělo ve výšce 100 km v zenitu pozorovatele) se po celou dobu nijak výrazně neměnila a pohybovala se kolem hodnoty −6. Během doby, kdy byl bolid kvůli tření v atmosféře rozpalujícímu jeho povrch pozorovatelný, urazil 409 km, což mu trvalo 9,8 sekundy. Těleso se pohybovalo rychlostí 41,74 km/s, která se během průletu prakticky neměnila. Jiří Borovička a Zdeněk Ceplecha z ondřejovské observatoře odhadli, že zpomalení způsobené třením v atmosféře činilo v perigeu (místě největšího přiblížení zemskému povrchu) pouze 1,7 m/s, což znamená, že se jeho rychlost snížila jen o 0,012 km/s. To velmi dobře odpovídá počítačovým simulacím, které pomocí programu speciálně vytvořeného pro simulace tečných meteoroidů provedli D. W. Olson, R. L. Doescher a K. M. Watson na Southwest Texas State University. Simulace ukázaly, že těleso nebylo zemskou atmosférou nijak znatelně zpomaleno, s malou výjimkou kolem průchodu perigeem, kdy jeho zpomalení činilo 1 m/s.\n\nProgram také vypočítal zdánlivou jasnost tělesa, jak by se v různých okamžicích jevila pozorovateli nacházejícímu se přímo pod ním. Výpočty začaly i skončily u výšky přibližně 250 km nad povrchem, to jest dlouho předtím a poté, kdy byl meteoroid pozorovatelný pro kamery Evropské bolidové sítě. Vypočítané hodnoty zdánlivé jasnosti tělesa začaly na +5,7 a následně se rychle zvyšovaly. V momentě, kdy byl bolid zachycen jednou z kamer, již dosahovaly −5,7 a v perigeu −6,3. Následně se jasnost bolidu začala opět snižovat, přičemž v okamžiku, kdy ho naposledy zachytily kamery Evropské bolidové sítě, dosáhla hodnoty −5,4. Poslední vypočítaná hodnota pak byla +6,0 ve výšce 257 km. Tato čísla však nemusí být zcela spolehlivá, neboť program pracoval s předpokladem, že světelná účinnost tělesa se po celé jeho dráze nijak neměnila. Počáteční a koncové hodnoty vypočítané zdánlivé jasnosti se pohybují na hranici viditelnosti pouhým okem. Například slabé hvězdy se zdánlivou jasností +6 mohou být pozorovány jen v tmavých venkovských oblastech dostatečně vzdálených od velkých měst. Odpovídá to také zdánlivé jasnosti planety Uran. Naopak poblíž perigea byl bolid několikrát jasnější než Venuše.\n\nJednalo se o bolid typu I, což je tak zvaný obyčejný chondrit. Hmotnost meteoroidu při vstupu do atmosféry, odhadnutá na základě jeho absolutní jasnosti a rychlosti, činila asi 44 kg, ovšem během průletu ji postupně nepatrně ztrácel, až nakonec odletěl asi o 350 gramů lehčí. Počítačové simulace ukázaly, že ztráta hmotnosti započala ve výšce 100,6 km, tedy přibližně v době, kdy ho poprvé zachytila jedna z kamer Evropské bolidové sítě, a po průchodu perigeem pokračovala až do výšky 215,7 km (celkem po dobu 25 sekund). Natavení a následné ztuhnutí jeho svrchních částí také způsobilo, že zemskou atmosféru opustil se změněnou povrchovou strukturou, podobnou povrchu meteoritů.\n\nPrůlet meteoroidu neznamenal pro život na Zemi žádné nebezpečí. I kdyby těleso mířilo přímo k zemskému povrchu, v průběhu letu atmosférou by se natolik zahřálo, že by explodovalo ještě vysoko nad zemí, přičemž na povrch by mohly dopadnout jen jeho malé části (meteority).\n\nProtože se těleso podařilo zachytit dvěma kamerám bolidové sítě, bylo možné geometrickými metodami zjistit poměrně přesnou trajektorii jeho průletu a následně také vypočítat charakteristiky jeho oběžné dráhy ve sluneční soustavě před setkáním se Zemí i po něm. Výpočty publikovali čeští astronomové Pavel Spurný, Zdeněk Ceplecha a Jiří Borovička, specializující se na studium meteorů. Prokázali, že setkání se Zemí mělo na dráhu tělesa velmi výrazný vliv. Například vzdálenost afélia (největší vzdálenost, do jaké se těleso může dostat od Slunce) a oběžná doba meteoroidu se zmenšily téměř na polovinu.\n\nZatímco srážky meteoroidů se Zemí jako takové jsou událostí poměrně častou, pak podobný průlet atmosférou je pozorován vzácně. Pravděpodobně první spolehlivě doloženou událostí tohoto typu je průlet několika těles v těsné formaci pozorovaný 20. července 1860 v americkém státě New York. První vědecky pozorovaný průlet meteoroidu, k němuž je současně československo-polský bolid přirovnáván, byl zaznamenán 10. srpna 1972 nad Spojenými státy a Kanadou. Americko-kanadský meteoroid, přezdívaný Velký denní bolid, však měl více než tisícinásobnou hmotnost a zemskému povrchu se přiblížil o 40 kilometrů více. Údaje z pozorování obou bolidů pomohly vytvořit metodu výpočtu trajektorií podobných těles, jež byla později využita při výpočtu dráhy dalšího tečného bolidu, který proletěl 29. března 2006 nad Japonskem.\n"}
{"id": "1060873", "url": "https://cs.wikipedia.org/wiki?curid=1060873", "title": "Ko Pjong-uk", "text": "Ko Pjong-uk\n\nKo Pjong-uk ( , anglický přepis: \"Ko Byung-wook\"; * 24. ledna 1990) je jihokorejský rychlobruslař.\n\nVe Světovém poháru působí od sezóny 2007/2008, tehdy také jedinkrát závodil na Mistrovství světa juniorů. V roce 2011 startoval Asijských zimních her, kde skončil na čtvrtém (10 000 m) a pátém místě (5000 m). Prvního světového šampionátu se zúčastnil roku 2012, kdy skončil s jihokorejským týmem na sedmém místě ve stíhacím závodě družstev. V téže disciplíně získal zlatou medaili na Zimní univerziádě 2013 a bronzovou medaili na MS 2015. V sezóně 2014/2015 dosáhl prvenství v celkovém hodnocení Světového poháru ve stíhacích závodech družstev.\n"}
{"id": "1060877", "url": "https://cs.wikipedia.org/wiki?curid=1060877", "title": "Sokolské pohádky", "text": "Sokolské pohádky\n\nSokolské pohádky jsou specifický literární žánr, reflektující ideologické a estetické postoje sokolské organizace, určené především pro členy Sokola, zejména pak pro sokolské děti a mládež. Zároveň jde o název pohádkového souboru od Karla Domorázka. \n\nSokol se od počátku svého založení značně vymezoval z rámce tradičního pojetí tělocvičného spolku. Zásadním způsobem utvářeli jeho podobu vůdčí zakladatelské osobnosti Sokola, Miroslav Tyrš a Jindřich Fügner, kteří do vznikajícího spolku vnesli myšlenkovou podstatu prostřednictvím teoretických koncepcí, na níž měl rodící se spolek stavět. Tuto primární ideologickou koncepci pak přebírali a dále rozpracovávali jejich pokračovatelé, kteří jí zároveň přizpůsobovali aktuálním společensko-politickým okolnostem. \n\nSokol tak ve své činnosti nepůsobil pouze jako tělocvičný spolek, ale také jako sociálně inženýrský projekt, jehož cílem bylo formovat společnost v intencích českého nacionalismu, interpretovaného jako důstojný protiklad k německému nacionalismu, který měl být vhodným prostředkem k národní rezistenci a k oživení národního vědomí. \nJedním z ideálních způsobů veřejné proklamace sokolské nacionální povahy byla transformace sokolské ideologie do různých odvětví společenského dění, včetně literatury. \n\nKolektivisticky založená organizace, kterou Sokol byl, se snažila různými prostředky ritualizovat a ovlivňovat chování svých členů. Náčelník Sokola v Zubří, Karel Jaroslav Obrátil, nabádal ve svém \"Sokolském katechismu\" z roku 1898 ostatní členy spolku, aby upozorňovali své děti již od útlého mládí na národní povinnosti: \"\"…vychovávejme je v duchu ryze českém, učme je znáti české pověsti a dějiny.\"\"\nOd konce 19. století se kromě tělocvičné a sportovní literatury objevují v Sokole také literárně zpracovaná témata vzdělávací a také beletristické žánry. Pokyny České obce sokolské ze závěru 19. století doporučují sokolským jednotám zakládat spolkové knihovny, kde by měla být tato literatura veřejně přístupná. \nVzhledem k regresivní orientaci Sokola se sokolská literatura zabývala především tématy z českých dějin a národní mytologie, v nichž glorifikovala osobnosti protirakouské a antiklerikální rezistence. \nOd počátku 20. století začala Česká obec sokolská soustřeďovat svoji pozornost na výchovu sokolského žactva a dorostu, pro něž vycházely zvláštní časopisy jako \"Sokolské Besedy\" (1906), \"Skřivánek\" (1919) nebo \"Poupě\" a také samostatné sbírky poezie jako například \"Rolnička\" od Rudolfa Těsnohlídka (1928) nebo \"Sokolské verše, písně a proslovy\" od Otakara Pinskera (1928). Produkci sokolské literatury výrazně namohl také vznik vlastního nakladatelství, které od 20. let 20. století fungovalo při Československé obci sokolské. Mezi nejvýznamnější tvůrce sokolské literatury pro děti patří Karel Domorázek a Jan Pelikán, kteří pro svoji tvorbu využili zvláštní žánr – pohádku.\n\nV letech 1909 – 1911 vytvořil Karel Domorázek (uváděný také jako Bratr Ruch nebo Ruch Domorázek) knihu nazvanou \"Sokolské pohádky\". Jedná se o soubor sedmi autorských pohádek, vydaný \"Sokolskými Besedami\" a doplněný o ilustrace Františka Horníka. V roce 1928 vydala Československá obec sokolská druhé vydání \"Sokolských pohádek\" s kresbami od Karla Mináře. \nCelé dílo je vytvořeno pod dojmem doznívajícího romantismu, doplněné navíc o výraznou symbolickou a mytologickou rovinu, odkazující k sokolské potažmo národní ideologii. Význam pohádek je převážně nacionální, protirakouský, vyzývající ke svornosti, lásce k rodné zemi a boji za svobodu. Nalezneme zde i pohádky obsahující sociální nebo filozofická témata.\n\nV recenzi vydané v časopise \"Sokol\" při druhém vydání pohádkové sbírky v roce 1928 se mimo jiné uvádí: \"„Tyto pohádky nelze čísti pro zábavu, aniž je vyprávěti pro utěšení dítka, aby usnulo. Po nich sáhneme jen pro posilu duší svých i našich dětí.“\" \n\nObsah pohádkové sbírky: \n\n\"„Zůstaň pane hospodáři, zůstaň, s půdou jsi srostl, nedej vytrhávati svoje kořeny z ní! A tvoje děti, co bude z nich? Tu umřeš, na starý hřbitov uložíš se k rodičům svým, místo ti udělají v hrobě, u svých ležeti budeš. Přijdu tě navštívit a budu ti vyprávět o tvých dětech. Pane hospodáři, nechoď, budou plakat tvoje pole a tobě vykrvácí lapák na tvou svobodu… Poslechni, znám půdu tvou, každé písečné zrnko v ní, jest úrodná, bohatství leží stále v ní, jest plodná na sta let, poslechni…“\"\n\n\"Dvanáct pohádek z Tyršova domu\" (uváděné také jako \"Pohádky z Tyršova domu\") je název souboru autorských pohádek od Jana Pelikána, který vydala Československá obec sokolská nejprve v roce 1928 a podruhé v roce 1946. Autorem ilustrací je Karel Stěhule. Jan Pelikán, jinak tajemník Československé obce sokolské v letech 1918 – 1941, zavražděný v koncentračním táboře Osvětim, reagoval svoji sbírkou pohádek na události spojené s přestavbou někdejšího Michnova paláce v Praze na Malé Straně, v letech 1921 – 1925, na sídlo Československé obce sokolské, nazývané Tyršův dům. \nZatímco starší Sokolské pohádky od Karla Domorázka jsou symbolickou výzvou k boji za národní samostatnost, je tato mladší sbírka laděna optimisticky v důsledku událostí po první světové válce. \n\nCelé dílo je oslavou práce československého sokolstva za posledních 60 let své existence, která vyvrcholila národním osvobozením a stavbou důstojného sídla v podobě Tyršova domu. \nCelá sbírka obsahuje celkem 12 pohádek, které autor sám sestavil a jejichž děj vztahuje k objektu Tyršova domu. Prvních pět pohádek je historických, jedná se respektive o typické městské pověsti, které na pozadí významných události českých dějin (husitských válek, bitvy na Bílé hoře atd.) zachycují minulost Tyršova domu. Zbylé pohádky jsou pak situovány do současnosti a líčí okolnosti a situace z přestavby paláce na Tyršův dům. Velkolepou pohádkovou básní v próze je pohádka O útoku živlů. Všechny pohádky jsou zakončeny mravoučnou slokou volného verše, vztahující se k obsahu pohádky. \nVěrohodnosti pohádek dodávají zakomponování skutečných, žijících osob nebo poznatků, které přinesl výzkum, související s přestavbou Tyršova domu. V obsahu pohádek opět nalezeme symbolické odkazy a ideologické metafory, které mají paralelu k ideové podstatě Sokola. \nV druhém rozšířeném vydání v roce 1946 byla sbírka doplněna ještě o třináctou pohádku od Antonie Pelikánové, která zachycuje likvidaci Sokola nacisty v době druhé světové války a smrt Jana Pelikána. \n\nNa vydání pohádkového souboru reagoval V. F. Suk svojí recenzí v časopise \"Sokol\", kde uvádí: \",Vůbec studium obnovování a přetvořování starého sokolského paláce v nový sokolský dům a nynější chloubu Čsl. obce sokolské dalo autoru podnět k tomu, že vypátral zajímavé jeho události historické a z nich vytvořil své pověsti, ale ve své fantasii vysnil také několik originálních pohádek, v nichž vlastně zábavně povídá čtenáři o původu Tyršova domu, o nesnadné rekonstrukci, o průběhu prací a otevření r. 1925.“\"\n\nS odkazem na knihu Jana Pelikána se můžeme setkat také v retrospektivní publikaci od Marie Provazníkové \"To byl Sokol\", vydané v roce 1961 v exilu. Někdejší náčelnice Československé obce sokolské zde vzpomíná: ,\"A jakoby nebylo dost událostí skutečných, lidová fantazie si k nim vymyslela ještě další v pohádkách. Některé z nich nám zachoval Jan Pelíkán v knížce Pohádky z Tyršova domu – O bezhlavém jezdci, O bílé paní. Tu bílou paní jsem sama viděla. Nahoře v druhém patře je dlouhá chodba, která spojuje administrativní budovu s budovou tělocvičnou. Po jedné straně jsou kanceláře, po druhé jsou okna. Večer po úředních hodinách se tam nesvítí, a když jsem někdy šla ze schůze podívat se ještě do škol, viděla jsem bílou paní na konci chodby. Stála ve výklenku, vysoká, štíhlá, bílá. Jenže, když jsem přišla až k ní, zbylo jen trochu světla, které sem padalo oknem z protějších obytných domů v Karmelitské ulici. Bylo také světlo, které rozsvěcovalo pravidelně v 11 hodin a zhasínalo ve 12. Dlouho tomu nikdo nechtěl věřit, chodili se tam dívat. A opravdu, v 11 se rozsvítilo a ve 12 zhaslo. Pak se přišlo na to, že na tu lucernu, která svítila, dopadalo světlo z okna starého mládence, který bydlel naproti ve Všehrdově ulici a který se vracíval ze své hospůdky v 11 a pak ve 12 chodil spát. A tak i ty pohádky se nám ztrácely. Zůstávaly jen ty kamenné zdi, ale ty však svědčí, že to musely být krásné domy, které tam kdysi stávaly\".“ \n\n\n\",Zmizela rytířská síň, zmizela navždy. Pokud však bude žít starý, šedivý dělník, neuvěří, že se mýlil, neuvěří, že byl oklamán šedivým přítmím, ale zůstane až do smrti přesvědčen, že hluboko pod slavnostním nádvořím Tyršova domu je ukryta veliká, tajemná rytířská síň, ověšená vysoko u stropu starými zbraněmi, síň, která je nepřístupná nohám smrtelných lidí. Kdo do ní vstoupí, vstupuje na práh smrti. \"\n\n\"\"Často se nám stává v žití, \nže sen se zdá být skutečnem, \nvšak nikdy nelze způsobiti, \nby skutečnost jen byla snem.\"“\n\nKarel Domorázek ani Jan Pelikán nebyli jedinými autory, kteří využili žánru pohádky k reflexi a prezentaci sokolské organizace a její ideologie. V roce 1923 vyšla také sbírka pohádek od Karla Kordíka, doplněná obrázky Františka Kožíška, nazvaná \"Vzpomínky staré žíněnky\". Autor nechává v pěti krátkých pohádkách oživnout tradiční tělocvičná nářadí (kozu, koně, bradla, hrazdu, kruhy a další), která vypravují své příběhy. Ačkoliv byl soubor těchto pohádek běžnou knihou v sokolských knihovnách, nikdy nebyl oficiální publikací Československé obce sokolské a autor ji vydal na vlastní náklady. \n\n"}
{"id": "1060878", "url": "https://cs.wikipedia.org/wiki?curid=1060878", "title": "Alexandr Tyžnych", "text": "Alexandr Tyžnych\n\nAlexandr Vladimirovič Tyžnych (rusky Александр Владимирович Тыжных, * 26. května 1958 v Čeljabinsku, SSSR) je bývalý ruský hokejový brankář.\n\nS reprezentací do 19 let získal zlatou medaili na mistrovství Evropy juniorů 1976. S výběrem do 20 let se stal dvakrát mistrem světa v této věkové kategorii – v letech 1977 (zařazen do All star týmu) a 1978 (zařazen do All star týmu a vyhlášen nejlepším brankářem).\n\nByl nominován do národního týmu jako třetí brankář za Vladislavem Treťjakem a Vladimirem Myškinem na Kanadský pohár 1981, který Sověti vyhráli. Do branky se ale poprvé postavil až 21.1.1984 ve Frankfurtu nad Mohanem při přátelském utkání proti Západnímu Německu (12:4) Vzhledem k Treťjakově ukončení kariéry byl v létě 1984 zařazen do týmu pro Kanadský pohár 1984. Odchytal přípravné utkání v Göteborgu proti Švédsku (7:3) a na samotném turnaji v základní skupině zápasy proti Západnímu Německu (8:1) a Kanadě (6:3), jinak byl pouze Myškinovým náhradníkem. Sovětský svaz prohrál v semifinále. Tyžnych už další starty v reprezentaci ke zmíněným čtyřem nepřidal.\n\nStatistika na velkých turnajích\nOdchovanec klubu Traktor Čeljabinsk v roce 1976 přestoupil do HC CSKA Moskva, kde působil 12 let, většinou jako náhradní brankář. V každé sezoně CSKA vyhrálo ligový titul v sovětské lize. Většinu ročníku 1986/87 hostoval ve druholigovém SKA MVO Kalinin (5. místo). V ročníku 1988/89 chytal druhou ligu za Salavat Julajev Ufa (3. místo).\n\nOd roku 1989 mohli sovětští hokejisté zamířit do zahraničí. Tyžnych podepsal v září smlouvu s klubem NHL Edmonton Oilers. Ihned po tréninkovém táboře se ale vydal na farmu do AHL, kde se stal součástí mužstva Cape Breton Oilers. V sezoně 1989/90 odchytal 24 utkání, v následující čtyři. Poté ukončil kariéru.\n\n"}
{"id": "1060880", "url": "https://cs.wikipedia.org/wiki?curid=1060880", "title": "Bernard Parker Haigh", "text": "Bernard Parker Haigh\n\nBernard Parker Haigh, MBE (8. července 1884 – 18. ledna 1941) byl britský profesor aplikované mechaniky na Royal Naval College v Greenwichi známý pro svoji práci v oboru únavy kovových materiálů, svařování a teorie plasticity.\n\nBernard Parker Haigh se narodil 8. července 1884 v Edinburghu. Jeho otcem byl inženýr William Rylance Haigh. Haigh studoval na Allan Glen's School v Glasgowě a poté v letech 1901-1904 na University of Glasgow, kde obdržel titul B.Sc. (bakalář věd). Po studiích pracoval Haigh devět let jako strojní inženýr a elektroinženýr doma i v zahraničí, až se v roce 1911 či 1912 stal asistentem profesora Archibalda Barra na University of Glasgow.\n\nV roce 1912 Haigh představil konstrukci svého zařízení pro únavové zkoušky materiálu. Zkušební vzorky byly namáhány střídavým tahem a tlakem, s možností použít předpětí. Cyklické zatížení vzorků bylo vyvozováno pomocí elektromagnetů připojených ke zdroji střídavého napětí, předpětí pomocí pružin. Přístroje Haighovy konstrukce byly používány v řadě laboratoří po celém světě.\n\nOd roku 1913 působil Haigh jako vyučující na Royal Naval College v Greenwichi, avšak titul D.Sc. (doktor věd), který obdržel v roce 1915, získal ještě na University of Glasgow. V roce 1915 Haighovi vyšel článek s výsledky únavových zkoušek s různým středním zatížením. Jejich výsledky Haigh zakreslil do grafu, kde na ose úseček vynášel střední napětí a na ose pořadnic amplitudy napětí, které charakterizovaly zatížení zkušebních vzorků, jež vedlo k lomu součásti po určitém počtu zátěžných cyklů. Tento typ zobrazení se dnes nazývá \"Haighův diagram\" a uplatňuje se při posuzování únavové pevnosti konstrukcí.\n\nV lednu roku 1915 se Haigh oženil s Mildred May Coleovou. Měli spolu syna Iana.\n\nBěhem první světové války Haigh spolupracoval s úřadem Admirality na vývoji paravánu, zařízení na ochranu lodí proti minám. Haigh přispěl k prodloužení životnosti vlečných lan paravánu, u kterých docházelo k únavovým lomům v důsledku nadměrných vibrací způsobených shodou vlastní frekvence kmitání lan a frekvence odtrhávání vírů. V souvislosti s touto prací Haigh zjistil, že životnost ocelových lan se může výrazně zkrátit, pokud jsou při zatěžování vystaveny koroznímu prostředí. Ke stejnému závěru došel při zkoumání únavy u mosazí, jehož výsledky publikoval v roce 1917. Haigh rovněž pozoroval, že vystavení součásti koroznímu prostředí před cyklickým zatěžováním má pouze malý vliv na životnost součásti. V roce 1918 Haigh obdržel za své služby v souvislosti s válkou vyznamenání člena Řádu britského impéria.\n\nKoncem roku 1919 Haigh představil kritérium pro vznik mezního stavu pružnosti, založené na předpokladu existence limitní hustoty deformační energie. Toto kritérium, dnes známá jako \"Beltramiho-Haighova hypotéza\", publikoval už v roce 1885 Eugenio Beltrami, avšak Haigh jeho práci pravděpodobně neznal. Pro zobrazení mezní plochy plasticity, která představuje geometrickou podobu kritéria, Haigh v článku použil trojrozměrný kartézský prostor, jehož souřadnice představovaly hodnoty hlavních napětí. Tento prostor je dnes znám jako Haighův prostor.\n\nV roce 1921 se Haigh stal, po Jamesi Hendersonovi, profesorem aplikované mechaniky na Royal Naval College v Greenwichi. Během následujících let se Haigh dále věnoval studiu únavy materiálu, včetně problematiky koroze a pevnosti svarů, ale zabýval se i svařováním obecně, věnoval se problematice vibrací hřídelů a teorii plasticity. V roce 1923 například navrhl společně s J. S. Wilsonem provádět testy únavové pevnosti při zatížení, jehož velikost nepřesahuje mez kluzu. Toto omezení se dnes používá při zjednodušené konstrukci Haighova diagramu. Kolem roku 1933 Haigh společně s T.S. Robertsonem také vyvinul zařízení na zkoušení únavové pevnosti drátů. Haigh byl rovněž členem řady odborných komisí a společností a častým přispěvatelem do odborných časopisů. Není však známo, že by byl autorem nějaké knihy.\n\nNa začátku druhé světové války se Haigh podílel na návrhu zařízení pro zneškodňování magnetických min. Přišel s myšlenkou táhnout za párem rovnoběžně plujících minolovek dráty, jimiž by v pulzech procházel elektrický proud. Vybuzené magnetické pole mělo způsobit výbuch min, které by dále neohrožovaly lodní provoz. Jím navržený postup nebyl prakticky realizovatelný, ale jeho upravená verze, navržená Charlesem Frederickem Goodevem, byla úspěšně používána britským námořnictvem od roku 1940.\n\nHaigh zemřel 18. ledna 1941 ve věku 56 let na zápal plic.\n\n\n"}
{"id": "1060881", "url": "https://cs.wikipedia.org/wiki?curid=1060881", "title": "Renneská církevní provincie", "text": "Renneská církevní provincie\n\nRenneská církevní provincie (lat. \"Provincia Rhedonensis\", franc. \"Province ecclésiastique de Rennes\") je římskokatolickou církevní provincií, ležící v regionech Bretaň a Pays de la Loire ve Francii. V čele provincie stojí \"arcibiskup–metropolita z Rennes\". Provincie vznikla 13. února 1880, kdy byla povýšena renneská diecéze na arcidiecézi. Současným metropolitou je arcibiskup Pierre d'Ornellas.\n\nProvincie vznikla spolu s povýšením renneské diecéze na metropolitní arcidiecézi 13. února 1880. V současné době má provincie osm sufragánních diecézí.\n\nÚzemí provincie se člení na devět diecézí:\n\n"}
{"id": "1060882", "url": "https://cs.wikipedia.org/wiki?curid=1060882", "title": "Helen Frankenthaler", "text": "Helen Frankenthaler\n\nHelen Frankenthaler (přechýleně Frankenthalerová; 12. prosince 1928 – 27. prosince 2011) byla americká malířka, představitelka abstraktního expresionismu.\n\nNarodila se roku 1928 na Manhattanu jako dcera newyorského soudce a německé emigrantky. Nejprve docházela na Daltonskou školu a později na Bennington College. Mezi její výtvarnické vzory patřili Clement Greenberg, Hans Hofmann a Jackson Pollock. Přestože patřila k abstraktním expresionistů, při své práci postupovala odlišným způsobem než ostatní výtvarníci z tohoto směru. Svá díla tvořila na podlaze, kdy na plátno lila barvy. Za její nejvýznamnější dílo je považován obraz \"Mountains and Sea\" z roku 1952. Vedle malování se věnovala také sochařství, keramice, grafikám, ilustraci knih, navrhování kulis pro balet a pracovala také jako pedagožka. V letech 1958 až 1971 byl jejím manželem malíř Robert Motherwell. Jejím druhým manželem byl od roku 1994 bankéř Stephen DuBrul. Zemřela roku 2011 ve věku 83 let.\n"}
{"id": "1060883", "url": "https://cs.wikipedia.org/wiki?curid=1060883", "title": "Přebor Ústeckého kraje 2014/15", "text": "Přebor Ústeckého kraje 2014/15\n\nPřebor Ústeckého kraje 2014/2015 byl jedenáctým ročníkem páté nejvyšší fotbalové soutěže v České republice. Byl řízen Ústeckým krajským fotbalovým svazem. Soutěž začala 23. srpna 2014 a poslední duely skončily na 21. června 2015. Z Divize B do tohoto ročníky sestoupil celek SK Štětí, z I. A tříd Ústeckého kraje pak postoupily celky FC Spořice, FK Rumburk a SK Hrobce.\n\nJako každou sezónu se soutěž hrála od léta do jara se zimní přestávkou. Účastnilo se 16 týmů z Ústeckého kraje, každý s každým hrál jednou na domácím hřišti a jednou na hřišti soupeře. Celkem se tedy odehrálo 30 kol.\n\nVítěz a další dva v pořadí podle tabulky postupili do Divize B. Poslední čtyři týmy sestoupily do I. A třídy. Do Přeboru Ústeckého kraje vždy postupují vítězové I. A tříd. Pokud do přeboru nesestoupí tým z divize, tak je postupující tým z přeboru automaticky nahrazen druhým týmem z nižší soutěže, který má vyšší počet bodů (tak jako před touto sezónou dostal přednost celek SK Hrobce před SK Ervěnice - JIRKOV).\n\nPři shodném počtu bodů a skóre mohou být kluby umístěny na stejném místě v průběhu soutěže (zejména zpočátku), v závěru platí v případě rovnosti bodů a skóre dodatečná kritéria, která rozhodují o konečném pořadí.\n"}
{"id": "1060884", "url": "https://cs.wikipedia.org/wiki?curid=1060884", "title": "Rektor České zemědělské univerzity", "text": "Rektor České zemědělské univerzity\n\nRektor České zemědělské univerzity v Praze (ČZU) je volený akademický orgán. Představuje hlavu celé univerzity a je ztělesněn osobou z její akademické obce. Současným 11. rektorem je od února 2018 profesor Petr Sklenička.\n\nRektor jedná za univerzitu navenek, činí rozhodnutí, kterými disponuje na základě vysokoškolského zákona České republiky. Je členem České konference rektorů.\n\nRektor jmenuje a odvolává děkany šesti fakult univerzity, kvestora, prorektory, členy vědecké rady a disciplinární komise univerzity, předkládá rozpočet, výroční zprávu o hospodaření a hodnocení a vydává opatření.\n\nRektora jmenuje a odvolává na návrh Akademického senátu České zemědělské univerzity prezident České republiky. Návrh na jmenování je předkládán prostřednictvím ministra školství, mládeže a tělovýchovy, který také navrhuje mzdu. Funkční období je čtyřleté a stejná osoba může funkci vykonávat nejvýše dvě po sobě jdoucí období.\n\n"}
{"id": "1060885", "url": "https://cs.wikipedia.org/wiki?curid=1060885", "title": "Jiří Balík", "text": "Jiří Balík\n\nJiří Balík (* 30. listopadu 1953 Tábor) je český zemědělský inženýr, v letech 2010 až 2018 rektor České zemědělské univerzity v Praze.\n\nPo maturitě na střední škole v Táboře začal studovat VŠZ (Vysoká škola zemědělská, dnes Česká zemědělská univerzita v Praze) obor fytotechnický (1973–1978). Spolu s přechodem na vysokou školu musel zanechat svůj koníček, fotbal, ve kterém vynikal. V magisterském vzdělání prospěl s vyznamenáním, dále doktorandské studium (1979–1982) na KAVR AF VŠZ v Praze. Odborným asistentem na KAVR VŠZ byl v letech 1982 až 1994, od roku 1994 do roku 2001 byl zástupcem vedoucího. V letech 1997 až 2000 byl proděkanem pro pedagogickou činnost na AF a od roku 2000 do roku 2003 byl prorektorem ČZU pro vědecko-výzkumnou činnost. V letech 2003 až 2010 byl prorektor ČZU pro školní podniky a styk s odbornou veřejností. Od roku 2010 do roku 2014 byl rektorem ČZU, v roce 2014 byl znovuzvolen a svou funkci vykonával do roku 2018.\n\nVýživa rostlin se zaměřením na otázky týkající se dusíku, fosforu, síry, přenos prvků v rhizosféře, nové metody v hnojiv a aplikací (CULTAN), nakládání s odpady v zemědělské výrobě.\n\n\n\n\n\n\nJe autorem více jak 300 vědeckých prací, z nichž některé jsou citované ve Web of Science či Scopus, jeho Hirschův index je 14. Co se týče patentů, užitných vzorů, pak má na svém kontě 4.\n\n"}
{"id": "1060886", "url": "https://cs.wikipedia.org/wiki?curid=1060886", "title": "Günther (zpěvák)", "text": "Günther (zpěvák)\n\nGünther (* 25. července 1967 Malmö), vlastním jménem Mats Söderlund, je švédský zpěvák a model. Proslavil se hlavně klipem \"Ding Dong Song\", který se stal hitem ve švédských žebříčcích.\n"}
{"id": "1060887", "url": "https://cs.wikipedia.org/wiki?curid=1060887", "title": "Miloslav Šafrán", "text": "Miloslav Šafrán\n\nDesátník Miloslav Šafrán (7. prosince 1924, Kylešovice – 21. prosince 2014, Opava) byl český voják nuceně nasazený za druhé světové války a poválečný politický vězeň.\n\nNarodil se roku 1924 v tehdy ještě samostatných Kylešovicích (dnes městská část Opavy). Jeho otec, prvoválečný legionář, zemřel v roce 1936. V opavské firmě Adolfa Krommera na výrobu montovaných domků se vyučil tesařem.\n\nRoku 1942 byl jako nuceně nasazený odveden do Německa. Pracoval mimo jiné na obnově vesnic u přehrady Edersee, jejíž hráz byla poškozená skákající pumou pří spojeneckém útoku a vlna z protržené hráze s sebou vzala vše až po město Kassel. Dostal se také na dva měsíce do Osvětimi, kde montoval vězeňské ubikace a na vlastní oči viděl utrpení místních vězňů. Při pracích v Heydebrecku zažil bombardování chemičky IG Farben AG.\n\nV březnu 1945 se mu podařilo uprchnout, dostal se na Těšínsko, kde právě probíhaly osvobozovací boje Rudé armády. Miloslav Šafrán vstoupil do 1. československého armádního sboru jako kulometčík tanku T-34. Po konci války se svým praporem na Bruntálsku asistoval při soustřeďování odsouvaných Němců organizovaném \"Místním bezpečnostním strážním oddílem\".\n\nRoku 1947 odešel desátník Šafrán z rodinných důvodů z armády. Po únoru 1948 se obával sílícího vlivu komunistů v Československu. Během svého zaměstnání v opavské továrně na výrobu šicích strojů \"Minerva\" mu bylo opakovaně nabízeno členství v KSČ, což odmítl a začal dávat najevo své protikomunistické postoje. Od října 1949 pomáhá s organizací protikomunistických aktivit – verboval členy do protikomunistické organizace a podařilo se mu sehnat několik palných zbraní. Při razii Státní bezpečnosti v \"Minervě\" byli v listopadu 1949 zatčeni čtyři zaměstnanci továrny a 2. prosince byl zatčen i Miloslav Šafrán a jeho skupina.\n\nSoud se konal v září 1950 v Opavě a Šafrán byl odsouzen podle §231 k šestnácti letům vězení za vlastizradu. První část trestu si odpykal v Ostravě a poté byl přemístěn na Mírov a následně do pracovně nápravného tábora Vojny u Příbrami, do uranových dolů. Zde si odpykal převážnou část svého trestu. V roce 1960 byl z vazby podmínečně propuštěn. Po propuštění mohl vykonávat pouze práci pomocného dělníka.\n\nMiloslav Šafrán zemřel 21. prosince 2014.\n"}
{"id": "1060888", "url": "https://cs.wikipedia.org/wiki?curid=1060888", "title": "Naučná stezka Peklo", "text": "Naučná stezka Peklo\n\nNaučná stezka Peklo spojuje českolipskou městskou čtvrť Dubici a obec Zahrádky. Většina trasy je vedena národní přírodní památkou Peklo, podle které je stezka pojmenována. Celková délka naučné stezky je cca 4 km a nachází se na ní 10 zastavení.\n\nNaučná stezka začíná na rozcestí \"Česká Lípa–Dubice\", odkud pokračuje k rybníku Dubice. Ten zleva obchází a pokračuje po lesní cestě až k napojení na červenou turistickou značku. V místě napojení se dává doprava a s červenou značkou míří do NPP Peklo. Ještě před vstupem míjí Skautskou skálu a Peklem prochází proti proudu Robečského potoka. Kousek za vstupem míjí zaniklý Robečský hrádek, ležící na protilehlém (pravém) břehu potoka. Asi po 1,5 km od vstupu do NPP přechází na protější stranu potoka, na levý břeh se vrací až pod osadou Nový Dvůr se zbytky zahrádeckého hradu. Obě stezky následně vedou dále Peklem až pod samotu Krby, kde NPP opouští. Nedaleko samoty se nachází nepatrné zbytky hradu Frýdlant. Následně pokračují do osady Karba, kde se nachází poslední zastavení. NS dále vede pod Zahrádeckým viaduktem do Zahrádek k rozcestí \"Zahrádky–zámek\", nedaleko zdejšího zámku.\n\nKaždoročně na jaře rozkvétají podél stezky velké plochy bledulí a míří sem zástupy turistů. I proto byla stezka upravena podnikem Lesy ČR, který opravil v roce 2014 povalové chodníky a prořezal poškozené stromy a keře.\n\n"}
{"id": "1060890", "url": "https://cs.wikipedia.org/wiki?curid=1060890", "title": "Five Dances", "text": "Five Dances\n\nFive Dances (tj. \"Pět tanců\") je americký hraný film z roku 2013, který režíroval Alan Brown podle vlastního scénáře. Film zachycuje osudy pěti tanečníků zkoušejících nové vystoupení pro Broadway.\n\nChip, Theo, Katie a Cynthia intenzivně nacvičují pod vedením Anthonyho sérii pěti tanců pro nové baletní představení. Chip přijel do New Yorku teprve nedávno a nikoho ve městě nezná. Prozatím přespává kde se dá, jeho matka mu často volá, aby se vrátil domů na Středozápad. Od ostatních tanečníků si zpočátku udržuje odstup, ale postupně se s nimi sbližuje. Tajně přespává v taneční místnosti, Katie mu nabídne přespání ve svém bytě. Mezi pěti tanečníky se vytvářejí vztahy. Cynthie se zná z Anthonym už od dob studií a obnoví svůj vztah, přestože je Cynthie již vdaná. Chip uvažuje, zdali má vzdát svou kariéru a vrátit se k matce, protože se ve městě cítí opuštěný. Zůstává nicméně kvůli Theovi, který je do něj zamilovaný.\n\n"}
{"id": "1060891", "url": "https://cs.wikipedia.org/wiki?curid=1060891", "title": "Dědictví sv. Václava", "text": "Dědictví sv. Václava\n\nDědictví svatého Václava nebo také Dědictví svatováclavské bylo české protireformační nakladatelství. Založila ho, ve shodě s obnoveným kultem českých světců, a z popudu literárně činného jezuity Matěje Václava Šteyera, jeho matka Marie Šteyerová v Praze roku 1669. Šlo o nejstarší institucionálně zřízené nakladatelstvím v českých zemích. Bylo financováno formou příspěvků od mnoha šlechtických mecenášů. Jeho úkolem bylo vydávat a zdarma distribuovat mezi lid českou katolickou literaturu, která by nahradila literaturu nekatolickou.\n\nJosef Dobrovský v této souvislosti cituje pražského arcibiskupa Jana Fridricha z Valdštejna, kdy arcibiskup „\"chválí tento prospěšný ústav, protože byl určen k vyhlazení všeho kacířství a kacířských knih, jako zbožný a velmi rozumný vynález a zřízení Tovaryšstva Ježíšova, jímž bylo, jak jsme s radostí viděli, již tisíce kacířských knih vyrváno z rukou nevzdělaného lidu, a to takřka na způsob výměny. (…) a to se stalo v době velmi příhodné, poněvadž po nedávném vymýcení husitského kacířství a spálení protikatolických knih velký je v Čechách nedostatek podobných knih katolických, které by nahradily knihy kacířské\"“.\n\nNakladatelství sídlilo v jezuitské koleji sv. Ignáce a bylo formálně pod správou české provincie jezuitského řádu až do roku 1749, kdy správu převzal stát. Po zrušení jezuitského řádu se roku 1775 dostává do správy pražského arcibiskupství. Téhož roku bylo přejmenováno na Tiskárnu normálních škol. Dědictví formálně zaniká roku 1784. Obnoveno bylo až roku 1859. Na toto nakladatelství později navázalo Státní pedagogické nakladatelství.\n\nBěhem svého působení Dědictví svatého Václava rozdalo zdarma mezi lid na 80 000 česky tištěných knih. Nejvýznamnější počin nakladatelství bylo vydání třídílné Svatováclavské bible, která vycházela v letech 1677 – 1715. Na jejím vydání měli zásluhu především jezuité, ať už jako finanční dárci či překladatelé. Konkrétně to byli: Václav Matěj Šteyer, Jiří Konstanc, Jan Barner, bratři Matěj a Jan Tannerové, Bohuslav Balbín a František Retz.\n\n\n"}
{"id": "1060893", "url": "https://cs.wikipedia.org/wiki?curid=1060893", "title": "Revoluční scéna", "text": "Revoluční scéna\n\nRevoluční scéna, bylo české divadlo, které vzniklo v Praze v roce 1920.\n\nDivadlo zahájilo činnost dne 3. září 1920. Sídlem souboru byl suterénní sál pražského paláce a hotelu Adria na Václavském náměstí v Praze. Soubor však také uskutečňoval vystoupení např. v přírodním divadle v Šárce (uvedl zde hru \"Don Quichot\" v titulní roli s Vlastou Burianem). Na scéně Revoluční scény zase hostovaly jiné soubory, např. Dědrasbor zde vystoupil 20. prosince 1920 na Večeru Dělnické akademie.\n\nDivadlo vzniklo ve zrevolucionizované situaci po převratu (vznik republiky v r. 1918) a bylo hodnotným levicovým partnerem pražských popřevratových měšťanských divadel. Zahájilo činnost na základě kabaretní koncese a sledovalo nový kabaretní styl, ze sálu byly odstraněny stoly. Zprvu se zaměřilo na kabaretní a veseloherní repertoár, tíhnoucí k protiměšťácké a protifeudální satiře groteskních poloh, ve druhém roce existence pak přibyly i celovečerní divadelní hry a vážná dramata, zobrazující bídu i mravní převahu vykořisťovaných lidí. Charakteristickým pro Revoluční scénu byl groteskní a karikaturní humor, satirické skeče. Prostředí divadla bylo levicové, anarchistické a bohémské. K uváděným autorům patřili např. Klicpera, Šamberk, Hašek, Kisch, Olbracht, Nestroy, Machiavelli, Tolstoj, Čechov a Jevrejnov. \n\nUměleckým vedoucím souboru, šéfem výpravy a režie byl Emil Artur Longen, který přivedl své kolegy z kabaretu Bum, jenž na stejném místě přibližně půl roku předtím existoval. Byli mezi nimi Ferenc Futurista, Eman Fiala, Saša Rašilov, Karel Noll, Vlasta Burian, Rudolf Jílovský a Josef Rovenský. Dále se souborem vystupovala Longenova manželka Xena, Míla Pačová, Rudolf Myzet, Josef Zora a další. Ředitelem divadla se stal na počátku Ferenc Futurista a dramaturgem divadla byl Václav Wasserman. Po náhlém odchodu Ference Futuristy z divadla angažoval Longen od září 1921 do prosince téhož roku Františka Smolíka, který byl nespokojený v divadle Uranie. Spolu s ním přišla i jeho žena Milada Smolíková.\n\n\nDivadlo v roce 1921 převzal podnikatel A. Fencl, který nechal provést úpravy hlediště i jeviště. Další provoz byl pod názvem \"Divadélko Adria\". V únoru roku 1922 divadlo zaniklo. Důvody byly především finanční, plynoucí z nedostatku diváků. Bez Longena a jeho ženy pak Fencl v Adrii uváděl ještě další díly \"Dobrého vojáka Švejka\" a expresionistickou grotesku Lva Blatného \"Kokoko-dák!\". Po zániku divadla přešla část souboru (Longen s manželkou, V. Burian, F. Futurista a E. Fiala) do divadélka Rokoko.\n\n\nhttp://www.phil.muni.cz/udim/avantgarda/index.php?pg=revolucni_scena\n"}
{"id": "1060894", "url": "https://cs.wikipedia.org/wiki?curid=1060894", "title": "Rouenská církevní provincie", "text": "Rouenská církevní provincie\n\nCírkevní provincie Rouen (lat. \"Provincia Rothomagensis\", franc. \"Province ecclésiastique de Rouen\") je římskokatolickou církevní provincií, ležící v regionu Normandie ve Francii. V čele provincie stojí \"arcibiskup–metropolita z Rouenu\". Provincie vznikla v 5. nebo 6. století, kdy byla povýšena rouenská diecéze na arcidiecézi. Současným metropolitou je arcibiskup Jean-Charles Marie Descubes.\n\nProvincie vznikla spolu s povýšením rouenské diecéze na metropolitní arcidiecézi v 5. nebo 6. století. V současné době má provincie pět sufragánních diecézí.\n\nÚzemí provincie se člení na šest diecézí:\n\n"}
{"id": "1060895", "url": "https://cs.wikipedia.org/wiki?curid=1060895", "title": "Hydropneumatické odpružení", "text": "Hydropneumatické odpružení\n\nHydropneumatika nebo oleopneumatica je nekonvenční systém pérování, který využívá k tlumení vibrací kombinaci hydrauliky (hydraulický olej) a pneumatiky (stlačený plyn). Tento systém se využívá převážně v automobilech značky Citroën.\n\nSystém vyvinul francouzský konstruktér, zaměstnanec automobilky Citroën, Paul Mages během druhé světové války. V roce 1954 byl poprvé použit systém hydropneumatického zavěšení na automobilu Citroën Traction Avant v modelu 15CV. Konkrétně na zadní nápravě, měl zajišťovat stabilní světlou výšku nezávisle na hmotnosti nákladu a přitom měl zachovat pohodlné pružení.\n\nSystém využívá hydropneumatické zásobníky (koule), které jsou rozděleny membránou. V první části membrány se nachází plyn, dusík. Do druhé části vstupuje hydraulická kapalina a působí na membránu s plynem. Vibrace jsou přenášeny prostřednictvím hydraulické kapaliny do koule a působí na membránu a plynovou komoru. To nahrazuje funkci pružiny, plyn okamžitě reaguje proti hydraulické kapalině a plynová komora pohlcuje vibrace. Funkci tlumiče nahrazuje kapalina přechodem přes ventil - tlumení vibrací je prováděno prostřednictvím ventilu ve vstupní části koule, vytváří odpor procházející kapalině.\n\nPohybem membrány nastává v systému potřeba neustálého přebytku a nedostatku kapaliny. Její oběh je zajištěn hydraulickým čerpadlem s pracovním tlakem až 200 bar. Změnou množství kapaliny v systému je možné měnit světlou výšku automobilu, o stabilní výšku se starají výškové korektory. Pracují na jednoduchém principu, kdy při nízké poloze kapalinu vpustí do pružících zásobníků nebo kapalinu vypustí zpět do zásobníku hydraulického oleje.\n\n- Používal se až do roku 1999 v různých obměnách s různými vylepšeními. Ve většině případů využívá společnou soustavu pro subkomponenty jako brzdy, posilovač řízení nebo poloautomatické řazení. V 90. letech byly do systému integrovány protipadací zámky a tak už auto při vypnutém motoru neklesalo.\n\n- Vycházel z konceptu Citroën ACTIVA 1988. Byl poprvé použit v modelu XM v roce 1989. Je to první elektronicky řízený variabilní podvozek. Podle informací z cekem 5 snímačů (včetně natočení volantu) elektronická řídící jednotka volila mezi dvěma charakteristikami pérování, komfort a sport. V režimu komfort byl aktivní celý okruh a auto mělo výjimečně měkké pružení. V režimu sport se odpojily dodatečné pružící jednotky, tlumení bylo omezené a tím se zvýšila tuhost podvozku.\n\n\n- Byl použit v II generací Citroënu XM a Xantia. Fungoval podobně jako předchozí systém, ale měl mnoho vylepšení. Zatímco u H1 znamenalo přepnutí do režimu sport trvale tuhé nastavení podvozku a přídavné pružící jednotky byly natvrdo odpojeny, od systému u H2 v režimu sport nedocházelo k odpojení středových koulí a tím pádem oba zvolené režimy byly řízeny počítačem. Rozdíl byl v tom, že nastavení podvozku v režimu sport reagovalo citlivěji na podněty snímačů a vůz se tak častěji přepínal do tužšího odpružení. Ve středovém ventilu přibyl malý píst (respektive kuličkový ventil), který výrazně omezoval proudění hydraulické kapaliny mezi protilehlými nápravami, takže např. při zátáčení bylo značně omezeno naklánění vozidla. Hydractive 2 také řešil do značné míry problémy s elektrickou instalací a vadnými konektory odpružení, které způsobovalo, že vůz byl stále ve tvrdém režimu.\n\n\n- Systém Hydractive byl doplněn o dvě protilehlé pístnice, jednu na přední a jednu na zadní nápravě a dvě pružící jednotky, které zajišťovaly, že auto působilo na náklon stejné protisíly, tzn. mělo zcela minimální náklony. Stabilitou se tak Xantia řadila k supersportovním vozům. Systém využíval 10 hydropneumatických zásobníků a ačkoli nebyl dražší na údržbu než standardní provedení s hydractive, časem docházelo k prosakování těchto náklon vyrovnávajících pístnic, což některé zákazníky odrazovalo (je nutno podotknout že jejich oprava vůbec nebyla složitá). Zákazníci Citroënu ale zřejmě mnohem více preferovali komfort než chování formule 1 a tento fakt spolu s vyššími výrobními náklady vedl k jeho ukončení a v modelu C5 už nebyl systém SC.CAR použit.\n\n\n- Byl použit v Citroënu C5, oproti předchozím verzím výrazně zjednodušený. Zatímco Hydractive 1 a Hydractive 2 integrovalo do systému také posilovač řízení a hydraulické brzdy, u Hydractive 3 byly tyto podsystémy vypuštěny a zůstala jen funkce odpružení (nicméně standardní posilovač řízení využívá tutéž kapalinu jako odpružení). Hydractive 3 má zcela samostatné elektrické čerpadlo, které je poháněno z 12V elektrické sítě a tudíž nevyžaduje na rozdíl od starších systémů běžící motor. Tento fakt spolu s použitím zcela nově vyvinuté plně syntetické kapaliny LDS vedl k mnohem vyšší spolehlivosti systému a prodlouženému servisnímu intervalu až 10 let nebo do ujetí 200 000 km (podle toho co nastalo dříve)\n\n- Systém využívá snímače jako při Hydractive II. Oproti modelu II má řadu vylepšení například\n\n\n- Byl použit v Citroënu C5 a C6 (pouze s motorizací 2.2 HDi bi-turbo). Oproti systému Hydractive III měl k dispozici další dvě koule, které připojoval podle režimu comfort, sport. Dosahoval tím větší komfort a více charakteristik jako klasický H III .\n\n\n- Byl použit pouze v Citroënu C6 (pouze u V6 motorizací). Systém používá stejný počet koulí jako Hydractive III +, ale do hydraulického okruhu přibyly další 4 elektronicky řízené tlumiče s variabilním průtokem (pro každé kolo jeden) a každé kolo má vlastní snímač zdvihu.Tyto tlumiče jsou řízené zcela samostatným počítačem (jiným než Hydractive) a pracují ve dvou režimech, \"skyhook\" a \"roadhook\" podle stylu jízdy řidiče. Systém AMVAR omezuje průtok hydraulického oleje a tím mění tlumení každého kola, což dokáže v reálném čase (7 milisekund). Citroën C6 tak má pro každé kolo nezávisle až 16 různých charakteristik tuhosti a dokáže je měnit až 400× za sekundu. Další výhodou AMVAR systému je, že v okamžiku, kdy přední kola přijdou do kontaktu s nějakou nerovností, systém dokáže přesně spočítat podle rychlosti vozidla, ve kterém okamžiku přijdou zadní kola vozu do kontaktu s onou nerovností a odpružení už předem nastaví potřebnou charakteristiku, takže zajistí optimální chování vozu za jakýchkoliv okolností.\n\nSystém je patentovaný automobilkou Citroën. Licenčně však byl použit v široké škále techniky nejen v oblasti automobilismu.\n\nV licenci se používal v automobilech \n\nAutomobily Citroën:\n\nJiná technika \nA jiné ..\n\n\n\n\n\n\n\n\n\n\n\n\n\n\n\n\n"}
{"id": "1060896", "url": "https://cs.wikipedia.org/wiki?curid=1060896", "title": "Sol LeWitt", "text": "Sol LeWitt\n\nSol LeWitt (9. září 1928 – 8. dubna 2007) byl americký minimalistický malíř, sochař a kreslíř.\n\nNarodil se roku 1928 do rodiny ruských židovských emigrantů ve městě Hartford v americkém státě Connecticut. Jeho otec zemřel, když mu bylo šest let. V roce 1949 získal bakalářský titul na Syracuse University a roku 1951 odešel do korejské války. Později pracoval jako noční recepční v newyorském Muzeu moderního umění. Zde se setkal s mnoha podobně smýšlejícími lidmi a počátkem šedesátých let začal vystavovat i svá vlastní díla. Ve své tvorbě se nechal inspirovat anglickým fotografem Eadweardem Muybridgem. Zemřel roku 2007 v New Yorku ve věku 78 let na komplikace s rakovinou.\n\n"}
{"id": "1060900", "url": "https://cs.wikipedia.org/wiki?curid=1060900", "title": "Gángtók", "text": "Gángtók\n\nGángtók (\"Gántók\") je hlavní město indického státu Sikkim. Leží v pohoří Siválik v nadmořské výšce okolo 1650 metrů, protékají jím řeky Ranikhola a Roro Ču (přítoky Tisty). Náleží do distriktu Východní Sikkim. Má necelých sto tisíc obyvatel, mezi nimiž převažují Nepálci, Lepčové a Bhútiové.\n\nPrvní písemná zmínka o městě pochází z roku 1716. V devatenáctém století se stalo důležitou obchodní stanicí na cestě z Tibetu do Kalkaty a v roce 1894 sem bylo přeneseno hlavní město země z Tumlongu. V roce 1947 se stalo metropolí nezávislého Sikkimu a po připojení k Indii v roce 1975 je sídlem samosprávy svazového státu.\n\nVe městě se nachází guvernérský palác Rádž Bhavan, hinduistický chrám Thakurbari, institut tibetologie, Sikkimská univerzita a zoologická zahrada s himálajskou faunou. Nedaleko jsou významné buddhistické kláštery Enčej a Rumtek. Zdrojem příjmů pro obyvatele města jsou umělecká řemesla (zejména tradiční výroba ručního papíru a látkových obrazů zvaných thangka) a turistika. Návštěvníky láká příjemné podnebí (v zimě jen zřídka mrzne, letní teploty nepřesahují 25 °C), čistý horský vzduch a blízkost Himálají: z Gángtóku je vidět třetí nejvyšší hora světa Kančendženga. Vzhledem k blízkosti čínské hranice je ve městě umístěna velká vojenská posádka. Protože zdejší strmé ulice zvládnou jen terénní vozy, spojuje dolní a horní část města kabinová lanovka. Do města nevede železnice, nejbližší nádraží je v Siliguri.\n\n"}
{"id": "1060901", "url": "https://cs.wikipedia.org/wiki?curid=1060901", "title": "Naučná stezka Babiččino údolí", "text": "Naučná stezka Babiččino údolí\n\nNaučná stezka Babiččino údolí spojuje Českou Skalici, Ratibořice a Rýzmburk u Žernova. Značná část trasy prochází NPP Babiččino údolí, které ji dalo název. Její délka je cca 7,5 km a nachází se na ni 25 zastavení. V provozu je od roku 1981.\n\nNaučná stezka začíná v České Skalici, v části Malá Skalice, u Barunčiny školy v \"ulici Boženy Němcové\", odkud pokračuje na \"ulici Edvarda Beneše\" (silnice II/304) po mostě přes Úpu, okolo Maloskalické tvrze, Muzea Boženy Němcové, Muzea textilu a kostela Nanebevzetí Panny Marie doprava do \"Havlíčkovy ulice\", přičemž na rozcestí \"Malá Skalice–muzeum B. Němcové\" se dává znovu doprava a toutéž ulicí vede ven z města. Na konci ulice se stáčí doleva a spolu s červenou turistickou značkou a NS Po stopách erbu zlatého třmene vstupuje do Babiččina údolí. V údolí vede proti proudu jednoho z přítoků Úpy, okolo loveckého pavilonu do Ratibořic. V Ratibořicích prochází zámeckým parkem a okolo zámku míří dále k panskému hostince a sousoší Babičky s vnoučaty. Tady se k nim z pravé strany připojuje NS Jakuba Míly a všechny tři NS pokračují vlevo okolo Starého bělidla a Viktorčina splavu k Bílému mostu. Po něm se dostávají přes Úpu a pokračují do Rýzmburka, kde tato NS končí.\n\n\n"}
{"id": "1060913", "url": "https://cs.wikipedia.org/wiki?curid=1060913", "title": "Toulouská církevní provincie", "text": "Toulouská církevní provincie\n\nToulouská církevní provincie (lat. \"Provincia Albiensis\", franc. \"Province ecclésiastique de Toulouse\") je římskokatolickou církevní provincií, ležící v regionu Midi-Pyrénées ve Francii. V čele provincie stojí \"arcibiskup–metropolita z Toulouse\". Provincie vznikla v roce 1317, kdy byla povýšena toulouská diecéze na arcidiecézi. Současným metropolitou je arcibiskup Robert Jean Louis Le Gall.\n\nProvincie vznikla spolu s povýšením toulouské diecéze na metropolitní arcidiecézi v roce 1317. V současné době má provincie sedm sufragánních diecézí. Téměř všechny diecéze v provincii, byly založeny v raných křesťanských dobách, některé byly hlavou vlastní církevní provincie. Pro jejich starobylost byl některým bývalým metropolitním arcidiecézím při reorganizaci v roce 2002 ponechán status arcidiecéze.\n\nÚzemí provincie se člení na osm diecézí:\n\n"}
{"id": "1060918", "url": "https://cs.wikipedia.org/wiki?curid=1060918", "title": "John McCracken", "text": "John McCracken\n\nJohn McCracken (9. prosince 1934 – 8. dubna 2011) byl americký minimalistický sochař a malíř.\n\nNarodil se roku 1934 ve městě Berkeley v Kalifornii. Studoval na California College of Arts and Crafts ve městě Oakland, mezi jeho učitele zde patřili Gordon Onslow Ford a Tony DeLap. Rovněž sloužil čtyři roky v námořnictvu. Mezi jeho vzory patřili například Barnett Newman, Donald Judd a Dan Flavin. Jeho díla byla vytvářena v přesných geometrických tvarech. Mezi jeho nejznámější díla patřila monochromatická deska, tento nápad pocházel z roku 1966. Tyto desky byly vždy vyráběny ručně složitou technologií. Mezi jeho další výtvory patří sochy pyramidového či zikkuratového tvaru. Zemřel v roce 2011 na Manhattanu po dlouhé nemoci.\n"}
{"id": "1060921", "url": "https://cs.wikipedia.org/wiki?curid=1060921", "title": "Vysočina (odrůda jablek)", "text": "Vysočina (odrůda jablek)\n\nVysočina (\"Malus domestica\" 'Vysočina') je ovocný strom, kultivar druhu jabloň domácí z čeledi růžovitých. Plody jsou řazeny mezi podzimní odrůdy jablek, sklízí se v září, dozrávají v říjnu, skladovatelné jsou do listopadu.\n\nByla vyšlechtěna v ČR, v roce 2008, v šlechtitelské stanici v Holovousích. Odrůda vznikla zkřížením odrůd HL 75-26-8 a mutace odrůdy McIntosh.\n\nRůst odrůdy je zpočátku bujný až střední. Koruna má spíše rozložitý habitus. Řez a letní řez je velmi vhodný. Odrůda plodí na krátkých letorostech.\n\nPlodí záhy, středně a pravidelně.\n\nPlod je ploše kulovitý, střední až velký. Slupka hladká, žlutozelené zbarvení je z velké části překryté červenou barvou ve formě rozmytého zbarvení a slabého žíhání. Dužnina je bílá se sladce navinulou, dobrou chutí.\n\nOdrůda je rezistentní proti strupovitosti jabloní a velmi odolná k padlí.\n\nJe vhodná k rychlému zpracování a přímému konzumu. Odrůdu lze použít do všech poloh. Odrůdu lze pěstovat bez chemické ochrany. Jde o rezistentní odrůdu se zlepšenými chuťovými vlastnostmi.\n"}
{"id": "1060924", "url": "https://cs.wikipedia.org/wiki?curid=1060924", "title": "Tourská církevní provincie", "text": "Tourská církevní provincie\n\nTourská církevní provincie (lat. \"Provincia Turonensis\", franc. \"Province ecclésiastique de Tours\") je římskokatolickou církevní provincií, ležící v regionu Centre-Val de Loire ve Francii. V čele provincie stojí \"arcibiskup–metropolita z Tours\". Provincie vznikla v 5. století, kdy byla povýšena tourská diecéze na arcidiecézi. Současným metropolitou je arcibiskup Bernard-Nicolas Aubertin.\n\nProvincie vznikla spolu s povýšením tourské diecéze na metropolitní arcidiecézi v průběhu 5. století. V současné době má provincie čtyři sufragánní diecéze.\n\nÚzemí provincie se člení na pět diecézí:\n\n"}
{"id": "1060925", "url": "https://cs.wikipedia.org/wiki?curid=1060925", "title": "Po stopách erbu zlatého třmene", "text": "Po stopách erbu zlatého třmene\n\nPo stopách erbu zlatého třmene je název naučné stezky, která spojuje Českou Skalici s hradem Vízmburk. Její celková délka je cca 17,5 km a nachází se na ní 5 zastavení. Pro veřejnost byla slavnostně zpřístupněna 10. září 2011. V seznamu tras KČT má číslo 9482.\n\nNaučná stezka začíná v České Skalici u Maloskalické tvrze, odkud pokračuje spolu s NS Babiččino údolí. Míjejí Muzeum Boženy Němcové, Muzeum textilu a kostel Nanebevzetí Panny Marie, stáčí se doprava do \"Havlíčkovy ulice\" a na rozcestí znovu doprava a stejnou ulicí pokračují ven z města. Na konci ulice zahýbá doleva po červené turistické značce vstupuje do NPP Babiččino údolí. Okolo loveckého pavilonu míří do Ratibořic, kde prochází zámeckým parkem okolo zámku a pokračují dále k sousoší Babička s vnoučaty, kde zprava přibírají NS Jakuba Míly. Stáčejí se doleva a okolo Starého bělidla a Viktorčina splavu vedou k Bílému mostu, po něm přes Úpu a po silničce (a chvíli spolu se žlutou značkou) vedou do Rýzmburka, kde se tato NS odděluje, odbočuje doleva a po modré značce směřuje k Červenému mostu. Po mostě se znovu dostává přes Úpu a po červené značce vede proti proudu řeky ke Slatinskému mlýnu, kde se pod hradem Červená Hora zleva připojuje Justynčina stezka. Obě stezky dále pokračují pod mostem po červené a posléze i po zelené značce do Boušína s kostelem Navštívení Panny Marie a dále po červené značce a po Boušínské lávce přes Úpu. Tady se obě NS oddělují a tato NS vede po modré značce doleva okolo osady Náchodec až k rozcestí \"Potůčky\", kde se dává doleva a po žluté značce směřuje pod hrad Vízmburk, kde končí.\n\n\n"}
{"id": "1060926", "url": "https://cs.wikipedia.org/wiki?curid=1060926", "title": "Římskokatolická farnost Hořice na Šumavě", "text": "Římskokatolická farnost Hořice na Šumavě\n\nŘímskokatolická farnost Hořice na Šumavě je územním společenstvím římských katolíků v rámci českokrumlovského vikariátu českobudějovické diecéze.\n\nHořice byly od roku 1290 v majetku vyšebrodských cisterciáků. Farní kostel byl původně raně gotický, do současné podoby byl přestavěn v letech 1483–1510, klenutí v presbytáři je datováno letopočtem 1487. V roce 1741 začaly být vedeny matriční záznamy a roku 1787 byl zrušen původní hřbitov, rozkládající se kolem kostela (zčásti se dodnes zachovala jeho obvodová zeď). V průběhu 20. století přestal být do farnosti ustanovován sídelní kněz.\n\nHořická farnost je součástí farního obvodu (kollatury) Český Krumlov. Ve farnosti se konají proslulé Pašijové hry, jejichž zdejší historie sahá do roku 1816.\n\n"}
{"id": "1060927", "url": "https://cs.wikipedia.org/wiki?curid=1060927", "title": "Kateřina Březinová", "text": "Kateřina Březinová\n\nKateřina Březinová je česká herečka a rozhlasová moderátorka a dabingová režisérka. \n\nPo studiích na pražské konzervatoři, působila v Městském divadle v Mostě a Jihočeském divadle v Českých Budějovicích. Aktuálně působí v pražském Divadle Kolowrat. Natočila několik televizních filmů a pohádek, kromě toho se věnuje i dabingu. Externě spolupracuje s Českým rozhlasem, kde se věnuje moderování pořadu Meteor.\n\n\n"}
{"id": "1060929", "url": "https://cs.wikipedia.org/wiki?curid=1060929", "title": "Naučná stezka Jakuba Míly", "text": "Naučná stezka Jakuba Míly\n\nNaučná stezka Jakuba Míly je okružní naučná stezka spojující objekty v Babiččině údolí, Žernov, Rýzmburk a Bílý most. Její délka je cca 6 km a nachází se na ní 13 zastavení, ovšem pouze 10 jich je vlastní NS. Stezka je pojmenována po Jakubu Mílovi, postavě z povídky Babička od Boženy Němcové, jehož předlohou byl Jakub Míl, rýzmburský hajný.\n\nTrasa začíná u Panského hostince v Babiččině údolí, odkud vede po žluté turistické značce okolo mlýna s mandlem a po lávce přes Úpu a následně polní cestou k silnice od Zlíče na Žernov. V místě napojení se stáčí doleva a po necelých 500 m znovu doleva do Žernova. U rozcestníku \"Žernov\" zahýbá doleva na modrou značku, kterou sleduje až do Rýzmburka. U rozcestí \"Rýzmburk–Altán\" se napojuje na naučné stezky Babiččino údolí, s níž má společná i některá zastavení, a Po stopách erbu zlatého třmene, dává se doleva a po silničce s nimi vede k Bílému mostu. Dává se po mostě přes Úpu, zatáčí doleva a okolo Viktorčina splavu a Starého bělidla se vrací na začátek.\n\n\n"}
{"id": "1060930", "url": "https://cs.wikipedia.org/wiki?curid=1060930", "title": "Dan Flavin", "text": "Dan Flavin\n\nDan Flavin (1. dubna 1933 – 29. listopadu 1996) byl americký minimalistický sochař a instalační umělec.\n\nNarodil se roku 1933 ve čtvrti Jamaica v newyorském obvodu Queens. Nejprve studoval dějiny umění na The New School, ale později přešel na Columbia University. Předtím, než začal vystavovat, pracoval v poštovním oddělení Guggenheimova muzea a později jako ostraha a obsluha výtahu v Muzeu moderního umění. Věnoval se převážně práci s různě barevnými žárovkami a později zářivkami. Svou první výstavu měl v roce 1961 a své první fluorescenční dílo vystavoval roku 1964. Tvořil převážně umění z veřejně dostupných průmyslových materiálů. Zemřel na komplikace spojené s cukrovkou v obci Riverhead ve státě New York, bylo mu 63 let.\n"}
{"id": "1060932", "url": "https://cs.wikipedia.org/wiki?curid=1060932", "title": "Spongilit", "text": "Spongilit\n\nSpongilit je češtině vžitý termín pro jemnozrnný křemičito-vápenatý slínovec – jeden z druhů opuky, tedy hlubokomořskou usazenou horninu, pocházející povětšinou ze svrchní křídy. V křídových vrstvách Českého masívu vytváří spongility mocná souvrství.\n\nPodle svého charakteristického složení dostal spongilit svůj název – je tvořen kromě jílovitých a prachovitých částic s vysokým obsahem vápníku též hojnými zbytky křemitých živočišných hub (kmen Porifera, třída Hexactinellida) – tříosých jehlic mikroskopických rozměrů, tvořících za života hub oporu jejich těl. Složení spongilitů z různých míst a vrstev, resp. opuk obecně, není stejnorodé – je to právě množství jehlic, které určuje jejich pevnost a trvanlivost.\n\nSamotný spongilit je lehká, pórovitá hornina, většinou bílé barvy, event. zabarvená příměsí železa či manganu do žluta, okrova, nebo do hněda. Hojně je zastoupen v křídě Českého masívu, kde vytváří mocná souvrství.\n\nSpongilit se využívá jako jako stavební a dekorační kámen a také v zahradnictví.\n\n\n"}
{"id": "1060933", "url": "https://cs.wikipedia.org/wiki?curid=1060933", "title": "LGBT práva v Nikaragui", "text": "LGBT práva v Nikaragui\n\nLesby, gayové, bisexuálové a transsexuálové (LGBT) se v Nikaragui můžou setkávat s právnimi obtížemi neznámými pro heterosexuální spoluobčany. Mužská i ženská stejnopohlavní sexuální aktivita je legální.\n\nMužský i ženský stejnopohlavní sexuální styk je v Nikaragui legální od března 2008 se sjednoceným legálním věkem způsobilosti k pohlavnímu styku na 18 let bez ohledu na sexuální orientaci nebo pohlaví. Veškerá ustanovení o trestných činech v sexuální oblasti jsou genderově-neutrální.\n\nStejnopohlavní páry a domácnosti jimi tvořené nemají rovný přístup ke stejným benefitům a právní ochraně jakých se dostává heterosexuálním manželským dvojicím.\n\nV červnu 2014 přijal nikaragujský kongres nový Zákon o rodině, který limitoval manželství, nesezdané soužití a osvojení pouze pro heterosexuální páry. 8. dubna 2015 vstoupil nový Zákoník o rodině v účinnost. LGBT Nikaragujci na to zareagovali žalobou u Nejvyššího soudu.\n\nPodle § 36 odst. 5 Trestního zákoníku lze za přitěžující okolnost při spáchání trestného činu považovat i motiv z vědomí jiné sexuální orientace.\n\nHomosexuální muži se zde všeobecně více zviditelňují než homosexuální ženy. Přestože i lesby se sdružují, tak většinu svých shromáždění vykonávají spíše v soukromí.\n\nMnoho LGBT Nikaraguanců hrálo klíčovou roli během Sandinistické revoluce, nicméně LGBT práva nebyla považována Sandinistickou vládou za prioritu, protože většina populace byla římskokatolického vyznání. Přiznání nějakých práv sexuálním menšinám bylo tudíž považováno za politicky riskantní, protože by se mohl očekávat možný střet s Římskokatolickou církví, která v té době měla značný vliv na vládu. V rámci 10. výročí Sandinistické revoluce (1989) začaly fungovat první organizace zaměřené na LGBT lidi a začaly se organizovat první manifestace v Manague.\n\nPo uvalení embarga ze strany USA tu začalo působit mnoho nevládních LGBT organizací a r. 1991 začal první festival gay pride. Každoroční festival připomínající období Stonewallských nepokojů v New Yorku se koná vždy 28. června jako jejich jubileum.\n\nPočáteční získání podpory vystřídala prohra, když Národním shromážděním prošla změna zákona chránící ženy před znásilněním a sexuálním zneužíváním od sociálních Křesťanů. Nový zákon trestal až tříletým vězením toho, kdo vyvolá, podporuje, propaguje nebo praktikuje soulož mezi osobami stejného pohlaví a jiné nemravné chování. Za nemravné chování se dal považovat i mimomanželský sex. Proti zákonu protestovali aktivisté i jejich spojenci, jak v Nikaragui, tak před velvyslanectvími v zahraničí, přesto jej prezidentka Violeta Chamorro v červenci 1992 podepsala .\n\nV listopadu 1992 koalice známá jako Kampaň za sex bez předsudků složená z advokátů, gay a lesbických akvitistů sepsala žalobu k Nejvyššímu justičnímu soudu pro neústavnost tohoto ustanovení. Nejvyšší soud žalobě v březnu 1994 nevyhověl. Až teprve 1. března 2008 vznikl Nový Trestní zákoník a toto diskriminační ustanovení do něj nezahrnul, čímž dekriminalizoval mimomanželský a stejnopohlavní sexuální styk.\n\nPodle statistického šetření Pew Research Center konaného mezi 9. listopadem a 13. prosincem 2013 16 % Nikaraguanců podporuje stejnopohlavní manželství, zatímco 77 % je proti..\n\nLGBT práva v amerických zemích\n"}
{"id": "1060934", "url": "https://cs.wikipedia.org/wiki?curid=1060934", "title": "Genisteae", "text": "Genisteae\n\nGenisteae je tribus (seskupení rodů) čeledi bobovité dvouděložných rostlin. Zahrnuje více než 550 druhů ve 25 rodech a je rozšířen zejména ve Středomoří a jižní Africe. Z české květeny sem patří čilimník, janovec metlatý, čilimníček, kručinka a zdomácnělá lupina mnoholistá. Mezi běžně pěstované dřeviny náleží štědřenec.\n\nZástupci tribu \"Genisteae\" jsou trnité či beztrnné byliny a keře, řidčeji i stromy. Listy jsou jednoduché, trojčetné nebo dlanitě složené, dlouze řapíkaté až přisedlé, u některých druhů redukované a nahrazené zelenými asimilujícími stonky. Palisty jsou přítomny nebo chybějí. Květy jsou uspořádané ve vrcholových či úžlabních hroznech, svazečcích či hlávkách nebo jednotlivé. U některých zástupců vyrůstají květenství na zkrácených větévkách (brachyblastech).\nKalich je zvonkovitý až trubkovitý, dvoupyský, za plodu opadavý nebo vytrvalý. U některých zástupců (hlodáš) je kalich stejně zbarvený jako koruna. Koruna je motýlovitá. Tyčinek je 10 a jsou jednobratré.\nPlodem je lusk pukající 2 chlopněmi nebo řidčeji nepukavý, obsahující 1 až 8 nebo i více semen.\n\nTribus \"Genisteae\" zahrnuje 25 rodů a asi 550 až 570 druhů. Největší rody jsou\nlupina (\"Lupinus\", asi 220 druhů), kručinka (\"Genista\", 90) a \"Argyrolobium\" (asi 100 druhů).\nTribus je rozšířen ve Středomoří a jihozápadní Asii, na Kanárských ostrovech, v Africe, na Madagaskaru a v Americe. Nejvíce druhů se vyskytuje ve Středomoří. Další centrum je v jižní Africe, kde se vyskytují rody \"Argyrolobium\", \"Dichilus\", \"Melolobium\" a \"Polhillia\". Nejrozsáhlejší areál výskytu má rod lupina (\"Lupinus\"), který se vyskytuje ve Středomoří, v horách tropické východní Afriky, v Severní Americe a v horách a v jižní části Jižní Ameriky.\n\nNěkteré rody přesahují ze Středomoří nebo z jižní Afriky i do hor tropické Afriky, rod \"Argyrolobium\" je zastoupen i na Madagaskaru. V Severní a Střední Americe se vyskytuje pouze rod lupina. V jižní části jihoamerických And rostou dva druhy rodu \"Anarthrophyllum\". Rod \"Sellocharis\" je vázaný na jihoamerické pampy.\n\nV České květeně je tribus \"Genisteae\" zastoupen vcelku hojně. Vyskytuje se zde 5 druhů čilimníčku (\"Chamaecytisus\"), 3 druhy rodu \"Cytisus\" – janovec metlatý (\"Cytisus scoparius\"), čilimník poléhavý (\"Cytisus procumbens\") a čilimník černající (\"Cytisus nigricans\") a 3 druhy kručinky (\"Genista\"). Zdomácněla zde lupina mnoholistá (\"Lupinus polyphyllus\") a občas zplaňují pěstované druhy štědřenec odvislý (\"Laburnum anagyroides\") a kručinka křídlatá (\"Genista sagitatta\").\n\nV květeně Evropy se vyskytuje celkem rodů. Hlavní centra druhového bohatství jsou v jihozápadní Evropě a na Balkáně. Mimo rodů domácích i v české květeně jsou zde několika druhy zastoupeny rody čilimka (\"Calicotome\"), hlodáš (\"Ulex\"), lupina (\"Lupinus\"), štědřenec (\"Laburnum\"), \"Echinospartum\", \"Adenocarpus\", \"Argyrolobium\", \"Retama\" a \"Stauracanthus\", jediným druhem jsou zastoupeny peterovka dalmatská (\"Petteria ramentacea\"), vítečník sítinovitý (\"Spartium junceum\"), erinacea trnitá (\"Erinacea anthyllis\"), \"Cytisophyllum sessilifolium\", \"Gonocytisus angulatus\" a \"Podocytisus caramanicus\".\n\nVymezení některých rodů tribu \"Genisteae\" je dosud neustálené či nedořešené. V rámci české květeny se to týká zejména rodu \"Cytisus\" (čilimník), který bývá pojímán různě široce a bývají od něj oddělovány další rody: \"Chamaecytisus\" (čilimníček), \"Lembotropis\" (čilimníkovec), \"Sarothamnus\" (janovec), \"Corothamnus\" (kručinkovec) aj.\n\nPodle výsledků fylogenetických studií tvoří bazální větve tohoto tribu rod \"Lupinus\" a jihoafrické rody \"Melolobium\" a \"Dichilus\", které byly v minulosti řazeny do tribu \"Crotalarieae\". Podobnost mezi lupinou (\"Lupinus\") a severoamerickými rody baptisie (\"Baptisia\") a vlčinec (\"Thermopsis\") z tribu \"Thermopsideae\" je dána souběžným ekologickým vývojem a tyto dvě skupiny nejsou bezprostředně příbuzné.\n\n\nSemena některých druhů lupin byla již za časů starověku používána jako potravina. Některé druhy mají význam jako pícniny. Lupina mnoholistá a její kříženci jsou pěstovány jako okrasné vytrvalé byliny. Z okrasných dřevin se v České republice pěstují zejména štědřence (\"Laburnum\"), řidčeji i čilimníky (\"Cytisus\"), janovec metlatý (\"Cytisus scoparius\"), čilimníčky (\"Chamaecytisus\") a kručinky, výjimečně i vítečník sítinovitý (\"Spartium junceum\"), hlodáš (\"Ulex\"), peterovka dalmatská (\"Petteria ramentacea\") a čilimka (\"Calicotome\"). Erinacea trnitá (\"Erinacea anthyllis\") je atraktivní skalnička.\n\n\"Adenocarpus\", \"Anarthrophyllum\", \"Argyrocytisus\", \"Argyrolobium\", \"Calicotome\", Chamaecytisus, \"Cytisophyllum\", \"Cytisus\", \"Dichilus\", \"Echinospartum\", \"Erinacea\", \"Genista\", \"Gonocytisus\", \"Hesperolaburnum\", \"Laburnum\", \"Lembotropis\", \"Lupinus\", \"Melolobium\", \"Petteria\", \"Podocytisus\", \"Polhillia\", \"Retama\", \"Sellocharis\", \"Spartium\", \"Stauracanthus\", \"Ulex\"\n"}
{"id": "1060935", "url": "https://cs.wikipedia.org/wiki?curid=1060935", "title": "Spartan (odrůda jablek)", "text": "Spartan (odrůda jablek)\n\nSpartan (\"Malus domestica\" 'Spartan ') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září nebo říjnu, skladovatelné jsou do března, nesmějí před sklizní na stromě přezrát. \n\nByla vyšlechtěna v roce 1926, v Kanadě, v Summerland Research Station, BC, šlechtitelem R. C. Palmerem. Odrůda vznikla zkřížením odrůd 'McIntosh' a někdy je uváděn 'Newtown Pippin'. Jiné zdroje uvádí druhou odrůdu jako neznámou, s tím, že genetické analýzy popřely Newtown Pippin jako druhou odrůdu.\n\nPlody silně propadávají a v pozdějších letech je výrazný sklon k drobnoplodosti. Částečně samosprašná diploidní odrůda podle některých zdrojů. Podle jiných zdrojů je cizosprašná.\n\nRůst odrůdy je střední, později slabý. Koruna je menší, spíše kulovité, řídké. Pravidelný řez je vhodný, probírka plodů žádoucí.\n\nPlodí brzy, bohatě a střídavě.\n\nPlod je kulatý, střední při velké úrodě menší. Slupka hladká, ojíněná, tmavě červené zbarvení se mění na nafialovělé. Dužnina je bílá se sladce navinulou chutí.\n\nOdrůda je podle některých zdrojů silně náchylná k strupovitosti jabloní, silně náchylná k nektriové rakovině jabloní. Je středně odolná k padlí a bakteriální spále růžovitých. Vyžaduje chemickou ochranu.\n\nJe vhodná ke skladování. Odrůdu lze použít do teplejších a chráněných stanovišť středních poloh, do vlhkých a úrodných půd. Je doporučováno pěstování odrůdy na slabých podnožích a v tvarech štíhlé vřeteno, vřetenovitý zákrsek, zákrsek, čtvrtkmen. . \n"}
{"id": "1060938", "url": "https://cs.wikipedia.org/wiki?curid=1060938", "title": "Donald Judd", "text": "Donald Judd\n\nDonald Judd (3. června 1928 – 12. února 1994) byl americký minimalistický sochař a malíř.\n\nNarodil se roku 1928 ve městě Excelsior Springs v americkém státě Missouri. Původně studoval na College of William & Mary, později však přešel na Columbia University, kde studoval filosofii. Nejprve se věnoval abstraktnímu expresionistickému malířství a počátkem šedesátých let začal upředňostňovat sochařství. Věnoval se převážně práci s pevnými geometrickými formami. Mezi materiály, ze kterých svá díla tvořil, patřilo například plexisklo či korozivzdorná ocel. Přestože byl označován za minimalistu, sám tento výraz neuznával a označoval se za empiristu. Zemřel roku 1994 na Manhattanu ve věku 65 let.\n"}
{"id": "1060945", "url": "https://cs.wikipedia.org/wiki?curid=1060945", "title": "Spalord", "text": "Spalord\n\nSpalord (\"Malus domestica\" 'Spalord ') je ovocný strom, kultivar druhu jabloň domácí z čeledi růžovitých. Plody se sklízí v září, skladovatelné jsou do ledna.\n\nByla vyšlechtěna v ČR, ve VŠÚO Holovousy s.r.o. Odrůda vznikla zkřížením odrůd 'Lord Lambourne' a 'Spartan'.\n\nPlody, zejména na sušším stanovišti silně propadávají.\n\nRůst odrůdy je střední. Koruna je rozložitá. Pravidelný řez je vhodný, zvláště letní. Plodonosný obrost tvoří kratší letorosty.\n\nPlodí brzy, bohatě a při dobré péči pravidelně.\n\nPlod je kulatý, velký. Slupka hladká, ojíněná, žlutozelené zbarvení překrývá tmavě červené nebo nafialovělé líčko. Dužnina je krémová se sladce navinulou chutí.\n\nOdrůda je podle některých zdrojů málo trpí strupovitostí jabloní a je odolná k padlí.\n\nJe vhodná ke skladování. Odrůdu lze použít do středních a vyšších poloh, do vlhkých půd. Je doporučována zálivka.\n"}
{"id": "1060946", "url": "https://cs.wikipedia.org/wiki?curid=1060946", "title": "Francouzská biskupská konference", "text": "Francouzská biskupská konference\n\nFrancouzská biskupská konference (franc. \"Conférence des évêques de France\") je biskupská konference složená z biskupů francouzských diecézí. Biskupové francouzských zámořských teritorií jsou členy Pacifické biskupské konference.\n\nČlenové biskupské konference dle kánonu 447 CIC: \"ve vzájemném spojení vykonávají pastorační úkoly ve prospěch křesťanů na svém území, k dosahování vyššího dobra, které lidem poskytuje církev podle norem práva, zvláště apoštolským působením vhodně přizpůsobeným době a místu\". Biskupská konference je církevní právnickou osobou zřizovanou Apoštolským stolcem, Její charakter a činnost upravuje Kodex kanonického práva, konkrétně zejména kánony 447-459.\n\nBiskupské konference v jednotlivých evropských státech zastřešuje Rada evropských biskupských konferencí (CCEE).\n\n\n\n"}
{"id": "1060947", "url": "https://cs.wikipedia.org/wiki?curid=1060947", "title": "Sparjon", "text": "Sparjon\n\nSparjon (\"Malus domestica\" 'Sparjon ') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, skladovatelné jsou do března.\n\nByla vyšlechtěna v ČR. Odrůda vznikla zkřížením odrůd 'Jonared' a 'Spartan'.\n\nRůst odrůdy je střední. Pravidelný řez je vhodný, zvláště letní. Plodonosný obrost tvoří kratší letorosty.\n\nPlodí brzy, bohatě a při probírce plůdků i pravidelně.\n\nPlod je ploše kulatý, střední. Slupka drsná, žlutozelené zbarvení překrývá tmavě červené zbarvení. Dužnina je bílá se sladce navinulou chutí.\n\nOdrůda je podle některých zdrojů trpí strupovitostí jabloní středně a je středně odolná k padlí.\n\nJe vhodná ke skladování. Odrůdu lze použít do středních a teplých poloh.\n"}
{"id": "1060950", "url": "https://cs.wikipedia.org/wiki?curid=1060950", "title": "Titulární kostel", "text": "Titulární kostel\n\nTitulární kostel ( \"titulus ecclesiae\") je farním kostelem v místní římské církvi, který patří do římské diecéze a je papežem udělený kardinálovi-knězi.\n\nTímto způsobem se kardinál stává „farářem“ v římské diecézi a patří mezi kardinály-kněze. Fakticky však nevykonává službu jako farní kněz, ale má jiné povinnosti, většinou jako diecézní biskup nebo v Římské kurii. Skutečnou pastorační péči o farní společenství vykonává místní kněz, zatímco kardinál je spíše ve funkci patrona farnosti. Prostřednictvím titulárního kostela je kardinál-kněz v úzkém vztahu s papežem a ostatními kardinály, který přináší do svého diecézního společenství.\n\n\n"}
{"id": "1060951", "url": "https://cs.wikipedia.org/wiki?curid=1060951", "title": "Karel Zdeněk Líman", "text": "Karel Zdeněk Líman\n\nKarel Zdeněk Líman (3. března 1855 Mladá Boleslav - 29. července 1929 Brašov, Rumunské království), byl český architekt, který pracoval ve službách rumunského královského dvora.\n\nPocházel z rodiny tesaře Václava Límana z Nemyslovic. I jeho děd byl tesařem. Po absolvování gymnázia v Mladé Boleslavi studoval na Polytechnickém ústavu v Praze a na Stavební akademii v Mnichově (Bauakademie in München).\n\nV letech 1879-1884 pracoval ve Vídni v architektonickém ateliéru Fellner a Helmer. V roce 1884 rovněž navrhl rodinný dům pro svého otce v Mladé Boleslavi. Předpokládá se, že je též autorem návrhu rodinné hrobky v Mladé Boleslavi. V době svého vídeňského pobytu byl členem Sokola a působil také v českém ochotnickém divadelním sdružení \"Pokrok\".\n\nV roce 1884 přesídlil do Bukurešti, kde byl zaměstnán na ministerstvu kultury a veřejného vzdělávání. V roce 1894 vstoupil do služeb královského domu. V letech 1894 - 1904 dohlížel na stavby, které pro královskou rodinu realizoval francouzský architekt André Lecomte du Noüy. V roce 1904 se stal jeho pomocníkem při rekonstrukci kostela Tří Hierarchů a kostela svatého Mikuláše v Jasy. V tomto roce byl jmenován vedoucím královské architektonické kanceláře. Tuto funkci vykonával až do své smrti.\n\nMezi jeho nejvýznamnější realizace patří:\n\n\nDílu Karla Zdeňka Límana jsou věnovány dva díly televizního seriálu \"Šumné stopy\" architekta Davida Vávry a režiséra Radovana Lipuse:\n\n\n"}
{"id": "1060952", "url": "https://cs.wikipedia.org/wiki?curid=1060952", "title": "Siaka Tiéné", "text": "Siaka Tiéné\n\nSiaka Chico Tiéné (* 22. února 1982, Abidžan) je fotbalový obránce z Pobřeží slonoviny, v současnosti hráč klubu Montpellier HSC. Nastupuje i za fotbalovou reprezentaci Pobřeží slonoviny.\nMimo Pobřeží slonoviny hrál v Jihoafrické republice a ve Francii.\nV A-mužstvu Pobřeží slonoviny debutoval v roce 2000.\n\nZúčastnil se Mistrovství světa 2010 v Jihoafrické republice.\n\nZúčastnil se několika Afrických pohárů národů, mj. i Afrického poháru národů 2015 v Rovníkové Guineji, kde se s týmem probojoval do finále proti Ghaně a získal zlatou medaili.\n\n"}
{"id": "1060953", "url": "https://cs.wikipedia.org/wiki?curid=1060953", "title": "Barnett Newman", "text": "Barnett Newman\n\nBarnett Newman (29. ledna 1905 – 4. července 1970) byl americký malíř a sochař, představitel abstraktního expresionismu.\n\nNarodil se roku 1905 v New Yorku židovským rodičům, kteří se sem přestěhovali z Polska. Již od dětství se Newman zajímal o umění a na střední škole začal docházet na hodiny kreslení. Později studoval na City College of New York a později začal pracovat v podniku svého otce. Předtím, než se proslavil jako výtvarník, se věnoval pedagogické činnosti a přispíval do různých katalogů uměleckých děl. Důležitým zlomem v jeho kariéře byl infarkt, který utrpěl roku 1957. Poté se věnoval převážně tvorbě černobílých obrazů inspirovaných holokaustem. Názvy svým obrazům dával podle různých událostí. Zemřel na srdeční zástavu v roce 1970 v New Yorku.\n\n"}
{"id": "1060960", "url": "https://cs.wikipedia.org/wiki?curid=1060960", "title": "Ťin-ning", "text": "Ťin-ning\n\nŤin-ning () je okres na jihozápadě Čínské lidové republiky, je nejjižnější částí městské prefektury Kchun-ming v provincii Jün-nan. do roku 1973 byl jedním z okresů provincie Che-pej. Okres má rozlohu 1391 čtverečních kilometrů a v roce 2003 v něm žilo 270 tisíc obyvatel.\n\nV okresu Ťin-ning se narodil admirál a mořeplavec Čeng Che (1371–1433/35).\n"}
{"id": "1060962", "url": "https://cs.wikipedia.org/wiki?curid=1060962", "title": "Junior Tallo", "text": "Junior Tallo\n\nGadji Celi Carmel Junior Tallo známý i jako Junior Tallo (* 21. prosince 1992, Magbehigouepa) je fotbalový záložník z Pobřeží slonoviny, v současnosti hráč klubu AS Roma, odkud hostuje v SC Bastia. Nastupuje i za fotbalovou reprezentaci Pobřeží slonoviny.\n\nV A-mužstvu Pobřeží slonoviny debutoval 11. 10. 2014 v kvalifikačním zápase proti týmu DR Kongo (výhra 2:1).\n\nZúčastnil se Afrického poháru národů 2015 v Rovníkové Guineji, kde s týmem získal zlatou medaili. Ve\nfinálovém utkání proti Ghaně se po výsledku 0:0 rozhodovalo v penaltovém rozstřelu, který skončil poměrem 9:8. Tallo svůj penaltový pokus neproměnil.\n\n"}
{"id": "1060966", "url": "https://cs.wikipedia.org/wiki?curid=1060966", "title": "Vlastimil Koubek", "text": "Vlastimil Koubek\n\nVlastimil Koubek (17. března 1927 – 15. února 2003) byl český architekt žijící ve Spojených státech amerických. Narodil se v Brně a studoval architekturu na VUT. Po dokončení studií pracoval pro různé firmy jako architekt kancelářských budov. V říjnu roku 1948 emigroval do Spojeného království. Zde se setkal se svou pozdější manželkou, která sem odjela z Prahy. Roku 1952 spolu odjeli do New Yorku, kde roku 1957 založil vlastní architektonickou firmu Koubek Architects. Je například architektem budovy Legg Mason Building v Baltimoru. Zemřel v roce 2003 na rakovinu.\n"}
{"id": "1060968", "url": "https://cs.wikipedia.org/wiki?curid=1060968", "title": "Rudolfsheim-Fünfhaus", "text": "Rudolfsheim-Fünfhaus\n\nRudolfsheim-Fünfhaus () je 15. vídeňský obvod. Nachází se v centrální části Vídně, západně od Vídeňského 1. obvodu. V Rudolfsheim-Fünfhausu, který má rozlohu 3,92 km, žilo k 1. lednu 2014 celkem 74 791 obyvatel.\n\nNa východě hraničí Rudolfsheim-Fünfhaus se 6. a 7. obvodem, na jihu s 12. a 13. obvodem, na západě se 14. obvodem a na severu se 16. obvodem. Jeho severní hranici tvoří Gablenzgasse a východní okružní třída Gürtel (Neubaugürtel, Mariahilfer Gürtel a Sechshauser Gürtel). Na jihu jej ohraničuje řeka Vídeňka (Wien) a na západě Mariahilfer Straße, Winckelmannstraße, Linzer Straße, Johnstraße, Fenzlgasse, Beckmanngasse, Hütteldorfer Straße, Schanzstraße a Ibsenstraße. Obvod tvoří části Rudolfsheimu (Braunhirschen, Reindorf a Rustendorf), Fünfhausu a Sechshausu.\n\nPo bitvě u Vídně vznikly vesnice Reindorf, Braunhirschen a Rustendorf, jež byly v roce 1863 připojeny k obci Rudolfsheim – pojmenované po korunním princi Rudolfovi.\n\nV 19. století se Rudolfsheim značně rozrostl a v roce 1890 byl společně s blízkými obcemi Fünfhaus a Sechshaus sloučen s Vídní. Ze severní a východní části Fünfhausu vznikl 15. obvod, z oblasti Rudolfsheimu a Sechshausu 14. obvod jménem Rudolfsheim.\n\nV roce 1938 došlo ke spojení Rudolfsheimu a Fünfhausu do 15. obvodu, zatímco zbytek 14. obvodu byl začleněn do 13. obvodu. Od roku 1957 nese 15. obvod název Rudolfsheim-Fünfhaus.\n\nV 90. letech minulého století došlo k několika menším úpravám hranic obvodu.\n\nV letech 1871–1938 stála v Turnergasse synagoga, která však nepřežila řádění o křišťálové noci – stejně jako dalších 91 vídeňských synagog.\n"}
{"id": "1060974", "url": "https://cs.wikipedia.org/wiki?curid=1060974", "title": "Fred Sandback", "text": "Fred Sandback\n\nFred Sandback, rodným jménem Frederick Lane Sandback (29. srpna 1943 – 23. června 2003) byl americký minimalistický sochař.\n\nNarodil se roku 1943 ve vesnici Bronxville ve státě New York. Původně se zajímal o hudbu a sestrojil také několik hudebních nástrojů (banja a dulcimery). V roce 1966 získal diplom z filosofie na Yaleově univerzitě, o tři roky později zde pak dokončil studium sochařství. Mezi jeho učitele patřili například Robert Morris a Donald Judd. Jeho tvorba spočívala převážně v dílech vytvořených za pomoci barevných nití. Roku 2003 spáchal ve svém newyorském ateliéru sebevraždu.\n\n"}
{"id": "1060982", "url": "https://cs.wikipedia.org/wiki?curid=1060982", "title": "Währing", "text": "Währing\n\nWähring () je 18. vídeňský obvod. Nachází se v severozápadní části města, na okraji Vídeňského lesa. Vznikl v roce 1892 spojením starších předměstí (\"Vorstädte\"): Währing, Weinhaus, Gersthof, Pötzleinsdorf, Neustift am Walde a Salmannsdorf.\n\nV tomto obvodě o rozloze 6,28 km žilo k 1. lednu 2014 celkem 48 365 obyvatel.\n\nWähring se rozkládá v severozápadní části hlavního města, na svazích Vídeňského lesa mezi okružní třídou Gürtel a Höhenstraße. Na severu hraničí s 19. obvodem Döbling, na jihu s 9. obvodem Alsergrund a na jihu a na západě se 17. obvodem Hernals.\n\nPrvní písemná zmínka o Währingu (tehdy nazývaném Warich) pochází z doby kolem roku 1170.\n"}
{"id": "1060987", "url": "https://cs.wikipedia.org/wiki?curid=1060987", "title": "Carl Andre", "text": "Carl Andre\n\nCarl Andre (* 16. září 1935) je americký minimalistický sochař a básník.\n\nNarodil se roku 1935 ve městě Quincy v americkém státě Massachusetts. Studoval umění na Phillips Academy v Andoveru. Později krátce sloužil v armádě a roku 1957 se usadil v New Yorku. Již během studií se setkal s malířem Frankem Stellou, s nímž v letech 1958 až 1960 sdílel ateliér. První samostatnou výstavu měl Andre v roce 1965. Jeho manželkou byla umělkyně Ana Mendieta. Po její smrti v roce 1985 byl Andre obviněn z její vraždy, ale nakonec byl zproštěn obvinění.\n\n"}
{"id": "1060990", "url": "https://cs.wikipedia.org/wiki?curid=1060990", "title": "Hakeem Olajuwon", "text": "Hakeem Olajuwon\n\nHakeem Olajuwon (* 21. ledna 1963, Lagos) je bývalý americký basketbalový pivotman nigerijského původu. Měří 213 centimetrů.\n\nV roce 1980 odešel z Nigérie do USA, kde hrál za University of Houston. V roce 1984 ho draftoval klub National Basketball Association Houston Rockets. V roce 1986 hrál Olajuwon s Rockets finále NBA a v letech 1994 a 1995 celou soutěž vyhrál. V sezoně 1993/94 získal cenu Nejužitečnější hráč NBA, ve stejné sezóně byl také zvolen nejlépe bránícím hráčem a nejlepším hráčem finálové série (je jediným v historii NBA, který všechny tři ceny obdržel ve stejném roce). V roce 1993 získal americké občanství a byl členem mužstva známého jako \"Dream Team III\", které vybojovalo zlato na domácí olympiádě 1996. V roce 1996 byl zvolen mezi Padesát nejlepších hráčů v historii NBA. V roce 2001 přestoupil z Houstonu do týmu Toronto Raptors a o rok později ukončil kariéru. Celkově zaznamenal v NBA 26 946 bodů (průměr 21,8 na zápas) a šestkrát byl zařazen do nejlepšího týmu sezóny All-NBA Team (1987, 1988, 1989, 1993, 1994, 1997).\n\n"}
{"id": "1060993", "url": "https://cs.wikipedia.org/wiki?curid=1060993", "title": "Dmitrij Šepel", "text": "Dmitrij Šepel\n\nDmitrij Sergejevič Šepel ( ; * 8. srpna 1977 Leningrad, Ruská SFSR) je bývalý ruský rychlobruslař.\n\nV mezinárodních závodech debutoval na Mistrovství světa juniorů 1995. Ve Světovém poháru startoval od sezóně 1996/1997; tehdy se také poprvé zúčastnil seniorského evropského a světového šampionátu. Na Zimních olympijských hrách 1998 se umístil na 14. (závod na 1500 m) a 32. místě (závod na 1000 m). O několik týdnů později zvítězil na Mistrovství světa juniorů. První seniorskou medaili vybojoval v roce 1999, kdy získal bronz na Mistrovství Evropy. Roku 2001 kontinentální šampionát vyhrál. V roce 2002 startoval na zimní olympiádě v Salt Lake City (5000 m – 4. místo, 10 000 m – 6. místo, 1500 m – 11. místo) a přivezl si bronz z Mistrovství Evropy a stříbro z vícebojařského světového šampionátu. Na ZOH 2006 byl pátý ve stíhacím závodě družstev a v jediném individuálním startu na 1500 m se umístil na 21. příčce. Poslední závody absolvoval na začátku sezóny 2006/2007.\n"}
{"id": "1060997", "url": "https://cs.wikipedia.org/wiki?curid=1060997", "title": "Hervé Renard", "text": "Hervé Renard\n\nHervé Renard (* 30. září 1968 Aix-les-Bains) je bývalý francouzský fotbalový obránce a později fotbalový trenér.\n\nStal se prvním trenérem, který vyhrál Africký pohár národů se dvěma různými mužstvy. Dokázal přivést k titulu Zambii v roce 2012 a Pobřeží slonoviny v roce 2015.\n\n"}
{"id": "1061006", "url": "https://cs.wikipedia.org/wiki?curid=1061006", "title": "Frank Stella", "text": "Frank Stella\n\nFrank Stella (* 12. května 1936) je americký minimalistický malíř a sochař. Narodil se ve městě Malden v americkém státě Massachusetts rodičům italského původu. Studoval umění na Phillips Academy v Andoveru. Později studoval historii na Princetonské univerzitě. Již během studií v Andoveru se setkal se sochařem Carlem Andrem, s nímž v letech 1958 až 1960 sdílel ateliér. Rovněž se věnoval pedagogické činnosti.\n"}
{"id": "1061011", "url": "https://cs.wikipedia.org/wiki?curid=1061011", "title": "Svatý Placid", "text": "Svatý Placid\n\nSvatý Placid může být:\n\n"}
{"id": "1061023", "url": "https://cs.wikipedia.org/wiki?curid=1061023", "title": "Litomyšlský úval", "text": "Litomyšlský úval\n\nLitomyšlský úval je geomorfologický okrsek v severovýchodní části Loučenské tabule, ležící v okresech Ústí nad Orlicí a Svitavy v Pardubickém kraji.\n\nÚzemí okrsku se nachází zhruba mezi sídly Týnišťko (na severozápadě), Choceň (na severu), Voděrady a Mikuleč (na východě), Vendolí (na jihovýchodě), Sebranice (na jihu), Vidlatá Seč a Javorník (na západě). Uvnitř okrsku leží titulní město Litomyšl, další město Vysoké Mýto, větší obce Dolní Újezd, Osík, Janov a Čistá, částečně obec Sloupnice.\nOkrsek Litomyšlský úval (dle značení Jaromíra Demka VIC–3B–4) geomorfologicky náleží do celku Svitavská pahorkatina a podcelku Loučenská tabule.\n\nPodle alternativního členění Balatky a Kalvody se Litomyšlský úval dále člení na podokrsky: Trstěnický úval na západě, Sloupnický úval na východě a Vysokomýtská kotlina na severu.\n\nÚval sousedí s dalšími okrsky Svitavské pahorkatiny: Vraclavský hřbet a Novohradská stupňovina na západě, Poličská tabule na jihu, Kozlovský hřbet na východě. Dále sousedí s celky Orlická tabule na severu a Východolabská tabule na severozápadě.\n\nNejvyšším bodem Litomyšlského úvalu je vrstevnice (525 m n. m.) na jižním pomezí s Poličskou tabulí a Kozlovským hřbetem.\n\n"}
{"id": "1061025", "url": "https://cs.wikipedia.org/wiki?curid=1061025", "title": "Sluneční buk", "text": "Sluneční buk\n\nSluneční buk (nebo též Buk u křížku na Pekelském vrchu) je památný strom buku lesního (\"\") rostoucí na úbočí Pekelského vrchu ve Frýdlantském výběžku Libereckého kraje na severu České republiky. Lokalita, kde strom roste, je součástí katastrálního území města Raspenava. Od tohoto sídla je přístupný po cestě, a to jednak z jižně položeného Luhu nebo z východně se nacházejícího Pekla. Strom současně roste na jihozápadní hranici přírodního parku Peklo a je součástí tohoto chráněného území. Jedinec dosahuje výšky 25 metrů a obvod jeho kmene činí 532 centimetrů.\n\nK vyhlášení památkové ochrany stromu došlo na základě rozhodnutí městského úřadu ve Frýdlantě vydané 28. prosince 2001, jež nabylo účinnosti 22. ledna 2002.\n\nU stromu se nachází \"Sluneční kříž\", někdy zvaný též \"Luisin sluneční kříž\". Je od něj výhled do okolí. Jméno kříže odkazuje na Luisu Richterovou, manželku majitele zdejší továrny Richtera. Kříž původně stával v Luisině rodišti u Litoměřic. Odtud jej ale Luisa nechala převézt, zrestaurovat a osadit na současném místě.\n\n"}
{"id": "1061029", "url": "https://cs.wikipedia.org/wiki?curid=1061029", "title": "Eskil Ervik", "text": "Eskil Ervik\n\nEskil Ervik (* 11. ledna 1975 Trondheim) je bývalý norský rychlobruslař.\n\nV roce 1994 se zúčastnil svého jediného juniorského světového šampionátu. Na mezinárodní scéně závodil pravidelně od sezóny 1995/1996, kdy poprvé startoval ve Světovém poháru a kdy také absolvoval seniorské Mistrovství Evropy. Na Mistrovství světa ve víceboji 1999 vybojoval bronzovou medaili, kterou o rok později doplnil stříbrem z kontinentálního šampionátu. Startoval na Zimních olympijských hrách 2002 (1500 m – 35. místo, 5000 m – 21. místo). V dalších letech pomohl norskému týmu k bronzu na MS 2005 a rovněž si dobruslil pro stříbro na ME 2006. Na zimní olympiádě 2006 skončil čtvrtý (stíhací závod družstev), desátý (5000 m) a jedenáctý (10 000 m). Kariéru ukončil po sezóně 2006/2007, nicméně v roce 2009 se k bruslení dočasně vrátil. Ve druhé polovině toho roku absolvoval několik národních závodů, norský šampionát a jednou také startoval ve Světovém poháru.\n\n"}
{"id": "1061031", "url": "https://cs.wikipedia.org/wiki?curid=1061031", "title": "Chancel Mbemba Mangulu", "text": "Chancel Mbemba Mangulu\n\nChancel Mbemba Mangulu (* 8. srpna 1994, Kinshasa, Zaire, dnešní DR Kongo) je fotbalový obránce a reprezentant z Demokratické republiky Kongo. Od roku 2015 působí v klubu Newcastle United.\n\nChancel hrál fotbal ve své vlasti mj. v klubu MK Étanchéité, odkud v roce 2012 zamířil do Evropy do belgického popředního klubu RSC Anderlecht. V roce 2015 odešel do Anglie do týmu Newcastle United.\n\nV A-mužstvu DR Kongo debutoval v roce 2012.\n\nZúčastnil se Afrického poháru národů 2015, s týmem získal bronzovou medaili.\n\n"}
{"id": "1061034", "url": "https://cs.wikipedia.org/wiki?curid=1061034", "title": "Sam Ulano", "text": "Sam Ulano\n\nSam Ulano (12. srpna 1920 – 1. ledna 2014) byl americký jazzový bubeník, učitel a instruktor hry na bicí. Narodil se v New Yorku jako jeden z devíti dětí. Na bicí začal hrát ve svých třinácti letech. Již v sedmnácti se začal věnovat vyučování hry na bicí. Jeho kariéru přerušil nástup do armády v roce 1942. V letech 1947 až 1951 studoval na Manhattan School of Music. V roce 1981 odehrál jeden koncert s anglickou post-punkovou hudební skupinou Public Image Ltd. Zemřel v roce 2014 ve věku 93 let.\n\n"}
{"id": "1061040", "url": "https://cs.wikipedia.org/wiki?curid=1061040", "title": "Amund Sjøbrend", "text": "Amund Sjøbrend\n\nAmund Martin Sjøbrend (* 1. prosince 1952 Sør-Odal) je bývalý norský rychlobruslař.\n\nV roce 1972 startoval na prvním pořádaném Mistrovství světa juniorů, kde skončil na čtvrté příčce; o rok později byl pátý. První velkou medaili, stříbrnou, vybojoval na seniorském Mistrovství Evropy 1974. Zúčastnil se Zimních olympijských her 1976, kde skončil desátý (závod na 10 000 m) a třináctý (závod na 5000 m). Na evropských i světových šampionátech se ve druhé polovině 70. let pohyboval výsledkově v první desítce – nejlépe byl bronzový na ME 1977. Vrcholem jeho kariéry však byla sezóna 1980/1981, kdy zvítězil ve víceboji na Mistrovství Evropy i světa. V dalších letech již startoval pouze na menších závodech a norských šampionátech, sportovní kariéru ukončil v roce 1984.\n\nV roce 1981 získal cenu Oscara Mathisena.\n\n"}
{"id": "1061047", "url": "https://cs.wikipedia.org/wiki?curid=1061047", "title": "Cédric Mongongu", "text": "Cédric Mongongu\n\nCédric Mongongu (* 22. června 1989, Kinshasa, Zaire, dnešní DR Kongo) je francouzsko-konžský fotbalový obránce. Od roku 2011 působí v klubu Evian Thonon Gaillard FC.\nV A-mužstvu DR Kongo debutoval v v roce 2008.\n\nZúčastnil se Afrického poháru národů 2015, kde s týmem získal bronzovou medaili.\n\n"}
{"id": "1061052", "url": "https://cs.wikipedia.org/wiki?curid=1061052", "title": "Kostel svaté Anny (Kadaň)", "text": "Kostel svaté Anny (Kadaň)\n\nKostel svaté Anny je utrakvistický (resp. luterský) kostel ze 16. století, později katolický a dnes pravoslavný chrám Narození přesvaté Bohorodice, významná sakrální stavba Městské památkové rezervace Kadaň. Nachází se v ulici Na Příkopě.\n\nPůvodně renesanční budova kostela nahradila starší dřevěnou modlitebnu z roku 1575, která vznikla uprostřed hřbitova založeného již roku 1555. Kostel, vystavěný před Prunéřovskou branou, sloužil zdejší farnosti české utrakvistické církve, resp. kadaňským luteránům. Dnešní stavba získala v průběhu 18. století barokní vzezření. Od roku 1950 má od kadaňské farnosti římskokatolické církve kostel propůjčený k bohoslužbám pravoslavná církev (a je označován jako chrám Narození přesvaté Bohorodice). Kdysi předměstský kostel je situován na Löschnerově náměstí, na souběhu ulic Boženy Němcové, Sokolovská a Pastýřská studánka.\n\nKostel byl vystavěn v 90. letech 16. století. Kadaňským utrakvistům a luteránům sloužil kostel do roku 1621, kdy jim byl úředně zkonfiskován, zavřen a zapečetěn. Krátce poté získal nové patrocinium svaté Anny a dlouhá léta fungoval jako katolický hřbitovní kostel. V dubnu 1627 byly z kostela odvezeny varhany, jež byly umístěny do františkánského kostela Čtrnácti sv. Pomocníků. Přestože byl kostel užíván zdejší katolickou farností, velmi chátral a jeho poškozená západní věž musela být stržena a na jejím místě byla roku 1713 postavena věž nová. Roku 1786 se kostel stal obětí ničivého požárů. Znovu byl vysvěcen až 25. srpna 1804 litoměřickým biskupem Leopoldem Chlumčanským z Přestavlk a Chlumčan. Přilehlý hřbitov zanikl roku 1883 a byl přeměněn na park („Schmeykalovy sady“). Během asanace hřbitova došlo ke zničení několika desítek unikátních renesančních náhrobků luteránských měšťanů z doby předbělohorské.\n\nPo roce 1950, v souvislosti s předáním kostela pravoslavné církvi, došlo také k radikální přeměně jeho interiéru. Z původního mobiliáře, jenž byl z velké části odstraněn, lze v kostele vidět obraz svaté Anny Samotřetí, který pochází z roku 1851 a je na něm signatura malíře Leopolda Täublingera.\n\nV letech 2002 až 2007 prošel kostel rozsáhlými opravami průčelí, interiéru a krovů, byla také položena nová střešní krytina. V letech 2014 až 2015 vznikla před chrámovým portálem v rámci úprav Löschnerova náměstí výrazná piazzetta s kašnou. Kostelu svaté Anny se tak konečně dostalo důstojného okolí.\n\nKadaňští evangelíci (utrakvisté i luteráni) konali od roku 1596 veřejnou sbírku na zvony pro svůj kostel. Už 19. května 1610 odlil zvonař Christoph Wikolf z Marienbergu menší zvon, podle manželky faráře Johanna Vicinia nazvaný „Magdalena“ (ta na něm totiž 29. května t. r. poprvé zvonila tzv. klekání). Odlití většího zvonu se však zvonaři Wikolfovi nepodařilo, neboť jakási místní čarodějnice mu prý při práci zpívala nepřejícnou čarodějnou píseň. Teprve roku 1612 zde byl instalován jiný velký zvon, který si farníci nechali přivézt povozem se šesti koňmi až ze Strakonic. Tento zvon i menší „Magdalena“ pak visely v kostelní věži až do velkého požáru roku 1786.\n\nNa místě zrušeného hřbitova rozprostírajícího se okolo kostela vznikl směrem na severovýchod v letech 1892 až 1893 veřejný park, jenž roku 1894 dostal úřední název Schmeykalovy sady (podle Franze Schmeykala, zemřel roku 1894, poslance českého zemského sněmu a německého nacionálního politika). Známý byl však spíše pod názvem Školní park. Název se následně měnil v závislosti na politických poměrech. Během roku 1948 byl přejmenován na Rooseveltovy sady, v říjnu 1952 byl název změněn na Sady pionýrů. Parku dominoval obelisk sedm metrů vysoký, který byl v srpnu 1892 vztyčen na památku kadaňských rodáků padlých ve válkách v 19. století. Později byl také doplněn o tabulku připomínající Kadaňany padlé za první světové války.\n\nNa západ od kostela byl díky štědrému daru Josefa Wilhelma Löschnera, kadaňského rodáka, dne 8. května 1878 slavnostně otevřen městský park, pojmenován jako Löschnerovy sady. Uprostřed parku stával mohutný obelisk s Löschnerovou pamětní deskou – ten byl odstraněn roku 1945, nový památník pak byl odhalen v roce 2009. Tehdy také začala rozsáhlá rekonstrukce tohoto veřejného prostoru, jenž opět nese název Löschnerovo náměstí, dokončená v letech 2014 až 2015.\n\n\n"}
{"id": "1061058", "url": "https://cs.wikipedia.org/wiki?curid=1061058", "title": "Firmin Ndombe Mubele", "text": "Firmin Ndombe Mubele\n\nFirmin Ndombe Mubele (* 17. dubna 1994) je fotbalový útočník a reprezentant z Demokratické republiky Kongo. Od roku 2010 působí v klubu AS Vita Club.\n\nFirmin Ndombe Mubele hraje fotbal ve své vlasti od roku 2013 v klubu AS Vita Club.\n\nV A-mužstvu DR Kongo debutoval v v roce 2013.\n\nZúčastnil se Afrického poháru národů 2015, kde s týmem získal bronzovou medaili.\n\n"}
{"id": "1061059", "url": "https://cs.wikipedia.org/wiki?curid=1061059", "title": "Ugly Kid Joe", "text": "Ugly Kid Joe\n\nUgly Kid Joe je americká rocková skupina, která vznikla v roce 1987 v Isla Vista v Kalifornii.\n\n\n"}
{"id": "1061063", "url": "https://cs.wikipedia.org/wiki?curid=1061063", "title": "Nils Aaness", "text": "Nils Aaness\n\nNils Egil Aaness (* 31. ledna 1936 Andenes) je bývalý norský rychlobruslař.\n\nPrvního světového šampionátu se zúčastnil v roce 1959. O rok později startoval na Zimních olympijských hrách 1960, kde na trati 500 m skončil na 24. místě. Jeho nejúspěšnější sezónou byl ročník 1962/1963, kdy vyhrál Mistrovství Evropy a získal bronzovou medaili na Mistrovství světa. Na ZOH 1964 byl šestnáctý na distanci 1500 m. Poslední závody absolvoval na začátku roku 1965.\n\nV roce 1963 získal cenu Oscara Mathisena.\n\n"}
{"id": "1061065", "url": "https://cs.wikipedia.org/wiki?curid=1061065", "title": "Brigittenau", "text": "Brigittenau\n\nBrigittenau () je 20. vídeňský obvod. Rozkládá se na sever od centra města, severně od 2. městského okresu Leopoldstadt, který s ním sdílí ostrovní oblast mezi Dunajem a jeho ramenem zvaným Donaukanal.\n\nV tomto hustě zalidněném obvodě, jehož rozloha činí 5,68 km, žilo k 1. lednu 2014 celkem 84 305 obyvatel.\n\nNázev Brigittenau pochází od kaple zasvěcené sv. Brigitě, jež byla postavena v letech 1645–1651 italským architektem Lucchesem.\n\nNejznámější stavbou v Brigittenau je zdejší 171 m vysoká Millennium Tower.\n\nObvod leží na severním konci širokého ostrova mezi Donaukanalem a Dunajem severovýchodně od vídeňského centra a od úzkého ostrova \"Donauinsel\". Průměrná nadmořská výška celé oblasti je 162,4 m. n. m. V dřívějších dobách se nazývala \"Unterer Werd\" tedy Dolní ostrov. Následkem regulace Dunaje v letech 1870–1875 se celá oblast značně změnila. Obvod Brigittenau zaujímá rozlohu 5,68 km, což jsou 1,4 % rozlohy Vídně. To řadí Brigittenau mezi menší vídeňské městské okresy. Vzhledem k poloze obvodu tvoří asi 21 % jeho rozlohy vodní plocha, čímž se řadí na druhé místo mezi vídeňskými obvody. Městské zeleně zde příliš není, opačně je tomu však s hustotou dopravní sítě. Brigittenau získal poměrně značnou část své pevninské plochy díky regulaci Dunaje, a proto nese řada jeho významných ulic jména členů Výboru pro regulaci Dunaje. Nejsou zde také žádné výrazné historické oblasti.\n\nNa západě tvoří hranici Brigittenau Dunajský kanál neboli \"Donaukanal\", který ho na severozápadě odděluje od 19. obvodu a na jihozápadě od 9. obvodu. Dunaj odděluje Brigittenau na severovýchodě od 21. obvodu a na východě od 22. obvodu. Jeho jižním sousedem je pak 2. obvod.\n\nPrvními známými pány zdejší oblasti byli v 11. století Babenberkové. Markrabě rakouský Leopold III. daroval roku 1096 tento majetek klášteru St. Maria Nivenburg (dnešní klášter Klosterneuburg), který sám založil.\nPrvní zmínka o zdejší oblasti zapsaná v kronice se datuje z 13. století. Vídeňané ji nazývali \"Werd\" (Ostrov). K prvním zdejším osadníkům patřili rybáři, lovci a dřevorubci. Později se zde usazovali také zahradníci a zemědělci.\n\nV letech 1463–1464 byl postaven první most přes dnešní Donaukanal (v místech, kde dnes stojí \"Schwedenbrücke\", Švédský most).\n\nBěhem prvního obléhání Vídně Turky v roce 1529 se v oblasti dunajských ostrovů odehrávaly těžké boje.\n\nV době třicetileté války (1618–1648) obsadila 9. dubna 1645 prostor \"Wolfsschanze\" (\"Vlčí šance\") švédská vojska polního maršála Torstensona, císařská armáda však Švédy během čtyřdenní bitvy vytlačila. Tehdy vznikla pověst o zdejší kapli zasvěcené sv. Brigitě, po níž bylo Brigittenau pojmenováno. Podle této pověsti, v čase bojů o \"Wolfsschanze\" zasáhla stan arcivévody Leopolda Viléma nepřátelská koule a proletěla těsně před jeho obličejem, zrovna když se věnoval modlitbě. Z vděčnosti za to, že jen o vlas unikl smrti, nechal arcivévoda později na tom místě postavit kapli ve tvaru vojenského stanu, zasvěcenou sv. Brigitě, neboť se to událo v den jejího svátku. Pověst byla písemně zaznamenána až v roce 1767.\n\nPrvní písemná zmínka přímo o Brigittenau pochází z roku 1670. Předtím se místa, kde dnes stojí, nazývala \"Im Werd\", \"Schottenau\", \"Wolfsau\" a \"Wolfsschanze\".\n\nZa druhého obléhání Vídně Turky v roce 1683 byla během těžkých bojů značně poškozena kaple sv. Brigity. V roce 1695 byla dokončena její oprava a kaple byla nově vysvěcena.\n\nV listopadu 1837 byl otevřen první úsek Severní dráhy císaře Ferdinanda mezi Floridsdorfem a Deutsch-Wagramem, čímž nastal rozvoj železnice v Rakouském císařství.\nV roce 1850 byla oblast Brigittenau mezi Donaukanalem a Dunajem spolu s Leopoldstadtem a dalšími obcemi připojena k Vídni, vznikl tak 2. vídeňský okres.\n\n24. března 1900 bylo Brigittenau na žádost místních politiků odděleno od Leopoldstadtu a prohlášeno za 20. vídeňský obvod. Až do roku 1904, kdy vznikl 21. obvod Floridsdorf, to bylo nejvyšší číslo vídeňského městského okresu.\n"}
{"id": "1061069", "url": "https://cs.wikipedia.org/wiki?curid=1061069", "title": "Carlos Lima", "text": "Carlos Lima\n\nCarlos Lima (* 20. září 1983, Kapverdy) známý jako Calú je kapverdský fotbalový záložník a reprezentant, aktuálně hraje v angolském klubu Progresso Associação do Sambizanga.\nV A-týmu Kapverd debutoval v roce 2013.\n\nZúčastnil se Afrického poháru národů 2015 v Rovníkové Guineji.\n\n"}
{"id": "1061072", "url": "https://cs.wikipedia.org/wiki?curid=1061072", "title": "Dag Fornæss", "text": "Dag Fornæss\n\nDag Fornæss (* 30. června 1948 Hamar) je bývalý norský rychlobruslař a fotbalista.\n\nNa velkých mezinárodních rychlobruslařských akcích se představil poprvé v sezóně 1968/1969, která byla také jeho nejúspěšnější, neboť vyhrál jak Mistrovství Evropy, tak Mistrovství světa. O rok později získal na kontinentálním šampionátu stříbro a na vícebojařském světovém šampionátu skončil pátý. Kromě toho startoval i na poprvé konaném Mistrovství světa ve sprintu (10. místo). V roce 1971 vybojoval zlato na Mistrovství Evropy, na Mistrovství světa ve víceboji dobruslil na čtvrté příčce. Zúčastnil se Zimních olympijských her 1972, kde skončil shodně na třináctém místě v závodech na 5000 m a na 10 000 m. Po sezóně 1971/1972 ukončil svoji rychlobruslařskou kariéru.\n\nV roce 1969 získal cenu Oscara Mathisena.\n\nJako fotbalista hrál za klub Skeid Fotball.\n\nJeho dědeček Engebret Skogen byl sportovní střelec a držitel bronzové olympijské medaile.\n\n"}
{"id": "1061074", "url": "https://cs.wikipedia.org/wiki?curid=1061074", "title": "Odaïr Fortes", "text": "Odaïr Fortes\n\nOdaïr Fortes (* 31. března 1987, Praia, Kapverdy) je kapverdský fotbalový záložník či útočník a reprezentant, v současnosti hraje v klubu Stade de Reims.\nV A-týmu Kapverd debutoval v roce 2010.\n\nZúčastnil se Afrického poháru národů 2015 v Rovníkové Guineji.\n\n"}
{"id": "1061076", "url": "https://cs.wikipedia.org/wiki?curid=1061076", "title": "Antilská biskupská konference", "text": "Antilská biskupská konference\n\nAntilská biskupská konference je římskokatolickou biskupskou konfrencí s územní působností v regionu celého Karibiku (vyjma států Kuba, Haiti a Dominikánská republika), ale i v Belize (Střední Amerika) a v Surinamu a Guyaně (Jižní Amerika). Spadá pod ní 13 nezávislých států, 6 britských zámořských území, 3 francouzské zámořské regiony a 2 zámořská společenství, 3 země Nizozemského království a 3 zvláští obce Nizozemska. \n\nNásledující tabulka zachycuje členské subjekty (kromě jednotlivých diecézí i 2 misie sui iuris) - stav v lednu 2015. \n"}
{"id": "1061077", "url": "https://cs.wikipedia.org/wiki?curid=1061077", "title": "Robert Mangold", "text": "Robert Mangold\n\nRobert Mangold (* 12. října 1937) je americký minimalistický malíř.\n\nNarodil se roku 1937 ve městě North Tonawanda v americkém státě New York. V letech 1956 až 1959 studoval umění na Cleveland Institute of Art a následně až do roku 1963 na Yaleově univerzitě. Svou první samostatnou výstavu měl v roce 1965. Téhož roku byl součástí výstavy minimalistických umělců v newyorském Židovském muzeu. Maloval abstraktní obrazy velkých rozměrů. Roku 1961 se jeho manželkou stala malířka Sylvia Plimack Mangold, jejich synem je filmový režisér a scenárista James Mangold.\n"}
{"id": "1061078", "url": "https://cs.wikipedia.org/wiki?curid=1061078", "title": "Fredebal", "text": "Fredebal\n\nFredebal, také Fredbal či Fredbalus (5. století) byl v 5. století král silingských Vandalů.\n\nVedl Silingy při ovládnutí Hispánie v roce 411, kdy se téměř polovina Hispánie vymkla římské vládě. Poté se s Silingy usadil v římské provincii Baetica (dnešní Andalusii), která se nacházela na jihu Hispánie. To se nezamlouvalo Římanům a tak západořímský císař Honorius pověřil svého švagra a vizigótského krále Athaulfa k obnovením pořádku na Pyrenejském poloostrově. Krále Fredebala se podařilo porazit až po smrti Athaulfa, kdy Vizigótské říši vládl král Wallia, ten v roce 416 Fredebala porazil a zajal. Poté ho poslal do Ravenny na dvůr římského císaře Honoria. Jeho další osud není známý.\n"}
{"id": "1061080", "url": "https://cs.wikipedia.org/wiki?curid=1061080", "title": "LGBT práva v Japonsku", "text": "LGBT práva v Japonsku\n\nLesby, gayové, bisexuálové a transsexuálové (LGBT) se v Japonsku můžou dostávat do právních komplikací neznámých pro většinové obyvatelstvo. Stejnopohlavní sexuální styk je na tomto území legální po přijetí Code civil r. 1880 s jednotným legálním věkem způsobilosti k pohlavnímu styku. Stejnopohlavní páry nemají v zemi přístup ke stejné právní ochraně, jíž se dostává párům různopohlavním. Ačkoliv japonská kultura a náboženství se k homosexualitě nestaví nijak nevraživě, jsou Japonci v náhledu na ní spíše rozpolcení. 54 % místního obyvatelstva si myslí, že homosexualita je společensky akceptovatelná, zatímco 36 % je opačného názoru (zejména starší generace). Přestože LGBT práva nejsou vůbec předmětem politických debat, mnoho otevřených LGBT osob působí v politice. Zákon umožňující transsexuálům podstupovat změnu pohlaví byl přijat r. 2008 a anti-diskriminační zákony platí v některých městech.\n\nPodle celonárodního trestního zákona je věk způsobilosti k pohlavnímu styku stanovený na 13 let. Nicméně mnoho prefektur a obcí má své vlastní zákony a vyhlášky jako například zákon na ochranu mladistvých v Tokiu zakazující plnoletým sex s osobou mladší 17 let. Kromě toho i když je celostátně legální věk způsobilosti k pohlavnímu styku 13 let, tak volit zatím smějí jenom osoby starší 20 let. Věk nabytí svéprávnosti je 20 let a pro vydání řidičského oprávnění 18 let. Podle zákona proti prostituci (1958) je zakázán pohlavní styk za úplatu nebo jakékoliv organizované zpeněžování pohlavního styku mezi mužem a ženou. O stejnopohlavním styku není zmínka, tudíž homosexuální prostituce není v Japonsku oficiálně ilegální.\n\nV tradičních japonských náboženstvích jako je šintoismus, buddhismus nebo i konfucianismus neexistuje žádný přímý zákaz homosexuálního jednání. Sodomie se stala trestnou až r. 1872 během Období Meidži v rámci westernizace a s ní souvisejícím přílivem západní kultury. Toto ustanovení mělo pouze sedmileté trvání, když jej zrušila úprava japonského práva dle vzoru Code civil r. 1880. Od té doby až dodnes nemá Japonsko žádné zákony proti homosexualitě a veškeré sexuální aktivity mezi osobami způsobilými k pohlavnímu styku v soukromí jsou bez ohledu na sexuální orientaci a pohlaví legální.\n\nAni po r. 2000 není sexuální orientace nijak zahrnuta do občanskoprávních záležitostí, což znamená, že LGBT Japonci nemají možnost právní ochrany v případě diskriminace ve všech aspektech veřejného života jako je zaměstnání, vzdělávání, bydlení, zdravotní péče a bankovnictví.\n\nNa druhou stranu jsou ale případy diskriminace příslušníků sexuálních menšin v Japonsku de facto ojedinělé. Podobně je tomu v armádě, kde na otázku Spojených států v době Clintonova prezidentování o gayích a lesbách v ozbrojených silách, bylo zodpovězeno tak, že jiná sexuální orientace a homosexuální vztahy nejsou překážkou řádného působení v bojových jednotkách.\n\nÚstava Japonského císařství garantuje všem občanům rovná práva a zakazuje jakoukoliv diskriminaci. Nicméně homosexuální a transsexuální osoby se můžou v soukromém životě setkat s fyzickým, sexuálním a psychickým násilím od svých partnerů a zákon jim negarantuje žádnou přímou ochranu. Stejnopohlavní partnerství není zahrnuté v Zákoně proti manželskému násilí a obětem schází dostatečná pomoc a podpora státu, byť je Japonsko členem United Nations International Covenant on Civil and Political Rights (ICCPR) vehementně bojujícího proti diskriminaci.\n\nZatímco v novele Zákona o rovném zacházení došlo k výslovnému zákazu sexuálního obtěžování a diskriminace na pracovišti, vláda z něj vyloučila ustanovení o diskriminaci na základě pohlaví nebo sexuální identity.\n\nV r. 1990 Japonská asociace pro gay a lesbické hnutí vyhrála soudní spor s tokijským zastupitelstvem o možnosti zákazu gayům a lesbám využívat „Metropolitan House for Youth“. Přestože soud nezaznamenal v tomto případě žádnou vládní šikanu nebo diskriminaci, tak krátce po něm vydalo Tokio vyhlášku zakazující diskriminaci na základě sexuální identity v zaměstnání.\n\nOd podzimu 2003 umožnila vládní agentura Urban Renaissance Agency stejnopohlavním párům využívat nájmu státních bytů. Ten samý krok učilo zastupitelství města Ósaka v září 2005.\n\nV r. 2008 byl schválen zákon umožňující translidem po absolvování chirurgické změny úřední změnu pohlaví. 24. února 2012 Advokátní asociace Hyogo vydala doporučení přemístit transsexuální ženy v mužských věznicích do ženských. Podle zprávy některé transsexuální ženy umístěné v mužských věznicích měly už ženské oblečení a vzhled, ale úředně byli stále muži, protože ještě neabsolvovali chirurgickou operaci.\n\nČlánek 24 Ústavy Japonského císařství stanovuje, že „Manželství je založené na vzájemném souhlasu jedinců obou pohlaví, kteří si jsou v jeho rámci rovni.“\n\nProto § 731-7387 Občanského zákoníku vymezuje manželství jenom pro různopohlavní páry. Stejnopohlavní páry nemůžou uzavírat sňatky a tím čerpat výhody z nich plynoucí. Stejnopohlavní manželství uzavřená v zahraničí nejsou oficiálně uznána a zahraniční stejnopohlavní protějšek nemá žádný nárok na obdržení víza.\n\nV březnu 2009 Japonsko umožnilo svému národu uzavírat stejnopohlavní sňatky v zemích, kde jsou uzákoněny. Ministr spravedlnosti nařídil místním orgánům, aby umožnily stejnopohlavním manželům místních občanů vstup do země.\n\nShrnuto: Japonsko dosud nelegalizovalo stejnopohlavní manželství, ale oficiálně uznává zahraniční sňatky, což lze považovat za mezikrok k legalizaci homosexuálních manželství.\n\nV únoru 2015 oznámil tokijský distrikt Šibuja svůj záměr právně uznat soužití párů stejného pohlaví pro aspekty návštěv v nemocnicích a společného pronájmu. Tento zákon by umožnil párům stejného pohlaví nechat si vystavit tzv. \"„potvrzení o partnerství“\", které sice zatím zdejší zákony neznají, ale pomohlo by v případě práva přístupu k partnerovi, jenž je hospitalizován v nemocnici. Iniciativa Šibuji je považovaná za významný krok k posílení partnerských práv gayů a leseb v Japonsku. V červenci 2015 vydalo Tokio prohlášení, že přijímá návrh Šibuji o uznání stejnopohlavních partnerství od listopadu téhož roku.\n\nO LGBT právech se v Japonsku diskutuje jen velmi zřídka. Většina politických stran k nim nezaujímá žádný oficiální postoj, a to ani pozitivní, ale ani negativní. Některé strany se však vyjádřili ke stejnopohlavnímu manželství: Liberální demokratická strana řekla, že je proti, Ústavní demokratická strana a Sociálně demokratická strana řekly, že jsou pro a Komunistická strana by byla pro registrované partnerství. \n\nV r. 2001 doporučila Rada pro podporu lidských práv Ministerstva spravedlnosti začlenit sexuální orientaci do občanského zákoníku, ale japonský parlament jí nevyhověl. \n\nV r. 2003 se Aya Kamikawa stala první otevřeně transgender političkou, které se podařilo obhájit mandát členky zastupitelstva tokijské čtvrti Setagaya. Kamikawa nejprve jako nezávislá zastupitelka podpořila nově založenou Stranu duhy a zeleně a později neúspěšně kandidovala do japonského parlamentu jako členka Demokratické strany Japonska.\n\nV r. 2005 se Kanako Otsuji ze Zastupitelstva prefektury Osaka stala první otevřeně homosexuální političkou, která se k menšinové sexuální orientaci veřejně doznala při příležitosti festivalu Tokyo Gay Pride.\n\nV r. 2011 se Taiga Ishikawa stal prvním otevřeně homosexuálním kandidátem, kterému se podařilo uspět ve volbách do zastupitelstva tokijské čtvrti Toshima. Svůj coming out uskutečnil prostřednictvím své knihy \"Where Is My Boyfriend\" (2002) a posléze založil neziskovou organizaci, pořádající pravidelné společenské události pro japonské gaye. \n\nBěhem voleb do Sněmovny rádců v roce 2016 začlenila konzervativní vládnoucí Liberální demokratická strana do svého politického programu podporu a porozumění sexuální diverzitě. Důvodem toho, proč se vládnoucí strana japonského premiéra Šinza Abe, rozhodla takto radikálně otočit spočívá v tom, že v roce 2020 proběhnou v Tokiu Letní olympijské hry. Japonsko se z tohoto důvodu snaží prezentovat jako otevřená země. Takhle to vysvětlil japonský zákonodárce Gaku Hashimoto.\n\nV březnu 2017 byl Tomoya Hosoda zvolen do Zastupitelstva města Iruma, prefektura Saitama. Hosoda je považován za prvního otevřeného transmuže, kterému se podařilo obhájit politický mandát nejen v Japonsku, ale i ve světě.\n\nBěhem parlamentních voleb 2017 podpořila tokijská guvernérka Yuriko Koike v politickém programu nově vzniklé Strany naděje odstranění veškeré diskriminace LGBT minority.\n\n"}
{"id": "1061082", "url": "https://cs.wikipedia.org/wiki?curid=1061082", "title": "Ivan Franjic", "text": "Ivan Franjic\n\nIvan Frankie Franjic (* 10. září 1987, Melbourne) je australský fotbalový obránce chorvatského původu, hráč ruského klubu Torpedo Moskva.\nMimo Austrálii působil na klubové úrovni v Rusku.\nV A-mužstvu Austrálie debutoval v roce 2012.\n\nZúčastnil se MS 2014 v Brazílii, kde Austrálie skončila bez zisku jediného bodu na posledním čtvrtém místě v základní skupině B.\n\nS národním týmem Austrálie vyhrál domácí Mistrovství Asie v roce 2015.\n\n"}
{"id": "1061090", "url": "https://cs.wikipedia.org/wiki?curid=1061090", "title": "Diecéze meauxská", "text": "Diecéze meauxská\n\nDiecéze Meaux (lat. \"Diocesis Meldensis\", franc. \"Diocèse de Meaux\") je francouzská římskokatolická diecéze. Leží na území departementu Seine-et-Marne, jehož hranice přesně kopíruje. Sídlo biskupství i katedrála svatého Štěpána se nachází ve městě Meaux. Diecéze je součástí pařížské církevní provincie.\n\nOd 9. srpna 2012 je diecézním biskupem Mons. Jean-Yves Nahmias.\n\nBiskupství bylo v Meaux založeno v průběhu 3. století. Prvním biskupem v Meaux se stal svatý Santin, žák svatého Diviše, který byl biskupem v Paříži.\n\nV důsledku konkordátu z roku 1801 bylo 29. listopadu 1801 bulou papeže Pia VII. \"Qui Christi Domini\" zrušeno velké množství francouzských diecézí, mezi nimi také diecéze Châlons, jejíž celé území bylo včleněno do diecéze Meaux, a také remešská arcidiecéze, jejíž území bylo zčásti včleněno do diecéze Meaux a do métské diecéze.\n\nDiecéze Châlons i remešská arcidiecéze byly obnoveny bulou \"Paternae caritatis\" 6. října 1822.\n\nDiecéze je sufragánem pařížské arcidiecéze.\n\n\n"}
{"id": "1061100", "url": "https://cs.wikipedia.org/wiki?curid=1061100", "title": "Loučenská tabule", "text": "Loučenská tabule\n\nLoučenská tabule je geomorfologický podcelek ve střední části Svitavské pahorkatiny, ležící v okresech Ústí nad Orlicí, Svitavy a Chrudim v Pardubickém kraji.\n\nÚzemí podcelku se rozkládá zhruba mezi sídly Jaroslav a Choceň (na severu), Voděrady (na severovýchodě), Mikuleč (na východě), Vendolí (na jihovýchodě), Jedlová (na jihu), Borová (na jihozápadě), Předhradí (na západě) a Jenišovice (na severozápadě). Uvnitř podcelku leží města Litomyšl, Vysoké Mýto, Polička a Luže.\n\nPodcelek Loučenská tabule (dle značení Jaromíra Demka VIC–3B) geomorfologicky náleží do celku Svitavská pahorkatina. Dále se člení na čtyři okrsky: Vraclavský hřbet (VIC–3B–1) na severozápadě, Novohradská stupňovina (VIC–3B–2) západě, Poličská tabule (VIC–3B–3) na jihu a Litomyšlský úval (VIC–3B–4) na severu a východě.\n\nTabule sousedí s dalšími podcelky Svitavské pahorkatiny: Českotřebovská vrchovina na východě a Chrudimská tabule na západě. Dále sousedí s celky Orlická tabule na severu, Východolabská tabule na severozápadě, Železné hory na západě a Hornosvratecká vrchovina na jihu.\n\nKompletní geomorfologické členění celé Svitavské pahorkatiny uvádí následující tabulka:\n\nNejvyšším bodem Loučenské tabule je \"Modřecký vrch\" (657 m n. m.).\n\n"}
{"id": "1061101", "url": "https://cs.wikipedia.org/wiki?curid=1061101", "title": "Tommy Oar", "text": "Tommy Oar\n\nThomas Michael Oar (* 10. prosince 1991, Southport, Austrálie) je australský fotbalový útočník a reprezentant, který v současné době působí v klubu FC Utrecht.\n\nV dubnu 2010 podepsal společně s krajany a spoluhráči z Brisbane Roar Michaelem Zullem a Adamem Sarotou kontrakt v nizozemském klubu FC Utrecht.\n\nTommy Oar nastupoval za australskou reprezentaci do 20 let. Zúčastnil se Mistrovství světa hráčů do 20 let 2009 v Egyptu, kde mladí Australané obsadili bez bodu poslední příčku v základní skupině E; a Mistrovství světa hráčů do 20 let 2011 v Kolumbii, kde s týmem obsadil se ziskem jednoho bodu poslední čtvrtou pozici v základní skupině C.\n\nV A-mužstvu Austrálie přezdívaném Socceroos debutoval v roce 2010.\nZúčastnil se MS 2014 v Brazílii, kde Austrálie skončila bez zisku jediného bodu na posledním čtvrtém místě v základní skupině B.\n\nS národním týmem Austrálie vyhrál domácí Mistrovství Asie v roce 2015.\n\n"}
{"id": "1061106", "url": "https://cs.wikipedia.org/wiki?curid=1061106", "title": "Atelier Svatopluk", "text": "Atelier Svatopluk\n\nAtelier Svatopluk, obecně prospěšná společnost, Liteň je nevládní neziskovou organizací. Byla založena dne 12. dubna 2012. Zakladateli je Městys Liteň a Digitus Mise, o.p.s., Hořovice. Sídlem společnosti je budova Úřadu Městyse Liteň, Náměstí 71. Hlavní provozovna je situována v Areálu Pode Zděmi Liteň v ulici Pod Zděmi 402. Ředitelem společnosti je od založení Jan Havelka.\nZakladateli společnosti je Městys Liteň a poskytovatel sociálních služeb z Hořovic Digitus Mise, o.p.s. Název společnosti připomíná pobyt slavného básníka a spisovatele Svatopluka Čecha v Litni a poslání společnosti prezentovat Liteň a její tradice.Zakladatelé ve společnosti navazují na předchozí spolupráci v sociálních službách v obvodu městyse Liteň. Impulzem k založení společnosti bylo řešení otázky využití a zajištění provozu areálu Středního odborného učiliště v Litni po zrušení této školy. Záměr založil společnost vznikl jako místní iniciativa občanů Litně a Berounska v roce 2011 době jednání Městyse Liteň s Krajským úřadem Středočeského kraje o možnosti bezplatného převodu areálu do vlastnictví městyse. Statutárním orgánem společnosti je ředitel, kterým byl jmenován při založení Jan Havelka. Orgánem společnosti je tříčlenná správní rada: prvním předsedou správní rady byl od založení starosta Litně Karel Kliment, po jeho smrti se stal předsedou správní rady nově zvolený starosta Litně Ing. Miroslav Horák.\n\nČinnost společnosti upravuje zákon o obecně prospěšných společnostech účinný v době vzniku společnosti. Poslání, obecně prospěšné služby a doplňkové činnosti společnosti upravuje Smlouva o založení společnosti Atelier Svatopluk,o.p.s. Metody a formy naplňování poslání společnosti upravuje Statut společnosti schválený správní radou. Hlavními tématy obecně prospěšných služeb Atelier Svatopluk, o.p.s., jsou: \n\nAtelier Svatopluk, o.p.s., plní svůj jednu ze základních obecně prospěšných činností – podpora dokumentace a prezentace regionu Berounsko, Hořovicko a Karlštejnsko. K tomu využívá zejména: \n\nAtelier Svatopluk, o.p.s., připravil jako významný nástroj publicity a prezentace Litně a jejího okolí Naučnou stezku Liteň. Do sběru a výběru dokumentů k tématům jednotlivých zastavení (písemnosti, dobové fotografie) zapojila Atelier Svatopluk, o.p.s., tým místních zájemců o historii, architekturu a přírodní pozoruhodnosti regionu. Zhotovení a instalaci panelů provedla firma Ing. Vladimír Glaser. Vytvoření stezky podpořil Region Karlštejnsko v rámci Programu rozvoje venkova dotací ve výši 994 806 Kč. Celkové náklady na realizaci stezky činily 1 048 100,79 Kč. Realizací projektu naučné stezky se zvýšila publicita Litně, stezka se zařadila mezi další naučné stezky Karlštejnska. Strategie publicity Naučné stezky Liteň je založena na \nAtelier Svatopluk, o.p.s., zajišťuje na základě smlouvy s Městysem Liteń jako vlastníkem správu a provoz Areálu Pode Zděmi Liteň\n\nJedním z cílů Atelier Svatopluk,o.p.s., je podpora vytváření programů a projektů využití areálu bývalého učiliště v Lítni pro vhodné obecně prospěšné služby. Společnost s dalšími partnery organizuje v Areálu Pode Zděmi Liteň sportovní, kulturní a společenské akce:\nPořádané akce jsou koncipovány jako celodenní (vícedenní) programy vhodné pro rodiny s dětmi. Organizováním nebo spoluorganizováním těchto akcí Atelier Svatopluk, o.p.s., vytváří náplň pro areál bývalého učiliště a podporuje partnerství dalších neziskových organizací v regionu. Nadregionální charakter Kovářů v Litni, Liteňfestu a Zimního běhu Litní zároveň propaguje Liteń a Karlštejnsko.\n\nV roce 2013 vytvořil Atelier Svatopluk na základě smlouvy s Úřadem práce ČR, krajská pobočka pro Středočeský kraj v Příbrami, kontaktní pracoviště v Berouně chráněná pracovní místa pro dva zdravotně postižené:\nPracovníci na obou chráněných pracovních místech se podílejí na akcích v areálu i na marketingu naučné stezky podle plánu publicity. Atelier Svatopluk, o.p.s., se tak stal zaměstnavatelem s více než 50 % pracovníků se zdravotním postižením a ve svém statutu se přihlásil k principům sociálního podnikání.\n\n\n\n"}
{"id": "1061110", "url": "https://cs.wikipedia.org/wiki?curid=1061110", "title": "Buštěhrad (hrad)", "text": "Buštěhrad (hrad)\n\nBuštěhrad je zřícenina hradu částečně pohlcená mladší zástavbou ve stejnojmenném městě v okrese Kladno. Od roku 1967 je zapsán jako kulturní památka. \n\nVe druhé polovině 14. století vesnici Buštěhrad spoluvlastnili zemané z Braškova a rodina pražských měšťanů Rokycanských. Jedni z nich zde v té době postavili tvrz. Ve vesnici se potom vystřídala řada majitelů, až ji, už spojenou v jeden celek, získal krátce před rokem 1440 pan Jindřich Libštejnský z Kolovrat. Jeho rodu Buštěhrad patřil až do roku 1630.\n\nV roce 1450 tvrz neúspěšně obléhalo vojsko Jiřího z Poděbrad. Někdy poté byla tvrz velkoryse přestavěna ve stylu pozdní gotiky a nově opevněna. Za Zdeňka z Vartenberka, manžela Kateřiny Bezdružické z Kolovrat byl hrad v sedmdesátých až osmdesátých letech 16. století renesančně přestavěn, ale pevnostní podoba sídla zůstala zachována. Přestavbu vedli mistr Ambrož Vlach a stavitel Ulrico Aostalli.\n\nRoku 1630 získal Buštěhrad jako věno sasko­‑lauenburský vévoda František Julius, který se oženil s Annou Magdalenou z Lobkovic, vdovou po Janu Zbyňkovi Novohradském z Kolovrat. O dva roky později byl při ústupu saského vojska z Prahy hrad vypálen, a protože Anna Magdalena žila na zámku v Zákupech, nebyl už zřejmě opraven. Nová majitelka panství, Anna Marie Františka Toskánská, nechala postavit nový zámek, při jehož stavbě bylo částečně použito zdivo opuštěného hradu.\n\nPodoba hradu postaveného v nevýhodné poloze je vzhledem k členité zástavbě nejasná. Minimálně na západní a jižní straně byl hrad chráněn dosud patrným příkopem. Na východní straně stálo opevněné předhradí chráněné velkým bollwerkem. Průjezdní hradní jádro mělo přibližně obdélný půdorys. Hlavní tíhu aktivní obrany nesly mohutné dělostřelecké věže a bašty. Jedna z bašt se částečně dochovala spolu se západní branou, která byla navíc z druhé strany chráněna polygonální věží s mnoha střílnami. Podobná věž podle historických vyobrazení stávala v protilehlé části hradu.\n\nPůvodní tvrz, tzv. Starý palác, která stála v místech domů čp. 24 a 25 (Hradní 24/8, 25/6), byla později rozšířena o další křídla na parcelách domů čp. 15 (Starý hrad 15/7) a 130 (Hradní 130/10). Během renesanční přestavby byl postaven další palác, jehož část se dochovala ve zdivu domů čp. 23 (Hradní 23/7), 26 (Hradní 26/4), 151 (Hradní 151/5) a 379 (Hradní 319/5?).\n\n\n"}
{"id": "1061112", "url": "https://cs.wikipedia.org/wiki?curid=1061112", "title": "Steve Allen", "text": "Steve Allen\n\nSteve Allen (26. prosince 1921 – 30. října 2000) byl americký komik, herec, spisovatel, hudebník a hudební skladatel.\n\nNarodil se roku 1921 v New Yorku do rodiny irského původu. Později se přestěhoval do Los Angeles, kde působil jako hlasatel na různých rozhlasových stanicích. Roku 1955 hrál hlavní roli ve filmu \"The Benny Goodman Story\". V roce 1954 se stal vůbec prvním uvaděčem pořadu \"The Tonight Show\", který později uváděli například Johnny Carson (1962–1992) a Jimmy Fallon (od 2014). On sám z postu odešel roku 1957, kdy jej nahradil Jack Paar. Později, v letech 1956 až 1964, měl na NBC vlastní pořad \"The Steve Allen Show\". V roce 1964 nahradil původního moderátora Garryho Moorea v pořadu \"I've Got a Secret\", ve kterém zůstal po dobu následujících devíti let.\n\nPozději působil v dalších televizních pořadech a působil i jako herec. Jako skladatel přispěl například do filmu \"A Man Called Dagger\" z roku 1967. Dále je autorem více než padesáti knih. Roku 1986 byl uveden do Television Hall of Fame. Má dvě hvězdy na Hollywoodském chodníku slávy, první za svou rozhlasovou tvorbu a druhou za televizní. Jeho první manželkou byla v letech 1943 až 1952 Dorothy Goodman. Roku 1954 se oženil s herečkou Jayne Meadows, se kterou zůstal až do své smrti. Zemřel roku 2000 ve věku 78 let.\n\n"}
{"id": "1061114", "url": "https://cs.wikipedia.org/wiki?curid=1061114", "title": "Wouter olde Heuvel", "text": "Wouter olde Heuvel\n\nWouter olde Heuvel (* 18. srpna 1986 Losser) je nizozemský rychlobruslař.\n\nPrvních velkých mezinárodních závodů se zúčastnil v sezóně 2004/2005, kdy startoval na Severských hrách mládeže (1500 m – 3. místo, 5000 m – 1. místo) a na juniorském světovém šampionátu, odkud si přivezl zlato ze stíhacího závodu družstev a stříbro z víceboje. Tytéž medaile vybojoval i o rok později. Ve Světovém poháru debutoval na jaře 2007, tehdy se poprvé představil i na světových šampionátech ve víceboji a na jednotlivých tratích. Prvních úspěchů na seniorských akcích dosáhl v sezóně 2007/2008, kdy na Mistrovství světa získal bronz na trati 5000 m a zlato ve stíhacím závodě družstev. To pomohl nizozemskému týmu obhájit v následujícím roce. Z Mistrovství Evropy 2009 si přivezl bronz. V dalších letech bylo jeho nejlepším umístěním čtvrté místo na ME 2011, šestá příčka na ME 2015 a sedmé místo na vícebojařském světovém šampionátu 2010.\n\n"}
{"id": "1061116", "url": "https://cs.wikipedia.org/wiki?curid=1061116", "title": "Jan Andreska", "text": "Jan Andreska\n\nIng. Jan Andreska Ph.D (* 12. července 1963 Písek) je český zoolog, ekolog, ornitolog a pedagog, jenž se ve svých pracích specializuje na interdisciplinární propojení biologie s historií.\nStejně jako jeho otec vystudoval Lesnickou fakultu, ale na škole v Brně (Vysoké škole zemědělské), kde absolvoval roku 1985 s diplomovou prací „Myslivecké muzejnictví“ a titulem Ing. Jeho vedoucím pedagogem byl Prof. Ing. Josef Hromas, CSc. V letech 1985–1986 své znalosti prohluboval na studijním pobytu v Ústavu experimentální fytotechniky ČSAV Brno, kde byl kromě studia toho času zaměstnán. Své postgraduální studium v Ústavu ekologie lesa VŠZ Praha uzavřel závěrečnou prací „Škody bleskem na dubu letním a olši lepkavé v parcích v Hluboké nad Vltavou“.\nPedagogické vzdělání dokončil při postgraduálním studiu na Pedagogické fakultě UK v Praze dizertační prací: „Některé aspekty výuky zoologie obratlovců na základních a středních školách“. Jeho školitelem byl Doc. PhDr. Petr Dostál, CSc.\n\nV letech 1986 – 1997 pracoval jako ochránce přírody v Pražském ústavu státní památkové péče a ochrany přírody. Od roku 1997 dosud je zaměstnán jako vyučující na katedře biologie a environmentálních studií Pedagogické fakulty UK v Praze .\n\nKromě své pedagogické profese píše články pro přírodovědná vědecká i populárně-naučná periodika, další tvorbu zaměřuje na témata biologie propojená s historií (Sanquis, Živa, Vesmír a další). Pravidelně spolupracuje s Českým rozhlasem, se stanicemi Dvojka, kde bývá hostem pořadu Meteor, a stanicí Leonardo, kam pravidelně přispívá vlastními relacemi.\n\nJe spoluautorem deseti knih, ve kterých zpracoval kapitoly věnované regionální historii myslivosti, lesnictví a rybářství, takzvaných problémových druhů. Napsal několik desítek populárně-naučných článků, vypracoval řadu vědeckých studií.\n\n\n"}
{"id": "1061119", "url": "https://cs.wikipedia.org/wiki?curid=1061119", "title": "Robbie Kruse", "text": "Robbie Kruse\n\nRobbie Thomas Kruse (* 5. října 1988, Brisbane, Austrálie) je australský fotbalový útočník a reprezentant, hráč klubu Bayer 04 Leverkusen na hostování v VfB Stuttgart.\nKruse je bývalým mládežnickým reprezentantem Austrálie.\n\nV A-mužstvu Austrálie přezdívaném Socceroos debutoval v roce 2011.\nS národním týmem Austrálie vyhrál domácí Mistrovství Asie v roce 2015.\n\n"}
{"id": "1061122", "url": "https://cs.wikipedia.org/wiki?curid=1061122", "title": "Hein Vergeer", "text": "Hein Vergeer\n\nHenricus Coenradus Nicolaas „Hein“ Vergeer (* 2. května 1961 Haastrecht) je bývalý nizozemský rychlobruslař.\n\nV roce 1980 se zúčastnil svého jediného Mistrovství světa juniorů. Na velkých mezinárodních akcích začal závodit v sezóně 1982/1983, kdy debutoval na Mistrovství světa ve sprintu. Startoval na Zimních olympijských hrách 1984 (500 m – 13. místo, 1000 m – 10. místo, 1500 m – 12. místo). V následující sezóně vyhrál vícebojařský evropský i světový šampionát, přičemž obě zlaté medaile v roce 1986 obhájil. Na podzim 1985 nastoupil do závodů prvního ročníku Světového poháru. Z ME 1987 si přivezl bronzovou medaili, v roce 1988 skončil na kontinentálním šampionátu pátý. Tehdy se také zúčastnil zimní olympiády v Calgary, kde skončil nejlépe patnáctý v závodě na 1000 m (další výsledky: 500 m – 24. místo, 1500 m – 27. místo). Po sezóně 1987/1988 ukončil sportovní kariéru.\n\nV roce 1985 získal cenu Oscara Mathisena.\n\n"}
{"id": "1061125", "url": "https://cs.wikipedia.org/wiki?curid=1061125", "title": "Mathew Ryan", "text": "Mathew Ryan\n\nMathew David Ryan (* 8. dubna 1992, Plumpton, Austrálie) je australský fotbalový brankář a reprezentant, který v současné době působí v anglickém klubu Brighton & Hove Albion.\nV A-mužstvu Austrálie přezdívaném Socceroos debutoval v roce 2012.\nZúčastnil se MS 2014 v Brazílii, kde Austrálie skončila bez zisku jediného bodu na posledním čtvrtém místě v základní skupině B. Na šampionátu byl v týmu brankářskou jedničkou a odchytal všechny tři zápasy ve skupině.\n\nS národním týmem Austrálie vyhrál domácí Mistrovství Asie v roce 2015.\n\n"}
{"id": "1061132", "url": "https://cs.wikipedia.org/wiki?curid=1061132", "title": "Nejlepší způsob chůze", "text": "Nejlepší způsob chůze\n\nNejlepší způsob chůze (\"La meilleure façon de marcher\") je francouzský hraný film z roku 1976, který režíroval Claude Miller podle vlastního scénáře. Film popisuje vztah dvou odlišných vedoucích na dětském táboře.\n\nPříběh se odehrává v létě roku 1960 na letním dětském táboře. Každý ze šesti vedoucích má na starosti skupinu dětí. Philippe je synem zdejšího ředitele a se svou skupinou připravuje divadelní představení. Naopak Marc vede děti ve skupině téměř s vojenskou kázní a převážně sportují. Zatímco Philippe je intelektuálně založený, Marc si zakládá na své mužnosti a maskulinitě. Jednoho večera Marc překvapí Philippa v jeho pokoji, jak se převléká do ženských šatů. Philippe se od té doby stane terčem jeho posměšků a ironických narážek. Philippe se sice snaží s Marcem udobřit, ale marně. Za Philippem přijíždí jeho přítelkyně Chantal. Marc se jí dvoří, ale ona nesnáší takový typ arogantních sebestředných mladíků. Vzájemné nepřátelství mezi Philippem a Marcem vyvrcholí na závěrečném maškarním bále, kde se poperou.\n\nPříběh pokračuje o několik let později v Paříži, kdy se oba potkávají. Marc pracuje jako realitní agent a Philippe s přítelkyní Chantal si od něj pronajímají byt.\n\n\n"}
{"id": "1061135", "url": "https://cs.wikipedia.org/wiki?curid=1061135", "title": "Hilbert van der Duim", "text": "Hilbert van der Duim\n\nHilbert van der Duim (* 4. srpna 1957 Beetsterzwaag) je bývalý nizozemský rychlobruslař a maratónský bruslař.\n\nV letech 1976–1978 startoval na juniorských světových šampionátech, přičemž z MSJ 1977 si přivezl bronzovou medaili. V roce 1978 debutoval na seniorském mistrovství světa a Evropy. Startoval na Zimních olympijských hrách 1980, kde skončil čtvrtý na pětikilometrové trati a šestý na dvojnásobné distanci (další výsledky: 500 m – 28. místo, 1000 m – 21. místo, 1500 m – 11. místo). O několik týdnů později vyhrál Mistrovství světa ve víceboji a v následujícím roce si dobruslil pro stříbro na Mistrovství Evropy. V roce 1982 získal kontinentální bronz a druhou zlatou medaili z MS ve víceboji. O rok později nejprve zvítězil na Mistrovství Evropy a poté vybojoval bronz na sprinterském světovém šampionátu. Podruhé vyhrál Mistrovství Evropy v roce 1984. Na zimní olympiádě 1984 skončil nejlépe sedmý v závodech na 1000 m a 1500 m (dále byl devátý na 5000 m a desátý na 10 000 m). V letech 1984 a 1985 získal bronzové medaile na světových šampionátech ve víceboji. Po sezóně 1984/1985 ukončil svoji rychlobruslařskou kariéru a následně se do roku 1987, kdy měl autonehodu, věnoval maratónskému bruslení.\n\n"}
{"id": "1061140", "url": "https://cs.wikipedia.org/wiki?curid=1061140", "title": "Visimar", "text": "Visimar\n\nVisimar také Wisimar ( - 335) byl ve 4. století vládce vandalského kmene Hasdingů. Život této historické postavy je pro nedostatek historických informací velmi málo známý. Je považován za jednoho z prvních panovníků Vandalů. Území které ovládl včetně okupovaných území se rozkládalo na území dnešní Transylvánie v Rumunsku, povodí řeky Tisa na Ukrajině a část tehdejší římské provincie Dácie. Je velmi pravděpodobné, že zemřel v roce 335, kdy byl svržen, spolu s větší částí svého lidu gótským králem Geberichem, který si poté Vandaly podmanil. Poražení Vandalové se z okupovaných území stáhli do míst odkud přišli.\n"}
{"id": "1061141", "url": "https://cs.wikipedia.org/wiki?curid=1061141", "title": "Objektiv (pořad)", "text": "Objektiv (pořad)\n\nObjektiv je cestovatelský pořad České televize, nejstarší svého druhu v České republice.\n\nNápad vytvořit pořad s tematikou zahraničních zajímavostí vznikl v Československé televizi už na počátku 80. let 20. století. Na programu se tak objevil měsíčník \"Perem a kamerou\", který si získal u diváků značnou oblibu. Bylo tedy rozhodnuto dát cestovatelskému pořadu více prostoru. Tehdejší generální ředitel ČST Jan Zelenka přišel s námětem na půlhodinový týdeník s názvem \"Objektiv\". Na obrazovce se poprvé objevil v neděli 11. ledna 1987 dopoledne.\n\nPřípravou magazínu byla od počátku pověřena zahraniční redakce zpravodajství. Reportáže se věnovaly nejen spřáteleným komunistickým zemím, ale dávaly možnost poznat i prostředí států Západu.\n\nPo roce 1989 byli moderováním Objektivu pověřeni bývalí hlasatelé Kamila Moučková a Richard Honzovič, kteří museli televizi po roce 1968 nedobrovolně opustit. Začátkem 90. let došlo ke stažení většiny zahraničních korespondentů a zmenšila se i produkce pořadu. Začali se však objevovat první dobrodruzi, amatérští filmaři a cestovatelé, kteří nabízeli své materiály. Tento model se začal ve větší míře praktikovat až ve druhé polovině 90. let. Tvůrci pořadu také jako první využili nově koupenou digitální technologii a začali jako první pravidelně vysílat z trojrozměrného studia vytvořeného v počítači.\n\nPo roce 2000 se hlavním zdrojem materiálů staly příspěvky externistů a zahraničních zpravodajů ČT, naopak se omezují agenturní příspěvky.\n\nKe kmenovým reportérům a moderátorům patřili třeba bývalý mluvčí Ministerstva zahraničních věcí ČR Vít Kurfürst nebo ředitel zpravodajství ČT Zdeněk Šámal. Pořad dále uváděli i Michal Kubal či Tomáš Šponar.\n\nV současnosti se v roli moderátorek pořadu střídají Vendula Krejčová (od roku 2005) a Anetta Kubalová (od května 2014).\n\nTři prvenství pořadu Objektiv jsou:\n"}
{"id": "1061142", "url": "https://cs.wikipedia.org/wiki?curid=1061142", "title": "Babky (Západní Tatry)", "text": "Babky (Západní Tatry)\n\nBabky ( , 1566 m n. m.) jsou hora v Západních Tatrách na Slovensku. Nacházejí se na konci jižní rozsochy Sivého vrchu (1805 m). Na severu sousedí s vrcholem Malá kopa (1637 m), který je oddělen sedlem Babková priehyba (1491 m). Z Babek vybíhají dále tři rozsochy:\n\n\nMasív Babek se rozkládá mezi dolními partiemi Suché doliny na západě a Jalovecké doliny na východě. Z jihu pod něj zabíhá nevelká Šanková dolina, zvaná též Dolina Starej vody, ohraničená hřbety Stráž a Grúň. Na východ od hřbetu Grúň se nachází Dolina pod Štiavnem, jejímž prodloužením je žleb Uhlisko.\n\nBabky jsou budovány převážně uhličitanovými horninami, v menší míře také slepenci a pískovci. Do určité míry se zde vyvinuly krasové jevy, zejména pak v hřbetu Opálenice, kde se nachází jeskyně Dúpnica, Medvedia jaskyňa a Biela jaskyňa.\n\nSeverozápadním směrem od vrcholu Babek se nacházelo nevelké Babkové pliesko. V roce 1945 přestalo existovat, když výbuch granátu poškodil dno.\n\n\n"}
{"id": "1061143", "url": "https://cs.wikipedia.org/wiki?curid=1061143", "title": "Třída Excelsior", "text": "Třída Excelsior\n\nTřída Excelsior je ve sci-fi a fiktivních, seriálech, filmech, knihách, komiksech Star Treku třídou hvězdných lodí, které byly ve 23. st. a 24. st. využívány Hvězdnou flotilou Spojené Federace Planet. Přijatá do služby kolem roku 2287, a kolem roku 2346 výroba ukončena. Jedná se o průzkumní a těžký křižník. Nejznámější a nejslavnější lodí této třídy je Enterprise NCC-1701-B, pod velením Johna Harrimana, která nahradila zničenou Enterprise NCC-1701-A. Enterprise NCC-1701-B, je známa z filmu .\n\nPůvodní projekt měl být vybaven pokročilou formou warpu nazvanou transwarp, jednalo se o vylepšený a zdokonalený warp ze seriálu Star Trek: Nová Generace. Ten se začal od 24. století používat.\nProjekt se však nezdařil, a třída Excelsior byla vybavena tradičním warp pohonem. \nLoď poskytovala posádce nejlepší komfort, jaký kdy loď Hvězdné flotily disponovala, proto se jí začalo přezdívat létající hotel. Nejmodernější senzorová a průzkumná sada a vybavení mnohonásobně překonávala refit třídy Constitution, rovněž měla nadstandardní diplomatické vybavení, které v mnoha ohledech překonávalo i vybavení orbitálních stanic té doby. To platilo až do roku 2330, kdy vstoupily do výroby a poté služby lodě třídy Ambasador, které zcela překonali a nahradili třídu Excelsior. Poslední loď postavená této třídy byla USS Dallas (NCC-2019).\n\n\n\nPo třech letech od spuštění této třídy do výroby se rozhodla Hvězdná Flotila několik již postaveních plavidel třídy Excelsior vylepšit, a implantovat do nich nové a pokročilé warp jádro a další technologie. Nové senzory mohly odhalit maskované Klingonské a i detekovat Romulnské lodě. Rovněž mohla včas detekovat zamaskovanou loď, která se připravovala k útoku. I když se Klingonům podařilo odstranit možnost detekce pomocí plazmového deflektoru, nový zaměřovací systém subtyp-B byl tak nebezpečný, že Klingoni ustoupili od útoku při maskování a nadále ho využívali jen pro přiblížení či výsadkových operacích. Od roku 2371 touto úpravou procházejí všechny aktivní lodě.\n\n\n\nExperimentální a tajný projekt Flotily, jejímž základem je třída Excelsior, avšak podle některých se jedná spíše o novou třídu lodí. Její vzmik byl reakcí na špatně se vyvíjející válku s Dominionem.\nLoď byla vybavena nejmodernějšími zbraňovými systémy, jež zahrnoval celkovou změnu vnitřního uspořádání. Co bylo na této třídě nejextremnější, bylo implantování 10 pulzních fotonových torpédometu a 4 rychlopalné kvantových věží, takže kvůli rychlosti palby musela být na lodi obrovská zásoba fotonových torpéd (1 880 a 500), což si vyžádalo odstranění diplomatického vybavení a zredukování vědeckých laboratoří na jednu jedinou. Počet palub byl též zredukován na 20. Komfort byl taktéž omezen, zároveň byly kajuty velice podobné těm na lodích třídy Defiant. Nejznámější lodí této třídy je USS Lakota, která byla vypuštěna v roce 2373, avšak v roce 2372 musela předčasně opustit dok, aby ze stanice Deep Space Nine vyzvedla kapitána Siska a konstábla Oda a přepravila je na Zem. Poté se střetla USS Defiantem, kde se ukázalo, že moderním lodím patří budoucnost (viz epizoda DS9 Homefront a epizoda DS9 Paradise Lost), avšak ani to neodradilo Flotila, takže do konce roku 2373 objednala další lodě.\nPo skončení válek byla výroba těchto lodí ukončena a zbytek byl umístěn podél hranic s Cardassiany a Romulany.\n\n\n\n"}
{"id": "1061145", "url": "https://cs.wikipedia.org/wiki?curid=1061145", "title": "Jsou z nás", "text": "Jsou z nás\n\nJsou z nás (\"The Sum of Us\") je australský hraný film z roku 1994, který režírovali Geoff Burton a Kevin Dowling na základě stejnojmenné divadelní hry. Film popisuje osudy otce a jeho syna, kteří se každý snaží najít někoho blízkého.\n\nVdovec Harry Mitchell pracuje jako kapitán na turistické lodi v Sydney a žije se svým 24letým synem Jeffem. Jeff pracuje jako instalatér, hraje v amatérském rugbyovém týmu a je gay. Harry se cítí už dlouho osamělý a pokusí se najít si partnerku přes seznamovací agenturu. Jeff se zase nedávno seznámil se zahradníkem Gregem. Harry přes agenturu poznává Joyce Johnsonovou, která po rozvodu žije se svou dcerou. Harry a Joyce si skvěle rozumějí, takže ji po čase Harry požádá o roku. Joyce si chce ponechat tři měsíce na rozmyšlenou. Harry Jeffa nabádá, aby si také našel nějakého přítele. Když tedy jednoho večera Jeff přivede Grega, Harry si ho velmi oblíbí. Greg je z jejich domácnosti velmi zmatený, protože sám bydlí u rodičů a jeho otec ho jen neustále ponižuje, natož aby věděl, že Greg je gay. Na vztah s Jeffem se necítí a tak se rozejdou. Harry pozve na oslavu nového roku Joyce do svého domu. Zde Joyce, která je velmi konzervativní, zjistí, že Harryho syn je gay a Harryho obviní ze lži a neupřímnosti. Harry dostane po jejím odchodu srdeční infarkt, po kterém ochrne a nemůže ani mluvit. Jeff se nyní stará o otce sám. Grega mezitím otec vyhodí z domu poté, co jej zahlédne v televizi v reportáži z Gay Pride. Greg se Jeffem a jeho otcem náhodou potkávají v supermarketu, kde se Greg dozví, co se stalo Harrymu; a posléze znovu v parku, kde Greg pracuje. Greg slíbí, že se u Jeffa určitě zastaví na návštěvu.\n\n"}
{"id": "1061148", "url": "https://cs.wikipedia.org/wiki?curid=1061148", "title": "Jason Davidson", "text": "Jason Davidson\n\nJason Alan Davidson (* 29. června 1991, Melbourne, Austrálie) je australský fotbalový obránce a reprezentant, který v současné době působí v klubu West Bromwich Albion FC.\nJason Davidson je bývalým mládežnickým reprezentantem Austrálie.\n\nV A-mužstvu Austrálie přezdívaném Socceroos debutoval v roce 2012.\nZúčastnil se MS 2014 v Brazílii, kde Austrálie skončila bez zisku jediného bodu na posledním čtvrtém místě v základní skupině B.\n\nS národním týmem Austrálie vyhrál domácí Mistrovství Asie v roce 2015.\n\n"}
{"id": "1061150", "url": "https://cs.wikipedia.org/wiki?curid=1061150", "title": "Energetický zákon", "text": "Energetický zákon\n\nEnergetický zákon, plným názvem zákon č. 458/2000 Sb., o podmínkách podnikání a o výkonu státní správy v energetických odvětvích a o změně některých zákonů (energetický zákon), je základním právním předpisem, který upravuje energetické odvětví v České republice. Zákon nabyl účinnosti dne 1. ledna 2001 a nahradil původní zákon č. 222/1994 Sb., o podmínkách podnikání a o výkonu státní správy v energetických odvětvích a o Státní energetické inspekci. Do tohoto zákona jsou implementovány jednotlivé právní předpisy Evropské unie, které se dotýkají energetických odvětví. V minulosti to byly například energetické liberalizační balíčky.\n\nNovelizací z roku 2016 dává energetický zákon odběratelům možnost odstoupit od smlouvy s dodavatelem energií uzavřené mimo prostory obvyklé k podnikání nebo na dálku až 15 dní po zahájení 1. dodávky energií.\n\nJedná se o obecný zákon upravující základní podmínky podnikání a výkon státní správy v energetických odvětvích, mezi které je dle zákona řazena elektroenergetika, plynárenství a teplárenství. Zákon je možné rozdělit na dvě hlavní části a to na část obecnou a na část zvláštní. \n\nHlavní bodem obecné části úpravy je úprava podnikání v energetických odvětvích. Zákon definuje a vyjmenovává, co je podnikáním v energetických odvětvích, a že pro podnikání je nutná licence podle energetického zákona. Mimo to je v obecné části zakotvena působnost Energetického regulačního úřadu a Operátora trhu (v ČR společnost OTE a.s.). \n\nZvláštní část se věnuje jednotlivým odvětvím energetiky. Základním účelem každé z částí je určit účastníky trhu v daném odvětví a přiřadit jim jednotlivá práva a povinnosti. Dále jsou zde upravena jednotlivá specifika odvětví, jako jsou elektrická přípojka, plynovodní nebo tepelná. Zvlášť jsou také upraveny smlouvy v daných odvětvích a případná ochranná pásma pro jednotlivá energetická zařízení.\n\nZákladními účastníky trhu s elektřinou jsou dle energetického zákona tyto subjekty:\n\nÚčastníci trhu s plynem jsou obdobní, jako v sekci elektroenergetika. Navíc přibývá provozovatel zásobníku plynu. Účastníci jsou taxativně vyjmenování tito:\n\nSekce plynárenství, na rozdíl od předešlých dvou oblastí, nejmenuje přesný seznam účastníků trhu s teplem. Přesto se jednotliví účastníci z textu zákona dají vysledovat. Zákon jmenuje zejména tyto účastníky:\n\n"}
{"id": "1061151", "url": "https://cs.wikipedia.org/wiki?curid=1061151", "title": "Massimo Luongo", "text": "Massimo Luongo\n\nMassimo Corey Luongo (* 25. září 1992, Sydney, Austrálie) je australský fotbalový záložník a reprezentant italsko-indonéského původu, který v současné době působí v klubu Swindon Town FC.\n\nOtec je Ital, matka Indonézanka, část jeho rodiny je z Jakarty.\nLuongo je bývalým mládežnickým reprezentantem Austrálie.\n\nV A-mužstvu Austrálie přezdívaném Socceroos debutoval v roce 2014.\nZúčastnil se MS 2014 v Brazílii, kde Austrálie skončila bez zisku jediného bodu na posledním čtvrtém místě v základní skupině B.\n\nS národním týmem Austrálie vyhrál domácí Mistrovství Asie v roce 2015.\n\n"}
{"id": "1061155", "url": "https://cs.wikipedia.org/wiki?curid=1061155", "title": "Martin Konvička", "text": "Martin Konvička\n\nMartin Konvička (* 2. listopadu 1969 Opava) je český protiislámský politický aktivista, entomolog specializující se na lepidopterologii, docent působící na Jihočeské univerzitě a překladatel z angličtiny. Je nejznámějším představitelem iniciativy Islám v České republice nechceme a později též předsedou od ní odvozeného Bloku proti islámu, který byl v květnu 2016 nahrazen Iniciativou Martina Konvičky. Široce známým se stal především pro svou hlasitou a nevybíravou kritiku islámu.\n\nJe potomkem českého otce a řecké matky – uprchlice z prokomunistické skupiny ELAS v době řecké občanské války. Označuje se za ateistu.\n\nV době sametové revoluce v roce 1989 byl na Přírodovědecké fakultě Univerzity Palackého v Olomouci členem celouniverzitního stávkového výboru. Patří mezi odpůrce zásahů do národního parku Šumava a osobně se účastnil i protestů proti tamnímu kácení.\n\nNa Přírodovědecké fakultě Univerzity Palackého v Olomouci vystudoval zoologii. Doktorský titul získal později na katedře zoologie Biologické fakulty Jihočeské univerzity. V roce 2008 byl na Jihočeské univerzitě habilitován docentem pro obor zoologie po obhajobě habilitační práce na téma \"„Denní motýli a efektivní ochrana přírody“\".\n\nOd 90. let se zabývá ekologií a etologií denních motýlů s přesahy k jiným živočichům. Zajímá se o společenské dopady ekologického myšlení. Hlavním bodem jeho výzkumů jsou příčiny ohrožení určitých druhů hmyzu a možné způsoby jejich ochrany. Ekologii a ochraně přírody se věnuje v Entomologickém ústavu AV ČR. Mimo to přednáší na Přírodovědecké fakultě Jihočeské univerzity v Českých Budějovicích. Mezi vědci je uznávaným entomologem a je také spoluautorem prvního komplexního atlasu výskytu současných i historických druhů motýlů na území České republiky. Etologii motýlů zkoumá jak v České republice, tak i v zahraničí, zejména ve Středomoří. Jeho autorská publikační činnost zahrnuje velké množství odborných i populárních textů ve vědeckých časopisech a několik ucelených monografií nebo jejich částí. Je vedoucím pracovníkem laboratoře temperátní biodiverzity při JČU, která se zabývá ekologickými problémy mírného pásu a specificky evolucí rozličných druhů motýlů.\n\nMartin Konvička je ženatý.\n\nV letech 2014 a zejména pak 2015 se stal široce známým pro svoji otevřenou a často nevybíravou kritiku islámu. Nárůst veřejného povědomí o jeho osobě je dán především obavami značné části populace z rozšiřování vlivu islámu v Česku, souvisejícími s teroristickými útoky islamistů v Evropě, aktivitami organizace Islámský stát i Evropskou migrační krizí. Studiu islámu se začal věnovat již dříve, po teroristických útocích 11. září 2001. V červenci roku 2009 spoluzakládal facebookovou komunitu nazvanou Islám v České republice nechceme (IvČRN), se kterou začal takto získané poznatky sdílet. Postupem času se počet facebookových příznivců této stránky, se kterou je Konvička nejvýrazněji spjatý, zvyšoval a v lednu 2016 dosáhl počtu více než 163 000 osob; poté byla komunita zablokována ze strany Facebooku kvůli údajně nenávistným příspěvkům a aktivisté přesunuli svou činnost na záložní stránku. V první polovině roku 2015 oznámil záměr vstoupit do politiky. V červnu 2015 jako „nadstavba“ iniciativy Islám v ČR nechceme pro tyto účely vznikl spolek Blok proti islámu (BPI), jehož předsedou se stal Martin Konvička. Ve své funkci byl následně potvrzen v prosinci téhož roku na volebním sněmu BPI. Konvička původně zamýšlel, že Blok proti islámu bude sdružovat kandidáty vícero politických stran a hnutí s protiislámskými názory. Po neúspěšných jednáních se zástupci Strany svobodných občanů, SPD Tomia Okamury a také ODS však plány přehodnotil; nejprve spolupracoval s Úsvitem – Národní Koalice, ale od května 2016 se jeho hnutí osamostatnilo.\n\nDocent Konvička se věnuje problematice islámu a dlouhodobě varuje před jeho šířením v Evropě. Zastává názor, že islám by měl být právně postaven na úroveň nacismu, včetně zákazu jeho propagace a veřejného vyznávání. Sám sebe označuje jako „amatérského deislamizátora“. Podle tvrzení experta Strany zelených na zahraniční politiku Šádího Shanaáha v srpnu roku 2011 spoluzakládal a byl jednou z vedoucích osob sdružení Czech Defence League (CzDL); to bylo Ministerstvem vnitra hodnoceno jako extremistické a posléze zaniklo. Pro své názory je někdy označován jako takzvaný islamofob, člověk používající zkreslující a zjednodušující argumenty a mající předsudky vůči islámu. Jihočeská univerzita jako jeho zaměstnavatel se od Konvičkových aktivit a postojů k islámu počátkem roku 2014 distancovala a označila je za jeho soukromou záležitost.\n\nDne 28. ledna 2015 byl hostem pořadu České televize \"Hyde park\", kde hovořil o svém pohledu na islám v českém i evropském kontextu, mj. také oznámil záměr na právní napadení islámu. Názory na jeho vystoupení jsou odlišné; někteří analytici kritizovali moderátorku pořadu Barboru Kroužkovou za údajně jednostranně vedený rozhovor a ponižující otázky směrem ke Konvičkovi, další odborníci hodnotili pořad jako standardní. Podle studentského projektu Demagog.cz, který se věnuje ověřování faktické správnosti výroků především politiků, uvedl z celkem devatenácti ověřovaných tvrzení pět pravdivých proti šesti nepravdivým a čtyřem zavádějícím výrokům, přičemž další čtyři nedokázali studenti prověřit. Na stránkách \"Deníku Referendum\" pravdivost jeho výroků zpochybnila Klára Popovová z projektu Muslimové očima českých školáků, který Konvička v pořadu napadal.\n\nDne 12. srpna 2015 se zúčastnil interview v internetové televizi DVtv. Zde v rozhovoru s Martinem Veselovským nastínil svoji další politickou strategii poté, co vláda Bohuslava Sobotky nereagovala na petici proti imigračním kvótám, iniciovanou organizací Islám v České republice nechceme. Vyjadřoval se zde také ke svým kontroverzním výrokům z Facebooku, kvůli kterým byl později obviněn z podněcování k nenávisti; Konvička zde své výroky relativizoval a označil je za úlety. Podle svých vyjádření tlumil podporovatele, kteří „křičeli 'střílet, střílet'“ a jeho cílem je tlumit strach z islámu.\nMezi kritizované příspěvky z diskuzí na Facebooku, jejichž autorem je Konvička, patří výrok o tom, že by příznivce islámu zbavil některých občanských práv: „I za cenu překopání zákonů, zavření hranic, militarizace společnosti a ano, klidně i zbavování občanských práv těch 12–16 procent populace, která s islámem sympatizuje.“ Konvička se brání tím, že samotný výrok byl součástí delšího příspěvku a je údajně vytržený z kontextu a dodává, že podobný přístup je uplatňován i v případě komunistické a nacistické ideologie. Na Facebooku také uvedl: „A jako vítězové voleb vás, milí muslimové, nameleme do masokostní moučky.“ Sám Konvička později označil tento výrok za přehnaný, jiní zdůrazňují metaforický význam. V další diskuzi docent Konvička napsal, že v případě povstání příznivců teroristické organizace Islámský stát, k čemuž podle něj může dojít za padesát let, je připraven zavést koncentrační tábory pro muslimy, bojující v jeho řadách: „Kdyby došlo k nejhoršímu, koncentráky pro muslimy naštěstí budou, ne bohužel.“ Část jiného Konvičkova diskuzního příspěvku ze sociálních sítí, který citovala organizace Human Rights Watch ve své kritice šíření projevů nenávisti v české společnosti, směřuje k samozvanému Islámskému státu: „A znovu říkám: PLYN, vzteklinu je třeba tlumit všemi legitimními prostředky.“\n\nV září 2015 politické hnutí Úsvit - Národní koalice oznámilo, že ve volbách do krajských zastupitelstev a do senátu v roce 2016 a ve volbách do Poslanecké sněmovny v roce 2017 bude kandidovat společně s Blokem proti islámu. Volebním superlídrem tohoto uskupení a zároveň jeho mluvčím se měl stát právě Martin Konvička. V lednu 2016 pak Konvička oznámil, že bude kandidovat jako jednička v krajských volbách v Jihočeském kraji.\n\nDne 18. listopadu 2015 policie obvinila Martina Konvičku z podněcování k nenávisti vůči muslimům, konkrétně z trestného činu podněcování k nenávisti vůči skupině osob nebo k omezování jejich práv a svobod, za který by mu v případě odsouzení mohl být uložen trest půlročního až tříletého vězení. Důvodem bylo pět jeho příspěvků v diskuzích v polouzavřených skupinách na Facebooku mezi lety 2011 a 2014. Martin Konvička o celé kauze mluví jako o záměrně vykonstruovaném procesu s cílem odstranit ho z politiky; dodává, že se jednalo jen o pár navzájem nesouvisejících výroků z více než 10 000 příspěvků, které napsal na této sociální síti. Konvičkův Blok proti islámu označil obvinění za útok na svobodu slova a občanské svobody. Jeho advokátka Klára Samková podala proti obvinění stížnost a prohlásila ho za politicky motivované. Státní zástupce stížnost proti obvinění zamítl.\n\nV únoru 2016 mu byl odstraněn jeho blog na iDnes poté, co byl vyhodnocen jako blog nesoucí znaky politické reklamní kampaně. Pravidelně vystupuje jako řečník na demonstracích proti islámu pořádaných iniciativou Islám v ČR nechceme, Blokem proti islámu, hnutím Úsvit a dalšími subjekty. Zúčastnil se např. demonstrací 30. června v Praze, 28. října v Ostravě, 17. listopadu 2015 v Praze nebo 6. února 2016 tamtéž. Tvrdil, že není zaměřen primárně proti muslimům, ale proti islámu, který označil za „zrůdnou ideologii“ a opakovaně se vyslovil pro jeho zákaz. Dle některých kritiků používá zjednodušující argumenty vytržené z kontextu, které interpretuje ve svůj prospěch.\n\nV dubnu 2016 na něj českobudějovický státní zástupce Josef Richtr podal obžalobu za údajné podněcování k nenávisti vůči skupině osob nebo k omezování jejich práv a svobod. Důvodem byly některé jeho výroky publikované na internetu.\n\nKoncem dubna 2016 jako předseda Bloku proti islámu ukončil spolupráci s hnutím Úsvit-Národní Koalice, s nímž měl jeho spolek společně kandidovat v několika volbách v letech 2016 a 2017. Důvodem údajně bylo, že Úsvit chtěl díky Bloku proti islámu pouze získat poslanecká křesla. Podle bývalého místopředsedy Bloku proti islámu Petra Hampla se tím strana dostala do značných finančních obtíží, protože nebyla schopna financovat plánovanou volební kampaň za 60 milionů korun.\n\nMartin Konvička také uvedl, že s kampaní mu pomáhal i expředseda VV Vít Bárta. Kvůli jeho radě, že by mohl prostřednictvím spojení s Úsvitem vydělat 60 milionů, je dnes Martin Konvička předmětem trestního řízení.\n\nMartin Konvička také zmínil, že Úsvit neplnil své závazky. Na to se Úsvit ohradil, že už „vytiskl více než 7 milionů kusů novin, investoval statisíce do facebookové reklamy a zorganizoval více než sedmdesát veřejných debat po celé republice“. Proti rozchodu s Úsvitem později protestovala pražská divize Bloku proti islámu s dalšími 12 představiteli strany. Valná většina krajských divizí BPI však s ukončením spolupráce s Úsvitem souhlasila.\n\nNa začátku května 2016 Martin Konvička oznámil, že plánuje založit vlastní politickou stranu, za kterou se chtějí členové původního Bloku proti islámu ucházet o hlasy voličů. Možné pojmenování této strany, Alternativa pro Česko, se inspiroval u německé populistické pravicové strany Alternativa pro Německo. Tato změna patrně souvisela s faktem, že původní název \"Úsvit s Blokem proti islámu\" byl v únoru 2016 ministerstvem vnitra zamítnut, protože název v kombinaci s tezemi programu by podle ministerstva mohl budit přesvědčení, že strana nehodlá uznat stejná lidská práva osobám s odlišným vyznáním.\n\nAlternativu pro Česko v dubnu 2016 podpořil i exprezident Václav Klaus.\n\nKvětnový sjezd BPI následně rozhodl o rozpadu Bloku proti islámu, resp. jeho transformaci do nového hnutí. Spory nastaly ohledně místopředsedkyně Jany Volfové, kvůli které několik delegátů opustilo sál. Martina Konvičku po sjezdu někteří jeho členové kritizovali za údajné vulgarity namířené proti Janě Volfové. Lidé kolem docenta Konvičky se rozhodli nakonec své hnutí pojmenovat Iniciativa Martina Konvičky, protože název Alternativa pro Česko byl mezitím obsazen bývalým místopředsedou BPI Petrem Hamplem.\n\nV srpnu 2016 Martin Konvička s příznivci vjel na velbloudu s vojenským jeepem na Staroměstské náměstí za hluku zbraní typu D, podle svých slov jako imitaci okupace islamisty. Celá akce je prošetřována policií jako šíření poplašné zprávy, některé místní restaurace zveřejnily i snímky lidí v panice vybíhajících na ulici. Policie ale po chvíli zareagovala na naléhání bývalých Konvičkových stranických kolegů a akci ukončila. Podle Konvičky k žádné panice nedošlo, nicméně odborníci na právo se shodovali na tom, že policie měla akci ihned poté, co vyšel najevo její charakter, zarazit.\n\nOproti někdejším plánům na vstup do podzimních krajských voleb Konvička v červenci ohlásil, že hnutí kandidovat nebude. Nakonec se pak rozhodl kandidovat ve volbách do Senátu PČR v roce 2016 v obvodu č. 13 - Tábor za hnutí Alternativa pro Českou republiku 2017 (APAČI 17). Jeho hnutí nakonec skončilo na předposledním místě, nicméně on sám to označil za úspěch. Martin Kovička uvedl, že by se po volbách rád věnoval své práci entomologa.\n\nVe volbách do Senátu PČR v roce 2018 kandidoval jako nestraník za hnutí NEZÁVISLÍ v obvodu č. 71 – Ostrava-město. Se ziskem 4,26 % hlasů skončil na 8. místě.\n\nMartin Konvička je autorem, resp. spoluautorem sedmi knih:\n\nMartin Konvička přeložil do konce roku 2015 z angličtiny více než 30 knih. Mimo jiné to jsou:\n\n\n"}
{"id": "1061168", "url": "https://cs.wikipedia.org/wiki?curid=1061168", "title": "Ben Halloran", "text": "Ben Halloran\n\nBenjamin Halloran (* 14. června 1992, Cairns, Austrálie) je australský fotbalový útočník (případně ofenzivní záložník) a reprezentant, který v současné době působí v klubu Fortuna Düsseldorf.\n\nV Austrálii hrál na seniorské úrovni za kluby Gold Coast United a Brisbane Roar.\nV květnu 2013 podepsal smlouvu do června 2016 s německým druholigovým klubem Fortuna Düsseldorf.\n\nBen Halloran reprezentoval Austrálii v mládežnické kategorii U20.\n\nV A-mužstvu Austrálie přezdívaném Socceroos debutoval v roce 2014.\nZúčastnil se MS 2014 v Brazílii, kde Austrálie skončila bez zisku jediného bodu na posledním čtvrtém místě v základní skupině B.\n\n"}
{"id": "1061173", "url": "https://cs.wikipedia.org/wiki?curid=1061173", "title": "Kjeld Nuis", "text": "Kjeld Nuis\n\nKjeld Nuis (* 10. listopadu 1989 Leiden) je nizozemský rychlobruslař.\n\nV mezinárodních závodech debutoval v sezóně 2008/2009 ve Světovém poháru juniorů, v seniorském Světovém poháru startuje od následujícího ročníku. V roce 2011 se premiérově zúčastnil Mistrovství světa ve sprintu (5. místo) a Mistrovství světa na jednotlivých tratích, kde vybojoval na distanci 1000 m stříbrnou medaili, kterou o rok později obhájil. V sezóně 2011/2012 také vyhrál celkové hodnocení Světového poháru, tzv. Grand World Cup. Na MS 2013 skončil v kilometrovém závodě čtvrtý, následující rok byl na sprinterském MS pátý. Ze světového šampionátu 2015 si přivezl bronzovou medaili z trati 1000 m, o rok později na téže distanci dobruslil pro bronz a v závodě na 1500 m pro stříbro. V roce 2016 také vybojoval první cenný kov na Mistrovství světa ve sprintu – stříbro. V sezóně 2015/2016 podruhé zvítězil v celkovém hodnocení Světového poháru na tratích 1000 m a také v celkové klasifikaci Grand World Cupu. Stříbrnou medaili získal na premiérovém sprinterském Mistrovství Evropy 2017. O několik týdnů později zvítězil na světovém šampionátu na tratích 1000 m i 1500 m a následně získal bronz na Mistrovství světa ve sprintu. V sezóně 2016/2017 vyhrál v celkové klasifikaci Světového poháru v závodech na 1000 m a 1500 m a rovněž v Grand World Cupu. Na Zimních olympijských hrách 2018 získal v závodech na 1000 m a 1500 m zlaté medaile. Startoval také na Mistrovství světa ve sprintu 2018, kde vybojoval stříbro. V sezóně 2017/2018 zvítězil v celkové klasifikaci Světového poháru v závodech na 1000 m. Z Mistrovství světa na jednotlivých tratích 2019 si přivezl zlato z týmového sprintu a bronz z kilometrové distance a na sprinterském MS získal bronzovou medaili. V sezóně 2018/2019 zvítězil v celkovém hodnocení Světového poháru v závodech na 1000 m, prvenství získal i s nizozemským družstvem v týmovém sprintu. Na MS 2020 vybojoval na trati 1000 m stříbrnou medaili a závod na 1500 m vyhrál.\n\nV roce 2019 získal cenu Oscara Mathisena.\n\n"}
{"id": "1061174", "url": "https://cs.wikipedia.org/wiki?curid=1061174", "title": "Birdman", "text": "Birdman\n\nBirdman může mít vícero významů:\n\n"}
{"id": "1061176", "url": "https://cs.wikipedia.org/wiki?curid=1061176", "title": "Bujnovská soutěska", "text": "Bujnovská soutěska\n\nBujnovská soutěska (, \"Bujnovsko ždrelo\") je soutěska v pohoří Rodopy na řece Bujnovska (přítoku řeky Văča) ve Smoljanské oblasti v jižním Bulharsku, nedaleko od řeckých hranic.\n\nDélka soutěsky je asi 10 km. Nejužší místo, kde se skály téměř dotýkají, se nazývá \"Vlčí skok\".\n\n"}
{"id": "1061179", "url": "https://cs.wikipedia.org/wiki?curid=1061179", "title": "Arpád Izsmán", "text": "Arpád Izsmán\n\nArpád Izsmán (* 7. srpna 1980) je slovenský fotbalový brankář, hráč slovenského klubu DAC 1904 Dunajská Streda.\n\nOdchovanec DAC 1904 Dunajská Streda hrál postupně v klubech TJ Gabčíkovo (1997–2012) a v TJ Družstevník Vrakúň (zde nejprve hostování v roce 2012 a v letech 2013–2014 byl kmenovým hráčem). V létě 2014 se vrátil do Dunajské Stredy.\n\n"}
{"id": "1061182", "url": "https://cs.wikipedia.org/wiki?curid=1061182", "title": "Islám v České republice nechceme", "text": "Islám v České republice nechceme\n\nIslám v České republice nechceme (IVČRN) je iniciativa kritizující islám a jeho praktiky. Usiluje o zastavení šíření islámu na území České republiky a o zamezení všech forem potenciální islamizace státu postavením šíření a propagace islámu v Česku mimo zákon. Facebooková stránka hnutí dosáhla v prosinci 2016 163 000 podporovatelů, než byla Facebookem zrušena. Ministerstvo vnitra ve starších zprávách o extremismu iniciativu hodnotilo jako islamofobní populistický subjekt, který se pokouší využít vzestupu protiislámských a protiimigrantských nálad. Podle ministerstva přitom záměrně využívá informace, které jsou vytržené z kontextu, dezinterpretované nebo zobecněné.<ref name=\"mvcr2015/03\"></ref><ref name=\"mvcr2015/04\"></ref> Tiskovým mluvčím hnutí je Artur Fišer. Organizace spravuje webové stránky, kde zveřejňuje zprávy o událostech ve světě souvisejících s islámem a některé, o kterých česká média údajně neinformují. Hnutí v současné době nemá žádný profil na sociální síti Facebook. Dříve také pořádalo demonstrace proti islámu a imigraci muslimů. Organizace usiluje mj. o naprostý zákaz halal porážek a zákaz nošení nikábů na veřejnosti. Spolupracuje také s některými exmuslimy. Z hlediska právní formy jde o spolek, sídlí v Hradci Králové.\n\nIniciativa IVČRN vznikla v červenci roku 2009 jako komunita diskutérů na sociální síti Facebook, v té době skupina čítala jen několik stovek uživatelů. Podle Ministerstva vnitra vznikla platforma IVČRN přetransformováním z původní skupiny Czech Defence League (CzDL), která byla hodnocena jako extremistická a následně zanikla; vzorem pro skupinu CzDL byla kontroverzní anglická protipřistěhovalecká organizace English Defence League. Spoluzakladatelem skupiny byl Martin Konvička, který byl v jejím čele od roku 2009 do června 2015, kdy stál u zrodu politického hnutí Blok proti islámu, nicméně s IVČRN i nadále spolupracuje, zastupuje ho v médiích a na veřejnosti.\n\nPopularita organizace Islám v ČR nechceme, zejména na sociálních sítích, postupem času vzrůstala. V prosinci 2010 měla iniciativa 55 000 příznivců na Facebooku, v prosinci 2014 jich bylo již více než 110 000, v říjnu roku 2015 bylo jejích podporovatelů přes 160 000 a v době zrušení facebookové stránky měla téměř 164 000 příznivců. Dne 11. ledna 2016 Facebook profil organizace zablokoval. K obdobnému zablokování stránky došlo již v roce 2014, tehdy však byla po několika dnech opět odblokována, což se v tomto případě nestalo a protiislámští aktivisté přesunuli svou činnost na záložní stránku. V prosinci 2016 byla zablokována i tato stránka, v té době se 73 000 podporovateli. Nově vzniklá stránka měla k 9. prosinci přes 3 tisíce podporovatelů. Facebook následně obnovil úplně původní stránku IVČRN se 160 000 podporovateli, a ta je k 12. prosinci opět aktivní.\n\nHnutí uvádí jako své cíle následující bod:\n\nHnutí chce probudit českou společnost a varovat ji před islámem jako takovým. Hnutí také spolupracuje s exmuslimy, apostaty od islámu (např. s Pavlínou Bitarovou, Beátricí Radosou nebo Lukášem Lhoťanem – ten ale skupinu přestal podporovat a prohlásil ji za nenávistné hnutí), s nimiž pořádá semináře pro veřejnost.\n\nV roce 2014 iniciativa uspořádala petici proti 2. stupni registrace (ten by umožnil např. vyučování islámu na státních školách nebo zřizování církevních islámských škol) Ústředí muslimských obcí ČR, které neplnilo své zákonné povinnosti pro tento krok, např. nepodávalo výroční zprávy. Celkem hnutí nasbíralo na podpisových arších pod touto peticí přes 24 500 podpisů. Organizace o tom před Vánocemi poslala otevřený dopis prezidentu Miloši Zemanovi.\n\nK významnému nárůstu popularity organizace došlo v roce 2015, zejména v souvislosti s teroristickým útokem na redakci časopisu Charlie Hebdo a Evropskou migrační krizí.\n\nDne 7. ledna proběhla v sále Jihočeské univerzity přednáška exmuslimky Pavlíny Bitarové na téma „Má cesta k islámu a zase zpátky“, od které se ale univerzita distancovala s tím, že jde pouze o soukromou akci Martina Konvičky. Téhož dne proběhl teroristický útok na redakci satirického magazínu Charlie Hebdo a v reakci na něj svolal lídr hnutí Martin Konvička na 16. ledna demonstraci proti islámu na pražské Hradčanské náměstí.\n\nDemonstrace proběhla podle plánu 16. ledna. Údaje o počtu účastníků se různí. Akce se účastnili i někteří politici jako Tomio Okamura (v té době Úsvit), Marek Černoch (Úsvit), Jana Černochová (ODS) a Jana Volfová (Suverenita) a další hosté. Dle některých médií se jednalo o demonstraci islamofobů a rasistů, vedení hnutí však takové označení důrazně odmítá. V následujících měsících proběhly další demonstrace, a to 14. 2. 2015 v Brně, 14. 3. 2015 v Českých Budějovicích a 18. 4. 2015 v Teplicích.\n\nDne 21. ledna byl Martin Konvička hostem pořadu České televize \"Hyde Park\". Dle portálu Demagog.cz uvedl šest nepravdivých, pět pravdivých, čtyři zavádějící výroky a čtyři další výroky, které nedokázali zaměstnanci serveru Demagog.cz ověřit. Druhého dne se Martin Konvička účastnil diskuse také v pořadu \"Máte slovo\".\n\nDne 13. února 2015 vydala organizace na svých oficiálních stránkách tzv. „Návrh programu (k široké diskusi)“, v němž uvedla své cíle a plány do budoucna a stavěla se proti údajným pomluvám ze strany některých médií.\n\nDne 24. února vydalo hnutí „Vyjádření IVČRN pro média“, v němž se veřejně distancovalo od demonstrace, kterou 21. února pořádala extremistická Dělnická strana sociální spravedlnosti. Hlavním důvodem tohoto vyjádření byla žádost o omluvu České televize, která jako upoutávku na demonstraci DSSS použila záběry z demonstrace IvČRN v Brně, a o sjednání nápravy. Martin Konvička tento krok komentoval slovy: \"„IvČRN spojuje se stranou DSSS odpor proti islámské expanzi. Naše ideová východiska však jsou odlišná, IvČRN odmítá islám, protože je nelidský a znamená nesvobodu, zatímco DSSS jej odmítá z etnicko-rasových důvodů.“\"\n\nDne 21. května začala iniciativa sbírat podpisy k petici proti plánovaným kvótám na přerozdělování migrantů mezi členské státy EU. Po dobu pouhého měsíce trvání petice nasbírala organizace více než 180 000 podpisů, které předložila v druhé polovině června na jejím projednávání v Poslanecké sněmovně, která ale nepřijala k této petici žádné usnesení.\n\nDne 29. května došlo na Horním náměstí v Olomouci k incidentu mezi protiislámskými aktivisty sbírajícími podpisy a skupinou muslimských zahraničních studentů. Minimálně jeden z nich se pokusil poškodit petiční stánek, situaci na místě řešili policisté. K fyzickému napadení ani poškození majetku podle nich nedošlo. Policisté následně zjišťovali, jestli byl spáchán přestupek. Dle zástupce IVČRN Artura Fišera na aktivisty na náměstí čekalo asi dvacet muslimů, kteří následně zdemolovali petiční stánek; aktivisté už podali trestní oznámení. Fišerova verze je ale v rozporu s vyjádřením policie, která podobně jako svědci uvádí, že jen jeden student strhl plakát a převrhl stánek. Podle jednoho ze studentů, který údajně stánek napadl, konflikt naopak vyvolali aktivisté, když slovně nadávali jinému studentovi. Tuto verzi zastává i další svědek události, šéfredaktor Olomouckého deníku Martin Dostál.\nDne 6. června proběhl ustavující sněm občanské iniciativy \"Blok proti islámu (BPI)\", který je nadstavbou IVČRN. Ten podle jeho zakladatelů funguje nezávisle na IvČRN pro účely sjednocení českých antiislamistů. Dne 6. září oznámil předseda Bloku proti islámu Martin Konvička, že organizace bude kandidovat do krajských voleb v roce 2016, senátních voleb v tomtéž roce a sněmovních voleb v roce 2017 společně s hnutím Úsvit – Národní koalice.\n\nDne 30. června uspořádala organizace IVČRN na Palackého náměstí v Praze demonstraci proti imigrantům, svolanou v reakci na tzv. dobrovolné přerozdělování běženců mezi členské státy EU. Demonstrace se zúčastnilo asi 700 lidí. Mezi řečníky byl např. lídr hnutí Blok proti islámu Martin Konvička nebo tehdejší předseda hnutí Úsvit Marek Černoch.\n\nZačátkem července uspořádalo několik organizací protesty proti imigraci, na demonstraci extremistické Národní demokracie se dokonce objevily šibenice určené „vlastizrádcům“, toto jednání ale hnutí \"Islám v České republice nechceme\" důrazně odsoudilo.\n\nDne 12. srpna rozmístila organizace v Praze několik figur ukamenovaných žen doplněných nápisy typu „byla nevěrná“ nebo „otěhotněla po znásilnění“. Chtěla tím upozornit na nebezpečí islámu a násilí páchané na ženách.\n\nDne 19. srpna uspořádalo hnutí demonstraci, nazvanou „Tichý pochod proti týrání a útisku žen v islámu“, kterého se zúčastnila asi stovka lidí.\n\nDne 28. října uspořádala iniciativa několik souběžných demonstrací proti islámu a islámské imigraci. Demonstrace se konaly v Praze, Brně, Ostravě a Ústí nad Labem a celkem se jich zúčastnilo asi 3 000 lidí. Nejvyšší účast měla demonstrace v Brně, které se zúčastnilo asi 1 500 osob, na ostravské demonstraci byl mezi řečníky i předseda Bloku proti islámu Martin Konvička.\n\nDne 17. listopadu, v den boje za svobodu a demokracii, uspořádal Blok proti islámu (BPI) s podporou iniciativy IvČRN demonstraci proti islámu na pražském Albertově, kde 17. listopadu 1989 začaly události Sametové revoluce. Na akci, které se účastnilo asi 2 000 osob, vystoupil i prezident Miloš Zeman, což vyvolalo značný mediální ohlas a kritiku, zejm. bylo zmiňováno, že stál na jednom pódiu s předsedou Bloku proti islámu Martinem Konvičkou.\n\nDne 11. ledna 2016 zrušil Facebook oficiální stránku iniciativy s názvem \"Islám v České republice nechceme\" kvůli šíření nenávisti a xenofobie. Stalo se tak poté, co byla stránka opakovaně nahlašována uživateli, kteří upozorňovali na údajné porušování pravidel Facebooku. V té době měla necelých 164 000 příznivců. Antiislamisté se následně přesunuli na záložní stránku s názvem \"Islám v ČR nechceme\", kde pokračovali ve svém protiislámském aktivismu; v únoru 2016 měla nová facebooková stránka hnutí přes 50 000 podporovatelů. Lídr hnutí, docent Martin Konvička, uvedl, že k obdobnému zablokování stránky došlo již v červnu roku 2014, kdy měla kolem 65 000 příznivců.\nDne 6. února 2016 uspořádalo parlamentní hnutí Úsvit – Národní koalice a kontroverzní Blok proti islámu, přetransformovaný z iniciativy Islám v ČR nechceme, demonstraci nazvanou \"Společně proti islamizaci Evropy. Účast dosáhla počtu téměř 7 000 lidí, čímž se stala do té doby největší demonstrací proti islámu uspořádanou v Česku. Na demonstraci, která byla součástí celoevropských antiislámských protestních akcí uspořádaných takzvaně islamofobními uskupeními, s projevy vystoupili kromě nejznámější tváře Bloku proti islámu Martina Konvičky také např. předseda Úsvitu – NK Miroslav Lidinský nebo sociolog Petr Hampl.\n\nDne 1. května Blok proti islámu s podporou hnutí Islám v ČR nechceme v Praze uspořádal \"demonstraci a prvomájový pochod proti islamizaci ČR\". Účast na akci dosáhla cca 600 osob a vyjma dopravních omezení se obešla bez výraznějších komplikací.\n\nOrganizace IVČRN byla zmíněna ve zprávách o extremismu publikovaných ministerstvem vnitra v kapitole týkající se krajní pravice. Ve zprávě o 4. čtvrtletí roku 2014 je uvedeno, že s uskupením byly spojovány množící se případy tzv. kyberšikany jeho odpůrců. Hnutí to odmítá. Ministerstvo vnitra připisuje dnes již zaniklé organizaci Czech Defence League (CZDL, mateřská organizace současného IvČRN) vylití prasečí moči na místo hromadné modlitby muslimů na Letenské pláni v Praze dne 2. května 2014. Na svých stránkách CZDL publikovala videa ze zakopávání prasečích hlav a polévání močůvkou téměř okamžitě poté, co se daná událost stala s informací, že video je od fanoušků této organizace. Hnutí IVČRN se ale od jakéhokoliv spojování s extremistickou scénou důrazně distancovalo.\n\nIVČRN je zmíněna i ve zprávě o extremismu za první čtvrtletí roku 2015. Podle odborníků z Ministerstva vnitra hnutí zorganizovalo několik demonstrací, ale zájem o jeho aktivity bude podle nich spíše upadat. Hlavní aktivity stoupenců se koncentrují na kyberprostor, kde vedou pře se svými odpůrci. IVČRN a jím založený Blok proti islámu jsou zmíněné také v Souhrnné zprávě o extremismu za druhé čtvrtletí 2015. Poprvé jsou tyto subjekty zařazeny do samostatné kapitoly „Extremistická islamofobní scéna“. Sama organizace IVČRN kontroverzní označení „islamofobní“ zásadně nepoužívá a spíše se označuje za „antiislamistickou“. Autoři zprávy uvádějí, že i když se tato hnutí od krajní pravice distancují, jejich rétorika se mnohdy pohybovala na hraně zákona a radikální politické požadavky i návrhy a způsoby mobilizace sympatizantů se od projevů krajní pravice prakticky nelišily. Podle zprávy o extremismu za třetí čtvrtletí 2015 se rétorika a organizované akce IVČRN podobaly činnosti krajně pravicových subjektů a platforma navázala spolupráci s Úsvitem. V rámci Bloku proti Islámu záměrně a účelově používala pro získání volební podpory informace vytržené z kontextu, zobecněné nebo dezinterpretované.\n\nV sobotu 12. září 2015 v rychlíku z Českých Budějovic operovala dvoučlenná samozvaná hlídka, jejíž členové na sobě měli mj. také odznaky IVČRN. Tvrdili, že chrání cestující před migranty a když se proti jejich činnosti někteří ohradili, vyhrožovali jim vysazením z vlaku. Po příjezdu policie byli výtržníci vyvedeni. Blok proti islámu vydal prohlášení, ve kterém uvedl, že se jednalo o účelovou provokaci, která ho měla poškodit, s tím, že tyto placky jsou volně k dispozici na demonstracích či na stránkách organizace. Žádná souvislost s ním ani s hnutím IVČRN se nepotvrdila.\n\nČlenové organizace odmítají jakákoliv obvinění z xenofobie nebo rasismu s tím, že islám není rasa, ale náboženství a proti islámu vystupují, jelikož podle jejich výkladu je jeho součástí je i např. nerovnoprávné postavení žen a mužů, nenávist k nevěřícím a džihád mečem (tzv. svatá válka) je ohrožením pro celou západní civilizaci. Skupina o sobě také prohlašuje, že bojuje za ochranu svobody slova a lidských práv.\n\nJeden z bývalých protagonistů hnutí Martin Konvička je stíhán za své nenávistné výroky vůči muslimům, napsané v diskusích na sociální síti Facebook. Zmiňuje se v nich o „mletí muslimů do masokostní moučky“ nebo o „poslání muslimů do koncentračních táborů“. Konvička označil tyto výroky za přehnané a vytržené z kontextu.\n\nŘeditel česko-arabského centra kulturního dialogu Insaan Šádí Shanaáh popsal podrobně aktivity a pozici iniciativy v kontextu extremistické scény v časopisu \"Respekt\" v červenci 2015 v reakci na předchozí články z webu iniciativy, týkající se jeho osoby.\n\n\n"}
{"id": "1061185", "url": "https://cs.wikipedia.org/wiki?curid=1061185", "title": "Izabela Francouzská (1312)", "text": "Izabela Francouzská (1312)\n\nIsabela Francouzská ( \"Isabelle de France\", 1312 – 1348) byla princezna z dynastie Kapetovců.\n\nByla třetí dcerou francouzského krále Filipa a Johany, dcery Oty Burgundského. 18. května 1322 byla po šestiletém zansoubení provdána za svého vrstevníka Guiga, dauphina z Viennois. Roku 1333 byl Guigues zabit při obléhání hradu La Perrière a Izabela se o dva roky později znovu provdala za Jana z Faucigny. Znovu ovdověla roku 1345, manželství bylo bezdětné. Zemřela v dubnu 1348.\n"}
{"id": "1061186", "url": "https://cs.wikipedia.org/wiki?curid=1061186", "title": "Pavel Kuližnikov", "text": "Pavel Kuližnikov\n\nPavel Alexandrovič Kuližnikov ( ; * 20. dubna 1994 Vorkuta) je ruský rychlobruslař.\n\nOd roku 2010 startoval ve Světovém poháru juniorů, téhož roku debutoval na juniorském světovém šampionátu. Na MSJ 2012 získal zlatou a bronzovou medaili. Dodatečně však byl diskvalifikován, neboť měl pozitivní dopingový nález, za což dostal dvouletý zákaz startu. Podle jeho vlastního vyjádření mohl za zakázaný stimulant metylhexanamin v jeho těle nosní sprej používaný při nachlazení. Po nucené přestávce se na jaře 2014 vrátil k rychlobruslení a od sezóny 2014/2015 závodí ve Světovém poháru. Z Mistrovství světa 2015 si přivezl zlatou medaili ze závodu na 500 m a stříbrnou medaili z dvojnásobné distance; tentýž rok vyhrál také sprinterský světový šampionát. V sezóně 2014/2015 rovněž triumfoval ve Světovém poháru v závodech na 500 m a 1000 m a v celkovém hodnocení Grand World Cupu, v sezóně 2015/2016 obhájil prvenství v SP na tratích 500 m. Na MS 2016 získal zlaté medaile v závodech na 500 i 1000 metrů, na sprinterském světovém šampionátu, který proběhl o několik týdnů později, obhájil své prvenství. Na Mistrovství Evropy 2018 vyhrál závod na 1000 m a týmový sprint, z půlkilometrové distance si přivezl bronz. Z Mistrovství světa na jednotlivých tratích 2019 si přivezl bronz z týmového sprintu a na MS 2019 získal své třetí zlato ve sprinterském víceboji. V sezóně 2018/2019 zvítězil v celkovém hodnocení Světového poháru v závodech na 500 m. Na ME 2020 získal zlatou medaili v závodech na 500 m a 1000 m a v týmovém sprintu. Z Mistrovství světa na jednotlivých tratích 2020 si přivezl zlaté medaile ze závodů na 500 m a 1000 m.\n\n"}
{"id": "1061198", "url": "https://cs.wikipedia.org/wiki?curid=1061198", "title": "Amfibrach", "text": "Amfibrach\n\nAmfibrach (z řec. \"amphíbrachys\", oboustranně krátký) je v metrice stopa, skládající se ze tří slabik, v pořadí nepřízvučná-přízvučná-nepřízvučná (či v časoměrném verši krátká-dlouhá-krátká).\n\nV českém sylabotónickém verši jsou amfibrachy realizovány jako katalektické daktyly s předrážkou (přízvučné slabiky jsou vyznačeny tučně): \n\nAmfibrachický verš (z důvodu přízvuku, který je umístěn na předposlení slabice) je typicky pro polskou literaturu:\n"}
{"id": "1061200", "url": "https://cs.wikipedia.org/wiki?curid=1061200", "title": "Mistrovství světa v alpském lyžování 2015 – slalom žen", "text": "Mistrovství světa v alpském lyžování 2015 – slalom žen\n\nSlalom žen na Mistrovství světa v alpském lyžování 2015 se jel v sobotu 14. února 2015 jako poslední ženský a celkově desátý závod šampionátu. Zahájení prvního kola proběhlo v 10:15 hodin a druhá část odstartovala ve 14:15 hodin místního času. Soutěže se zúčastnilo 118 závodnic z 50 zemí.\n\nObhájkyní vítězství byla Američanka Mikaela Shiffrinová. Stejná lyžařka představovala i úřadující olympijskou vítězku v této disciplíně ze sočských her.\n\nTitul mistryní světa vybojovala největší favoritka, devatenáctiletá Mikaela Shiffrinová ze Spojených států, která po MS 2013 a ZOH 2014 vyhrála třetí slalomový závod na vrcholné akci za sebou. Jako teenagerka se stala nejmladší obhájkyní trofeje mistryně světa. Poprvé od Janici Kostelićové vyhrála úřadující olympijská vítězka i světový šampionát. Po Kosteličové (2003, 2005) a Christel Cranzové (1938, 1939) dokázala jako třetí lyžařka obhájit slalomové prvenství.\n\nStříbrnou medaili vybojovala vedoucí závodnice průběžné slalomové klasifikace světového poháru, a to 29letá Švédka Frida Hansdotterová, čímž vylepšila třetí pozici z předešlého mistrovství světa. Celkově tak získala třetí kov ze světových šampionátů. Bronz si odvezla 30letá česká lyžařka Šárka Strachová, pro niž medaile představovala čtvrté umístění na stupních vítězů ze slalomových závodů mistrovství světa. Po dojezdu uvedla: „\"Je nádherné stát zase na stupních. Jsem moc pyšná, že jsem pro svou zemi vybojovala další medaili\".“\n\nDruhé kolo vyhrála slovenská reprezentantka Veronika Velez Zuzulová, což znamenalo vzestup pořadím z desátého místa po první polovině až na čtvrtou pozici, její nejlepší kariérní výsledek na světových šampionátech. Využila tak trati, kterou postavil její otec Timotej Zuzula.\n\nObhájkyně stříbrné pozice, čtvrtá po prvním kole Rakušanka Michaela Kirchgasserová, vypadla ve druhé části ve čtvrté brance.\n"}
{"id": "1061201", "url": "https://cs.wikipedia.org/wiki?curid=1061201", "title": "Anapest", "text": "Anapest\n\nAnapest (z řec. \"anápaiston\", obrácený) je tříslabičná stopa se vzestupným metrem, o dvou slabikách nepřízvučných a jedné přízvučné (v časoměrném verši o dvou slabikách krátkých a jedné dlouhé).\n\nV českém sylabotónickém verši obvykle anapest nebývá vzhledem k akcentačním pravidlům češtiny využíván.\n\nAnapest se vyskytuje především v anglické literatuře.\n\nV polské poezii anapestická je Mickiewiczova sloka (14(7a+7a)/10b/14(7c+7c)/10b).\n"}
{"id": "1061202", "url": "https://cs.wikipedia.org/wiki?curid=1061202", "title": "Mistrovství světa v alpském lyžování 2015 – obří slalom mužů", "text": "Mistrovství světa v alpském lyžování 2015 – obří slalom mužů\n\nObří slalom mužů na Mistrovství světa v alpském lyžování 2015 se konal na beavercreeské sjezdovce Birds of Prey v pátek 13. února 2015 jako čtvrtý mužský a celkově devátý závod šampionátu. Zahájení prvního kola proběhlo v 10:15 hodin a druhá část odstartovala ve 14:15 hodin místního času. Soutěže se zúčastnilo 107 závodníků z 52 zemí. Ve čtvrtek 12. února proběhla kvalifikace, do níž nastoupilo 110 lyžařů ze 48 států.\n\nDvojnásobným obhájcem vítězství byl Američan Ted Ligety. Stejný lyžař představoval i úřadujícího olympijského vítěze v této disciplíně ze sočských her.\nMistrem světa se stal největší favorit Ted Ligety, který získal hattrick – tři tituly světového šampiona v obřím slalomu za sebou, a to jako první lyžař ve více než osmdesátileté historii pořádání mistrovství. Výhra znamenala páté zlato a celkově sedmou medaili z mistrovstvích světa. Šestý kov doplnil vedoucí závodník po prvním kole Rakušan Marcel Hirscher, jenž dojel stejně jako před dvěma lety na druhém místě. Bronz si odvezl francouzský lyžař Alexis Pinturault, pro nějž se jednalo o první medaiový kov ze světových šampionátů. Navázal tak na třetí příčku ze ZOH 2014 v Soči.\n"}
{"id": "1061203", "url": "https://cs.wikipedia.org/wiki?curid=1061203", "title": "Guter Junge", "text": "Guter Junge\n\nGuter Junge (tj. \"Dobrý chlapec\") je německý hraný film z roku 2008, který režíroval Torsten C. Fischer. Film pojednává o muži, který zjistí, že jeho dospívající syn má sklony k homosexuální pedofilii.\n\nDospívající Sven od rozvodu rodičů žil u matky, ale když jeho matka zemřela, přestěhuje se k otci Achimovi, který pracuje v Berlíně jako taxikář. Sven se svým otcem téměř nekomunikuje, ale ten doufá, že se to časem zlepší. Achimova přítelkyně Julia se podivuje, proč se Sven kamarádí s mladými chlapci. Achim jednou objeví videa, která Sven natáčí s mladšími chlapci. Julia mu navrhuje pro syna terapii, ale Achim doufá, že se Svenem dokáží problém překonat sami. Zničí synovu videokameru i natočené filmy a Svenovi zakáže přístup na internet a na dětská hřiště. Sven se snaží zákaz zpočátku respektovat, přesto po čase začne opět vyhledávat mladé chlapce a je chycen policií a zatčen. Achim ho jede do věznice navštívit.\n"}
{"id": "1061207", "url": "https://cs.wikipedia.org/wiki?curid=1061207", "title": "Floridsdorf", "text": "Floridsdorf\n\nFloridsdorf () je 21. vídeňský obvod. Nachází se na severu města a má rozlohu 44,46 km. K 1. lednu 2014 zde žilo celkem 148 947 obyvatel.\n\nK připojení samostatného Floridsdorfu k Vídni došlo 12. prosince 1904. Oficiální zveřejnění pak proběhlo 10. ledna 1905. Nový 21. městský okres zahrnoval Floridsdorf s dalšími osmi nezávislými obcemi Jedlesee, Großjedlersdorf, Donaufeld, Leopoldau, Kagran, Hirschstetten, Stadlau a Aspern.\n\nObvod Floridsdorf tvoří sedm dříve nezávislých obcí plus části dvou dalších. Vlastní Floridsdorf je ze všech čtvrtí obvodu nejmenší. Naopak největší z nich je Stammersdorf na severu obvodu. Sousedí se Strebersdorfem a Großjedlersdorfem, který sestává ze dvou katastrálních obcí – Großjedlersdorf I a II. Na východě, na hranici s 22. obvodem, se rozkládají části Leopoldau a Donaufeld. Jedlesee ležící na západě tvoří části Jedlesee a Schwarze Lackenau. Obvod Floridsdorf obsahuje ještě menší části čtvrtí Kagran a Kaisermühlen, jejichž převážné části spadají do obvodu Donaustadt.\n\nPrvní obyvatelé žili ve zdejší oblasti již v mladší době kamenné (4000– 2000 př. n. l.) Jak potvrzují archeologické nálezy kamenných nástrojů z té doby, první lidé, kteří se zde usadili, byli lovci a sběrači.\n\nNěkdy kolem roku 500 př. n. l. přišli do oblasti dnešního Floridsdorfu Keltové. Byli však posléze vytlačeni Římany. Zdejší oblast byla dlouho nárazníkovým pásmem mezi Germánií a římským impériem, kde se odehrávaly opakované střety mezi římskými legiemi a Germány.\n\nŘímany vystřídali Langobardi, Avaři a Slované. Avary posléze porazil Karel Veliký. Kolem roku 1000 ovládli toto území Babenberkové. Z doby jejich vlády pochází také první písemná zmínka o floridsdorfské obci Jedlesee, nazývané tehdy Outcinesse.\n\nPřes Dunaj se dalo dlouho dostat pouze přívozem. První dřevěný most (Táborský) byl postaven až v roce 1500 v místech dnešní Floridsdorfské hlavní ulice. Další most zvaný \"Kuhbrückl\" překonával malé rameno Dunaje. V místech, kde se hlavní cesta rozdělovala směrem do Čech a na Moravu, vzniklo nové osídlení – Floridsdorf.\nFloridsdorf se díky své poloze zpočátku nazýval \"Am Spitz\" (Na Špici). Později připadl klášteru v Klosterneuburgu. V roce 1786 převedl opat kláštera Floridus Leeb rodinám nových osadníků do vlastnictví 26 pozemků. Rychle vzkvétající osada byla přejmenována právě po opatovi. Díky industrializaci se původně výhradně zemědělský Floridsdorf v krátkém čase změnil. 28. května 1894 došlo k jeho spojení s vesnicemi Donaufeld, Jedlesee a Neu-Jedlersdorf. Vznikla tak obec Floridsdorf.\nK industrializaci Floridsdorfu přispěly značnou měrou i rozvoj parní tramvaje a Rakouské severozápadní dráhy. 23. listopadu 1837 zde došlo k otevření prvního úseku Severní dráhy císaře Ferdinanda mezi Floridsdorfem a Deutsch-Wagramem, čímž nastal rozvoj železnice v Rakouském císařství. Tuto událost dnes připomíná pamětní deska na floridsdorfském nádraží.\n\nOd poloviny 19. století se objevovaly snahy vydělit Vídeň ze svazku Dolních Rakous a učinit ji jen hlavním městem mocnářství. Floridsdorf byl v rámci těchto snah spatřován jako budoucí hlavní město Dolních Rakous. Po spojení obcí Donaufeld, Jedlesee a Neu-Jedlersdorf s Floridsdorfem 28. května 1894 žilo v nově vytvořené velkoobci více než 30 000 obyvatel, přičemž v roce 1885 jich zde žilo necelých 20 000.\n\nV roce 1905, rok po připojení Floridsdorfu k Vídni, to pak už bylo 36 000. V té době už k obvodu patřily i bývalé obce Großjedlersdorf, Leopoldau, Kagran, Hirschstetten, Stadlau a Aspern. V roce 1910 k nim přibyl ještě Strebersdorf. Vzhledem k vytvoření nového obvodu Donaustadt v roce 1938 přišel Floridsdorf o Kagran, Stadlau, Hirschstetten, Aspern a Lobau\n\nKe konci druhé světové války došlo k bombardování florisdorfské rafinerie a letecké továrny Heinkel-Süd.\n\nV letech 1954, 1964, 1995 a 2002 došlo k různým úpravám hranic obvodu.\n"}
{"id": "1061223", "url": "https://cs.wikipedia.org/wiki?curid=1061223", "title": "Thomas Stevens (cyklista)", "text": "Thomas Stevens (cyklista)\n\nThomas Stevens (24. prosince 1854, Berkhamsted, Hertfordshire, Anglie – 24. ledna 1935, Londýn,) byl prvním člověkem, který na jízdním kole, konkrétně na vysokém kole značky Ordinary, dokončil jízdu kolem světa, na níž se vydal 22. dubna 1884, a kterou dokončil 17. prosince 1886. V pozdějších letech vedl pátrání po Henrym Mortonovi Stanleyovi v Africe, prováděl zkoumání tvrzení indických asketiků a nakonec se stal ředitelem londýnského divadla Garrick Theatre.\n\nStevens se narodil do rodiny žijící v ulici Castle Street v Berkhamstedu. Jeho rodiče se jmenovali William a Ann Stevensovi a jeho otec pracoval jako dělník. Thomas měl dvě sestry: starší Bridget a mladší Jane. Základní vzdělání získal ve škole Bourne Charity School, a poté se vyučil hokynářem. Když mu bylo 14 let, emigroval jeho otec do Missouri, kde nesetrval dlouho a vrátil se, když Ann onemocněla. Poté emigroval znovu a znovu se vrátil, aby s sebou odvezl zbytek rodiny. Thomas v roce 1871 také odešel do Ameriky bez rodičů, kteří jej následovali se zbytkem rodiny až za dva roky. Nakonec se usadili v Denveru, odkud se Thomas Stevens později odstěhoval do San Francisca, kde se naučil jezdit na kole. Když si našel práci v dolech v Coloradu, dostal nápad objet na kole celý svět.\n\nV roce 1884 si koupil nové vysoké kolo (s průměrem předního kola 50 palců) značky Columbia jež bylo potaženo niklovými pláty z chicagské továrny Pope Manufacturing Company, která jeho cestu sponzorovala. Na cestu s sebou vzal jen několik párů ponožek, druhé triko, pršiplášť, jenž zároveň sloužil jako stan a spací pytel, a revolver. Na cestu vyrazil ze San Francisca přesně v 8 ráno dne 22. dubna 1884 a přes Sacramento a Sierru Nevada se dostal do států Nevada, Utah a Wyoming. Cestou se mu dostalo podpory od mnoha místních cyklistických klubů. Cestoval převážně podél kolejí, plavebních kanálů nebo po pevných silnicích. 4. srpna 1884 dorazil do Bostonu. Podle dobových záznamů strávil na této etapě 83 dnů jízdou a 20 dnů stál kvůli špatnému počasí či odpočinku.\"\n\nStevens strávil zimu v New Yorku a během té doby publikoval v časopisu \"Outing\" kresby ze své jízdy přes celý kontinent, kdy se mimo jiné setkal i s indiány. To mu vyneslo potřebné peníze, aby si koupil lístek na parník \"City of Chicago,\" jenž ho dopravil z Ameriky do Liverpoolu, kam dorazil 9. dubna 1885. Své kolo ponechal v úschovně zavazadel londýnských a severozápadních drah a vydal se vlakem do Londýna, kde si naplánoval cestu napříč Evropou a hlavně potřeboval zjistit, jaké poměry momentálně panují v Asii. V tom mu nejvíce pomohl tlumočník z čínské ambasády, jenž mu rozmluvil cestu severní Barmou a přes Čínu.\n\n30. dubna 1885 se vrátil do Liverpoolu pro své kolo a 4. května za asistence místní policie a po boku 25 nadšených místních cyklistů formálně zahájil svoji evropskou jízdu, kde ho od kostela v Edge Hill vyprovodilo několik set přihlížejících. Už za pár minut po startu z Liverpoolu se musel potýkat s deštěm. Na cestu si tentokrát vzal ke svému vybavení z bezpečnostních důvodů ještě bílou vojenskou helmu Cestou navštívil své rodiště Berkhamsted a pochvaloval si, že cesty v Anglii jsou mnohem lepší než v Americe. Z Newhavenu přeplul lodí do Dieppe a pokračoval napříč Evropou přes Francii, Německo, Rakousko-Uhersko (kde se k němu na nějaký čas připojil jiný cyklista, se kterým však nebyl schopen komunikovat, neboť ani jeden z nich neuměl žádnou řeč, kterou ovládal ten druhý), Slavonii, Srbsko, Bulharsko až do Turecka.\n\nV Istanbulu si udělal kratší pauzu, aby si odpočinul, a našel útočiště u příbuzných svých známých z Ameriky. Zde si koupil náhradní díly ke svému kolu a nové pneumatiky, a také lepší pistol značky Smith & Wesson. V Istanbulu počkal, dokud se neuklidní situace ohledně řádění banditů v jiných částech Turecka, a vydal se přes Anatolii, Arménii, Kurdistán a Irák do Persie, kde v Teheránu přečkal druhou zimu jako host zdejšího vládce šáha Násira ad-Dína.\n\nJelikož se mu nepovedlo získat povolení od zastupitelských úřadů Ruska k cestě na kole přes Sibiř, vydal se 10. března 1886 do Afghánistánu, kam mu však také nebyl vstup povolen místními úřady. Byl tak nucen vrátit se na západ ke Kaspickému moři, kde parníkem dorazil do Baku. Odtud se vlakem dopravil do Batumi, kde nastoupil na parník, jenž ho zavezl zpět do Istanbulu, kde přestoupil na zaoceánský parník, který ho dopravil do Indie. Zde absolvoval jízdu po starobylé silnici Grand Trunk Road a poznamenal, že zde bylo za všech okolností nesnesitelné vedro, ale silnice byla dobře upravená a zcela bez banditů. Dorazil do Kalkaty, kde nastoupil na další parník, který ho dopravil do Hong Kongu v jižní Číně. Navzdory varování z Londýna se vydal po silnicích východní Číny, kde často neznal cestu, a protože neuměl čínsky, nemohl se zeptat na směr. Zde ho navíc zasáhly nepokoje, kdy Číňané protestovali proti válce s Francií, a před rozzuřenými vesničany ho museli chránit tamní armádní důstojníci. Nakonec se mu povedlo dostat na kole až do Šanghaje, kde nasedl na parník do Japonska, které popsal jako mírumilovnou zemi v porovnání s Čínou. Projel skoro celý ostrov Honšú a svou pouť oficiálně ukončil 17. prosince 1886 příjezdem do Jokohamy. Ve svém deníku spočítal, že ujel na kole přibližně 13 500 mil (zhruba 23 000 km). Stevens se v lednu 1887 vrátil parníkem domů do San Francisca.\n\nJeho cesta Japonskem byla zdokumentována tamními novinami \"Džidžišinpú.\" Celou cestu Stevens posílal dopisy s popisem své cesty a zážitků z ní redakci časopisu Harper's. Z těchto dopisů a svých vzpomínek pak sepsal dvojdílný cestopis o celkem 1000 stranách \"Around the World on a Bicycle.\" Po návratu Stevense domů se kolo dostalo do majetku společnosti The Pope Company, jež sponzorovala jeho cestu, a to ho udržovalo jako svůj exponát až do doby Druhé světové války, kdy bylo sešrotováno, aby byl materiál využit k válečné výrobě.\n\n"}
{"id": "1061238", "url": "https://cs.wikipedia.org/wiki?curid=1061238", "title": "Úložiště", "text": "Úložiště\n\nÚložiště má vícero významů:\n\n\n\n"}
{"id": "1061239", "url": "https://cs.wikipedia.org/wiki?curid=1061239", "title": "Bezpečné barvy", "text": "Bezpečné barvy\n\nNetscape Color Cube, jinak také Netscape color palette, bezpečné barvy, webové barvy, je podmnožina barevného prostoru RGB a obsahuje z něj právě takové barvy, u kterých se lze spolehnout na věrné zobrazení na všech HW zobrazovacích zařízeních, stejně jako i na jejich generování v SW systémech. Za bezpečné se tyto barvy považují proto, že je zařízení generují a zobrazují bez ditheringu, bez namíchávání barevného tónu prokladáním puntíků nepřesných odstínů, které by pak v průměru měly požadovanou barvu tvořit.\n\nBarvy používané pro webdesign se obvykle specifikují aditivně v RGB. Zpočátku omezená barevná hloubka většiny prvotního video-hardwaru vedla k omezení barevné palety na 216 RGB, definováno jako \"Netscape Color Cube\". Jejich počet 216 vyšel jako výsledek rovnoměrného pokrytí celého objemu gamutu. Bezpečná barevná paleta pro web se tedy skládá z 216 kombinací červené, zelené a modré, kde se ve všech třech osách gamutu dělí jasový rozsah základních barev na 5 stejných intervalů. Tak je na osách definováno 6 bodů, 6 jasových úrovní každé barvy:\n\nPro každou barvu pak platí, že má jednu z pouhých šesti možných hodnot, což pro 3-barevný gamut dává 216 odstínů (6³ = 216).\n\nTento RGB barevný model byl formálně přijat jako internetový standard v HTML ve verzi 3.2.\n\nPři zápisu v CSS se pak obecně v RGB (při 8bitové barevné hloubce) používá zápis libovolné barvy pomocí 6 hexa-cifer, v zápise codice_1. Například červenou lze kromě vyhrazeného klíčového slova codice_2 zapsat také číselnou hodnotou codice_3.\n\nVýhodou bezpečných barev je pak mj. to, že\nRedukovaný zápis codice_4 pak pro červenou je codice_5. Redukovaně lze v CSS/HTML zapisovat obecně jakékoli barvy, které mají zdvojené cifry všech třech kanálů, ovšem ne každá taková barva je bezpečná, ne každá je totiž dělitelná třemi, na všech třech osách.\n\nAčkoli jsou oba zápisy různě datově/paměťové náročné, z  uživatelského pohledu oba nesou stejnou informaci, stejný užitek. Stejný princip se uplatňuje při kódování textu do binátních dat, když znaky z až 6bajtového UTF-16 lze pro neexotická běžná písma redukovat na UTF-8 (každý druhý bajt je nula), a to beze ztráty informace, při známém předpokladu, že „jde o latinku“. A v druhém sledu lze až tří bajtové UTF-8 zredukovat na jedno-bajtovou kódovou stránku, nebo dokonce na pouhé 7bitové ASCII. Obdobně lze na jedno-bajtovou znakovou sadu redukovat i dvou-bajtový BigEndian Unicode, který při své konstantní délce také opět obsahuje spoustu nul a plýtvá tak místem na úložišti.\n\nV HTML/CSS je pojmenováno cca 147 barev. V tomto množství je významný průnik s bezpečnými barvami: Ačkoli ne všechny pojmenované barvy jsou \"bezpečné\", mají hodnoty i mimo množinu {0, 3, 6, 9, C, F}, i tak jsou v těsném vztahu k bezpečným barvám.\n\nPři dnešní převaze 24-bitových displejů je využito plných 16,7 miliónů barev JPEG. Proto význam bezpečných barev již pomíjí. Význam si drží pro webdesign, kde se očekává, že vytvořená stránka bude vypadat stejně na všech zobrazovacích zařízeních, bez ohledu na jejich stáří. Jde tedy o zpětnou kompatibilitu.\n\nS nástupem smartphonů bezpečné barvy opět získaly na významu.\n\nDavid Lehn a Hadley Stern zjistili, že na počítačových displejích s 16bitovou hloubkou v každém barevném kanálu (high color, až 48 bitů pro barvu jednoho pixelu) je zobrazeno bez přemapovávání na jiné barvy vlastně jen 22 z původních 216 barev bezpečné palety pro web.\n\n\n"}
{"id": "1061271", "url": "https://cs.wikipedia.org/wiki?curid=1061271", "title": "Eugene Galekovic", "text": "Eugene Galekovic\n\nEugene Galekovic (chorvatsky Eugen-Josip Galeković; * 12. června 1981, Melbourne, Austrálie) je australský fotbalový brankář a reprezentant chorvatského původu, který působí v klubu Adelaide United FC.\nMimo Austrálie hrál v Portugalsku.\nS australským reprezentačním výběrem do 23 let si zahrál na Letních olympijských hrách 2004 v Řecku, kde jeho tým byl vyřazen ve čtvrtfinále Irákem po výsledku 0:1.\n\nV A-mužstvu Austrálie přezdívaném Socceroos debutoval v roce 2009.\nZúčastnil se Mistrovství světa 2010 v Jihoafrické republice a Mistrovství světa 2014 v Brazílii. V obou případech byl náhradním brankářem.\nS národním týmem Austrálie vyhrál domácí Mistrovství Asie v roce 2015.\n\n"}
{"id": "1061276", "url": "https://cs.wikipedia.org/wiki?curid=1061276", "title": "Roeselare", "text": "Roeselare\n\nRoeselare [\"ruseláre\"] je město v severozápadní Belgii, ve vlámské části, v provincii Západní Flandry. Roeselare leží na řece Mandel, na jih od města Bruggy. Během sčítání lidu roku 2013 mělo 58 823 obyvatel. Francouzský název města je Roulers.\n\nV minulosti bylo místo významným textilním a obchodním centrem. Koncem 15. století je dobylo a zpustošilo vojsko Maxmiliána Rakouského. Roku 1794 zde francouzská revoluční vojska porazila Rakušany. Významným momentem bylo vybudování říčního kanálu do Leie a připojení na železnici roku 1872, které podpořilo průmyslový charakter města. Ve městě převládala metalurgie, textilní a chemický průmysl. Ve městě též sídlí pivovar Rodenbach, založený roku 1821. Za první světové války město velice utrpělo, velká část musela být znovu postavena.\n\n\nV Roeselare se narodili hudební skladatel Adriaan Willaert a vlámský básník Albrecht Rodenbach.\n\nVe městě sídlí fotbalový klub KSV Roeselare.\n\n"}
{"id": "1061278", "url": "https://cs.wikipedia.org/wiki?curid=1061278", "title": "Dožď", "text": "Dožď\n\nDožď (: \"Дождь\") je ruská televizní stanice, která vysílá 24 hodin denně zpravodajství ve formátu HD. Televizní stanice vysílá především zprávy, analýzy, reportáže a diskuze. Díky své nezávislosti a kontroverzním reportážím proti režimu prezidenta Putina musí stanice čelit častým represím ze strany státního režimu.\n\nV září 2016 byla po zákazu jedinou povolenou ruskou stanicí na Ukrajině, ale v lednu 2017 musela skončit také.\n\n"}
{"id": "1061285", "url": "https://cs.wikipedia.org/wiki?curid=1061285", "title": "Aziz Behich", "text": "Aziz Behich\n\nAziz Eraltay Behich (* 16. prosince 1990, Melbourne, Austrálie) je australský fotbalový obránce (příp. záložník) a reprezentant tureckého původu, který působí v Bursasporu.\nMimo Austrálie hrál v Turecku.\nS australským reprezentačním výběrem do 23 let hrál v kvalifikaci na Letní olympijské hry 2012 v Londýně.\n\nV A-mužstvu Austrálie přezdívaném Socceroos debutoval v roce 2012.\nS národním týmem Austrálie vyhrál domácí Mistrovství Asie v roce 2015.\n\n"}
{"id": "1061286", "url": "https://cs.wikipedia.org/wiki?curid=1061286", "title": "John Sinclair (básník)", "text": "John Sinclair (básník)\n\nJohn Sinclair (* 2. října 1941) je americký básník, spisovatel a aktivista.\n\nNarodil se roku 1941 ve městě Flint v americkém státě Michigan. Docházel na Albion College, odkud odešel v prvním ročníku. Později studoval na Flint College na Michiganské universitě. Již během studií přispíval do různých časopisů. V letech 1964 až 1965 pracoval jako redaktor v oboru jazzové hudby pro časopis \"Down Beat\". V letech 1966 až 1969 byl manažerem rockové hudební skupiny MC5. V roce 1968 založil politické sdružení White Panther Party. Několikrát byl odsouzen za držení marihuany, naposledy roku 1969, kdy prodal dva jointy tajným policistům. Podpořili jej například aktivista Abbie Hoffman či hudebníci John Lennon, Archie Shepp a Bob Seger. Byl uspořádán koncert na jeho podporu. Zúčastnilo se jej patnáct tisíc lidí. Nakonec byl předčasně propuštěn v prosinci roku 1971. Roku 2006 vystupoval s rockovou skupinou The Black Crowes, při jejich vystoupení odrecitoval jednou ze svých básní. V lednu 2009 vystoupil během inaugurace prezidenta Baracka Obamy.\n\n"}
{"id": "1061287", "url": "https://cs.wikipedia.org/wiki?curid=1061287", "title": "John Sinclair", "text": "John Sinclair\n\nJméno a příjmení John Sinclair nosí více různých osob:\n\n"}
{"id": "1061289", "url": "https://cs.wikipedia.org/wiki?curid=1061289", "title": "Modrovousův hrad", "text": "Modrovousův hrad\n\nModrovousův hrad (též hráno jako \"Hrad Modrovousův\", maďarsky: , anglicky: ) je jednoaktová opera Bély Bartóka z roku 1911. Libreto napsal Béla Balázs volně na motivy modrovousovské legendy, kterou zpracoval mimo jiné Charles Perrault anebo bratři Grimmové. Balázs původní strašidelnou pohádku transformoval na způsob symbolistních maeterlinckovských dramat do podoby psychologické hry anebo ještě spíš do abstrahovaného dialogu mužství a ženství. Libreto navíc ve své formální složce vykazuje příbuznost se světem pochmurných textů lidových semihradských balad. Bartók dedikoval dílo své první ženě Martě.\n\nBéla Balázs začal psát libreto v roce 1908 původně pro Zoltána Kodálye. Dokončil jej v roce 1910. Bartók dokončil operu v roce 1911 a přihlásil ji do souteže o cenu Ference Erkela. Opera ale byla odmítnuta jako nevhodná pro scénické uvedení. V roce 1912 Bartók operu upravil a přihlásil ji do soutěže hudebního vydavatelství Rózsavölgyi. Ani zde neuspěl, protože opera, která má jen dvě role a jediné místo děje, se porotcům nezdála dostatečně zajímavá.\n\nPo úspěchu baletu \"Dřevěný princ\" v roce 1917 byl uveden na jeviště i \"Modrovousův hrad\". Bartók před tím ale změnil závěr opery. Premiéra proběhla 24. května 1918 v Královské opeře v Budapešti. Představení řídil dirigent Egisto Tango, v hlavních rolích vystoupili Oszkár Kálmán jako Modrovous a Olga Haselbeck jako Judita. Protože Béla Balázs, který se zapojil do aktivit Maďarské republiky rad, po jejím pádu v roce 1919 emigroval, přestala být opera v Maďarsku uváděna a na pódium se vrátila až v roce 1936.\n\nV zahraničí byla opera uvedena v němčině v roce 1922 ve Frankfurtu nad Mohanem a v roce 1929 v Berlíně. První uvedení v Itálii bylo 5. května 1938 ve Florencii na festivalu Maggio Musicale Fiorentino a v USA v Dallasu 9. ledna 1949.\n\nV roce 2015 bylo v Metropolitní opeře v New Yorku uvedeno nové nastudování opery \"Modrovousův hrad\" spolu s operou P. I. Čajkovského \"Jolanta\". Režisérem představení byl polský režisér Mariusz Treliński, dirigoval Valerij Gergijev. V roli Modrovousovy snoubenky Judity se představila německá sopranistka Nadja Michaelová, Modrovouse ztvárnil ruský operní pěvec Michail Petrenko. V rámci projektu Metropolitan Opera: Live in HD bylo možné v únoru 2015 sledovat přímý přenos, nebo jeho záznam v HD kvalitě, v mnoha kinech po celém světě.\n\nTatáž inscenace byla dne 9. února 2019 uvedena jako přímý přenos v Českém rozhlasu. Obsazení: Judith (Angela Denoke), Modrovous (Gerald Finley). Sbor a orchestr Metropolitní opery řídil Henrik Nánási.\n\nČeská premiéra se konala 21. února 1960 v olomouckém Divadle Oldřicha Stibora.\n\nCílem libretisty i skladatele bylo stvořit operu, jež by na jedné straně byla jednoznačně soudobá, přijímající moderní proudy symbolismu a impresionismu a vymezující se vůči přetrvávajícímu postwagnerovskému romantismu i naopak naturalismu (verismu); na druhé straně by ale byla zřetelně maďarská, aby ve slově i v hudbě vycházela z maďarské lidové poezie a lidové hudební tradice.\n\nBalázsovým bezprostředním vzorem byla symbolistická hra belgického spisovatele Maurice Maeterlincka \"Ariana a Modrovous\" (\"Ariane et Barbe-bleue\"), kterou již roku 1907 využil skladatel Paul Dukas jako námět své jediné stejnojmenné opery. Balázs se však od tohoto vzoru výrazně odchyluje: soustředí se na jedinou epizodu otevírání sedmi dveří (která u Maeterlincka zabírá jen polovinu prvního dějství) a zbavuje se veškerých jiných dějišť a vedlejších postav. Na rozdíl od belgického básníka, který se soustředí na Arianu a Modrovousovi přiděluje jen dvě krátké, byť důležité scény, navíc Balázs rozděluje pozornost mezi obě hlavní postavy, které jsou na jevišti přítomny po celé trvání opery. Poetické, ale současně velmi úsporné a lakonické libreto napsal Balázs v nerýmovaných čtyřstopých trochejích, což je nejčastější metrum maďarské lidové poezie.\n\nVlastnímu ději předeslal osmadvacetiveršový mluvený prolog (v inscenacích a na nahrávkách často vynechávaný), v němž Bard upozorňuje diváky, že to co uvidí, je „divadlo duše“ a má být chápáno symbolicky. Ve vlastních komentářích k libretu Balázs vysvětluje, že Modrovousův hrad je ve skutečnosti jeho duší a zamčené dveře vedou k jeho potlačeným myšlenkám a tajemstvím. Judita je přesvědčena, že jí láska dává právo do tajných zákoutí milencovy duše proniknout. Avšak když nakonec vyvolá k životu Modrovousovy vzpomínky na jeho předchozí ženy, nedokáže jako reálná žena idealizovaným vzpomínkám a představám konkurovat. Zaniká jako samostatná osobnost a stává se jen další Modrovousovou vzpomínkou.\n\nZamýšlené scénické řešení spočívá v pokynu libreta, že divák nevidí, co se za dveřmi skrývá, pouze slyší hudební popis a vidí světlo jimi přicházející: rudé z mučírny, červenožluté (bronzové) ze zbrojnice, zlaté z klenotnice, modrozelené ze zahrady, zářivé denní z pátých dveří (Modrovousovo panství), „stíny“ z moře slz a konečně stříbrná měsíční záře z posledních dveří.\n\nBartókova hudba k opeře vychází ze dvou hlavních inspiračních zdrojů, které na skladatele po roce 1905 zapůsobily: moderní francouzská hudba, a zejména dílo Clauda Debussyho (opera \"Pelleas a Melisanda\"), a lidová hudba národů Uherska, které se Bartók začal intenzivně věnovat. Oba vlivy spojovaly některé rysy: uvolněná tonalita, netradiční a kolísající rytmické vzorce, zpěvní linie odvozená od skutečně mluvené řeči a charakteristická pro daný jazyk. Například převážně stoupající kadence u Debussyho, neboť francouzština má přízvuk na poslední slabice slov, klesající u Bartóka, protože maďarština má přízvuk zásadně na jejich počátku. (Stejnými otázkami vztahu řeči a zpěvu na základě studia lidové hudby se na počátku 20. století zabýval teoreticky i prakticky rovněž Leoš Janáček.)\n\nNa rozdíl od novoromantické opery, která hojně využívala systému příznačných (pamětných) motivů, se Bartók vyhýbá opakování jakéhokoli hudebního materiálu: všechny obrazy jednou zazní a zmizí. Jediným vracejícím se motivem je interval malé sekundy, značící krev; postupně se objevuje ve všech obrazech a stále více opanovává hudbu Judity, která začíná vidět krev všude. Obě postavy nejsou charakterizovány vlastními motivy, ale mají své vlastní hudební charakteristiky: Modrovous má svou charakteristickou tóninu (pentatonickou stupnici s tónikou Fis), rytmus jeho zpěvu je většinou pravidelný (dvou nebo čtyřčtvrťový), sylabický, většinou parlandový, jen v některých vrcholných okamžicích (dvojí objetí s Juditou, apostrofa všech čtyř žen u sedmých dveří) melodicky tvárný; symbolizuje tak především stabilitu, uměřenost, racionalitu, uzavřenost. Oproti tomu Juditin zpěv je melodičtější, střídá řadu klasických tónin, využívá velký rozsah a koloraturu, je rytmicky rozrůzněnější (používá často trioly), aby vyjádřil její otevřenost, emotivnost a touhu vymknout se stísňujícímu rámci Modrovousova hradu. Hudba často zvýrazňuje klíčová slova a obraty, například \"ajtó\" (dveře), \"kulcs\" (klíč), \"nyisd ki!\" (otevři je!), \"félsz-e?\" (chvěješ se?), \"vér\" (krev), \"könyek\" (slzy), \"sohse kérdezz!\" (přestaň se ptát!).\n\nVedle hudby spojené s oběma postavami tvoří operu poměrně samostatné hudební obrazy, například samotného ponurého hradu (pentatonická dis tónina, zvukové efekty „vzdechů“ a kapek vody či krve stékajících po jeho vlhkých zdech). Především jsou to však obrazy toho, co se nalézá za sedmi dveřmi. Mučírnu za prvními dveřmi symbolizují sestupné disharmonie xylofonu a vysokých dřevěných dechových nástrojů; zbrojnici fanfárové motivy žesťů; klenotnici tremolo vysokých smyčců, harf a celesty; zahradu celý orchestr v široké melodické frázi; Modrovousovo panství opět celý orchestr ve fortissimu s doprovodem varhan; moře slz pomalá vlnící se melodie harf, celesty, fléten a klarinetů. Právě pro rozsáhlá ryze orchestrální místa je \"Modrovousův hrad\" občas nazýván \"symfonická báseň se zpěvem\".\n\nInstrumentace spíše než Debussyho připomíná Bartókův předcházející vzor, Richarda Strausse; podobnou kombinaci impresionistické rozvolněnosti s intenzivním výrazem používal ve svých posledních dílech i Alexandr Nikolajevič Skrjabin. Uvolněné tonální vztahy připomínají soudobá díla Arnolda Schoenberga – v letech 1911–1913 vznikala jeho opera \"Šťastná ruka\" (\"Die glückliche Hand\") –, avšak na rozdíl od něj Bartók nesměřuje k atonalitě. Naopak, \"Modrovousův hrad\" využívá působení jednotlivých tónin nejen k vyjádření konkrétních situací, ale k provázání celého děje řadou tónin v sestupných malých terciích. Děj začíná v pentatonické fis tónině, tónině spojené se samotným Modrovousem; u druhých až čtvrtých dveří se jako tónika prosazuje zejména es/dis, páté dveře – zdánlivé Juditino vítězství – jsou charakterizovány jasnou C dur, které se u šestých dveří (moře slz) mění na melancholickou a moll, aby se na konci vrátila k výchozí Modrovousově pentatonické fis – návratu k samotě. Toto využití sledu tónin ke strukturování dramatu je příznačné pro Bartókovo tíhnutí k rozměrným abstraktním formám.\n\nExistují různé výklady smyslu opery. Situování obou hrdinů do středního přirozeného hlasového pásma (mezzosoprán, basbaryton) poukazuje na to, že zastupují obě pohlaví jako obecné symboly. Podle Rachel Beckles Willsonové „\"Judita se snaží otevřít Modrovouse světu, ale přitom se sama zcela zničí: takto chápán je ‚muž‘ z definice osamělý a ‚žena‘ je příliš zvědavá, než by mohla respektovat nebo snášet nezbytnou – i když tragickou – osamělost jeho postavení.\"“ Avšak muž sám zve do svého nitra ženskou vetřelkyni. „\"‚Mužský princip‘ touží po ‚ženském principu‘, nebo spíše ‚racionální rámec‘ touží po ‚iracionálním, nevědomém oživení‘, které však současně považuje za něco, co je třeba potlačit, vměstnat do monolitického rámce rozumu.\"“\n\nBartók se po \"Modrovousově hradu\" již k žánru opery nikdy nevrátil. Jeho jediná opera byla rozpoznána jako výjimečné dílo, podobně jako operní díla Debussyho a Janáčka však nemá v maďarské ani světové hudbě přímé pokračovatele.\n\nMísto: hradní sál se sedmery zamčenými dveřmi. Nejedná se ale o skutečný hrad, je to alegorie Modrovousovy duše.\n\nČas: neurčitý\n\nDo hradu přichází Modrovous s Juditou, která je fascinována jeho tajemností a chce se stát jeho novou manželkou navzdory děsným pověstem, které o svém nastávajícím slyšela. Vstupuje do ponurého, temného a vlhkého hradu a dveře se za ní zavřou. V hradní síni je sedm zamčených dveří. Judita věří, že její láska dokáže toto nehostinné místo změnit. Vyznává hradnímu pánovi lásku a žádá jej, aby otevřel první zamčené dveře. Ten se brání: „miluj mne a neměj žádné otázky“. Pak se ale naléhání podvolí a dveře otevře. Za dveřmi je mučírna. Stejná situace - Juditino vyznání lásky a Modrovousovo přemlouvání - se opakuje před každými dalšími dveřmi, za kterými jsou postupně: zbrojnice, klenotnice a zahrada. Z páté komnaty je vidět Modrovousova rozlehlá říše. V každé komnatě je ale na druhý pohled zřetelná krev, hrůza a bolest. V šesté komnatě je ukryto moře slz. Zde Judita poznává, že zašla příliš daleko, ale přesto se rozhodne vstoupit do sedmých dveří. Těmi ale opouští život a připojuje se k ostatním Modrovousovým manželkám. Modrovous je opět se svými hroznými tajemstvími sám.\n\n"}
{"id": "1061291", "url": "https://cs.wikipedia.org/wiki?curid=1061291", "title": "Terry Antonis", "text": "Terry Antonis\n\nEleftherios \"Terry\" Antonis (řecky Eλευθέριος Αντώνης; * 26. listopadu 1993, Bankstown, Austrálie) je australský fotbalový záložník a reprezentant řeckého původu, který působí v klubu PAOK FC.\n\nNa seniorské úrovni hraje v Austrálii od léta 2010 v klubu Sydney FC.\n\nNastupoval za australské mládežnické reprezentační výběry U17 a U20.\n\nV A-mužstvu Austrálie přezdívaného Socceroos debutoval v roce 2012.\nS národním týmem Austrálie vyhrál domácí Mistrovství Asie v roce 2015. Nenastoupil však do žádného utkání na turnaji.\n\n"}
{"id": "1061292", "url": "https://cs.wikipedia.org/wiki?curid=1061292", "title": "Natalja Voroninová", "text": "Natalja Voroninová\n\nNatalja Sergejevna Voroninová ( ; * 21. října 1994 Nižnij Novgorod) je ruská rychlobruslařka.\n\nNa mezinárodní scéně debutovala na Mistrovství světa juniorů 2014, ve Světovém poháru startuje od sezóny 2014/2015. Na Mistrovství Evropy 2015 byla sedmá. Na Mistrovství světa 2015 pomohla vybojovat ruskému týmu bronzovou medaili ve stíhacím závodě družstev, kterou v letech 2016 a 2017 obhájil. Na Mistrovství Evropy 2018 získala bronz v závodě na 3000 m a stříbro ve stíhacím závodě družstev. Zúčastnila se Zimních olympijských her 2018, kde v závodě na 3000 m skončila na 10. místě a na trati 5000 m získala bronzovou medaili. Z Mistrovství světa na jednotlivých tratích 2019 si přivezla bronz z tříkilometrové i pětikilometrové distance a ze stíhacího závodu družstev. Na ME 2020 získala stříbrnou medaili v závodě na 3000 m. Na MS 2020 obhájila na téže distanci bronz a ve světovém rekordu zvítězila na trati 5000 m.\n"}
{"id": "1061297", "url": "https://cs.wikipedia.org/wiki?curid=1061297", "title": "Nana Takagiová", "text": "Nana Takagiová\n\nNana Takagiová ( , \"Takagi Nana\"; * 2. července 1992 Makubecu) je japonská rychlobruslařka.\n\nV roce 2010 poprvé startovala ve Světovém poháru juniorů. Na juniorských světových šampionátech získala v letech 2010 a 2012 stříbrné medaile ve stíhacím závodu družstev. V seniorském Světovém poháru nastupuje pravidelně od sezóny 2013/2014. Zúčastnila se Zimních olympijských her 2014, kde v závodě na 1500 m skončila na 32. místě. Startovala i ve stíhacím závodě družstev, v němž se s japonským týmem umístila na čtvrté příčce. V této disciplíně získala na Mistrovství světa 2015 zlatou medaili a na MS 2016 stříbro. Stejný cenný kov ve stíhacím závodě družstev pomohla vybojovat i na světovém šampionátu 2017, kde navíc získala i stříbro v závodě s hromadným startem. Na Zimních olympijských hrách 2018 se v závodě na 5000 m umístila na 12. místě a ve stíhacím závodě družstev a v závodě s hromadným startem získala zlaté medaile. Z MS 2019 a 2020 si přivezla zlato se stíhacího závodu družstev.\n\nJejí sestra Miho Takagiová je rovněž rychlobruslařka.\n\n"}
{"id": "1061301", "url": "https://cs.wikipedia.org/wiki?curid=1061301", "title": "Tomi Juric", "text": "Tomi Juric\n\nTomi Juric (chorvatsky Tomislav Jurić; * 22. července 1991, Austrálie) je australský fotbalový útočník a reprezentant chorvatského původu, který působí v klubu Western Sydney Wanderers FC.\nMimo Austrálie hrál v Chorvatsku.\n\nV dresu Western Sydney Wanderers vyhrál v roce 2014 Ligu mistrů AFC, ve finále jeho tým zdolal saúdskoarabský klub Al-Hilal FC ve dvojzápase 1:0 a 0:0. Díky tomu si mohl zahrát na Mistrovství světa ve fotbale klubů 2014 v Maroku, kde s Western Sydney Wanderers obsadil šesté místo.\n\nV A-mužstvu Austrálie přezdívaném Socceroos debutoval v roce 2013.\nS národním týmem Austrálie vyhrál domácí Mistrovství Asie v roce 2015.\n\n"}
{"id": "1061303", "url": "https://cs.wikipedia.org/wiki?curid=1061303", "title": "Miho Takagiová", "text": "Miho Takagiová\n\nMiho Takagiová ( , \"Takagi Miho\"; * 22. května 1994 Makubecu) je japonská rychlobruslařka.\n\nNa juniorském světovém šampionátu startovala poprvé v roce 2009, kdy získala stříbrnou medaili ze stíhacího závodu družstev. Společně s japonským týmem dokázala tento cenný kov obhájit i v letech 2010, 2011 a 2012, přičemž na MSJ 2013 v této disciplíně Japonky zvítězily. Startovala na Zimních olympijských hrách 2010 (1000 m – 35. místo, 1500 m – 23. místo, ve stíhacím závodě družstev byla náhradnicí). Ve Světovém poháru závodí od sezóny 2010/2011; v roce 2011 se představila i na svém prvním seniorském Mistrovství světa. Na juniorských světových šampionátech v letech 2012 a 2013 vybojovala v individuálních závodech celkem sedm medailí (z toho čtyři zlaté). První seniorský cenný kov si přivezla z MS 2015, kde japonský tým vyhrál stíhací závod družstev. O rok později skončilo japonské družstvo druhé, sama navíc v závodě s hromadným startem získala bronzovou medaili. Na světovém šampionátu 2017 obhájila s japonským týmem stříbro ve stíhacím závodě družstev a vybojovala bronz na distanci 1500 m. Z Mistrovství světa ve víceboji si téhož roku přivezla bronzovou medaili. Na Zimních olympijských hrách 2018 se v závodě na 3000 m umístila na pátém místě, na poloviční trati si dobruslila pro stříbro, na distanci 1000 m vybojovala bronz a ve stíhacím závodě družstev získala zlatou medaili. O několik týdnů později zvítězila ve víceboji na Mistrovství světa 2018. V sezóně 2017/2018 zvítězila ve Světovém poháru v celkovém hodnocení Grand World Cupu a v celkové klasifikaci stíhacích závodů družstev a závodů na 1500 m. Z MS 2019 si přivezla zlato se stíhacího závodu družstev a stříbro z distance 1500 m. Na sprinterském světovém šampionátu 2019 i světovém šampionátu ve víceboji 2019 vybojovala stříbrné medaile. Na MS 2020 obhájila prvenství ve stíhacím závodě družstev a získala bronz na kilometrové trati, následně vyhrála Mistrovství světa ve sprintu 2020.\n\nJejí sestra Nana Takagiová je rovněž rychlobruslařka.\n\n"}
{"id": "1061307", "url": "https://cs.wikipedia.org/wiki?curid=1061307", "title": "Paloma Picasso", "text": "Paloma Picasso\n\nPaloma Picasso, rodným jménem Anne Paloma Ruiz-Picasso y Gilot, (* 19. dubna 1949) je francouzská módní návrhářka.\n\nNarodila se roku 1949 v Paříži jako dcera španělského malíře Pabla Picassa a malířky Françoise Gilot, která se za umělce nikdy neprovdala. Jako dítě se věnovala po vzoru rodičů malířství. Svou kariéru zahájila v šedesátých letech v rodném městě. Vedle oblečení se věnovala také navrhování šperků a parfémů. Roku 1973 zemřel její otec a poté, co se chtěla zúčastnit jeho pohřbu, jí byl Picassovou manželkou zabráněn vstup. Po jeho smrti na čas přestala mít zájem o návrhářství. Následujícího roku se představila v roli Alžběty Báthoryové v erotickém dramatu polského režiséra Waleriana Borowczyka nazvaném \"Contes immoraux\". Později se však vrátila k původnímu povolání. Roku 1978 se jejím manželem stal dramatik a režisér Rafael Lopez-Cambil, manželství se rozpadlo o dvacet let později. V roce 1980 začala v New Yorku pracovat pro návrhářskou společnost Tiffany & Co. Výrazným znakem její tvorby je červená barva.\n"}
{"id": "1061310", "url": "https://cs.wikipedia.org/wiki?curid=1061310", "title": "Antonio Pollarolo", "text": "Antonio Pollarolo\n\nGiovanni Antonio Pollarolo (12. listopadu 1676 Brescia – 4. května 1746 Benátky) byl italský varhaník a hudební skladatel.\n\nAntonio Pollarolo byl žákem svého otce Carla Francesca Pollarola. Narodil se v Brescii, ale po celý svůj aktivní život žil v Benátkách. Pollarolova první opera L'Aristeo, byla uvedena v Benátkách v divadle \"Teatro San Cassiano\" v roce 1700. V roce 1702 byl jmenován zástupcem svého otce v bazilice svatého Marka. V březnu roku 1716 se stal sbormistrem v Ospedale Santa Maria dei Derelitti (Ospedaletto). Po smrti svého otce v roce 1723 byl jmenován varhaníkem baziliky svatého Marka a po úmrtí Antonia Lotti v roce 1740 se stal v bazilice kapelníkem. Toto místo zastával až do své smrti 4. května 1746.\n\nPřestože byl plodným a úspěšným skladatelem, nikdy nepřekročil stín svého otce. Kromě cca 20 oper zkomponoval 4 oratoria, 3 mše, 3 pastorale, pašije, 185 motet, 73 antifon a řadu dalších chrámových skladeb.\n\n\n"}
{"id": "1061311", "url": "https://cs.wikipedia.org/wiki?curid=1061311", "title": "Ajaka Kikučiová", "text": "Ajaka Kikučiová\n\nAjaka Kikučiová ( , \"Kikuči Ajaka\"; * 28. června 1987 prefektura Nagano) je japonská rychlobruslařka.\n\nVe velkých mezinárodních závodech startuje od sezóny 2010/2011, kdy debutovala ve Světovém poháru a kdy se představila i na Mistrovství světa ve víceboji a na jednotlivých tratích. Zúčastnila se Zimních olympijských her 2014, kde v závodě na 1500 m skončila na 31. místě. Startovala i v olympijském stíhacím závodě družstev, v němž se s japonským týmem umístila na čtvrté příčce. V této disciplíně získala zlatou medaili na Mistrovství světa 2015. Na Zimních olympijských hrách 2018 se v závodě na 3000 m umístila na 19. místě, na poloviční distanci se umístila na 16. příčce a ve stíhacím závodě družstev získala zlatou medaili.\n"}
{"id": "1061314", "url": "https://cs.wikipedia.org/wiki?curid=1061314", "title": "Boje o Debalceve", "text": "Boje o Debalceve\n\nBoje o Debalceve se vedly v tzv. debalcevském kotli v rámci války na východě Ukrajiny od července 2014. Město Debalceve je strategicky důležitý silniční a železniční uzel. Od začátků bojů město držela ukrajinská armáda, která ale ráno 18. února 2015 oznámila svůj ústup z tohoto území.\n\nPo zářijové povstalecké protiofenzívě roku 2014 a první dohodě z Minsku se vytvořil v okolí města Debalceve výběžek, který držela ukrajinská armáda. I když bylo některými médii oznámeno, že tento výběžek byl uzavřen a ukrajinská vojska jsou v obklíčení, nezakládalo se toto tvrzení tehdy na pravdě. V důsledku bojů v lednu 2015 však došlo ke změně situace a některá média 30. ledna uveřejnila zprávu, že tzv. debalcevský kotel (\"Debaltseve cauldron\") byl již uzavřen. Vůdce DLR Alexandr Zacharčenko navrhl, aby se vojáci obklíčení u Debalceva vzdali. Další zprávu o úplném uzavření kotle přinesla média 8. února 2015. Kyjevská vláda však veškeré zprávy o uzavření kotle neustále popírala.\n\n13. února, tedy po uzavření druhé dohody z Minsku, ukázali povstalci novinářům letáky, ve kterých vyzývali ukrajinské vojáky ke kapitulaci a nabízeli jim volný odchod z obklíčení. V sobotu 14. února, tedy necelý jeden den před vstoupením druhé dohody z Minsku v platnost, prohlásil Alexandr Zacharčenko, že ukrajinští vojáci jsou v Debalceve zcela obklíčeni a proto se dohoda na toto území nevztahuje. Kyjev to však popřel a dal na vědomí, že k jednotkám v Debalcevu dorazily zásoby potravin a munice. Tomu ale odporuje zpráva z 15. února, kdy ukrajinský ministr zahraničí Pavlo Klimkin na tiskové konferenci oznámil, že povstalci nechtějí do obleženého Debalceva vpustit pozorovatele Organizace pro bezpečnost a spolupráci v Evropě (OBSE).\n\nPodle některých zpráv se 15. února navzdory dohodám z Minsku o příměří přisouvala k frontě u Debalceva kolona ruských tanků T-72B3, které mají taktickou výhodu oproti ukrajinským protějškům především díky nenápadnějšímu systému nočního zaměřování. Povstalci zároveň dali obklíčeným ukrajinským jednotkám ultimátum, ať se vzdají a potom zaútočili.\n17. února 2015 před polednem dobyli separatisté město Debalceve zhruba z 80 %. Podle jejich mluvčího Eduarda Basurina zbývalo již jen několik obytných čtvrtí, aby měli město zcela pod kontrolou. Podařilo se jim získat kontrolu nad policejní stanicí a nádražím. Více než 300 ukrajinských vojáků bylo zajato a bylo mnoho padlých na obou stranách. Ukrajinské ministerstvo obrany potvrdilo, že část města Debalceve padla do rukou „banditů“. Ukrajinští vojáci ve vesnici Komuna západně od Debalceve požádali 17. února o pomoc, neboť v tu chvíli byli schopni vydržet již jen 12 hodin. Prohlásili, že bez pomoci budou všichni zabiti.\n\nRáno 18. února 2015 město Debalceve po rostoucím tlaku padlo do rukou separatistů. Povstalci totiž nasadili navzdory vyhlášenému příměří posily a dalších 25 tanků a do centra města pronikli z východní části. Ukrajinská armáda se začala organizovaně stahovat, čemuž se snažili separatisté zabránit, odříznout Ukrajincům únikovou cestu a ostřelovat je. Později představitelé povstalců ohlásili, že je možná nechají odejít, pokud tam nechají všechny zbraně a techniku. Stovky vojáků ukrajinské armády ve městě během bojů padly a ležely tam jejich mrtvoly, další stovky byly zajaty. Někteří z vojáků až pět dní nic nejedli. Asi 40 Ukrajinců zemřelo během ústupu a 100 jich bylo během něj zraněno.\n\nPodle zprávy amerického listu New York Times přišel rozkaz prezidenta Petra Porošenka k ústupu ukrajinských jednotek z debalcevského kotle v 01:00 hod. místního času dne 18. února 2015. Počet padlých a zraněných vojáků byl vysoký, ale není přesně znám. Ústup probíhal po polích, protože hlavní silnice z Debalceva do Artemivsku byla podminovaná. Zčásti museli vojáci pochodovat pěšky, jen zčásti byl ústup dokončen na nákladních vozech. Únikovou cestu do Artemivsku měla ukrajinská armáda během stahování sice pod „palebnou kontrolou“, ale ostřelovali ji ze svých pozic separatisté. Ukrajinská armáda ústup kryla pomocí palby dělostřelectva a tanků.\n\nSeparatisté do města ustavičně odmítali vpustit pozorovatele OBSE, kteří opakovaně trvali na okamžitém zastavení bojů dle nových dohod z Minsku. Boje přitom v noci probíhaly i v dalších oblastech, u doněckého letiště a v Šyrokyne u Mariupolu. Dopoledne pak separatisté podle neověřených informací zahájili útok za pomocí raketového systému Grad na obec Trojicke.\n\nVedoucí činitel separatistů Denis Pušilin po skončení bojů o Debalceve prohlásil, že v nich celkově zahynulo kolem 3 000 ukrajinských vojáků. Ukrajinské vládní zdroje naopak tvrdily, že u Debalceva padlo 179 ukrajinských vojáků, 110 vojáků bylo zajato a 81 vojáků se pohřešuje. Separatičtí vůdcové také ohlásili, že jejich jednotky ukořistily po ústupu Ukrajinců značné množství těžkých zbraní.\n\nVelitel praporu Donbas Semen Semenčenko vyzval k rezignaci ukrajinského ministra obrany a náčelníka generálního štábu, kteří podle něj situaci v okolí města nezvládli. Mluvčí ukrajinské Národní bezpečnostní rady plukovník Andrij Lysenko uvedl, že byl na základě nastalé situace přerušen provoz na osmi železničních tratích mezi Ukrajinou a dočasně okupovanými teritorii. Zastaven byl také provoz několika dolů a v metalurgických továrnách.\n\nV ranním telefonátu 18. února ministr zahraničí USA John Kerry vyzval svého ruského protějška Sergeje Lavrova, aby byly ukončeny separatistické a ruské útoky na ukrajinské pozice v okolí Debalceva. Kanada zavedla další vlnu protiruských sankcí za vojenskou podporu separatistů. Ruskou účast ostře kritizovala i šéfka diplomacie EU Federica Mogheriniová, podle níž jsou Ruskem podporované separatistické akce u města jasným porušením příměří. Stejný názor uvedl ministr zahraničí ČR Lubomír Zaorálek. Také generální tajemník NATO Jens Stoltenberg vyjádřil hluboké znepokojení nad nedodržováním příměří povstalci a vyzval Rusko ke stažení ruských jednotek a zbraní z Ukrajiny podle dohod z Minsku.\n\nDůkazy o ruské podpoře povstalců se průběžně objevovaly také v médiích. Britská ambasáda na Ukrajině například přidala na Twitter ironickou infografiku „Jak poznat ruský Pancir-S1, který není ve výzbroji ukrajinských sil,“ která obsahovala fotky těchto systémů z ukrajinského území. Ukrajinský voják Miroslav Gal novinářům ukazoval ruské insignie padlých vojáků poblíž města.\n\nRuská a separatistická média ve městě Debalceve fotograficky zachytila zástupce velitele pozemních vojsk Ruské federace generálporučíka Alexandra Lencova, ovšem později jiná důvěryhodná média uvedla, že Lencov je oficiálně vedoucím ruské delegace při Společném kontrolním a koordinačním středisku (JCCC) v rámci třístranné kontaktní skupiny, ve které jsou zastoupeny Rusko, Ukrajina a Organizace pro bezpečnost a spolupráci v Evropě (OBSE). JCCC má pomoci s prosazováním příměří dohodnutém v Minsku 12. února 2015.\nRusko přes všechny důkazy nadále trvalo na tom, že na Ukrajině nejsou nasazeny jeho jednotky. Na svém území zahájilo ostré bojové cvičení třiceti stíhaček, které nacvičovaly údery raketami proti vzdušným cílům.\n\nV noci z 18. na 19. prosince 2016 se rozhořely v okolí města další velmi těžké boje, které trvaly celou noc. Podle ukrajinské armády zahájily povstalecké jednotky silnou dělostřelbu s cílem prorazit frontu v prostoru Svitlodarského oblouku několik kilometrů severozápadně od Debalceve. Následoval útok, který se podařilo ukrajinské straně odrazit. Povstalci přitom utrpěli silné ztráty nejméně 25 mužů a kolem 30 zraněných a Ukrajinci asi 5 můžu a 6 zraněných. Ráno zaujala ukrajinská armáda v důsledku svojí protiofenzivy nové strategické pozice. Podle verze separatistů se naopak pokusily ukrajinské jednotky prorazit frontu u debalcevského předměstí Kalinivka a jejich útok byl zastaven za silných ztrát nejméně 10 vojáků, 20 zraněných a několik kusů zničené těžké techniky. Povstalci prý přitom měli 2 mrtvé a 2 nezvěstné.\n\n"}
{"id": "1061316", "url": "https://cs.wikipedia.org/wiki?curid=1061316", "title": "Peroutka", "text": "Peroutka\n\nČeské příjmení Peroutka nese více různých osobností:\n\n"}
{"id": "1061319", "url": "https://cs.wikipedia.org/wiki?curid=1061319", "title": "Tommy Lawrence", "text": "Tommy Lawrence\n\nThomas Johnstone Lawrence (14. května 1940, Dailly, Skotsko, Spojené království – 9. ledna 2018) byl skotský fotbalový brankář a reprezentant s přezdívkou \"létající prase\".\n\nNa seniorské úrovni hrál za anglické kluby Liverpool FC a Tranmere Rovers FC. S Liverpoolem nasbíral několik trofejí.\n\nV A-mužstvu Skotska odehrál pouze 3 zápasy (jeden v roce 1963 a dva v roce 1969). Debutoval 9. června 1963 v přátelském utkání v Dublinu proti domácímu týmu Irska (prohra 0:1).\n\n"}
{"id": "1061322", "url": "https://cs.wikipedia.org/wiki?curid=1061322", "title": "Citroën Type H", "text": "Citroën Type H\n\nCitroën Typ H je nákladní automobil, který v letech 1948 až 1981 vyráběla francouzská automobilka Citroën. Během 34 let produkce se vyrobilo a prodalo 478 743 kusů. Nosnost vozidla byla podle verze od 1 200 do 3 200 kg.\n\nCitroën vybíral z osmi projektů a poslední z nich s číslem 8 šel do výroby. Model tak dostal osmé písmeno v abecedě H. První verze měly název jen H. Později byl změněn na HY.\n\nOstatní verze - HX (zmenšená ložná kapacita), HZ, HW (zvětšená ložná kapacita). Někdy byl označován také jako model 1600. Ve Francii si pro svůj tvar získal jméno „prasečí nos“.\n\nVyužíval technologie tehdejších rozšířených modelů s předním náhonem. Přebral tak například motorizace a převodovky z modelu Citroën Traction Avant. Světla a tachometr z modelu Citroën 2CV.\n\nKarosérie byla inspirována letadly Junkers Ju 52. Vlnitý plech dodával konstrukcí pevnost při zachování minimální ceny a výrobních nákladů. Dveře se otevíraly dozadu. V roce 1964 se změnilo čelní sklo z dvojitého na jedno. Model prošel mnohými technickými inovacemi až do roku 1981, ale jeho design byl změněn minimální. Nahradily ho dodávky moderní koncepce Citroën C25 a Citroën C35.\n\nPůvodní model přebral koncepci z modelu Traction Avant. Vpředu byly 4 klasické tlumiče a vzadu 2. Zajímavým řešením byl různý rozvor náprav na pravé (2,50m) a levé straně (2,53m). To zajišťovalo, že přes příčnou nerovnost přecházelo vždy jen jedno kolo a zvyšovalo tak komfort. V roce 1972 byl na trh uveden model ve verzi ambulance, který využíval hydropneumatické odpružení na zadní nápravě pro vyšší komfort pacientů.\n\nZážehové čtyřválce\nVznětové čtyřválce\n\n"}
{"id": "1061326", "url": "https://cs.wikipedia.org/wiki?curid=1061326", "title": "Françoise Gilot", "text": "Françoise Gilot\n\nFrançoise Gilot (* 26. listopadu 1921 Neuilly-sur-Seine) je francouzská malířka.\n\nNarodila se roku 1921 ve městě Neuilly-sur-Seine nedaleko Paříže jako dcera podnikatele a výtvarnice. Malířství se začala věnovat již v dětství. Nejprve studovala anglickou literaturu na Cambridgeské universitě a později na Britském institutu v Paříži. První výstavu svých děl měla v Paříži roku 1943. Téhož roku se dala dohromady s o čtyřicet let starším malířem Pablem Picassem. Měli spolu dvě děti, syna Clauda (* 1947) a dceru Palomu (* 1949). Rozešli se roku 1953. Picassovou manželkou byla v té době ruská baletní tanečnice Olga Khokhlova (Chochlova). Po rozchodu s Picassem začala žít s výtvarníkem Lucem Simonem, za kterého se roku 1955 provdala; manželství se rozpadlo o sedm let později. Roku 1970 se jejím manželem stal lékař Jonas Salk. Toto manželství skončilo jeho smrtí v roce 1995. V roce 1964 vydala knihu \"Život s Picassem\" (původním názvem \"\").\n\n"}
{"id": "1061331", "url": "https://cs.wikipedia.org/wiki?curid=1061331", "title": "Michael Kimmelman", "text": "Michael Kimmelman\n\nMichael Kimmelman (* 8. května 1958) je americký novinář, umělecký kritik a klavírista. Narodil se v newyorské čtvrti Greenwich Village, kde také prožil dětství. Nejprve studoval na Yaleově univerzitě a později na Harvardově univerzitě, kde získal titul v oboru dějin umění. Rovněž studoval hru na klavír. Koncem osmdesátých let začal přispívat do \"The New York Times\". Později se zde stal hlavním uměleckým kritikem.\n"}
{"id": "1061332", "url": "https://cs.wikipedia.org/wiki?curid=1061332", "title": "Zawracie", "text": "Zawracie\n\nZawracie ( , 1863 m n. m.) je sedlo v Západních Tatrách na slovensko-polské státní hranici. Nachází se v severní rozsoše Volovce mezi samotným Volovcem (2064 m) na jihu a Rákoněm (1879 m) na severu. V těchto místech probíhá po hřebeni hlavní evropské rozvodí mezi Černým a Baltským mořem. Západní svahy klesají od sedla do Roháčské doliny, kde se nachází Ťatliakovo jezero a Ťatliakova chata, východní do Doliny Chochołowska Wyżnia. V zimě padají z obou svahů laviny, zvláště pak na stranu Roháčské doliny. Sedlo je porostlé travou, zejména sítinou trojklanou (\"Juncus trifidus\").\n\n"}
{"id": "1061337", "url": "https://cs.wikipedia.org/wiki?curid=1061337", "title": "1. slovenská národní fotbalová liga 1990/91", "text": "1. slovenská národní fotbalová liga 1990/91\n\nV soubojích 22. ročníku 1. slovenské národní fotbalové ligy 1990/91 se utkalo 16 týmů dvoukolovým systémem podzim - jaro.\n\nZdroj: \n\n"}
{"id": "1061338", "url": "https://cs.wikipedia.org/wiki?curid=1061338", "title": "Vendula Krejčová", "text": "Vendula Krejčová\n\nVendula Krejčová roz. Mouchová (* 31. srpna 1975 Praha) je česká redaktorka a moderátorka, od roku 2005 uvádí v České televizi pořad Objektiv.\n\nV letech 1994 až 1998 absolvovala obor žurnalistika na Cameron University v USA ve státě Oklahoma. Po návratu do ČR začala studovat Právnickou fakultu Univerzity Karlovy v Praze, ale nedokončila ji, protože nastoupila do České televize a nepodařilo se jí skloubit práci se studiem.\n\nV České televizi tak pracuje od roku 1999. Nejprve byla v letech 1999 až 2001 asistentkou editorů pořadu \"„21“\", působila též ve zpravodajské směně. Dále pak v letech 2001 až 2005 moderovala zprávy ve \"Studiu 6\", \"Večerník\" a \"Dobré ráno\".\n\nMezi roky 2005 až 2014 pracovala v zahraniční redakci ČT. Byla také dramaturgyní a moderátorkou vědecko-technického magazínu \"Prizma\", moderovala zprávy na ČT24, interaktivní pořad \"Vedlejší efekty\" a relaci \"Před půlnocí\". Dvakrát také moderovala volební speciál ČT k volbám prezidenta USA, a to v letech 2008 až 2012.\n\nV roce 2005 se stala moderátorkou pořadu \"Objektiv\", od roku 2013 je i jeho dramaturgyní.\n\nJe vdaná a má tři děti.\n"}
{"id": "1061339", "url": "https://cs.wikipedia.org/wiki?curid=1061339", "title": "Heráně", "text": "Heráně\n\nHeráně je vrchol s nadmořskou výškou 453,2 m a nejvyšší bod Štěpánovské stupňoviny. Vrcholová část leží na náhorní plošině za horní hranou čelního svahu výrazné kuesty na jihovýchodním okraji Chrudimské tabule. Vrch (kopec) nad lesní lokalitou Borek je situován zhruba 930 m od kaple Nejsvětější Trojice stojící ve vesnici Zbožnov (část obce Skuteč) východo-jihovýchodním směrem (119°) a je součástí Svitavské pahorkatiny.\n\nZaměřený výškový trigonometrický bod (č. 19 triangulačního listu 2419 České státní trigonometrické sítě) s názvem Heráně a žulovým geodetickým označníkem s nivelací určenou nadmořskou výškou 453,15 m se nachází uprostřed zemědělsky obdělávaného pole, nedaleko polní cesty vedené po okraji lesa na horní hraně široké kuesty, na katastrálním území Zbožnov (okres Chrudim) v Pardubickém kraji České republiky.\n\nGeomorfologicky náleží vrch Heráně v regionálním členění georeliéfu Česka do geomorfologického celku Svitavská pahorkatina, podcelku Chrudimská tabule a okrsku Štěpánovská stupňovina, jehož je nejvyšším bodem.\n\nSvahy kuesty (s čelem na jiho-jihozápad) jsou strmé, vrcholová část je širokého oblého tvaru se zemědělsky obdělávanými poli. Kuesta je tvořena z jílovců a slínovců spodního turonu a křemenných pískovců cenomanu až spodního turonu. Geologické podloží vrchu tvoří písčitý slínovec a spongilitický jílovec české křídové pánve. Přibližně 800 m jihozápadně od vrcholu leží významná geologická lokalita Malhošť (ID lokality 3615).\n\nVrcholová část s výškovým bodem (453,15 m n. m.) leží na širokém ostrohu situovaném severozápad - jihovýchod, cca 350 m severozápadně od horní hrany kuesty nad lesní lokalitou Borek. Na východě je ohraničená údolím s řekou Krounkou (vzdálenost 1 km, 350 m n. m.) a na jihozápadě údolím s Anenským potokem (vzdálenost 800 m, 390 m n. m.), jehož koryto tvoří zhruba hranici s geomorfologickým okrskem Skutečská pahorkatina.\n\nVrcholovou část mezi Zbožnovem a Lhotou u Skutče pokrývají zemědělsky obdělávané pole, svahy a úpatí kuesty lesní porost převážně se smrkem a borovinou. V údolí směrem ke Skutči s Anenským potokem a ke Zhoři (část obce Skuteč) s řekou Krounkou rostou podél vodních toků a ve skupinách dřeviny a keře.\n\nLokalita s vrcholem kuesty Štěpánovské stupňoviny náleží do povodí řeky Novohradky (pravostranný přítok Chrudimky). Východní svahy odvodňuje řeka Krounka vtékající severovýchodně od vrcholu do řeky Novohradky, údolí kolem řeky je součástí Přírodního parku Údolí Krounky a Novohradky. Zhruba 1 km jižně od vrcholu leží prameniště Anenského potoka na okraji louky a pole mezi lesní lokalitou Borek a Lažany (část obce Skuteč). Anenský potok protéká údolím na úpatí kuesty pod vrcholem Heráně a pod Skutčí se stáčí k severu a prolamuje svahy Štěpánovské stupňoviny v Anenském údolí se stejnojmennou přírodní rezervací a evropsky významnou lokalitou. Část přírodní rezervace a evropsky významné lokality Anenské údolí leží na čelním svahu kuesty zhruba 1 km západo-severozápadně (290°) od vrcholu Heráně.\n\nVrcholová část se zemědělsky obdělávanými poli je dostupná z polní cesty podél lesa u horního okraje svahu kuesty, vedené ze silniční komunikace III/30536 ze Zbožnova k silnici III/35830 v lesní lokalitě Borek.\n\nTuristická značená trasa na vrchol není vedena. Nejblíže prochází významnou geologickou lokalitou Malhošť (rozcestník u silnice III/35829 Skuteč – Zbožnov) a polesím Borek (silnice III/35830 Předhradí – Doly) turistická zeleně značená trasa Klubu českých turistů v úseku Skuteč (centrum města) – Malhošť – rozcestník Nad Krounkou. Od rozcestníku Malhošť je do Zbožnova vedena také turistická žlutě značená trasa ke kapli Nejsvětější Trojice, pokračující směrem na Košumberk po ukloněné náhorní plošině kuesty, ze které je vrcholek Heráně viditelný jako mírná vyvýšenina nad okolním terénem.\n\nK výškovému bodu se pojí mírně rozdílné údaje o jeho nadmořské výšce: základní mapa České republiky v měřítku 1:10 000 uvádí 453,3 m, mapa geoportálu Českého úřadu zeměměřického a katastrálního 453,2 m, turistická mapa 1:50 000 Klubu českých turistů 453 m a nivelační bod je uveden s nadmořskou výškou 453,15 m.\n\nVrcholová část je částečně rozhledovým místem (jihozápad – severovýchod), vyhlídce severovýchodním až jihozápadním směrem brání vzrostlé stromy na svahu kuesty. Kromě nejbližšího okolí (Zbožnov, Lhota u Skutče) poskytuje vyhlídka od geodetického bodu pohled na vzdálenější místa v okolí Nasavrk (hřeben Železných hor), Chrudimi a Pardubic (Kunětická hora). Zaměřený výškový bod je dostupný po ukončení sezónních prací na poli a v zimním období.\n\nV širším okolí vrchu Heráně jsou rozhledová místa na horním okraji kuesty, především podél silniční komunikace III/30536 v úseku Štěpánov – Zbožnov a na svahu kuesty ze silnice III/35829 na Skuteč nad geologickou lokalitou Malhošť.\n\n\n\nAgentura ochrany přírody a krajiny ČR: přírodní poměry - aplikace MapoMat\n"}
{"id": "1061340", "url": "https://cs.wikipedia.org/wiki?curid=1061340", "title": "Sergej Marčuk", "text": "Sergej Marčuk\n\nSergej Vasiljevič Marčuk ( ; 13. dubna 1952 Moskva, Ruská SFSR – 25. srpna 2016) byl sovětský rychlobruslař.\n\nNa mezinárodní scéně debutoval v roce 1973 účastí na Mistrovství světa ve víceboji. Zúčastnil se Zimních olympijských her 1976, kde se umístil nejlépe na 11. místě v závodě na 10 000 m (dále byl třináctý na 1500 m a čtrnáctý na 5000 m). Na vícebojařském světovém šampionátu 1978 skončil čtvrtý, o rok později získal bronz. V sezóně 1977/1978 získal i druhý cenný kov, neboť zvítězil na Mistrovství Evropy. Na kontinentálním šampionátu 1979 vybojoval bronzovou medaili. Poslední závody absolvoval na jaře 1981.\n"}
{"id": "1061343", "url": "https://cs.wikipedia.org/wiki?curid=1061343", "title": "Louis Réard", "text": "Louis Réard\n\nLouis Réard (1897 – 16. září 1984) byl francouzský strojní inženýr a módní návrhář.\n\nPůvodně pracoval jako strojní inženýr. Ve čtyřicátých letech se začal věnovat také oblečení. Když byl na pláží v Saint-Tropez, viděl ženu, která si ohrnula okraje svých plavek pro dosažení většího opálení, inspirovalo ho to pro vývoj nového druhu plavek, které by zakrývaly jen nejmenší nutné části těla. Výsledek dostal název bikini, podle stejnojmenného atolu, a byl představen v Paříži roku 1946. Réard nesehnal modelku, která by se představení ujala a najal si proto striptýzovou tanečnici. Později vlastnil obchod specializovaný na tento druh oblečení. Zemřel v roce 1984 ve věku 88 let.\n"}
{"id": "1061345", "url": "https://cs.wikipedia.org/wiki?curid=1061345", "title": "Akrokarpus jasanolistý", "text": "Akrokarpus jasanolistý\n\nAkrokarpus jasanolistý (\"Acrocarpus fraxinifolius\") je dvouděložná rostlina z čeledi bobovité a jediný druh rodu akrokarpus. Je rozšířen v tropické Asii. Akrokarpus je mohutný strom s dvakrát zpeřenými listy a drobnými růžovými květy v bohatých květenstvích, dorůstající výšky až 50 metrů. V Asii je těžen pro dřevo a též vysazován jako okrasná dřevina.\n\nAkrokarpus jasanolistý je mohutný strom dorůstající výšky až 50 metrů. U paty kmene se tvoří kořenové náběhy. Listy jsou střídavé, dvakrát zpeřené, složené z množství vstřícných, řapíčkatých lístků. Květy jsou drobné, oboupohlavné, stopkaté, uspořádané v bohatých jednoduchých nebo větvených hrozech o délce až 25 cm. Květenství jsou úžlabní nebo vyrůstají na vrcholu zkrácených větévek. Kalich i koruna jsou pravidelné, složené z 5 lístků. Květní terč je kompletně srostlý s miskovitým hypanthiem. Tyčinek je 5 a vyčnívají z květů. Semeník je stopkatý, s čnělkou a bliznou jen nezřetelně odlišenou, a obsahuje 10 až 20 vajíček. Plodem je podlouhlý, zploštělý, dlouze stopkatý, 8 až 15 cm dlouhý lusk s úzkým křídlem podél horního švu. Lusky pukají 2 švy a obsahují obvykle 10 až 18 lehce čočkovitých, hladkých, světle hnědých semen.\n\nAkrokarpus je rozšířen od Indie a Nepálu po Laos a Jávu. Roste v tropech až subtropech v deštných a stálezelených poříčních (galeriových) lesích v nadmořských výškách 600 až 1200 metrů. Strom je vysazován též v tropické Africe.\n\nDřevo akrokarpusu je známo pod názvem \"Pink Cedar\". V Asii se z něj vyrábí nábytek, překližky a také čajové bedny. Vysazuje se též jako okrasný strom, nápadný bohatými květenstvími drobných růžových květů.\n\n"}
{"id": "1061347", "url": "https://cs.wikipedia.org/wiki?curid=1061347", "title": "Pristichampsus", "text": "Pristichampsus\n\nPristichampsus byl rod pravěkého krokodýla, který žil v Evropě a v Severní Americe. Byl dlouhý zhruba tři až pět metrů. Jsou rozeznávány tři druhy tohoto rodu, a to \"Pristichampsus rollinatii\", \"Pristichampsus birjukovi\" a \"Pristichampsus kuznetzovi\". Fosilie tohoto rodu byly objeveny v těchto státech: Francie, Německo, USA, Kazachstán a Itálie.\n\n\"Pristichampsus\" žil v období středního eocénu. Mnohem více času trávil zřejmě na souši než ve vodě. Jeho kořistí byli hlavně suchozemští obratlovci menší a střední velikosti. Některé výzkumy ukazují, že tento krokodýl byl schopen se v případě potřeby vzpřímit na dvě končetiny. Byl tak zřejmě jedním z mála studenokrevných predátorů, schopných aktivně lovit na pevné zemi.\n\n"}
{"id": "1061351", "url": "https://cs.wikipedia.org/wiki?curid=1061351", "title": "1. slovenská národní fotbalová liga 1991/92", "text": "1. slovenská národní fotbalová liga 1991/92\n\nV soubojích 23. ročníku 1. slovenské národní fotbalové ligy 1991/92 se utkalo 16 týmů dvoukolovým systémem podzim – jaro. Nováčky soutěže se staly týmy FC Nitra (sestupující z 1. ligy), Baník Prievidza, TJ VSŽ Košice (vítězové skupin 2. SNL) a po znovu oddělení i 1. FC Petržalka. Vítězem ročníku a zároveň jediným postupujícím se stal tým FC Nitra. O patro níž sestoupily týmy FK Považská Bystrica a Agro SSZ Hurbanovo.\n\nZdroj: \n\n"}
{"id": "1061353", "url": "https://cs.wikipedia.org/wiki?curid=1061353", "title": "B. K. S. Iyengar", "text": "B. K. S. Iyengar\n\nBellur Krishnamachar Sundararaja Iyengar (14. prosince 1918 – 20. srpna 2014), více známý jako B. K. S. Iyengar [čte se Ajengar], byl zakladatelem jógového stylu zvaného „Iyengar jóga“ a je považován za jednoho z nejdůležitějších učitelů jógy 20. století. Byl autorem několika knih, které se týkaly jógové praxe a filosofie včetně \"Light on Yoga (Výklad jógy)\", \"Light on Pranayama\", \"Light on the Yoga Sutras of Patanjali\" a \"Light on Life\". Iyengar byl jedním z prvních studentů Tirumalaji Krišnamáčárji, který bývá často označován za \"otce moderní jógy \". Přisuzuje se mu popularizace jógy nejdříve v samotné Indii a poté i na celém světě.\n\nIyengar byl oceněn indickými řády Padma Shri v roce 1991, Padma Bhushan v roce 2002 a Padma Vibhushan v roce 2014. V roce 2004 byl Iyengar jmenován časopisem Time jedním ze 100 nejvlivnějších lidí světa.\n\nB. K. S. Iyengar se narodil do chudé rodiny Šrí Vaishnava Iyengara (do kněžské brahmínské kasty) v Belluru, ve státě Karnátaka v Indii. Byl jedenáctým dítětěm ze 13 dětí (10 jich přežilo) otce Šrí Krišnamáčáry, učitele a matky Šešamy. Iyengarova rodná vesnice Bellur, v Karnátace, byla v době jeho narození v pandemickém chřipkovém stavu, což způsobilo, že byl slabým a nemocným dítětem. Během svého dětství prodělal malárii, tuberkulózu, břišní tyfus a obecně trpěl podvýživou. \"Mé paže byly vyzáblé, mé nohy tenoučké a mé břicho vystouplé“, napsal. \"Má hlava visela dolů a pamatuji si, že zvednout ji vyžadovalo extrémní snahu.\"\n\nKdyž mu bylo 5 let, přestěhovala se jeho rodina do Bengalúru a během 4 let otec zemřel na zánět slepého střeva.\nV roce 1934 nabídl jogín a zároveň švagr Šrí Tirumalaj Krišnamáčárja 15letému Iyengarovi, aby přijel do Maisúru (Mysore) a zlepšil svůj zdravotní stav jógovou praxí. Tam se Iyengar naučil ásanovou praxi, které mu postupně pomohla s uzdravením. Krišnamáčárja nechal Iyengara a ostatní studenty předvést jógu na dvoře mahárádži v Maisúru, což Iyengara pozitivně ovlivnilo. Iyengar považoval své spojení se švagrem za zlomový okamžik ve svém životě. Tvrdil, že během 2 let „on (Krišnamáčárja) mě učil jen 10 – 15 dní, ale těch pár dní ovlivnilo to, kým jsem se dnes stal!“ V roce 1937 poslal Krišnamáčárja Iyengara v 18 letech do Puny, aby šířil učení jógy.\n\nAčkoliv si B. K. S. Iyengar svého učitele Krišnamáčárji velice vážil, a občas se na něho obrátil pro radu, měl s ním během opatrovnictví problematický vztah. V začátcích předpovídal, že ztuhlý a nemocný teenager nebude v Józe úspěšný. Byl opomíjený a dostával na starosti pouze domácí práce. Jen v případě, že Krišnamáčárjův oblíbený žák odešel, začal jeho seriózní výcvik. Krišnamáčárja ho začal učit sérii těžkých pozic, někdy mu řekl, aby nejedl, dokud jistou pozici nezvládne. Tyto zkušenosti později formovaly jeho přístup ke studentům.\n\nS podporou Krishnamacharyi, se Iyengar v 18 letech v roce 1937 přestěhoval do Puny, aby tam učil jógu. Několik hodin denně strávil studiem a experimentováním s různými technikami.\nUčil jógu několik významných osobností včetně Džiddu Krišnamúrtiho, Jayaprakash Narayana a Yehudi Menuhina. Učil širsásanu (stoj na hlavě) belgickou královnu Alžbětu, když jí bylo 80.\nMezi jeho příznivce patřili romanopisec Aldous Huxley, herečka Annette Bening a módní návrhářku Donnu Karan, stejně jako mnoho prominentních osob Indie, včetně hráče kriketu Sachina Tendulkara a herečky z Bollywoodu Kareena Kapoor.\n\nIyengar se v roce 1952 spřátelil s houslistou Yehudi Menuhinem. Menuhin mu umožnil se proměnit z relativně neznámého indického učitele jógy v mezinárodního guru. Protože Iyengar učil známého filozofa Džiddu Krišnamúrtiho, byl požádán zajet do Bombaje a setkat se s Menuhinem, o kterém se vědělo, že se zajímá o jógu. Menuhin řekl, že je velice unavený a může Iyengarovi věnovat jen 5 minut. Iyengar mu řekl, ať si lehne do Savasany (leh na zádech) a on usnul. Po hodině se Menuhin probral osvěžený a strávil s Iyengarem další 2 hodiny. Menuhin věřil, že praktikování jógy zlepšilo jeho hru a v roce 1954 pozval Iyengara do Švýcarska. Na konci jeho návštěvy daroval Iyengarovi hodiny, na nichž bylo vyryto \"Pro mého nejlepšího učitele houslí, BKS Iyengara\". Od té doby Iyengar navštěvoval Západ pravidelně a po celém světě se začaly zakládat školy, které se věnovaly jeho systému jógy. Nyní existují stovky center Iyengar jógy.\n\nIyengar poprvé navštívil Spojené státy americké v roce 1956, kdy učil v Ann Arboru, Michiganu, a realizoval několik přednášek a demonstrací.\n\nV roce 1966 vyšla kniha \"Light on Yoga\". Postupně se stala mezinárodním best-sellerem: byla přeložena do 18 jazyků (včetně češtiny – \"Výklad jógy\") a prodalo se jí 3 milióny výtisků. \"Light on Yoga\" následovaly tituly se zaměřením na pránajámu a různé aspekty jógové filosofie. Celkem Iyengar napsal 19 knih.\n\nV roce 1975 Iyengar otevřel Ramamani Iyengar Memorial Yoga Institut v Puně zasvěcený jeho manželce. Oficiálně skončil s učením v roce 1984, ale stále byl aktivní ve světě Iyengar jógy, učil speciální lekce, přednášel a psal knihy. Iyengarova dcera, Geeta, a syn, Prashant, získali mezinárodní chválu jako učitelé jógy.\n\nV roce 2005 Iyengar navštívil Spojené státy americké, aby představil svou nejnovější knihu, Light on Life, a učil speciální workshop na konferenci Yoga Journal v Estes Parku v Coloradu. 3. říjen 2005 byl vyhlášen jako „Den B.K.S. Iyengara\" radnicí San Francisca.[2] Antropolog Joseph S. Alter z Univerzity v Pittsburghu prohlásil, že Iyengar \"měl nejhlubší vliv na mezinárodním rozšíření jógy.“ V červnu 2011 byl oceněn pamětní známkou vydanou na jeho počest pekingsou pobočkou China Post. Nyní je v Číně přibližně přes 30.000 studentů jógy v 57 městech.\n\nPodstatné jméno „Iyengar“ je v oxfordském slovníku definováno jako „typ Hatha jógy, který se zaměřuje na správné nastavení těla za pomoci pásků, dřevěnných bloků a jiných předmětů, které pomáhají dosáhnout správné pozice.“\nV několika rozhovorech Iyengar uvedl, že ve věku 90 let stále každý den praktikoval ásany 3 hodiny a 1 hodinu pránajámu. Navíc zmínil, že se během dne přistihne, jak nezáměrně praktikuje pránajámu.\nIyengar zaujal své studenty tím, že jim nabídl to, co hledali – fyzickou výdrž a flexibilitu. Vedl veřejné demonstrace (představení) ásan a později po nehodě na skútru, kdy prodělal dislokaci páteře, začal experimentovat s použitím pomůcek, aby pomohl zdravotně postiženým lidem praktikovat jógu. Inspiroval se hinduistickými bohy jako Yoga Narasimha a příběhy o jogínech, kteří používali stromy jako oporu pro své asány.\nV interview se Iyengar vyjádřil o podpoře svého učitelského stylu od Krišnamáčárji následovně:\n„On [Krišnamáčárja] mě nikdy mnoho neučil o tom, jak učit, ale viděl mě učit. V roce 1961 přijel do Puny a učil mou dceru a mého syna. Učil je mnoho hodin, ale oni nepochopili, co se jim snažil ukázat. Když jsem přišel a zeptal se, co se děje, dcera mi řekla, co přesně ohledně pozice nechápe. Tak jsem jí vysvětlil: „Musíš se protáhnout od tohoto konce k tomuto konci.“ A ihned, jak tohle Krishnamacharya uviděl, dal mi zlatou medaili známou jako Yoga Shikshaka Chakravarti, což znamená „Císař učitelů jógy, učitel učitelů“. Řekl mi, že musím takto učit a ne jen soukromě ale i veřejně.“\n\nV roce 1943 se Iyengar oženil s Ramamani, které byl představen svými bratry. Řekl: „Žili jsme bez konfliktů, jako kdyby naše 2 duše byly jednou.“ Společně vychovali 5 dcer a 1 syna. Jeho nejstarší dcera Geeta (narozena 1944) a syn Prashant se sami stali mezinárodně uznávanými učiteli. Ostatní děti B.K.S. Iyengar jsou Vanita, Sunita, Suchita a Savita. Geeta Iyengar je autorkou několika knihy Yoga: A Gem for Women (2002) a Prashant je autorem několika knih včetně A Class after a Class: Yoga, an Integrated Science (1998), Yoga and the New Millennium (2008). Geeta a Prashant spolu řídí Ramamani Iyengar Memorial Yoga Institut (RIMYI) v Puně.\n\nJeho žena zemřela ve 46 letech a Iyengar po ní pojmenoval svůj jóga institut - Ramamani Iyengar Memorial Yoga Institute.\nIyengar podporoval zachování přírody a prohlašoval, že je důležité zachovat všechna zvířata a ptáky. Daroval 2 miliony rupií Chamarajendra Zoological Gardens v Mysore, což je považováno za nejvyšší osobní dar ZOO v Indii. Také adoptoval tygra a mládě na počest své zemřelé manželky v roce 1973.\nIyengar pomáhal rozšiřovat povědomí o roztroušené skleróze s pobočkou Multiple Sclerosis Society of India v Puně.\nIyengarův nejdůležitější charitativní projekt zahrnoval podporu jeho rodné vesnici Belluru v Karnatace. Založil svěřenecký fond a podpořil tak transformaci vesnice a mnoho charitativních akcí. Nechal postavit nemocnici, první indický chrám zasvěcený mudrci Pataňdžalimu, veřejnou školu, která poskytuje uniformy, knihy a teplé obědy dětem z Belluru a okolních vesnic, střední školu a vysokou školu.\n\nZemřel 20. srpna 2014 v indické Puně na selhání srdce a ledvin ve věku 95 let.\n\nIyengar publikoval svou první knihu \"(Light on Yoga)\" v roce 1966. Kniha byla přeložena do 18 jazyků a prodalo se jí přes 3 miliony výtisků.\n\n\n\n"}
{"id": "1061354", "url": "https://cs.wikipedia.org/wiki?curid=1061354", "title": "Teatro La Fenice", "text": "Teatro La Fenice\n\nGran Teatro La Fenice je operní scéna v centru Benátek. Byla založena roku 1755 jako \"Teatro San Benedetto\", v roce 1774 budova vyhořela a byla obnovena v roce 1792 pod novým názvem La Fenice (fénix). Stavbu navrhl Giannantonio Selva v neoklasickém stylu. Prvním představením byly \"Agrigentské hry\" Giovanniho Paisiella. Další vážné požáry divadlo postihly v letech 1836 (znovuotevřeno 1837) a 1996 (znovuotevřeno 2003, opravu řídil architekt Aldo Rossi). Hlediště má kapacitu tisíc míst. Šéfdirigentem je od roku 2011 Diego Matheuz.\n\nV divadle měly světovou premiéru mnohé významné opery, jako \"Tancredi\" a \"Semiramis\" (Gioacchino Rossini), \"Křižák v Egyptě\" (Giacomo Meyerbeer), \"Kapuleti a Montekové\" (Vincenzo Bellini), \"Belisario\" (Gaetano Donizetti), \"Ernani\", \"Rigoletto\" a \"La Traviata\" (Giuseppe Verdi), \"Bohéma\" (Ruggero Leoncavallo), \"Život prostopášníka\" (Igor Stravinskij) a \"Padlí andělé\" (Benjamin Britten).\n\n"}
{"id": "1061355", "url": "https://cs.wikipedia.org/wiki?curid=1061355", "title": "Eduard Matusevič", "text": "Eduard Matusevič\n\nEduard Antonavič Matusevič ( ; * 16. listopadu 1937 Minsk, Běloruská SSR) je bývalý sovětský rychlobruslař.\n\nV roce 1962 se zúčastnil svého prvního Mistrovství Evropy (9. místo). Ve svém jediném startu na Zimních olympijských hrách 1964 skončil v závodě na 1500 m šestý; následně byl čtvrtý na Mistrovství světa. Největšího úspěchu dosáhl v roce 1964, kdy vyhrál evropský šampionát. Z kontinentálních mistrovství si přivezl ještě bronz v roce 1967 a stříbro v roce 1968. Na zimní olympiádě 1968 se na trati 1500 m umístil na osmé příčce. Po sezóně 1967/1968 ukončil sportovní kariéru.\n\n"}
{"id": "1061357", "url": "https://cs.wikipedia.org/wiki?curid=1061357", "title": "Galerie H", "text": "Galerie H\n\nGalerie H, Kostelec nad Černými lesy, Náměstí Smiřických 49, byla v 80. letech 20. století významným neoficiálním výstavním centrem.\n\nGalerie H byla založena v roce 1983 bratry Jiřím a Zdenkem Hůlovými a Josefem Volvovičem v domě a v přilehlé stodole rodiny Hůlových v Kostelci nad Černými lesy.\n\nGalerie navázala na výstavy v ateliérech, které byly na přelomu 70. a 80. let jednou z mála možností jak volně vystavovat. Na začátku byly hlavní výstavní prostory ve stodole, kde byl jen ateliér Zdenka Hůly. Postupně bylo místo za pomoci přátel přeměněno v originální výstavní prostor, jehož součástí jsou tzv. realizace – práce umělců na pomezí umění a designu (např. podlaha a schody od Jiřího Beránka, zeď od Václava Vokolka, reliéfní police od Kurta Gebauera).\n\nMezi lety 1983–1989 se Galerie H postupně stala významným centrem alternativní kultury. Galerie vynikala koncepční činností, programem, který však neřídil stálý teoretik, ale spíše snaha o maximální otevřenost. Impulzy k volbě témat vycházely z dialogu s osobnostmi spřátelenými s galerií a zasahovaly do různých oblastí - vědy, filozofie, literatury, divadla, hudby aj. Škála zdejších aktivit byla poměrně široká, pořádaly se zde tematické výstavy (např. na výstavě Velká kresba byla podmínkou pro vystavení plocha kresby větší než dva metry čtvereční), mezioborová setkání (např. Setkání - Vesmír, Setkání - Mikrosvět), autorské výstavy a akce, dětské dny. Doba, specifický prostor a neotřele uvažující osobnosti daly vzniknout z dnešního hlediska zcela aktuální platformě pro dialog a konfrontaci tvůrců různých generací.\n\nPo roce 1989 se charakter Galerie změnil, uvažovalo se o ukončení činnosti, nakonec se i ve svobodných podmínkách ukázala potřeba nezávislého výstavního prostoru. Po roce 1995 byl Galerii navrácen původní soukromý neprestižní charakter pod názvem Ateliér GH. Dnes je možné jej navštívit po dohodě se Zdenkem Hůlou.\n\nZásadní aktivitou, která přetrvala dodnes a je určitým pokračováním Galerie H, je Studijní archiv Galerie H (dnes Archiv výtvarného umění), občanské sdružení, které založil Jiří Hůla v roce 1984. „Od počátku je archiv koncipován jako nevýběrový soubor dokumentů o současném českém a slovenském výtvarném umění. Nyní je patrně největší takto specializovanou sbírkou. Řádově jde o statisíce položek – katalogy, pozvánky, knihy, časopisy, texty, výstřižky, plakáty, fotografie, diapozitivy apod.“ V současnosti archiv působí na několika místech v Praze, v Centru současného umění DOX provozuje otevřené pracoviště s veřejnou knihovnou. Na adrese artarchiv.cz/abart je zpřístupněna rozsáhlá databáze českého a slovenského umění abART s profily osob, výstavních prostor, aktivit aj.\n\nV roce 1990 byla v Kostelci nad Černými lesy založena Výtvarná společnost Kruh, sdružující některé umělce spojené s Galerií H\n\n\n"}
{"id": "1061362", "url": "https://cs.wikipedia.org/wiki?curid=1061362", "title": "Oleg Cassini", "text": "Oleg Cassini\n\nOleg Cassini (11. dubna 1913 – 17. března 2006) byl americký módní návrhář, starší bratr novináře Igora Cassiniho\n\nNarodil se roku 1913 v Paříži jako syn ruského diplomata a italské hraběnky. Později s rodinou žil v Itálii, kde studoval politologii na Florentské univerzitě. V roce 1936 odjel do Spojených států amerických a usadil se v Hollywoodu. Americké občanství získal roku 1942.\n\nV USA začal pracovat jako módní návrhář. Později pracoval například pro první dámu Jacqueline Kennedyovou. Mezi jeho další zákaznice patřily například herečky Veronica Lake a Marilyn Monroe. V letech 1941 až 1952 byla jeho manželkou herečka Gene Tierney, později chodil například s herečkou Grace Kellyovou. Rovněž byl profesionálním jezdcem klusáckých dostihů. Zemřel roku 2006 ve věku 92 let.\n\n"}
{"id": "1061364", "url": "https://cs.wikipedia.org/wiki?curid=1061364", "title": "1. slovenská národní fotbalová liga 1992/93", "text": "1. slovenská národní fotbalová liga 1992/93\n\nV soubojích 24. ročníku 1. slovenské národní fotbalové ligy 1992/93 se utkalo 16 týmů dvoukolovým systémem podzim - jaro. Nováčky soutěže se staly týmy FK Dukla Banská Bystrica (sestupující z 1. ligy), FC Vráble a Slavoj Poľnohospodár Trebišov (vítězové skupin 2. SNL). Vítězem ročníku se stal tým 1. FC Košice, který s dalšími pěti týmy postoupil do nově založené Mars superligy. O patro níž sestoupil tým SH Senica.\n\nZdroj: \n\n"}
{"id": "1061365", "url": "https://cs.wikipedia.org/wiki?curid=1061365", "title": "Sovětské námořní letectvo", "text": "Sovětské námořní letectvo\n\nSovětské námořní letectvo (: nebo \"Aviatcija Vojenno-Morskogo Flota\") bylo součástí sovětského námořnictva.\n\nPrvní letecké námořní jednotky byly v Rusku zformovány v letech 1912–1914 v rámci baltské a černomořské flotily. Během první světové války prováděly ruské letouny v Černém moři průzkum, bombardování i útoky na nepřátelské lodě.\n\nVzhledem k tomu, že sovětské námořnictvo během studené války nikdy nedisponovalo velkou flotilou letadlových lodí jako americké námořnictvo, docházelo k nebývalému nasazení velkého počtu bombardérů v námořních rolích v rámci námořního letectva. Ke konci 70. let do služby vstoupila třída letadlových lodí Kiev, která byla schopna pojmout až 30 letadel včetně VTOL strojů Jakovlev Jak-38. Další třída sovětských letadlových lodí Kuzněcov disponovala konvenčnějšími typy jako Su-33 Flanker \"D\". Ze země operující letouny jako Tupolev Tu-16 a Tupolev Tu-22M sloužily jako nosiče protilodních střel.\n"}
{"id": "1061366", "url": "https://cs.wikipedia.org/wiki?curid=1061366", "title": "Robert Merkulov", "text": "Robert Merkulov\n\nRobert Viktorovič Merkulov ( ; * 9. srpna 1931 Moskva, Ruská SFSR) je bývalý sovětský rychlobruslař.\n\nNa Mistrovství světa debutoval v roce 1954 osmým místem. Zúčastnil se Zimních olympijských her 1956, kde ve svém jediném startu v závodě na 1500 m skončil pátý. V následujících týdnech vybojoval stříbrnou medaili na světovém šampionátu a dobruslil si pro čtvrté místo na Mistrovství Evropy. Další cenné kovy získal na přelomu desetiletí: nejprve si přivezl bronzovou medaili z MS 1959 a následně dosáhl svého největšího úspěchu, když vyhrál ME 1962. Sportovní kariéru ukončil po sezóně 1962/1963. Mezi lety 2001 a 2007 absolvoval několik veteránských závodů.\n"}
{"id": "1061369", "url": "https://cs.wikipedia.org/wiki?curid=1061369", "title": "Okres Hrubieszów", "text": "Okres Hrubieszów\n\nOkres Hrubieszów (polsky \"Powiat hrubieszowski\") je okres v polském Lublinském vojvodství. Rozlohu má 1269,45 km² a v roce 2013 zde žilo 67 225 obyvatel. Sídlem správy okresu je město Hrubieszów. Okres sousedí s Ukrajinou.\n\nMěstská:\n\nVesnické:\n\n"}
{"id": "1061370", "url": "https://cs.wikipedia.org/wiki?curid=1061370", "title": "Patrick Bamford", "text": "Patrick Bamford\n\nPatrick James Bamford (* 5. září 1993, Grantham, Anglie) je anglický fotbalový útočník, který hraje v anglickém klubu Burnley FC ve kterém hostuje z Chelsea FC. Momentálně nastupuje za anglickou fotbalovou reprezentaci do 21 let. Hrál i za irskou fotbalovou reprezentaci do 18 let.\n\nPatrick Bamford se narodil v Granthamu. V osmi letech se připojil k akademii anglického druholigového týmu Nottingham Forest.\n\nDebutoval 31. prosince 2011 proti Cardiff City, když v 79. minutě vystřídal Matta Derbyshireho.\n\n31. ledna 2012 Patrick přestoupil do Chelsea za 1,5 milionů £. S londýnským velkoklubem podepsal pětiletou smlouvu. 8. února začal trénovat s A-týmem. Za rezervu debutoval proti Gillinghamu.\n\n22. listopadu 2012 odešel na půlroční hostování do třetiligového Milton Keynes. Debutoval 25. listopadu proti Colchester United a připsal si 3 asistence.\n\n31. ledna 2013 prodloužil hostování do konce sezóny. Do konce sezóny v dresu MK Dons celkem 21 gólů ve 44 zápasech. K tomu všemu si připsal 6 asistencí.\n\n3. ledna odešel na sezónní hostování do druholigového Derby County. Debutoval 10. ledna proti Leicesteru City, když v 55. minutě vystřídal Dawkinse (prohra 1:4). Svůj premierový gól v dresu The Rams vstřelil hned v dalším zápase proti Brightonu, když v 76. minutě rozhodl o výhře Derby County. Celkem ve 23 zápasech vstřelil 8 gólů a asistoval čtyřikrát.\n\n29. srpna se na půlroční hostování připojil do druholigového Middlesbroughu. Debutoval 30. srpna proti Readingu FC (prohra 0:1). Svůj první gól v dresu Boro si připsal 20. září proti Brentfordu (výhra 4:0). 23. září v třetím kole Capital One Cupu byl v nastaveném čase prodloužení ve vápně faulován Kolo Tourém. Penaltu poté sám proměnil a srovnal skóre na 2:2. Boro ale nakonec vypadlo po penaltovém rozstřelu který skončil 14:13 ve prospěch Liverpoolu. 31. prosince prodloužil hostování do konce sezóny.\n\n24. ledna 2015 vstřelil úvodní gól ve 4 kole FA Cupu proti úřadujícímu mistrovi Premier League a pomohl tak svému týmu k výhře 2:0 a postupu do dalšího kola, kde se Middlesbrough utkal 15.2.2015 s Arsenalem (prohra 0:2, Bamford odehrál 54 minut).\n\n21. července podepsal s Chelsea nový tříletý kontrakt a odešel na hostování do Crystal Palace. V londýnském týmu debutoval 16. srpna proti Arsenalu, když na hřiště nastoupil na posledních 10 minut.\n28. prosince se před zápasem se Swansea City rozhodl ukončit své hostování z důvodu malé herní vytíženosti (v Premier League odehrál pouhých 119 minut). Do Chelsea se vrátil v rámci zimního přestupového období 1. 1. 2016.\n\n30. ledna 2016 odešel na půlroční hostování do prvoligového týmu Norwich City FC. Zde nastoupil v sedmi soutěžních utkáních a odehrál celkem 235 minut. Střelecky se ani jednou neprosadil.\n\nNa konci srpna se přesunul další na roční hostování, tentokrát do prvoligového Burnley FC.\n\nPatrick Bamford nastupoval za irskou reprezentaci do 18 let, anglickou reprezentaci do 18 a 19 let. Momentálně hraje za anglickou reprezentaci do 21 let.\nPartick se měl původně zúčastnit Mistrovství Evropy do 21 let 2015, které se konalo v České republice, ale kvůli zranění ze soupisky vypadl.\n\n"}
{"id": "1061371", "url": "https://cs.wikipedia.org/wiki?curid=1061371", "title": "Mudlovský famfrpál", "text": "Mudlovský famfrpál\n\nFamfrpál (oficiálně mudlovský famfrpál, anglicky \"\") je sport, který hrají dva týmy po sedmi hráčích na košťatech na hřišti o podobné velikosti, jako je hokejové kluziště, inspirovaný stejnojmenným kouzelnickým sportem z knih o Harry Potterovi. Hřiště je obdélníkové o rozměrech 55 metrů (60 yardů) na 33 metrů (36 yardů) se zaoblenými rohy a třemi obručemi v různé výšce na obou stranách hřiště. Hřiště je obklopeno obdélníkovou hrací plochou o rozměrech 77 (84 yardů) metrů na 55 metrů (48 yardů). Vzhledem k tomu, že tento sport vznikl v roce 2005, jedná se o poměrně mladý sport, nicméně jej hrají hráči po celém světě a jejich komunita neustále roste. Cílem hry je mít více bodů než druhý tým ve chvíli, kdy je chycena zlatonka - tenisový míč v dlouhé ponožce visící z kraťasů nestranného hráče oblečeného do žlutého oblečení. Pravidla sportu jsou udržována Mezinárodní Famfrpálovou asociací (International Quidditch Association - IQA) a akce jsou pořádány buď přímo IQA, nebo národními asociacemi (národní orgány).\n\nPro získání bodů musí střelci či brankář dopravit camrál (lehce vyfouknutý volejbalový míč) skrze jednu ze tří protivníkových obručí, čímž tým získává 10 bodů. Pro zabránění protivníkovi postupu s camrálem mohou střelci i brankář útočníky fyzicky zastavit (až složit) a odrážeči mohou pomocí potlouků protivníky postavit dočasně mimo hru. Pokud je hráč zasažen potloukem hozeným protivníkovým odrážečem, musí sesednout z koštěte, upustit míč, pokud nějaký drží, a vrátit se ke svým obručím. Po doteku obručí může hráč znovu nasednout na koště a tím se vrátit do hry. Hra končí ve chvíli, kdy je zlatonka chycena jedním z chytačů a skóre není vyrovnané. Chycení zlatonky přinese týmu, jehož chytač ji získal, 30 bodů.\n\nTým sestává ze sedmi hráčů (včetně hráčů na střídačce až 21) a je tvořen brankářem, třemi střelci, dvěma odrážeči a chytačem. Hráči musí zachovávat gendrové pravidlo, které říká, že na hřišti smí být za jeden tým nejvýše 4 hráči stejného pohlaví, což činí famfrpál jedním z mála sportů, které nejen nabízí smíšená družstva, ale rozvíjí též otevřenou komunitu pro lidi neřadící se k ani jednomu pohlaví. Zápasy trvají obvykle kolem 30 až 40 minut, ale délka zápasu se může hodně měnit v závislosti na nepředvídatelnosti chycení zlatonky. Pokud je skóre po chycení zlatonky vyrovnané (včetně 30 bodů za její chycení, takže tým, který chytil zlatonku musel před jejím chycením prohrávat právě o 30 bodů), dochází k prodloužení. V prvním prodloužení je zlatonka ve hře od samotného začátku a hra trvá pouze 5 minut, nebo do legálního chycení zlatonky. Pokud i zde dojde k vyrovnanému skóre, nastává druhé prodloužení, jehož vítězem je tým, který dříve skóruje jakýmkoli způsobem.\n\nMudlovský famfrpál má své základy ve fiktivní hře famfrpál z knihy Harry Potter, kde se označuje pouze jako \"famfrpál\". Pro odlišení se sport v reálném světě nazývá \"mudlovský famfrpál\". Sport vznikl v roce 2005 v Middlebury College v Middlebury ve Vermontu (USA). Postupně se sport rozšířil do celého světa včetně Česka.\n\nPo vzniku v roce 2005 se sport rozrostl natolik, že se již v roce 2007 konal první \"Světový pohár IQA\" ve kterém zvítězil tým z Middlebury. Od té doby se koná \"Světový pohár\" ve Spojených státech amerických každý rok a školní i komunitní týmy soutěží o vítězství. Přestože se často účastní několik týmů z Kanady z Ontaria či Québecu a Austrálie a Francie se již též účastnili, Světový pohár zatím nikdy nebyl skutečnou mezinárodní soutěží. V roce 2012 pořádala IQA letní hry (Summer Games), kde se utkalo pět národních týmů. O dva roky později 19. června 2014 pořádala IQA Globální hry (Global Games) v Burnaby, v Kanada, v Britské Kolumbii, kde spolu soutěžily národní týmy a ve finále zdolaly Spojené státy americké Austrálii čímž v tomto turnaji zvítězily.\n\nOd počátků v Middlebury College má sport základy ve Spojených státech amerických, ale velmi rychle se rozšířil do zahraničí. K prvním zahraničním týmům patřily týmy McGill University a Charleton University v Kanadě, které vznikly v roce 2009. Následovala Austrálie, Velká Británie a Francie. Sport se brzy rozšířil i do dalších evropských a amerických států jako Itálie, Španělsko, Belgie, Nizozemsko, Mexiko, Argentina a Brazílie. Po návštěvě Anguse Barryho v Ugandě se famfrpál začal hrát i tam a aktivní týmy jsou i v Malajsii, Číně a Jižní Africe.\n\nDo Česka se mudlovský famfrpál rozšířil z Norského Trondheimu díky studentce, která po ukončení tamního studijního pobytu založila v roce 2015 první český famfrpálový tým v Olomouci. Později vznikl tým také v Praze, Českých Budějovicích, Brně a v Liberci.\n\nTři obruče jsou umístěny na každé straně hřiště. Pro jejich umístění do správné výšky se obvykle užívají PVC trubky. Všichni hráči na hřišti musí být po celou dobu hry na koštěti. Pokud z koštěte sesednou nebo jsou vybiti potloukem, jsou nuceni z koštěte slézt a dotknout se vlastních obručí před návratem do hry. Jako camrál se používá volejbalový míč, potlouky jsou obvykle míče na vybíjenou (dodgeball). Zatímco v knihách o Harry Potterovi je zlatonka očarovaný míč, ve famfrpálu je zlatonka představována obyčejným tenisovým míčem umístěným v dlouhé ponožce zasunuté zezadu za opasek nosiče zlatonky. Nosič zlatonky je neutrální hráč nepatřící ani k jednomu ze soupeřících týmů, který je oblečen do zlaté či žluté barvy. Po vypuštění se může nosič zlatonky pohybovat libovolně po hřišti (nosič zlatonky nemá koště a nikdo z hráčů kromě chytačů s ním nesmí nijak interagovat).\n\nNa začátku hry jsou camrál a tři potlouky umístěny na středové linii hřiště a hráči jsou seřazeni na startovací čáře před svými obručemi. Hra začíná výkřikem \"Nasedat!\" (\"Brooms up!\"), po němž hráči nasedají na košťata a rozbíhají se do středu hřiště získat míče. Hra probíhá dokud není zlatonka chycena. Chycení zlatonky je odměněno 30 body a vyhrává tým s vyšším počtem bodů.\n\n\nHra se hraje na eliptickém hřišti se třemi obručemi postavenými na každé straně hřiště v dané výšce, přičemž každá ze tří obručí je jinak vysoko. Každý hráč musí být během hry usazen na koštěti. Ve hře jsou tři typy míčů - camrál, tři potlouky a zlatonka.\nPravděpodobně nejvýraznější vybavení famfrpálu, které slouží jako \"handicap\" pro ztížení pohybu při hře (jako například driblování u basketbalu, nebo zakázané hraní rukou u fotbalu). Hráč musí zůstat na koštěti po celou dobu hry, pokud nebyl zasažen potloukem. V tom případě musí hráč z koštěte sesednout a vrátit se ke svým obručím. Hráč sedí na koštěti, pokud se to nachází libovolně mezi hráčovýma nohama, neleží plně na zemi a dotýká se hráčova těla. Ruka držící koště slouží jako prodloužení koštěte. Hráč může koště držet stehny či rukou jakkoli je mu vhod, koště však nesmí by nijak připevněno k hráči a nesmí zcela ležet na zemi.\n\nHráči používají různé vybavení v závislosti na míře vážnosti. Profesionální americké týmy používají často závodní košťata (nejčastější je model Shadow Chaser od firmy Alivans) se štětinami na konci, zatímco týmy v Evropě hrají většinou s PVC trubkami o délce kolem metru bez štětin. Amatéři a nově vzniklé týmy většinou uplatňují BYOB (\"Bring Your Own Broom\" – přines si své koště), což většinou vyústí v mnoho různých \"košťat\" různé délky a tvaru od mopů po dřevěné hranoly. Vzhledem k nebezpečnosti některých improvizovaných \"košťat\" se tento princip nedoporučuje pro více než prvních pár tréninků.\n\nTři obruče jsou umístěny na každé z obou stran hřiště v různých výškách - 0,94 m (pravá směrem od středu hřiště), 1,83 m (prostřední) a 1.37 m (levá) - a jsou od sebe vzdálené asi na dvě délky násady (234 cm).\nStřelci a brankář mohou bodovat prohozením camrálu libovolnou z protivníkových obručí z libovolné strany (zepředu i zezadu), čímž získají pro svůj tým 10 bodů. Kterýkoli hráč pro kterého platí knock-out efekt - tedy který byl zasažen potloukem, nebo sesedl z koštěte - se musí před znovu nasednutím na koště a návratem do hry dotknout libovolnou částí těla (tedy ne koštětem) libovolné z vlastních obručí.\n\nCamrál je lehce vyfouknutý volejbalový míč se kterým hrají střelci a brankář (ostatní se jej nesmí úmyslně dotýkat). Camrálem se střílejí góly prohozením libovolnou obručí z libovolné strany. Nezávisle na tom, kdo camrál hodil, pokud byl ve hře a prolétl obručí, získává opačný tým než jehož obručí camrál prolétl, 10 bodů.\n\nPotlouk je lehce vyfouknutý míč na vybíjenou, se kterým hrají odrážeči (opět platí, že ostatní se jej nesmí úmyslně dotýkat). Ve hře jsou vždy 3 potlouky na 4 odrážeče. Potlouky jsou určeny k vybíjení soupeřů. Pokud je soupeř zasažen potloukem od protivníkova odrážeče, platí pro něj knock-out efekt, což znamená, že musí upustit jakýkoli držený míč drží, sesednout z koštěte a dotknout se vlastních obručí před návratem do hry. Zasažení potloukem od vlastního odrážeče nemá na hráče žádný vliv.\n\nZlatonka je tenisový míč umístěný v dlouhé ponožce zlaté či žluté barvy. Ponožka je suchým zipem připevněna nebo zasunuta za opasek kraťasů nosiče zlatonky, jako by to byl ocas. Nosič zlatonky může bránit zlatonku před chytači libovolným způsobem. Na zlatonku (či nosiče zlatonky) mohou útočit pouze chytači a nesmí při tom nijak napadat nosiče, pouze se snažit ukořistit zlatonku. V případě chycení zlatonky hra končí a chytač, který zlatonku chytil, získává pro svůj tým 30 bodů.\n\nIQA vydalo několik verzí pravidel, kdy každá iterace vychází z předchozí. Současně platnou je sbírka pravidel IQA Rulebook 2016–2018. Některé verze pravidel jsou přeloženy do jiných jazyků, než je angličtina. 8. verze je kromě angličtiny dostupná i ve francouzštině a 5. verze pravidel byla přeložena do italštiny, mandarínštiny a španělštiny.\n\nKaždá hra začíná šesti hráči (bez chytačů) na obou stranách podél startovací čáry s košťaty na zemi a čtyřmi balony umístěnými na středové čáře. Hlavní rozhodčí začne zápas výkřikem \"Nasedat!\" (\"Brooms up!\"), načež se hráči rozeběhnou, aby získali balony ze středu hřiště. Po odstartování hry chytači nesmí interagovat s ostatními hráči či balony a čekají za boční čárou na uplynutí času do vypuštění chytačů, což je 18 minut čistého času hry. Poté jsou chytači vypuštěni na hřiště a mohou se snažit získat zlatonku.\n\nHra je velmi dynamická s častými výměnami, protože po každém vstřeleném gólu musí být camrál předán brankáři týmu, který dostal gól, a ten pak zahajuje další útok během toho, co se protivníkovi střelci vrací na svou polovinu hřiště. Stejně tak odrážeči jsou prakticky nuceni vracet se na svou stranu hřiště, aby zajistili účinnou obranu vlastních obručí. Hra trvá většinou mezi 20 a 30 minutami v závislosti na zkušenostech a výdrži hledačů a nosiče zlatonky.\n\nHra končí ve chvíli, kdy byla legálně chycena zlatonka. Za chycení zlatonky získá tým úspěšného chytače 30 bodů a o vítězství rozhoduje pouze počet bodů, takže se může stát, že tým prohrávající o více než 30 bodů chytí zlatonku, aby ukončil hru (a neprohrál o ještě více bodů). Může ovšem také zlatonku chránit a získat tak čas na případné obrácení skóre pomocí camrálu.\n\nVe hře je spousta faulů a prohřešků proti pravidlům, kterých se hráč může dopustit, a podle vážnosti může být hráč potrestán od varování přes modrou a žlutou až po červenou kartu a vykázání ze zápasu.\n\nPravidla pro kontakt jsou poměrně složitá a podobná s ostatními kontaktními sporty. Napadání je povoleno mezi koleny a rameny, napadat mohou hráči pouze protivníky hrající stejnou roli (brankáři mimo své brankoviště jsou považováni za střelce). Zásadnější kontakt je povolen pouze pokud napadaný hráč má míč. Postrkování je povoleno pouze nataženou rukou, je zakázáno zahájit strkanici ohnutou rukou, která je poté natažena a využívá se síla paže.\nKontakt zahájený ze zadu je zakázán, pokud byl však hráč napaden a následně se otočil zády, je tento kontakt v pořádku.\n\nV případě nutnosti může hlavní rozhodčí přerušit hru přerušovaným dvojitým hvizdem. V tom případě musí všichni hráči okamžitě upustit koště na zem a položit i balony, které případně mají u sebe.\n\nVětšina faulů je potrestána varováním či žlutou kartou. Hráč, který dostal modrou nebo žlutou kartu, musí jít na trestnou lavici na 1 minutu, nebo dokud protivník nevstřelí gól. Hráči na trestné lavici nemohou střídat, nicméně pokud je pokutován brankář, musí si vyměnit čelenku s některým střelcem, aby bylo zajištěno, že na hřišti bude mít každý tým brankáře.\n\nPokud hráč dostane červenou kartu musí opustit hřiště a jeho náhrada musí před vstupem na hřiště strávit 2 minuty na trestné lavici. Červená karta může být udělena buď přímo, nebo pokud hráč získá druhou žlutou kartu ve hře.\nFamfrpálové hřiště ve tvaru oválu je označeno čárami nebo pomocí kuželů, nicméně hráči mohou hrát i mimo tyto \"měkké\" hranice v rámci herní plochy, a to až po zónu pro přihlížející (obdélník 44x77m okolo hřiště označovaný též jako \"tvrdé hranice\"). Míče nesmí být odkopnuty mimo \"tvrdou\" hranici a hráči ji nesmí bez vyzvání rozhodčími překročit, jinak je takové jednání považováno za faul.\n\nZa okrajem hřiště jsou na území tzv. herní plochy jsou dvě trestné lavice pro hráče, odpykávající si trest za porušení pravidel, a střídačky. Okolo herní plochy leží hlediště, ve které až na výjimky hra neprobíhá.\n\nKaždá oficiální hra vyžaduje několik rozhodčích a oficiálního nosiče zlatonky. Do týmu rozhodčích patří hlavní rozhodčí, jehož prací je dohlížet na celé hřiště a pokutovat porušení pravidel včetně udělování karet. Hlavní rozhodčí (head ref) se zaměřuje především na aktivní hru s camrálem. Dále na hru dohlíží 2-4 pomocní rozhodčí (assistant ref), kteří pomáhají hlavnímu rozhodčímu při sledování nepovolených zákroků a sledují hru s potlouky. Rozhodčí zlatonky (snitch ref) sleduje nosiče zlatonky, zákroky chytačů a ostatních hráčů v bezprostřední blízkosti a rozhoduje, zda bylo chycení zlatonky v souladu s pravidly. Góloví rozhodčí kontrolují, zda camrál celý prošel obručí, a současně opravují odkloněné nebo shozené obruče.\n\nPomocní rozhodčí se často dělí na potloukového a kontaktního rozhodčího, kdy první se stará o oznámení \"vybit\" (\"beat\"), pokud byl některý hráč vyřazen odrážečem, a hlídá, jestli hráči po zasažení nepokračují ve hře. Druhý jmenovaný poté hlídá zákroky proti pravidlům a uděluje ústní varování hráčům za drobné porušení pravidel. V případě vážnějšího porušení pravidel mohou pomocní rozhodčí signalizovat hlavnímu rozhodčímu nutnost přerušení hry a sdělí mu zaznamenanou situaci. Hlavní rozhodčí poté rozhoduje o udělení či neudělení karty za nepovolený zákrok.\n\nNosič zlatonky je neutrální hráč a svým způsobem též asistent rozhodčího (spolu s koncovým rozhodčím rozhoduje o legalitě chycené zlatonky). Před zahájením zápasu je nosič požádán o opuštění hřiště, na které se vrací až v 17. minutě - minutu před vypuštěním samotných chytačů. Poté zůstává na hřišti až do chycení zlatonky.\n\nPravidla mudlovského famfrpálu se v průběhu času průběžně měnila. Principy hry upravuje Mezinárodní asociace famfrpálu (IQA), která až do své transformace v roce 2014 vydávala pravidla ve formě publikací Rulebook s označením verze. Nyní v tomto systému pokračuje Famfrpálová asociace Spojených států amerických (USQ) a nejnověji vydanou je příručka Rulebook 11 (platná pro USA). Klíčovou byla 8. verze pravidel vydaná USQ, jež byla současně přijata IQA jako mezinárodní standard a příští verze mezinárodních pravidel, která byla již vydána IQA, z ní vycházela. Změny oproti sedmé verzi byly minimální, k zásadnějším změnám došlo pouze u pravidel pro nosiče zlatonky a byla přidána modrá karta. Od 8. verze pravidel se musí nosiči zlatonky nacházet na hřišti. Ačkoli je zlatonka vypuštěna před zápasem, na hřiště se vrací v 17. minutě zápasu (chytači jsou vypuštěni v 18. minutě).\n\nNyní již mezinárodní verzi pravidel vydává IQA a publikace jsou odlišeny obdobím jejich platnosti. Aktuálně platná mezinárodní sbírka pravidel je IQA Rulebook 2016–2018 dostupná v angličtině. Těmito pravidly se řídí většina evropských turnajů a je využívána také v Česku. Od americké verze se mírně liší v pojetí genderového pravidla, rozměry hřiště apod. Zjednodušený přehled základních pravidel ve formě infografiky je k dispozici na webu České asociace famfrpálu.\n\nMezinárodní famfrpálová asociace slouží jako centrální organizace pro celosvětový famfrpál a pomáhá s koordinací mezi národními asociacemi po celém světě pomocí IQA Kongresu. V letech 2007 až 2014 pořádala IQA Světový pohár pro kvalifikované členy asociace v závěru každé sezóny, nicméně v roce 2014 došlo k restrukturalizaci asociace. Nyní jsou jediným pohárem, na který dohlíží přímo IQA, mezinárodní pohár Globální hry.\nKaždý stát ve kterém se hraje famfrpál má, nebo je v procesu ustanovení, národní organizaci. Práce národních organizací je spravovat famfrpálovou komunitu dané země, vytvářet politiku členství pro týmy, organizovat rozhodčí, nosiče a trenéry a být zprostředkovatelem mezi národnímy týmy a IQA. V Česku existuje Česká asociace famfrpálu. V současnosti jsou aktivní např. tyto národní asociace:\n\n\nFamfrpál byl v oblasti Česka hrán od roku 2015 nejdříve bez oficiální podpory jakékoli asociace. Ta vznikla až v roce 2016 za účelem vytváření podmínek pro provozování famfrpálu v ČR, vybudování, provozování a udržování sportovních a jiných zařízení, hájení zájmů svých členů, propagace famfrpálu, organizace a řízení soutěží, vydávání pravidel a metodických materiálů a získávání prostředků pro podporu famfrpálu. ČAF současně sdružuje členy z různých famfrpálových týmů působících v Česku a prezentuje se na webu www.famfrpal.cz.\n\nV Česku v současnosti existuje 5 aktivních famfrpálových týmů. Nejstarším je olomoucký famfrpálový tým Occamy Olomouc. V současnosti asi nejznámějším je pražský tým Prague Pegasus. V Brně pak působí tým Brno Banshees, v Českých Budějovicích Budweis Bigfoots a v Plzni Phoenixes Plzeň. Pokus o založení týmu se uskutečnil také v Liberci, Hodoníně a Jeseníku. Všech 5 zmíněných aktivních týmů i začínající týmy momentálně přijímají nové zájemce o tento sport. Tréninky jsou zdarma a otevřené nováčkům, kteří se zde pravidla hry mohou naučit a dále se v ní zdokonalovat. Herní sezóny jsou obvykle vázané na dobu akademického roku, jelikož značná část hráčů je z řad studentů. Kombinované týmy tvořené hráči z různých českých týmů (Praha, Olomouc, Brno) se účastnily několika zahraničních turnajů, jako byly např. European Games 2017 v belgickém Mechelenu, Slavic Cup 2017 v polské Varšavě, mezinárodní IQA turnaj v rámci Harry Potter festivalu v dánském Odense nebo Slavic Cup 2018. Proti sobě i v rámci smíšených týmů si pak týmy zahrály na Svatomartinském turnaji – prvním českém turnaji ve famfrpálu.\n\n\nPrvní oficiální český turnaj ve famfrpálu - Svatomartinský turnaj (St. Martin's Tournament) se uskutečnil o víkendu 11.-12. listopadu 2017 v Brně na stadionu v Lužánkách. Turnaj byl cílený zejména pro méně zkušené hráče z Česka i zahraničí, kteří účastí na turnaji získají přehled o průběhu turnajů, mají možnost seznámit se s dalšími hráči a zároveň sdílet mezi sebou herní zkušenosti. Na turnaj dorazili nejen hráči ze všech tří českých týmů, ale i zahraniční účastníci ze Slovenska (Pressburg Phantoms), Polska (Kraków Dragons), Itálie a USA. Během prvního dne turnaje se uskutečnilo utkání Occamy Olomouc vs. sloučený tým Prague Pegasus + Brno Banshees, kdy oba týmy byly doplněny několika hráči ze Slovenska. O vítězi tohoto velmi vyrovnaného a vyčerpávajícího zápasu bylo rozhodnuto až ve druhém prodloužení. Následovalo derby Česko vs. Slovensko. Zbytek sobotní části turnaje i celý nedělní program se nesl v duchu tzv. fantasy turnaje, tedy turnaje smíšených družstev, do nichž byli hráči zařazeni tak, aby vznikly co možná nejpestřejší a zároveň nejvyrovnanější týmy. Ve večerních hodinách nechyběl ani kulturní program v podobě tradiční svatomartinské večeře s pečenou husou a svatomartinským vínem.\n\nGlobální hry jsou soutěží organizovanou IQA pro národní týmy. Kterékoli země, která má famfrpálový tým, má šanci se účastnit tohoto mezinárodního turnaje. Poslední ročník byl v Burnaby v Britské Kolumbii v Kanadě v červnu 2014 a zvítězil tým Spojených států amerických. Hry byly pořádány za pomoci USQ a přilákaly pozornost některých médii a menšího množství diváků. Pořadí týmů bylo následující: Spojené státy americké, Austrálie, Kanada, Spojené království, Mexiko, Francie a Belgie.\n\nDříve se konaly Globální hry pod názvem \"Letní hry\" (\"Summer games\"), což mělo korespondovat s Olympiádou v Londýně. V červnu 2012 se tohoto turnaje účastnilo 5 národních týmů z USA, Kanady, Francie, Velké Británie a Austrálie a tento turnaj se stal prvním mezinárodním turnajem pořádaným IQA.\n\nMistrovství světa se koná každé 2 roky. Českou účast turnaj poprvé zaznamenal v roce 2018, kdy se konal na přelomu června a července v italské Florencii. Dvaadvacetičlenný Český národní tým vedený kapitánem Ondřejem Hujňákem a trenéry Arvindem Kumarem a Isaacem Gutjahrem zde obsadil dělené 15. místo spolu s Vietnamem díky výhrám nad favorizovanými týmy Slovenska a Katalánska.\n\nPodobně jako Globální hry, Evropské hry jsou mezinárodní turnaj otevřený pro národní týmy. Účast v Evropských hrách je omezena na členy Evropské komise (také známé jako Quidditch Europe nebo QEurope). První Evropské hry byly pořádány v červnu 2015, od té doby se opakují každý rok.\n\nEvropský famfrpálový pohár (také známý jako EQC) je každoroční šampionát pro evropské týmy. Ročník 2014–2015 se konal v Oxfordu 18-19. dubna 2015. EQC začalo ve Francii v Lesparre-Médoc 13. října 2012, prvního ročníku se však zúčastnilo jen minimum týmů vzhledem k tomu, že se tento sport sotva dostal do Evropy.. Ročníku 2013–2014, který se konal v Bruselu 1-2. února 2013 a byl pořádán Belgickou famfrpálovou federací (Belgian Quidditch Federation), se již zúčastnilo 12 týmů z různých zemí. Pohár vyhrál tým Radcliffe Chimeras z Oxfordu, druzí byli Paris Phénix a třetí pak Belgian Qwaffles. V roce 2017 se Evropský pohár konal v Belgickém \"Mechelenu\" a jako první český tým se jej účastnil Prague Pegasus. V roce 2018 se na Evropský pohár za Česko kvalifikoval na základě výsledku Svatomartinského turnaje tým Occamy Olomouc. Turnaj se tentokrát konal v německém \"Pfaffenhofen an der Ilm\" a olomoucký tým zde obsadil dělené 29. místo.\n\nJe turnaj původně zamýšlený pro slovanské týmy pravidelně konaný ve Varšavě na jaře od roku 2017. Vzhledem k nízkému počtu týmů ze slovanských zemí byl turnaj otevřen i pro ostatní družstva. V roce 2017 se jej za Česko účastnil tým Czercs složený z hráčů \"Prague Pegasus\", \"Occamy Olomouc\" a hráčů bez vlastního týmu. V roce 2018 čeští hráči doplnili slovenský tým \"Pressburg Phantoms\", který obsadil 8. příčku. Vítězem druhého ročníku se stal rakouský tým \"Vienna Vanguards\".\n\nTaké známý jako USQ Světový pohár (USQ World Cup) je šampionát pořádaný USQ, který bude poprvé pořádán v dubnu 2015. Zde se utkají týmy, které se kvalifikovaly v regionálních šampionátech, o pozici nejlepšího týmu USA. Podle politiky USQ se může šampionátu (i všech ostatních turnajů pořádaných USQ) účastnit libovolný tým mimo USA uhradí-li účastnický poplatek, ale zatím se registrovaly pouze dva týmy mimo USA, a to tým A a B z Univerzity Britské Kolumbie.\n\nIQA Světový pohár byl \"světový\" šampionát ve famfrpálu, který se konal ročně ve Spojených státech amerických. Turnaj byl pořádaný původní IQA (dnes USQ) a účastnily se jej téměř výlučně týmy z USA. Tento šampionát byl zrušen v roce 2014 kdy IQA prošla reformou a stala se z ní skutečně mezinárodní sportovní federace a byl nahrazen Globálnímy hrami jakožto světovým šampionátem, který spoléhá na národní orgány při výběru jednotlivých týmů. Globální hry byly později opět přejmenovány na původní označení Světový pohár.\n\nBritský famfrpálový pohár se poprvé konal v Oxfordu 9. a 10. listopadu 2013 a vyhrál jej tým Oxfordské university - Radcliffe Chimeras.\n\nOxford's unique Valentines Cup, a fantasy tournament where players signed-up in pairs. Since the awareness of quidditch in the UK is rising exponentially, every year new tournaments are being devised.\n\nFantasy turnaje jsou turnaje, kde se hráči přihlašují jednotlivě a jsou přidělováni do týmu jednotlivými kapitány. Každý rok se pořádají fantasy turnaje na různých místech s větším výskytem v období mimo sezonu (červen-srpen).\n\nPříkladem může být každoroční Oxfordský Valentýnský pohár, který se koná od roku 2014 a hráči se přihlašují po dvojicích.\n\nOd počátku se famfrpál snažil zachovávat gendrovou neutralitu. Jedno z pravidel famfrpálu říká, že \"každý tým musí mít na hřišti nejvýše čtyři hráče, kteří se hlásí ke stejnému pohlaví\". Do úvahy se bere pohlaví, ke kterému se hráč dobrovolně hlásí, nikoli fyzické dispozice.\" Díky tomu se stal famfrpál sportem s rovnými příležitostmi pro ženy a LGBTQ komunitu. Od roku 2013 vznikla odnož IQA zvaná Titul 9 ¾, která obhajuje a snaží se upozornit na gendrovou neutralitu. Famfrpál je sportem, který vyzdvihuje spolupráci mezi muži a ženami, snaží se redukovat stereotypy a sjednocuje lidi s rozmanitou gendrovou identitou.\nKolem famfrpálu vzniká silné celosvětové společenství založené na vzájemném respektu a \"quove\" (vzniklo spojením „quidditch“ a „love“). Sport přilákal lidi z různých sociálních poměrů, od sportovců po fanoušky fantasy a Harryho Pottera spolu s lidmi z LGBT komunity díky Titulu 9 ¾ a gendrovému pravidlu. Lidé s různými všedními životy byli sjednoceni sportem, který se vyjímá obvyklým stereotypům o tradičních sportech. Lidé patřící do této komunity se často označují jako \"quidkid\" (vzniklo spojením „quidditch“ a „kid“).\n\nKromě IQA pravidel existují i všelijaké jiné reálné implementace Famfrpálu, příkladem může být famfrpál hraný v Rusku, Kazachstánu či Maďarsku. Tyto varianty se většinou snaží vycházet z fiktivního sportu z knih o Harry Potterovi a mohou se od IQA pravidel podstatně lišit například hraním bez košťat, využíváním košťat jiným způsobem, jinými rolemi střelců a odrážečů či jinou implementací zlatonky.\n\nJistá verze reálné implementace Famfrpálu je také zobrazena ve filmu Stážisti, nicméně pravidla se od těch od IQA velmi liší.\n\nKidditch (česky \"damfrpál\" neboli \"dětský famfrpál\") je označení pro verzi famfrpálu určenou pro mladší hráče (školního věku). Úprava pravidel spočívá zejména v omezení kontaktu a zajištění vyšší bezpečnosti. To zahrnuje zákaz fyzické napadání, upravené obruče a větší toleranci rozhodčích. Jediným damfrpálovým týmem působícím v Česku je pražský středoškolský tým United Unicorns Prague. V lednu 2017 se v hlavním městě uskutečnilo 1. české derby v podobě přátelského utkání sestav United Unicorns Prague a Prague Pegasus v letenském parku.\n\nAustralská famfrpálová asociace (Australian Quidditch Association) definovala upravená pravidla pro realizaci famfrpálu hráči na invalidním vozíku. Ač tato alternativa není výrazně rozšířena ani v samotné Austrálii, objevují se pokusy o její rozvoj i v jiných státech.\n\nVůbec první český organizovaný famfrpálový turnaj v mírně upravené verzi pravidel mudlovského famfrpálu se uskutečnil pod názvem Mýtský famfrpál (někdy též pod názvem Mejtský famfrpál) ve Vysokém Mýtě na jaře 2016. Díky velkému diváckému úspěchu se povedlo hru proměnit v pravidelnou sportovně-zábavnou akci, jejíž druhý a třetí ročník se odehrály s půlročními odstupy od premiéry (tj. během podzimu 2016 a jara 2017). Prozatím posledním je čtvrtý ročník, který se uskutečnil v květnu roku 2018 a zahrálo si zde proti sobě 5 družstev (Martinova košťata, Ministerstvo famfrpálu, Neberknír, Famfrpálový klub Příčnalice a Alfaskvadra vlkoušů, kteří již počtvrté obhájili vítězný titul). Součástí posledního ročníku byl i doprovodný turnaj ve stylu Poháru tří kouzelníků. Asi nejtypičtější odlišností pravidel Mejtského famfrpálu je tzv. rozcvička, kde cílem každého z týmů před začátkem celého turnaje je vypít vylosovanou normovanou láhev alkoholu co nejrychleji. Odměnou je příslušný počet možného použití kouzla \"Mdloby na tebe!\" během každého zápasu, které je prováděno čarovnou hůlkou v rukách jednoho z hráčů.\n\n"}
{"id": "1061373", "url": "https://cs.wikipedia.org/wiki?curid=1061373", "title": "Diecéze saintdeniská", "text": "Diecéze saintdeniská\n\nDiecéze saintdeniská (lat. \"Dioecesis Sancti Dionysii in Francia\", franc. \"Diocèse de Saint-Denis\") je francouzská římskokatolická diecéze. Leží na území departementu Seine-Saint-Denis, jehož hranice přesně kopíruje. Sídlo biskupství i katedrála Saint-Denis se nachází ve městě Saint-Denis. Diecéze je součástí pařížské církevní provincie.\n\nOd 10. března 2009 je diecézním biskupem Mons. Pascal Delannoy.\n\nBiskupství bylo v Saint-Denis zřízeno 9. října 1966, vyčleněním území z pařížské arcidiecéze a versailleské diecéze.\n\nNásledkem reformy pařížského regionu v roce 1964 bylo v roce 1966 rozhodnuto sjednotit hranice provincie s pařížským regionem: provincie si ponechala svou dosavadní rozlohu, ale biskupství vznikla v každém nově zřízeném departementu.\n\nDiecéze je sufragánem pařížské arcidiecéze.\n\n\n"}
{"id": "1061374", "url": "https://cs.wikipedia.org/wiki?curid=1061374", "title": "Islámský fundamentalismus", "text": "Islámský fundamentalismus\n\nIslámský fundamentalismus je termín zahrnující široké hnutí muslimů, kteří idealizují první generace muslimů a chtějí návrat k praxi života proroka Mohameda a jeho učedníků. Islámský fundamentalismus upřednostňuje doslovný výklad svatých textů Islámu (Korán a Sunna) a snaží se vymýtit \"pokřivené\" neislámské prvky v náboženské praxi. Svou snahu vnímají fundamentalisté jako aktivní snahu o oživení náboženského života uvnitř své náboženské komunity.\n\nDefinice islámského fundamentalismu se různí. Za problematické je to považováno těmi, kteří naznačují, že islámská víra vyžaduje, aby všichni muslimové byli fundamentalisté, a ostatními jako termín používaný k popisu vnímání trendů v rámci islámu. Jedny z \"osobností\" islámského fundamentalismu jsou Sajjid Qutb, Abul Ala Maududi. a Israr Ahmad. Dále jsou to wahhábisté, kteří jsou popisováni jako hlavní příčina islámského fundamentalismu.\n\n"}
{"id": "1061375", "url": "https://cs.wikipedia.org/wiki?curid=1061375", "title": "Kostel svatého Floriána (Roštění)", "text": "Kostel svatého Floriána (Roštění)\n\nKostel svatého Floriána v Roštění byl postaven v letech 1932 až 1933. Jde o filiální kostel farnosti Kostelec u Holešova.\n\nJde o jednolodní stavbu se sakristií, presbyteriem a hranolovitou věží, ve které je umístěna socha sv. Floriána. \n\nZákladní kámen byl posvěcen roku 1932. Téhož roku se začalo se stavbou tohoto kostela. Jeho dokončení a vysvěcení proběhlo o rok později. V kostelní věži byly uložené 4 \"menší\" zvony, které byly za druhé světové války zrekvírovány. Nahrazeny byly až v roce 1969 \"jen\" 2 zvony.\n\n"}
{"id": "1061379", "url": "https://cs.wikipedia.org/wiki?curid=1061379", "title": "Roberto Matta", "text": "Roberto Matta\n\nRoberto Matta (celým jménem \"Roberto Sebastián Antonio Matta Echaurren\"; 11. listopadu 1911, Santiago de Chile, Chile – 23. listopadu 2002, Civitavecchia, Itálie) byl chilský surrealistický malíř.\n\nNarodil se v roce 1911 v Santiago de Chile do rodiny francouzského a baskického původu. Původně studoval architekturu, jejíž studium dokončil roku 1931. Architektuře se však brzy přestal věnovat. V roce 1933 odjel do Paříže, kde se věnoval kresbě. Později začal malovat a po začátku druhé světové války odešel do New Yorku, kde žil do roku 1948. Jako reakci na politickou situaci začal počátkem šedesátých let do svých děl přidávat jíl, čím zdůrazňoval bezvýchodnost politiky. Později se usadil v Římě a následně se vrátil do Paříže. Roku 1956 zde vytvořil nástěnnou malbu pro zdejší sídlo organizace UNESCO. Zemřel v roce 2002 v italském městě Civitavecchia. \n\nVýběr\n"}
{"id": "1061387", "url": "https://cs.wikipedia.org/wiki?curid=1061387", "title": "Diecéze pontoiská", "text": "Diecéze pontoiská\n\nDiecéze pontoiská (lat. \"Dioecesis Pontisarensis\", franc. \"Diocèse de Pontoise\") je francouzská římskokatolická diecéze. Leží na území departementu Val-d'Oise, jehož hranice přesně kopíruje. Sídlo biskupství i katedrála Saint-Maclou de Pontoise se nachází ve městě Pontoise. Diecéze je součástí pařížské církevní provincie.\n\nOd 31. ledna 2013 je diecézním biskupem Mons. Stanislas Lalanne.\n\nBiskupství bylo v Pontoise zřízeno 9. října 1966, vyčleněním území z versailleské diecéze.\n\nNásledkem reformy pařížského regionu v roce 1964 bylo v roce 1966 rozhodnuto sjednotit hranice provincie s pařížským regionem: provincie si ponechala svou dosavadní rozlohu, ale biskupství vznikla v každém nově zřízeném departementu.\n\nDiecéze je sufragánem pařížské arcidiecéze.\n\n\n"}
{"id": "1061393", "url": "https://cs.wikipedia.org/wiki?curid=1061393", "title": "Acetylchlorid", "text": "Acetylchlorid\n\nAcetylchlorid, jinak také chlorid kyseliny octové nebo ethanoylchlorid, je bezbarvá hořlavá kapalina se silným zápachem. Při kontaktu s vodou vznětlivě reaguje.\n\nJestliže působíme na bezvodou kyselinu octovou chloridem fosforečným, nahradí se v karboxylu hydroxylová skupina –OH atomem chloru za vzniku acetylchloridu:\n\nCHCOOH + PCl → CHCOCl + HCl + POCl\n\nAcetylchlorid lze připravit reakcí s chloridem fosforitým:\n\n3 CHCOOH + PCl → 3 CHCOCl + HPO\n\nAcetylchloridu je využíváno v chemickém průmyslu jako acetylačního činidla.\n"}
{"id": "1061396", "url": "https://cs.wikipedia.org/wiki?curid=1061396", "title": "Diecéze nanterrská", "text": "Diecéze nanterrská\n\nDiecéze nanterrská (lat. \"Dioecesis Nemptodurensis\", franc. \"Diocèse de Nanterre\") je francouzská římskokatolická diecéze. Leží na území departementu Hauts-de-Seine, jehož hranice přesně kopíruje. Sídlo biskupství i katedrála Sainte-Geneviève-et-Saint-Maurice de Nanterre se nachází ve městě Nanterre. Diecéze je součástí pařížské církevní provincie.\nOd 7. prosince 2017, kdy byl diecézní biskup Mons. Michel Aupetit jmenován arcibiskupem pařížským, je diecéze vakantní. \nBiskupství bylo v Nanterre zřízeno 9. října 1966, vyčleněním území z pařížské arcidiecéze a versailleské diecéze.\n\nNásledkem reformy pařížského regionu v roce 1964 bylo v roce 1966 rozhodnuto sjednotit hranice provincie s pařížským regionem: provincie si ponechala svou dosavadní rozlohu, ale biskupství vznikla v každém nově zřízeném departementu.\n\nDiecéze je sufragánem pařížské arcidiecéze.\n\n\n"}
{"id": "1061398", "url": "https://cs.wikipedia.org/wiki?curid=1061398", "title": "Štěpánovská stupňovina", "text": "Štěpánovská stupňovina\n\nŠtěpánovská stupňovina je geomorfologický okrsek v jihovýchodní části Chrudimské tabule, ležící v okrese Chrudim v Pardubickém kraji.\n\nÚzemí okrsku se nachází zhruba mezi sídly Bítovany (na západě), Chrast (na severu), Jenišovice (na severovýchodě), Luže (na východě), Skuteč a Vrbatův Kostelec (na jihu). Uvnitř okrsku nejsou větší sídla, leží zde např. obec Hroubovice a titulní vesnice Štěpánov.\n\nOkrsek Štěpánovská stupňovina (dle značení Jaromíra Demka VIC–3C–1) geomorfologicky náleží do celku Svitavská pahorkatina a podcelku Chrudimská tabule.\n\nDále se již nečlení.\n\nStupňovina sousedí s dalšími okrsky Svitavské pahorkatiny: Hrochotýnecká tabule na severozápadě až severu, Vraclavský hřbet na severovýchodě, Novohradská stupňovina na východě až jihovýchodě. Dále sousedí s celkem Železné hory na jihu až západě.\n\nNejvyšším bodem Štěpánovské stupňoviny je vrch \"Heráně\" (453 m n. m.).\n\n"}
{"id": "1061399", "url": "https://cs.wikipedia.org/wiki?curid=1061399", "title": "John Clellon Holmes", "text": "John Clellon Holmes\n\nJohn Clellon Holmes (12. března 1926 – 30. března 1988) byl americký romanopisec a básník.\n\nNarodil se roku 1926 ve městě Holyoke v americkém státě Massachusetts a studoval literaturu na Kolumbijské universitě. Svůj první román nazvaný \"Go\" publikoval v roce 1952. Jde o vůbec první vydané dílo označované jako beatnické. Odehrává se v New Yorku a vystupují v něm postavy inspirované skutečnými lidmi, například Paul Hobbes (sám autor), David Stofsky (Allen Ginsberg) či Gene Pasternak (Jack Kerouac). On sám byl inspirací pro několik postav z Kerouacových knih. Byl také prvním, který veřejně přednesl frázi „beat generation“. Později vydal několik dalších románů. Rovněž se věnoval pedagogické činnosti na Arkansaské a Yaleově univerzitě. Zemřel na rakovinu ve svých 62 letech.\n\n"}
{"id": "1061401", "url": "https://cs.wikipedia.org/wiki?curid=1061401", "title": "Antarctica", "text": "Antarctica\n\nAntarctica (אנטארקטיקה) je izraelský hraný film z roku 2008, který režíroval Yair Hochner podle vlastního scénáře. Film popisuje osudy několika mladých lidí z Tel Avivu, kteří se snaží najít si partnera.\n\nOmer je gay. Pracuje v knihovně a bude mít za dva dny 30. narozeniny. Bydlí se svou mladší sestrou Shirley, která je lesba a pracuje jako servírka v baru. Ta chodí s majitelkou kavárny Michalou. Omarův kamarád Miki pracuje v butiku. Ani jeden z nich nemá partnera, takže si dohodnou přes internet rande na slepo. Omer se seznámí se studentem tance Dannym a Miki poznává novináře Ronena, který se právě vrátil z Londýna. Ronen prozatím bydlí u svého bývalého přítele, kterým je Danny. Zatímco Omerovi se zdá, že Danny je pro něho příliš mladý, byli spolu pouze v kině, Miki a Ronen spolu stráví noc. Druhého dne Ronan dělá interview s úspěšnou spisovatelkou Matildou Rose, která mu prozradí, že je v kontaktu s mimozemšťany a pozve ho na setkání s dalšími takovými lidmi. Ronan si jde do knihovny zjistit informace o UFO a seznamuje se tak s Omerem. Pozve ho, ať jde s s ním na setkání. Po jeho skončení Omer zve Ronena k sobě, ale ten odmítá, protože včera poznal někoho a už má s ním už dohodnuté rande. Omer kontaktuje Dannyho, který s ním jde na rande. Nicméně o Dannyho má zájem jeho bývalý partner Boaz, se kterým chodil před třemi lety. Omerova matka Shoshana chce synovi přichystat oslavu, takže pozve také Mikiho, který chce s sebou vzít Ronera. Na oslavu je pozvaná i Shirley, ačkoliv ji matka stále nemůže zapomenout, že zrušila svatbu a chce cestovat po světě, speciálně do Antarktidy. Druhý den večer se koná oslava. Dorazí Shirley s Michalou a Miki s Ronenem. Když přijde Omer, je překvapený, že zde potkává Ronena a oba si uvědomí, že mají mnoho společného. Danny jde za Boazem, ale najde ho s jiným mužem. Miki se nejprve zlobí na Omera, že mu přebral Ronena, ale poté začne chodit s Dannym.\n"}
{"id": "1061405", "url": "https://cs.wikipedia.org/wiki?curid=1061405", "title": "Diecéze évryjsko-corbeilskoessonneská", "text": "Diecéze évryjsko-corbeilskoessonneská\n\nDiecéze évryjsko-corbeilskoessonneská (lat. \"Dioecesis Evriensis-Corbiliensis-Exonensis\", franc. \"Diocèse d'Évry-Corbeil-Essonnes\") je francouzská římskokatolická diecéze. Leží na území departementu Essonne, jehož hranice přesně kopíruje. Sídlo biskupství i katedrála Vzkříšení a svatého Korbiniána se nachází ve městě Évry, konkatedrála Saint-Spire de Corbeil se nachází ve městě Corbeil-Essonnes. Diecéze je součástí pařížské církevní provincie.\n\nOd 15. srpna 2000 je diecézním biskupem Mons. Michel Dubost.\n\nBiskupství bylo v Corbeil-Essonnes zřízeno 9. října 1966, vyčleněním území z versailleské diecéze. Sídlo biskupství bylo při dostavbě katedrály Vzkříšení přesunuto do Évry.\n\nNásledkem reformy pařížského regionu v roce 1964 bylo v roce 1966 rozhodnuto sjednotit hranice provincie s pařížským regionem: provincie si ponechala svou dosavadní rozlohu, ale biskupství vznikla v každém nově zřízeném departementu.\n\nDiecéze je sufragánem pařížské arcidiecéze.\n\n\n"}
{"id": "1061406", "url": "https://cs.wikipedia.org/wiki?curid=1061406", "title": "Carolee Schneemann", "text": "Carolee Schneemann\n\nCarolee Schneemann (12. října 1939 – 6. března 2019) byla americká umělkyně. Narodila se na filadelfském předměstí Fox Chase. Nejprve získala bakalářský titul z Bard College a později magisterský na University of Illinois at Urbana-Champaign. V padesátých letech se věnovala malířství a později byla členkou hnutí Fluxus. Ve svém díle se zaměřovala na sexualitu a překračovala různá tabu. Od šedesátých let používala jako hlavní součást tvorby své vlastní nahé tělo.\n\n"}
{"id": "1061408", "url": "https://cs.wikipedia.org/wiki?curid=1061408", "title": "Ange Postecoglou", "text": "Ange Postecoglou\n\nAngelos „Ange“ Postecoglou (řecky Άγγελος Ποστέκογλου; * 27. srpna 1965, Athény, Řecko) je bývalý australský fotbalový obránce a později fotbalový trenér řeckého původu.\n\nVedl národní tým Austrálie na MS 2014 v Brazílii, kde jeho svěřenci skončili bez zisku jediného bodu na posledním čtvrtém místě v základní skupině B.\n\nNa začátku roku 2015 dovedl Austrálii k triumfu na domácím Mistrovství Asie po finálové výhře 2:1 nad Jižní Koreou. Byl to historicky první titul Austrálie na asijském šampionátu.\n\n"}
{"id": "1061414", "url": "https://cs.wikipedia.org/wiki?curid=1061414", "title": "Donaustadt", "text": "Donaustadt\n\nDonaustadt (; doslova „Dunajské město“) je 22. vídeňský obvod. Nachází se v severovýchodní části města a s rozlohou 102,34 km je to největší vídeňský obvod – zabírá asi čtvrtinu celkové rozlohy města. K 1. lednu 2014 zde žilo 168 394 obyvatel.\n\nObvod tvoří 8 bývalých samostatných obcí: Aspern, Breitenlee, Hirschstetten, Essling, Kagran, Kaisermühlen, Stadlau a Süßenbrunn a jedna nová čtvrť – Donau City, která leží mezi Starým Dunajem (Alte Donau) a Novým Dunajem (Neue Donau). Součástí další části Donaustadtu zvané Lobau jsou i rozlehlý les a louky. Celkem 59 % rozlohy obvodu tvoří zeleň, jež představuje 30 % zeleně ve Vídni. Zdejší oblast prošla v letech 1870–1875 značnými změnami. Tehdy byl původní Dunaj rozdělen na několik ramen, která zabírají značnou plochu. Kvůli ochraně před povodněmi byl vybudován vedlejší kanál, jenž vytváří ostrov Donauinsel.\n\nNa západě tvoří hranici obvodu z větší části tok Dunaje. Na východě a na severu sousedí s Moravským polem. Na severozápadě hraničí Donaustadt s 21. obvodem, na západě s 2. obvodem a na jihu s 11. obvodem a s částí Dolních Rakous. Nejvyšším bodem 22. obvodu je skládka Rautenweg s nadmořskou výškou 205 m.\n\nNa katastru bývalých vesnic Aspern a Essling porazil roku 1809 rakouský arcivévoda Karel Ludvík vojska Napoleonovy Velké armády v bitvě u Aspern a Esslingu, což byla historicky první Napoleonova porážka. Prakticky na stejném místě to pak Napoleon o dva měsíce později rakouským vojskům vrátil v bitvě u Wagramu, která skončila francouzským vítězstvím.\n\nTento v porovnání s ostatními obvody mladý městský okres vznikl rozhodnutím vídeňského zemského sněmu 29. června 1946. Měla se tak obnovit hranice mezi Vídní a Dolními Rakousy, avšak vzhledem k pobytu sovětské okupační armády nemohlo toto rozhodnutí vejít okamžitě v platnost. Stalo se tak až 2. července 1954, kdy sovětské velení rozhodnutí vídeňského zemského sněmu akceptovalo.\n"}
{"id": "1061416", "url": "https://cs.wikipedia.org/wiki?curid=1061416", "title": "Diecéze créteilská", "text": "Diecéze créteilská\n\nDiecéze créteilská (lat. \"Dioecesis Christoliensis\", franc. \"Diocèse de Créteil\") je francouzská římskokatolická diecéze. Leží na území departementu Val-de-Marne, jehož hranice přesně kopíruje. Sídlo biskupství i katedrála Notre Dame se nachází ve městě Créteilu. Diecéze je součástí pařížské církevní provincie.\n\nOd 4. září 2007 je diecézním biskupem Mons. Michel Santier.\n\nBiskupství bylo v Créteilu zřízeno 9. října 1966, vyčleněním území z pařížské arcidiecéze a versailleské diecéze.\n\nNásledkem reformy pařížského regionu v roce 1964 bylo v roce 1966 rozhodnuto sjednotit hranice provincie s pařížským regionem: provincie si ponechala svou dosavadní rozlohu, ale biskupství vznikla v každém nově zřízeném departementu.\n\nDiecéze je sufragánem pařížské arcidiecéze.\n\n\n"}
{"id": "1061417", "url": "https://cs.wikipedia.org/wiki?curid=1061417", "title": "Džamolidin Abdužaparov", "text": "Džamolidin Abdužaparov\n\nDžamolidin Abdužaparov (Djamolidine Abdoujaparov, Жамолиддин Абдужапаров, * 28. února 1964, Taškent) je bývalý uzbecký závodník v silniční cyklistice. Byl specialistou na hromadné dojezdy, proslul svým agresivním stylem jízdy, kdy při spurtu vší silou rozkomíhal kolo do stran a ohrožoval tím ostatní jezdce. \n\nPochází z rodiny Krymských Tatarů, kteří byli stalinským režimem násilně přesídleni do Uzbekistánu na konci druhé světové války za kolaboraci s německými okupanty. V roce 1987 se stal mistrem SSSR v silničním závodě jednotlivců, reprezentoval Sovětský svaz na Závodě míru v letech 1987, 1988 a 1989; vyhrál šest etap, nejlepším celkovým umístěním bylo čtvrté místo v roce 1987, v roce 1988 vyhrál bodovací soutěž. Na olympiádě 1988 skončil na pátém místě. Získal také etapové vavříny na významných amatérských závodech Tour de l'Avenir, Milk Race, Kolem Polska, Kolem Kuby, Kolem Dolního Saska a Girobio. \n\nV roce 1990 přestoupil k profesionálům, jezdil za stáje Alfa Lum, Carrera Jeans a Lampre-Polti. Na Tour de France vyhrál devět etap, v letech 1991, 1993 a 1994 získal zelený trikot pro vítěze bodovací soutěže, nejlepším celkovým umístěním bylo 56. místo v roce 1995. Na Giro d'Italia vyhrál jednu etapu, v roce 1994 vyhrál bodovací soutěž i trikot Intergiro, udělovaný závodníkovi s nejlepší bilancí v polovinách etap. Celkově byl klasifikován nejlépe na 44. místě v roce 1994. Na Vuelta a España vyhrál sedm etap, v roce 1992 ovládl bodovací soutěž a v roce 1993 skončil třiašedesátý. Kromě něj dokázali vyhrát bodování na všech Grand Tour pouze Eddy Merckx a Laurent Jalabert. Dalšími jeho úspěchy byla vítězství v jednorázových závodech Gand-Wevelgem 1991, Giro del Piemonte 1991 a Memoriál Rika Van Steenbergena 1994. Během kariéry vyhrál tři etapy na závodě Kolem Murcie, dvě etapy Paříž-Nice a Critérium du Dauphiné, jednu etapu na Tour de Suisse a v roce 1994 dvě etapy a celkové druhé místo v závodě Kolem Nizozemska. Reprezentoval Uzbekistán na olympiádě 1996, kde skončil na 100. místě.\n\nNa Tour de France 1997 měl pozitivní dopingový nález a po vypršení trestu ukončil kariéru. \n\n"}
{"id": "1061418", "url": "https://cs.wikipedia.org/wiki?curid=1061418", "title": "Akademie kanonického práva", "text": "Akademie kanonického práva\n\nAkademie kanonického práva je církevní instituce, kterou zřídil brněnský biskup Mons. ThLic. Vojtěch Cikrle v roce 2012. Sídlí v Brně a jejím prezidentem je Mons. Mgr. Karel Orlita. Mezi její hlavní aktivity patří zprostředkování studia kanonického práva na Fakultě práva, kanonického práva a správy Katolické univerzity Jana Pavla II. v Lublinu, které probíhá distančně ve Vranově u Brna a umožňuje získání licenciátu kanonického práva. Od roku 2014 vydává časopis Adnotatio iurisprudentiae. \n\n\n\n"}
{"id": "1061419", "url": "https://cs.wikipedia.org/wiki?curid=1061419", "title": "Velšská baptistická unie", "text": "Velšská baptistická unie\n\nVelšská baptistická unie ( ; ) je společenství baptistických církví ve Walesu.\n\nDuchovní tzv. všeobecných baptistů Hugh Evans byl jedním z prvních baptistů, kteří kázali ve Walesu kolem roku 1646 ve farnostech Llanyre, Cefnllys a Nantmel a také v celé horní části oblasti Wye Valley. V roce 1649 John Myles a Thomas Proud, kteří byli ve spojení s londýnskými baptisty, vedli vytvoření sboru v Ilston, Myles však nakonec odjel do Swansea v Massachusetts. Roku 1650 se konala první schůze tří velšských baptistických sborů. Národní unie vznikla roku 1866. Jedním z nejvýznamnějších velšských baptistických duchovních byl Christmas Evans.\n\n"}
{"id": "1061421", "url": "https://cs.wikipedia.org/wiki?curid=1061421", "title": "Arjan Stroetinga", "text": "Arjan Stroetinga\n\nArjan Stroetinga (* 16. června 1981 Oosterwolde) je nizozemský rychlobruslař a maratónský bruslař.\n\nV rychlobruslení se věnuje především závodům s hromadným startem. Na mezinárodních akcích debutoval na jaře 2012, v sezóně 2012/2013 zvítězil ve Světovém poháru v celkovém pořadí této disciplíny. Svého prvního světového šampionátu se zúčastnil v roce 2015, kdy na Mistrovství světa na jednotlivých tratích vyhrál závod s hromadným startem. V sezóně 2015/2016 podruhé zvítězil v celkové klasifikací Světového poháru v závodech s hromadným startem. Na MS 2016 byl v této disciplíně druhý, navíc pomohl nizozemskému týmu k zisku zlaté medaile ve stíhacím závodě družstev. Na ME 2020 získal v závodě s hromadným startem stříbrnou medaili.\n\nJeho bratr Wim Stroetinga je cyklista.\n"}
{"id": "1061423", "url": "https://cs.wikipedia.org/wiki?curid=1061423", "title": "Adam Taggart", "text": "Adam Taggart\n\nAdam Jake Taggart (* 2. června 1993, Perth, Austrálie) je australský fotbalový útočník a reprezentant, který v současné době působí v anglickém klubu Fulham FC.\n\nTaggart hrál na seniorské úrovni v Austrálii v klubech Perth Glory FC (2010–2012) a Newcastle Jets FC (2012–2014).\nV červnu 2014 podepsal tříletý kontrakt s anglickým klubem Fulham FC.\n\nTaggart je bývalým mládežnickým reprezentantem Austrálie.\n\nV A-mužstvu Austrálie přezdívaném Socceroos debutoval v roce 2012.\nTrenér Ange Postecoglou ho zařadil na soupisku pro MS 2014 v Brazílii, kde Austrálie skončila bez zisku jediného bodu na posledním čtvrtém místě v základní skupině B.\n\n"}
{"id": "1061424", "url": "https://cs.wikipedia.org/wiki?curid=1061424", "title": "Fabio Francolini", "text": "Fabio Francolini\n\nFabio Francolini (* 12. srpna 1986 Cantù) je italský inline bruslař a rychlobruslař.\n\nOd roku 2004 pravidelně startuje na evropských i světových šampionátech v inline bruslení, přičemž na těchto soutěžích získal v různých disciplínách několik desítek medailí.\n\nPrvních závodů v rychlobruslení se zúčastnil v roce 2011, kdy také absolvoval italské šampionáty. V roce 2014 debutoval ve Světovém poháru v závodě s hromadným startem, přičemž v této disciplíně vybojoval na Mistrovství světa 2015 stříbrnou medaili.\n"}
{"id": "1061427", "url": "https://cs.wikipedia.org/wiki?curid=1061427", "title": "Světový pohár v judu 2015", "text": "Světový pohár v judu 2015\n\nSvětový pohár (SP) v judu tvoří během roku turnaje, na kterých se bojuje především o body ke kvalifikaci na olympijské hry. Kalendář turnajů a jejich pořadí se rok od roku liší. Turnaje jsou odstupňované podle prestiže a mimo bodů jsou i finančně dotované.\n\nSérii štědře dotovaných turnajů Grand Slam a Grand Prix pořádá Mezinárodní judistická federace. Je tvořena prestižními turnaji Tokijským Grand Slamem (Kano Cup) a Pařížským Grand Slamem (Pařížský turnaj). V závorce jsou uvedeny tradiční názvy turnajů, termíny Grand Prix a Grand Slam byly zavedeny po roce 2008. Ostatní turnaje GS a GP jsou zasazeny do zemí se zápasnickou tradicí a které mohou zaručit slušnou diváckou návštěvnost. Výjimkou je exotický Grand Slam v Abú Dhabí jehož zařazení je dáno štědrostí místních šejků.\n\nSérie turnajů světového poháru pořádané Evropskou judistickou unií (EJU). Turnaje mají slušnou úroveň a dlouhou tradici. Účastní se jich primárně judisté z okolních zemí. Na rozdíl od Evropského poháru, který rovněž pořádá EJU, se body z turnajů EO započítavají do světového žebříčku Mezinárodní judistické federace.\n\nSérie turnajů světového poháru pořádané Pan-americkou judistickou konfederací (PJC). Turnaje AO slouží k propagaci sportovního juda do exotických destinací. Účast je poměrně slabá, primárně slouží místním sportovcům, kteří si nemohou dovolit cestování po vzdálených turnajích. Dalšími účastníky jsou sportovci z jiných kontinentů, kteří se ze slabé účasti snaží vytěžit maximální počet bodů.\n\nSérie turnajů světového poháru pořádané Africkou judistickou uní (AJU). Turnaje FO slouží k propagaci sportovního juda do exotických destinací. Účast je poměrně slabá, primárně slouží místním sportovcům, kteří si nemohou dovolit cestování po vzdálených turnajích. Dalšími účastníky jsou sportovci z jiných kontinentů, kteří se ze slabé účasti snaží vytěžit maximální počet bodů.\n\nSérie turnajů světového poháru pořádané Asijskou judistickou unií (JUA). Turnaje AO slouží k propagaci sportovního juda do exotických destinací. Účast je poměrně slabá, primárně slouží místním sportovcům, kteří si nemohou dovolit cestování po vzdálených turnajích. Dalšími účastníky jsou sportovci z jiných kontinentů, kteří se ze slabé účasti snaží vytěžit maximální počet bodů.\n\nSérie turnajů světového poháru pořádané Oceánskou judistickou unií (OJU). Turnaje OO slouží k propagaci sportovního juda do exotických destinací. Účast je poměrně slabá, primárně slouží místním sportovcům, kteří si nemohou dovolit cestování po vzdálených turnajích. Dalšími účastníky jsou sportovci z jiných kontinentů, kteří se ze slabé účasti snaží vytěžit maximální počet bodů.\n\nVýsledky českých reprezentantů v judu 2015\n"}
{"id": "1061428", "url": "https://cs.wikipedia.org/wiki?curid=1061428", "title": "Výskyt", "text": "Výskyt\n\nVýskyt je rybník o rozloze cca 4 ha, který se nachází v lesích na jihovýchodě Hradce Králové v katastru Nového Hradce Králové. Leží na toku Stříbrného potoka nedaleko hájovny „U Dvou šraňků“.\n\nNeobvyklý název rybníka pochází pravděpodobně ze staroslovanského slova „výskyď“, které vzniklo ze slovesa „skydnúť sa“ (padnout). Výskyď jsou kořeny vystouplé z padlých stromů (tedy vývraty) po jejich skydnutí (padnutí).\n\nJedná se o jeden z nejstarších dosud existujících rybníků v okolí Hradce Králové. Rok jeho vzniku není znám, ale první zmínky v kronikách pocházejí již z 15. století. Podobně jako ostatní rybníky v okolí Hradce Králové, i Výskyt byl ke konci 18. století, roku 1785, vysušen a zalesněn. Na konci 19. století byl opět obnoven. V letech 1937–1938 dal tehdejší lesní rada ing. Lázňovský postavit na hrázi rybníka lovecký srub. Dále v lese se dříve nacházela i rekreační chata. V roce 1992 byl rybník odbahněn, v roce 1998 byla po povodni opravena jeho hráz.\n\nV současnosti je Výskyt, podobně jako ostatní královéhradecké rybníky, pod správou společnosti Městské lesy Hradec Králové, a.s. Původní srub byl kvůli dále neudržitelnému špatnému stavu roku 2012 zbourán a na jeho místě byla vystavena skromnější chata, která je pronajímána i zájemcům z řad veřejnosti. U rybníka se nachází kryté ohniště s altánem a po jeho hrázi vede červená turistická trasa vedoucí z Nového Hradce do Týniště nad Orlicí. K rybníku také vede dětská naučná stezka „Pohádková stezka“.\n\nRybník Výskyt a jeho okolí je přírodovědně významnou lokalitou. V litorálu a na jeho březích se nacházejí mokřadní až zrašelinělá společenstva. Zvláště cenná je bažinná olšina pod hrází rybníka. Rybník je evidován jako významný krajinný prvek, správa v ochraně přírody je zajišťována Magistrátem města Hradec Králové.\n\nPodrobný výčet přírodních druhů lze najít v publikaci \"Přírodovědně významné lokality Královéhradeckých lesů\", kterou vydal podnik Městské lesy Hradec Králové ve spolupráci s Univerzitou Hradec Králové.\n\n"}
{"id": "1061431", "url": "https://cs.wikipedia.org/wiki?curid=1061431", "title": "Alexis Contin", "text": "Alexis Contin\n\nAlexis Contin (* 19. října 1986 Saint-Malo) je francouzský rychlobruslař.\n\nNa velkých mezinárodních akcích se poprvé představil na konci roku 2005 při závodech Světového poháru. Již o rok později, na začátku roku 2007, premiérově startoval na evropském šampionátu i obou světových mistrovstvích (vícebojařském a na jednotlivých tratích). Úspěšnou sezónu prožil v letech 2009 a 2010, kdy skončil na Mistrovství Evropy čtvrtý a také na Zimních olympijských hrách se umístil těsně pod stupni vítězů (5000 m – 6. místo, 10 000 m – 4. místo). Startoval i na ZOH 2014, kde s francouzským týmem skončil na osmém místě ve stíhacím závodě družstev. Na MS 2015 získal bronzovou medaili v závodě s hromadným startem, kterou o rok později obhájil. Na světovém šampionátu 2017 vybojoval v této disciplíně stříbro. Zúčastnil se Zimních olympijských her 2018, kde v závodě na 5000 m skončil na 11. místě, na trati 1500 m se umístil na 22. příčce a v závodě s hromadným startem skončil na 10. místě.\n\n"}
{"id": "1061432", "url": "https://cs.wikipedia.org/wiki?curid=1061432", "title": "James Holland (fotbalista)", "text": "James Holland (fotbalista)\n\nJames Robert Holland (* 15. května 1989, Sydney, Austrálie) je australský fotbalový záložník a reprezentant, který v současné době působí v rakouském klubu FK Austria Wien.\n\nHolland hrál na seniorské úrovni v Austrálii v klubu Newcastle Jets. V lednu 2009 přestoupil do nizozemského klubu AZ Alkmaar, kde hrál zpočátku v juniorském týmu a teprve později v „áčku“. V lednu 2011 odešel na půlroční hostování do klubu Sparta Rotterdam.\nV lednu 2012 podepsal smlouvu s rakouským klubem Austria Wien.\n\nHolland je bývalým mládežnickým reprezentantem Austrálie. Zúčastnil se Mistrovství světa hráčů do 20 let 2009 v Egyptu, kde byl kapitánem týmu.\n\nV A-mužstvu Austrálie přezdívaném Socceroos debutoval v roce 2008.\nTrenér Ange Postecoglou ho zařadil na soupisku pro MS 2014 v Brazílii, kde Austrálie skončila bez zisku jediného bodu na posledním čtvrtém místě v základní skupině B.\n\n"}
{"id": "1061434", "url": "https://cs.wikipedia.org/wiki?curid=1061434", "title": "James Holland", "text": "James Holland\n\nJméno a příjmení James Holland má více nositelů:\n"}
{"id": "1061435", "url": "https://cs.wikipedia.org/wiki?curid=1061435", "title": "Ivanie Blondinová", "text": "Ivanie Blondinová\n\nIvanie Blondinová (* 2. dubna 1990 Ottawa, Ontario) je kanadská rychlobruslařka.\n\nV roce 2009 se zúčastnila Mistrovství světa juniorů, kde byla nejlépe pátá v závodě na 3000 m. Ve Světovém poháru závodí od sezóny 2010/2011, tehdy debutovala i na seniorských šampionátech ve víceboji a na jednotlivých tratích. Startovala na Zimních olympijských hrách 2014 – s kanadským týmem zde skončila pátá ve stíhacím závodě družstev, v individuálních startech se umístila na 14. (závod na 5000 m) a 24. místě (závod na 3000 m). Z Mistrovství světa 2015 si přivezla stříbrnou medaili ze závodě s hromadným startem. V sezóně 2014/2015 zvítězila v celkovém hodnocení Světového poháru závodů s hromadným startem. Tuto disciplínu vyhrála na MS 2016. O rok později vybojovala na světovém šampionátu 2017 bronz na trati 5000 m. Na Zimních olympijských hrách 2018 se v závodě na 3000 m umístila na šestém místě, na trati 5000 m skončila pátá, ve stíhacím závodě družstev byla čtvrtá a v závodě s hromadným startem skončila v semifinálové jízdě. Z Mistrovství světa na jednotlivých tratích 2019 si přivezla stříbro ze závodu s hromadným startem a na MS 2020 vybojovala bronz ve stíhacím závodě družstev a zvítězila v závodě s hromadným startem.\n\n"}
{"id": "1061437", "url": "https://cs.wikipedia.org/wiki?curid=1061437", "title": "Danilo Išutin", "text": "Danilo Išutin\n\nDanilo Išutin (; * 30. prosince 1989), znám spíše pod svým pseudonymem Dendi, je profesionální Dota 2 hráč z Ukrajinského Lvova. Je šestým nejvíce vydělávajícím profesionálním hráčem na světě (z turnajů zatím vydělal přibližně 1 000 000 USD).\n\nDendi začal svou Dota 2 kariéru v Ukrajinském týmu Na`Vi, se kterým roku 2011 vyhrál v turnaji The International. Následně vyhráli mnoho dalších turnajů a v druhém ročníku The International, která se odehrávala v létě 2012, se umístili na druhém místě. Za velkou úspěšnost může převážně stabilita týmu oproti ostatním.\n\nTým Na`Vi se zúčastnil i třetího ročníku The International a stal se tak jediným týmem, který se zúčastnil třech TI, zde skončili, po prohře s týmem Alliance, opět druzí. Až teprve roku 2014 se Dendi nedostal do finále, tehdy skončil na 7./8. místě.\n\nDendi byl také jedním ze tří hlavních hrdinů dokumentu Free to Play, ten zachycoval průběh celého The International 2011. Tento dokument byl vydán 19. března 2014.\n"}
{"id": "1061438", "url": "https://cs.wikipedia.org/wiki?curid=1061438", "title": "Irene Schoutenová", "text": "Irene Schoutenová\n\nIrene Schoutenová (* 21. června 1992 Andijk) je nizozemská rychlobruslařka.\n\nOd začátku roku 2010 startovala ve Světovém poháru juniorů, v seniorském Světovém poháru debutovala na podzim téhož roku. Pravidelně v něm závodí od sezóny 2012/2103 a věnuje se především závodům s hromadným startem. Zúčastnila se Mistrovství světa ve víceboji 2014, kde obsadila šesté místo. Na MS 2015 vyhrála závod s hromadným startem, o rok později získala bronz na trati 5000 m. V sezóně 2015/2016 zvítězila v celkovém hodnocení Světového poháru v závodech s hromadným startem. Zúčastnila se Zimních olympijských her 2018, kde v závodě s hromadným startem vybojovala bronzovou medaili. Z Mistrovství světa na jednotlivých tratích 2019 si přivezla ze závodu s hromadným startem zlato. Na ME 2020 získala zlatou medaili v závodě s hromadným startem, na MS 2020 si v této disciplíně dobruslila pro bronz.\n\nJejí bratr Simon Schouten je také rychlobruslařem.\n"}
{"id": "1061440", "url": "https://cs.wikipedia.org/wiki?curid=1061440", "title": "Přírodní park Leopoldovy Hamry", "text": "Přírodní park Leopoldovy Hamry\n\nPřírodní park Leopoldovy Hamry je chráněné území – přírodní park v Karlovarském kraji v okrese Cheb a okrese Sokolov v západní části Krušných hor při státní hranici s Německem se středem mezi Luby a Kraslicemi. Nejvyšší nadmořskou výškou v parku je vrchol Počáteckého vrchu (819 m). Nachází se přibližně 500 m od českoněmecké státní hranice. Od státní hranice se území sklání k jihu a jihovýchodu. Geomorfologicky leží park v Jindřichovické vrchovině. Na severozápadě v okrese Cheb má park krátkou hranici s přírodním parkem Kamenné vrchy.\n\nPřírodní park Leopoldovy Hamry byl vyhlášen v roce 1986 Okresním úřadem v Sokolově jako oblast klidu, v roce 1995 došlo vyhlášením Okresního úřadu v Chebu k přejmenování oblasti klidu na přírodní park.\n\nPodloží v sokolovské části parku tvoří krystalinikum Krušných hor, jižní chebská část parku je vyplněna terciérními sedimenty Chebské pánve. Krystalinikum je zde zastoupeno především fylity a fylitickými kvarcity. Výrazný geomorfologický skalní výchoz drobového kvarcitu je chráněn na Vysokém kameni. Kontakt krystalinika a terciéru je tektonický a neklidný, s hypocentrem pod Novým kostelem na jihozápadním okraji parku.\nVyskytují se zde nejsilnější zemětřesné roje v České republice s magnitudem až 4,5 stupně Richterovy stupnice.\nMonitorování seismicity ukázalo, že hloubka hypocenter zemětřesení se pohybuje v rozsahu 4 až 30 km, zpravidla však nepřesahuje 10 km. Nelze vyloučit, že při příštím zemětřesném roji nemůže dojít k „probuzení“ v jiné části západočeského regionu. \n\nOblast je odvodňována do Ohře. Při hranici chebské a sokolovské části parku protéká hlubokým údolím Libocký potok, který pramení pod Počáteckým vrchem. Na něm je vybudována přehradní nadrž Horka, ze které je pitnou vodou zásobováno Sokolovsko. Menšími vodními toky v území jsou Studenecký potok, Zadní Liboc a Čirý potok.\n\nÚzemí se řadí do fytogeografického podokresu Halštrovská vrchovina. Z dřevin zde převládají smrky s menším podílem buku, borovice a olše. V rybníčku přírodní památky Studenec je větší kolonie ohroženého dáblíku bahenního (\"Calla palustris\") a kosatce žlutého (\"Iris pseudacorus\"), na podmáčených loukách roste ve společenstvu ostřice zobánkaté (\"Carex rostrata Stokes\"), vachta trojlistá (\"Menyanthes trifoliata\") a zábělník bahenní (\"Potentilla palustris\"). V ostřicomechových porostech roste prstnatec májový (\"Dactylorhiza majalis\") a klikva bahenní (\"Vaccinium oxycoccos\").\n\nKromě běžných druhů savců a ptáků zde pravidelně zde hnízdí výr velký (\"Bubo bubo\") a holub hřivnáč (\"Columba palumbus\"). Zoologický průzkum zjistil výskyt čolka horského (\"Triturus alpestris\") a vzácného čolka hranatého (\"Triturus helveticus\").\n\nK turistickým cílům patří v sokolovské části parku přírodní památka Vysoký kamen, kde je turistická vyhlídka ze skalního vrcholu, v chebské části parku zachovalá lidová architektura zemědělských usedlostí v Kopanině a Božetíně.\n\nNa území přírodního parku, v jeho sokolovské části, se nachází maloplošná chráněná území:\n\n"}
{"id": "1061441", "url": "https://cs.wikipedia.org/wiki?curid=1061441", "title": "Dario Vidošić", "text": "Dario Vidošić\n\nDario Vidošić (* 15. května 1989, Osijek, SFR Jugoslávie) je australský fotbalový záložník a reprezentant chorvatského původu, který v současné době působí ve švýcarském klubu FC Sion.\n\nDario Vidošić hrál na seniorské úrovni postupně v klubech: Brisbane Roar, 1. FC Norimberk, MSV Duisburg (host.), Arminia Bielefeld (host.), Adelaide United, FC Sion.\n\nVidošić je bývalým mládežnickým reprezentantem Austrálie.\n\nV A-mužstvu Austrálie přezdívaném Socceroos debutoval v roce 2009.\nZúčastnil se Mistrovství světa 2010 v Jihoafrické republice.\nTrenér Ange Postecoglou ho zařadil na soupisku pro MS 2014 v Brazílii, kde Austrálie skončila bez zisku jediného bodu na posledním čtvrtém místě v základní skupině B.\n\n"}
{"id": "1061443", "url": "https://cs.wikipedia.org/wiki?curid=1061443", "title": "Ilja Afroimovič Turičin", "text": "Ilja Afroimovič Turičin\n\nIlja Afroimovič Turičin ( ) (27. ledna 1921, Petrohrad - 23. ledna 2001, Petrohrad) byl ruský sovětský novinář a spisovatel známý především svou tvorbou pro děti a mládež.\n\nTuričin se narodil roku 1921 v Petrohradě jako syn vědeckého pracovníka. Po skončení střední školy byl roku 1939 přijat na leningradský Divadelní institut. Za druhé světové války přerušil svá studia a dobrovolně se přihlásil na frontu. Zúčastnil se bojů o Moskvu a byl vážně zraněn.\n\nPo skončení války svá studia dokončil a od roku 1946 účinkoval v divadlech v Nižním Tagilu a v Kalininu (dnes Tver). Po roce se vrátil do Leningradu a pracoval jako novinář v \"Leninských jiskrách\" (Ленинские искры). Od roku 1947 se plně věnoval literatuře.\n\n\n"}
{"id": "1061447", "url": "https://cs.wikipedia.org/wiki?curid=1061447", "title": "Baade 152", "text": "Baade 152\n\nBaade 152 (jinak též VEB-152) byl východoněmecký čtyřmotorový proudový dopravní letoun pro střední tratě. Jeho konstrukce byla odvozena z bombardéru OKB-1 150.\n\nKořeny typu Baade 152 sahají až do doby druhé světové války, kdy letečtí konstruktéři firmy Junkers experimentovali s letouny s šípovým křídlem. Řada zajatých pracovníků firmy Junkers několik let po válce pracovala v Sovětském svazu v konstrukční kanceláři OKB-1, v níž byl vedoucím konstrukce Ing. Brunolf Baade. OKB-1 vyvinula neúspěšný proudový dálkový bombardér OKB-1 140, který dále rozpracovala do typu OKB-1 150. V uvedené době byly zahájeny práce na civilním dopravním letounu, který by využíval zkušeností s oběma bombardovacími typy. Po návratu německých konstrutérů do NDR jim bylo umožněno pokračovat na tomto dopravním letounu v podniku VEB Flugzeugwerke Dresden sídlícím v Drážďanech.\n\nPrvní prototyp BB-152V-1 (označení též ve tvaru Baade 152-I či Baade 152/I V1) (DM-ZYA) s tandémovým podvozkem poprvé vzlétl 4. prosince 1958. Při druhém letu 4. března 1959 však po ztrátě vztlaku při přetížení havaroval z výšky 300 m. Druhý prototyp BB-152V-2 (DM-ZYB), který již představoval sériové provedení bez zasklené přídě a s příďovým podvozkem, byl zalétán 26. srpna 1960. Po druhém letu 4. září 1960 byl celý projekt zrušen.\n\nDále byly postaveny draky letounů BB-152S-1 a BB-152-D-1 určené pro statické a dynamické zkoušky. Třetí dokončený letoun (DM-ZYC) nikdy nevzlétl a byl předán muzeu dopravy v Drážďanech. Plánované sériové letouny BB-152A, objednané pro Interflug, LOT a Iraqi Airways nebyly dokončeny.\n\n\n\n"}
{"id": "1061450", "url": "https://cs.wikipedia.org/wiki?curid=1061450", "title": "Klusácký dostih", "text": "Klusácký dostih\n\nKlusácké dostihy jsou dostihy, při kterých jezdec nesedí na koni, ale na vozíku zapřaženém za ním (tzv. sulka). Koně, kteří jsou pro tyto závody používáni, jsou nazývani klusáky. Závodí se nejčastěji na tratích dlouhých 1600 až 3400 metrů. Tento druh dostihů původně vznikl v Nizozemsku, později se rozšířil do mnoha dalších nejen evropských zemí, například do Spojených států amerických, Kanady i Austrálie.\n"}
{"id": "1061454", "url": "https://cs.wikipedia.org/wiki?curid=1061454", "title": "Hengst", "text": "Hengst\n\nHengst (též \"Kobylí hlava\") je zaniklý opevněný objekt na severním výběžku Třemšínského hřebene zvaném \"Kobylí hlava\" v nadmořské výšce 757 metrů. Dochoval se z něj val, příkop a základy stavby. Od roku 1965 je chráněn jako kulturní památka. \n\nNeznáme žádné písemné prameny, které by se k Hengstu vztahovaly, ani zde nebyly získány žádné archeologické nálezy, podle kterých by bylo možné určit dobu vzniku a zániku objektu. Ve starší literatuře byl Hengst považován za předsunuté opevnění Třemšína, ale vzhledem k jeho vzdálenosti (2,3 km vzdušnou čarou) a obtížnému přístupu je to nepravděpodobné. Jiná možnost je, že lokalita patří mezi horské hrádky a byla vybudována, aby střežila blízkou obchodní stezku. Souviset mohla také s existencí teslínského proboštství Ostrovského kláštera nebo mohla být centrem blíže neznámého malého panství. V okolí byly nalezeny stopy po zaniklých vesnicích, sklářství a dobývání železné rudy.\n\nHrad je tvořen pahorkem obklopeným valem a širokým příkopem. Během úprav v 19. století byl příkop na třech místech částečně zasypán tak, že vznikly přechody z valu na centrální pahorek. Na severozápadě však opevnění nebylo přibližně v délce devíti metrů dokončeno. Na pahorku stála kamenná stavba, jejíž zřícené zdivo pokrývá značnou část pahorku. V příkopu bylo nalezeno několik otesaných pískovcových kvádrů.\n\nJe možné, že hrad nebyl nikdy dokončen, nebo zde stála starší stavba a dokončeno nebylo pouze dodatečné opevnění.\n\nMísto se nachází v těsném sousedství cesty, po které vede žlutě značená turistická trasa z vrcholu Třemšína k samotě Brdy u silnice I/19.\n"}
{"id": "1061455", "url": "https://cs.wikipedia.org/wiki?curid=1061455", "title": "Stuart McCall", "text": "Stuart McCall\n\nAndrew Stuart Murray McCall (* 10. června 1964 Leeds, Anglie, Spojené království) je bývalý skotský fotbalový záložník a reprezentant a pozdější fotbalový trenér.\n\nNa seniorské úrovni hrál za anglické kluby Bradford City, Everton FC, Sheffield United a skotský Rangers FC. S Rangers nasbíral řadu domácích trofejí.\n\nV A-mužstvu Skotska debutoval 28. 3. 1990 v přátelském utkání v Glasgowě proti týmu Argentiny (výhra 1:0). Celkem odehrál v letech 1990–1998 za skotský národní tým 40 zápasů a vstřelil 1 branku.\n\nGól Stuarta McCalla za A-mužstvo Skotska\n\n"}
{"id": "1061456", "url": "https://cs.wikipedia.org/wiki?curid=1061456", "title": "Royal Humane Society", "text": "Royal Humane Society\n\nRoyal Humane Society je britská charitativní organizace. Věnuje se odměňování těch, kteří nějakým způsobem zachránili tonoucí osobu. Organizace vznikla roku 1774 a jejími zakladateli byli fyzici William Hawes a Thomas Cogan. Vznikla v Londýně, postupem času vznikaly další střediska v různých částech země, zejména v přístavních a pobřežních městech. Koncem devatenáctého století existovalo 280 poboček. Později vznikly pobočky i v Austrálii (1874), Kanadě (1894) a na Novém Zálandu (1898).\n\n"}
{"id": "1061460", "url": "https://cs.wikipedia.org/wiki?curid=1061460", "title": "Botanická zahrada Petra Albrechta", "text": "Botanická zahrada Petra Albrechta\n\nBotanická zahrada Petra Albrechta nebo dříve také Botanická zahrada Prostějov, je botanická zahrada, která se nachází v městě Prostějov. V zahradě rostou nejen domácí dřeviny, ale i evropské a zámořské dřeviny. Včetně skupin prezentujících některé mstní lokality zahrada pěstuje až 1100 druhů rostlin. \n\nZastupitelstvo města Prostějov rozhodlo v roce 2012 že bude botanická zahrada pojmenována po zastupiteli který se významně zasloužil o záchranu botanické zahrady. Zaměřoval se zejména na mizející stepní a mokřadní lokality a pro své ekologické úsilí a politické nasazení v získal i podporu veřejnosti, která jej zvolila do zastupitelstva. Spolu s téměř celou rodinou byl ve věku 40 let zabit při autonehodě s bezohledně jedoucím řidičem jaguáru.\n\nPrvní záměry založit botanickou zahradu v Prostějově se připisují Václavu Spitznerovi, profesoru a později řediteli prostějovské reálky. který založil v Prostějově organizaci Klub přírodovědecký. Po jeho smrti záměr prosazovali jiní profesoři reálky, ale ani ti nebyli úspěšní. Až v roce 1932 se městské zastupitelstvo rozhodlo využít pozemků bývalého hřbitova a pozemků v ulici Lazarety. \n\nZahrada byla založena mezi lety 1933 - 1934 za účelem výuky studentů gymnázia, ale i pro ostatní školy a veřejnost. Zakladateli byli převážně učitelé. \n\nV roce 1933 bylo zřízeno Kuratorium pro botanickou zahradu v Prostějově. Zvláštností je, že zahrada byla založena městem. Botanická zahrada v Prostějově byla zaměřena na prezentaci regionální flóry. Projekt vypracoval František Havránek. Botanickou zahradu předal starosta města Jan Sedláček slavnostně předsedovi kuratoria v roce 1934. Botanická zahrada byla dobře finančně zabezpečena a úsilí o její rozvoj bylo zřejmé. V roce 1938 bylo na ploše 1,5 hektaru vysázeno 3311 druhů rostlin, počet jednotlivých rostlin se odhadoval na zhruba 20 tisíc kusů. \n\nZákladem byly dvě elipsy, v každé v nich byl bazén pro vodní a bahenní rostliny. Elipsy byly rozděleny cestičkami, takže návštěvník mohl pozorovat rostliny zblízka. Další plochy tvořily moduly některých oblastí Prostějovska, z nichž každá má specifickou flóru. Údržba byla v letech 1950 - 1960 hodnocena jako nevalná, rostliny byly zaplevelené nebo nedoplněné, protože se často měnil personál. Místo přírodních rostlin byly po roce 1960 vysázeny skalničky a trvalky. V roce 1977 bylo v botanické zahradě 1500 označených taxonů z různých částí světa. Okrasné dřeviny jsou vysázeny jako estetické doplňky, hlavní význam má botanická sbírka. Součástí je rozárium s 50 kultivary růží. \n\nDendrologická část, která byla původně vysázena kolem kostela sv. Petra byla začleněna do veřejné zeleně a pro kvalitu údržby tak většina dřevin postupně uhynula nebo byla zničena. Ve druhé polovině třicátých let byl součástí zahrady i zookoutek, který měl zvýšit přitažlivost zahrady pro návštěvníky avšak zvířata nebyla chována v uspokojivém stavu.\n\nZahrada prakticky zničena ve válečných letech, kdy byly v jejím sousedství kasárna německé armády. V roce 1966 se zahrada stala součástí městských parků a velkým úsilím města se podařilo obnovit některé plochy. V roce 1989 opět hrozilo že botanická zahrada bude zrušena a jako pozemek se stane majetkem kasárna československé lidové armády. Avšak prostějovská pobočka ochránců přírody a především studentská organizace ochránců přírody na gymnáziu J. Wolkra pomohl prosadit, aby zahrada nebyla zrušena.\n\nV roce 2012 měla botanická zahrada rozlohu asi čtyři a půl tisíce metrů čtverečních a na provoz zahrady, magistrát města poskytuje dotaci asi sedm set padesát tisíc korun ročně. V roce 2012 bylo zastupitelstvem rozhodnuto, že bude přejmenována na „Botanickou zahradu Petra Albrechta“. Při změně územního plánu zastupitelstvo zahrnulo část botanické zahrady do ploch určených pro výstavbu, ale podle prohlášení zastupitelů jde o nedorozumění a nejde o záměr část zahrady zastavět. \n\nV roce 2014 je v botanické zahradě 1500 rostlin ze 105 čeledí a menší počet dřevin.\n\nZahrada má v roce 2014 rozlohu čtyři a půl tisíce metrů čtverečních a je zaměřena na prezentaci regionální flóry - Kosíř, Předina, Grygov, Hněvotínské skály jak byla zpočátku koncipována. Stejně jako na v roce 1977, kdy byla v neutěšeném stavu a zaměřena na pěstování skalniček, má 1500 rostlin ze 105 čeledí a okrasné dřeviny pro ozdobu, na stejné rozloze. V zahradě bylo na konci 20. století mimo jiné rostliny z čeledi vřesovcovité asi 200 ks velkokvětých pěnišníků.\n\n"}
{"id": "1061464", "url": "https://cs.wikipedia.org/wiki?curid=1061464", "title": "Roman Hájek", "text": "Roman Hájek\n\nRoman Hájek (* 16. května 1988, Kladno) je český novinář, předseda neziskové organizace Halda a propagátor města Kladna.\n\nPo vystudování kladenského gymnázia začal studovat v roce 2007 bakalářský obor žurnalistika na Fakultě sociálních věd Univerzity Karlovy. V letech 2010 až 2012 pak magisterský obor mediální studia; doktorské studium téhož oboru nedokončil. Od roku 2012 se angažuje v neziskové organizaci Halda, která se podílí na rozvoji kulturního života v městě Kladně. V současné době má poloviční úvazek na UK. V letech 2006 až 2013 publikoval v Kamelotu, 2008 až 2012 publikoval v půlročníku Kladno záporno a v roce 2008 působil v redakci Deníku.\n\nV organizaci Halda se podílí, mimo jiné, i na vydávání publikacích zaměřených na Kladno. Na svém kontě má již osm knih.\n\n"}
{"id": "1061465", "url": "https://cs.wikipedia.org/wiki?curid=1061465", "title": "Dialium", "text": "Dialium\n\nDialium (\"Dialium\") je rod dvouděložných rostlin z čeledi bobovité. Jsou to převážně stromy s jednoduchými nebo složenými listy a nenápadnými květy v latovitých květenstvích. Vyskytují se v tropech celého světa s výjimkou australské oblasti. Stromy jsou těženy pro dřevo, některé druhy mají plody s jedlou dužninou.\n\nDialia jsou stromy nebo řidčeji keře. Listy jsou jednolisté nebo lichozpeřené, složené z celokrajných a většinou střídavých lístků. Na řapíku a středním žebru listu nejsou přítomny žlázky. Palisty jsou drobné a záhy opadávají. Květy jsou dvoustranně souměrné, oboupohlavné, uspořádané v úžlabních nebo vrcholových latách. Kalich je složen ze 3 nebo 5 lístků. Koruna chybí nebo je tvořena 1, 3 nebo 5 korunními lístky. Tyčinky jsou 2 nebo 6. Semeník je přisedlý nebo krátce stopkatý a obvykle obsahuje 2 vajíčka. Plody jsou nepukavé, obsahují většinou jedno semeno a sladkou dužninu (mesokarp). Semena jsou ledvinovitá.\n\nRod dialium zahrnuje asi 36 druhů. Je rozšířen v tropech téměř celého světa. Největší počet druhů se vyskytuje v tropické Africe, centrum druhové diverzity je na středozápadě kontinentu. Na Madagaskaru rostou 3 endemické druhy. Jeden druh (\"D. schlechteri\") roste v subtropické jižní Africe. V tropické Asii je rod dialium zastoupen asi 9 druhy a je rozšířen od Indie po jihovýchodní Asii. V Austrálii, na Nové Guineji a Tichomořských ostrovech se nevyskytuje. V Americe se vyskytuje jediný druh, \"Dialium guianense\" s rozsáhlým areálem sahajícím od jižního Mexika po Brazílii a Bolívii. Dialia rostou povětšině v primárních nebo starších sekundárních tropických deštných lesích zejména v nižších nadmořských výškách. V sušších oblastech se vyskytují zejména v poříčních lesích.\n\nPlody \"Dialium guianense\" jsou jedlé a chutí připomínají plody tamarindu. Jedlé plody mají i jiné druhy, např. africké \"D. guineense\" a \"D. schlechteri\" a asijské \"D. indum\" a \"D. platysepalum\". Dřevo má široké využití, využívá se např. na stavby, podlahy, stavbu lodí apod. Některé druhy jsou využívány v místní medicíně. Z kůry afrického druhu \"Dialium pachyphyllum\" se získává jedovatá pryskyřice používaná jako šípový jed (kurare).\n\n"}
{"id": "1061466", "url": "https://cs.wikipedia.org/wiki?curid=1061466", "title": "Petr Třešňák (novinář)", "text": "Petr Třešňák (novinář)\n\nPetr Třešňák (* 2. června 1976 Praha) je český novinář.\n\nOd roku 2001 je redaktorem časopisu Respekt, do kterého však přispívá již do roku 1995 a od roku 2015 zastává funkcí zástupce šéfredaktora.\n\nV roce 2013 získal Novinářskou cenu EU v oblasti zdraví, a to za reportáž z psychiatrické léčebny Dobrodružství v pavilonu č. 14.\n\nSpolu s Martinem Veselovským se stal laureáty Ceny Ferdinanda Peroutky za rok 2014.\nStarost o dceru Dorotku, která trpí těžkou formou autismu, jej přivedla k založení spolku Děti úplňku a nápadu natočit stejnojmenný dokumentární film.\n"}
{"id": "1061468", "url": "https://cs.wikipedia.org/wiki?curid=1061468", "title": "LGBT práva v Irsku", "text": "LGBT práva v Irsku\n\nDnešní Irsko je považováno v otázce práv leseb, gayů, bisexuálů a transsexuálů (LGBT) za hodně liberální. I tak ale sexuální menšina zde čelí určitým právním komplikacím. Mužská i ženská stejnopohlavní sexuální aktivita je v tady legální. Co se týče postoje Irska k LGBT právům, tak ten hodně vzrůstá v posledních dvou desetiletích. Homosexuální styk není trestný od r. 1993 a diskriminace proti LGBT lidem je nezákonná. Irsko rovněž trestá i nabádání k nenávisti vůči jiným sexuální orientacím.\n\nPodle průzkumu z r. 2013 73 % Irů souhlasí s tím, aby stejnopohlavním manželství byla garantována Ústavou. Minulý výzkum z r. 2008 ukázal, že 84 % Irů souhlasí s občanským sňatkem nebo registrovaným partnerstvím pro homosexuální páry a 58 % by bylo ochotno jim dát plná manželská práva. Počet těch, co by souhlasili s registrovaným partnerstvím klesů z 33 % na 26 %. Březnová anketa z r. 2011 zveřejněná v The Sunday Times ukázala, že podpora práva na občanský sňatek je 73 %.\n\nV červenci 2010 Dolní komora a Horní komora Parlamentu schválila návrh zákona o registrovaným partnerství osob stejného pohlaví. Zákon prošel hladce celým legislativním procesem bez nutnosti přehlasování veta. V Horní komoře (Senátu) sklidil podporu 48 hlasů ke 4 negativním. Návrh měl podporu napříč celým politickým spektrem, ale někteří politici bez stranické příslušnosti jej odmítali. Zákon o registrovaném partnerství se stal platným a nabyl účinnosti počátkem r. 2011, čímž gay a lesbické páry získaly možnost registrovat svůj svazek před soudní mocí. Návrh měl podporu i u prezidentky Mary McAleese, která jej podepsala 19. července 2010 a i u ministra spravedlnosti, který k němu vyjádřil pozitivní stanovisko 23. prosince 2010. Zákon se stal oficiálně účinným 1. ledna 2011. Protože doba čekání na civilní obřad v Irsku je 3měsíční, tak první svatby se konaly až v dubnu. Zákon umožňuje i systém osvobozeních od daní a jiných dańových výhod a prvním oficiálně registrovaným párem se stal svazek dvou mužů 7. února 2011. První veřejná homosexuální svatba se konala v Dublinu 5. dubna 2011. 6. dubna 2015 prošel nový \"Zákon o rodině a dětech (2015)\" a znovelizoval také další zákony jako například \"Adopční zákon 2010\", čímž umožnil společnou adopci dětí stejnopohlavními páry a adopci dítěte druhého z partnerů. Nový zákon nabude účinnosti v blízké budoucnosti.\n\nStejnopohlavní sexuální aktivita zde byla dekriminalizována r. 1993. To se stalo zejména díky intervenci senátora Seanada Éireanna a politika Davida Norrise a kampani za reformu zákonů o homosexualitě, které měly za následek rozhodnutí, že irské zákony zakazující mužskou homosexuální aktivitu porušují Úmluvu o ochraně lidských práv a základních svobod. Kampaň za legalizaci homosexuality tu byla spuštěná už v 70. letech pod záštitou senátora Norrise a budoucích prezidentek Irska Mary McAleese a Mary Robinson. Před r. 1993 zde platily zákony přijaté v 19. století prohlašující homosexualitu za trestnou. Jednalo se o dva zákony pocházející z doby, kdy Irsko bylo součást Spojeného království, kde se od nich upustilo r. 1967 v Anglii a Walesu, 1980 ve Skotsku a 1982 v Severním Irsku.\n\nV r. 1983 podal David Norris žalobu k Nejvyššímu soudu Irské republiky pro neústavnost těchto zákonů, ale neúspěšně. Soudci hlasovali v jeho neprospěch v poměru hlasů 3:2 s odvoláním se na Křesťanství a demokratický duch Irska a s tím související ochranu veřejného zdraví a instituce manželství.\n\nRoku 1988 Norris podal žalobu k Evropskému soudu pro lidská práva pro rozpor irského práva s Evropskou úmluvou o lidských právech. Soud v případu Norris vs. Irsko rozhodl, že kriminalizace mužské homosexuality v Irsku odporuje Článku 8 Úmluvy, která garantuje právo na soukromí v osobních záležitostech. Irští zákonodárci dekriminalizovali mužskou homosexualitu až o 5 let později, když ministryně spravedlnosti Máire Geoghegan-Quinn v letech 1992–94 za vlády koalice Fianna Fáil s Labouristickou stranou, kteří dekriminalizaci mužské homosexuality se sjednoceným věkem způsobilosti k pohlavnímu styku a dalších novel zákonů v sexuální oblasti zahrnuly do svého programu. Žádná ze stran zastoupených v parlamentu nic nenamítala. Shodou okolností dekriminalizace mužské homosexuality prošla ještě před nástupem Mary Robinson, otevřené bojovnice za práva homosexuálů a právní zástupkyně Norrise u Evropského soudu pro lidská práva, do funkce prezidentky.\n\nStejnopohlavní manželství je v Irsku legální po jeho odsouhlasení v Irském ústavním referendu z května 2015, jehož výsledkem byla změna Ústavy Irské republiky, která definuje manželství jako svazek dvou dospělých osob. Poté co tuto Čtyřiatřicátou novelu Ústavy Irské republiky odsouhlasil lid, podepsal jí 29. srpna 2015 také prezident. Poté co zákon o manželství z r. 2015 prošel Oireachtasem 22. října 2015 a podepsala jej prezientská komise 29. října 2015, nabyl účinnosti.\n\nPáry stejného pohlaví smějí v Irsku uzavírat právoplatné sňatky počínaje od 16. listopadu 2015. První svatební obřad se odehrál ihned následující den 17. listopadu 2015.\n\nIrské soudnictví se poprvé zabývalo stejnopohlavním manželstvím v kauze Foy vs. An t-Ard Chláraitheoir & Ors. Zde se Dr. Foy, MtF transžena, dožadovala toho, aby byla uznána jako biologická žena trpící kongentiální vadou s tím, že existující úřední status poškozuje její ústavou garantované právo provdat se. Na svojí obhajobu se odvolávala na judikaturu Evropského soudu pro lidská práva. Souce McKechnie J. poznamenal, že je v Irsku pro vstup do manželství rozhodující pohlaví snoubenců, a že stejný postoj zaujímá článek 12 Evropské konvence lidských práv. Proto také došel k závěru, že neexistuje žádný reálný podklad, na základě nějž by se žalující mohla dožadovat práva na vstup do manželství s osobou oficiálně stejného pohlaví, a který by dokazoval, že by bylo porušeno její ústavní právo vdát se. Souce také poznamenal, že právo na sňatek není absolutní a může být posuzováno také i z hlediska několika jiných práv, včetně sociálních práv společnosti. Z těchto důvodů je stát také oprávněn si i nadále udržovat svůj postoj a odrážet jej ve svém právu.\nNejvyšší soud vrátil kauzu Foy soudu nižší instance v r. 2005 ke zvážení s ohledem na Goodwinovo rozhodnutí z Evropského soudu pro lidská práva. Foy se také odvolala na nová řízení a ustanovení Evropské konvence lidských práv, která ji více nadřazují nad právní řád Irské republiky. Obě kauzy byly konsolidovány a uskutečněny v dubnu 2007. Foy zdůrazňovala, že Goodwinovo rozhodnutí, kde Evropský soud pro lidská práva posuzoval porušování práv transženy Velkou Británií, se týkalo i práva na sňatek. McKechnie J. byl za svůj rozsudek silně zkritizován vládou. On se však hájil tím, že je Zákon o evidenci obyvatel navzdory Goodwinově rozhodnutí nedostačující, a že by se mělo podrobit veřejné diskusi, zda stát svojí legislativou záměrně nebrzdí přijímání podobných opatření s ohledem na další nadcházející obtíže. Rovněž zdůrazňoval, že je Irsko v porovnání s ostatními členskými státy Rady Evropy v těchto otázkách velmi rezervované. Soudce svůj případ uzavřel tím, že důvodem absence ustanovení, která by garantovala Dr. Foy právo na identitu a na oficiální uznání v rámci jurisdikce je, že stát porušuje nařízení plynoucí z článku 8 Evropské konvence lidských práv. Dále poznamenal, že deklarace irského práva je nekompatiblní s judikaturou Evropského soudu, a že on osobně by přiznal Dr. Foy právo na sňatek, pokud by se to z hlediska zákonů připouštělo.\n\nFine Gael za Labouristickou stranu, Fianna Fáil, Sinn Féin za Socialistickou stranu, a Strana zelených jsou hlavními podporovateli stejnopohlavního manželství.\n\nSoučasná vláda Endy Kennyho odsouhlasila založení Ústavní konvence, jejímž polem zájmů by byla jak změna stávající Ústavy, tak i potenciální legalizace stejnopohlavního manželství.\n\n2. července 2013 doručila Ústavní konvence oficiální zprávu do Oireachtas se žádostí o odpověď do čtyř měsíců.\n\n5. listopadu 2013 vláda oznámila, že se bude konat referendum ohledně legalizace genderově-neutrálního manželství v první polovině roku 2015. 19. února 2015 premiér Enda Kenny slíbil konání referenda v pátek 22. května 2015. Referendum nakonec prošlo, což má za následek přijetí nového ústavního zákona, který zní takto: \"Manželství je trvalý svazek dvou osob založený právním způsobem a za jejich vzájemného souhlasu. Pohlaví jedinců nehraje žádnou roli a nesmí být překážkou pro vstup do manželství.\"\n\nNávrh zákona o registrovaném partnerství 2009 byl zpracován ve vládnímu kabinetu 24. června 2009 a publikován 26. června 2009. Ačkoli většina LGBT právních skupin legislativu vítala, tak navrhovatelé sklidili i kritiku. Hlavní kritik zákona argumentoval na to, že legislativa je sama o sobě diskriminační, pokud budou existovat dvě různé instituce soužití pro heterosexuální a homosexuální dvojice s různými právy a povinnostmi z nich plynoucích. Především odepření adopčních práv registrovaným partnerům bylo považováno za obzvlášť diskriminační\n\nNový zákon se prezentoval jako vyvrcholení mravenčí práce politických stran a vládnoucí koalice. S nástupem vlády Strany zelených, Fianna Fáil a Progresivních demokratů v červnu 2007 se téma registrovaného partnerství stalo jejich agendou. 16. července 2007 Taciseach Bertie Ahern řekla, že se její vláda zasadí o to, aby se registrované partnerství legalizovalo, bude-li to možné, co nejrychleji. Na následující vládní schůzi 30. října 2007 se usneslo, že legislativa bude zavedená koncem března 2008 a samotný zákon schválen koncem roku. K tomu ale nedošlo. Mnoho spekulantů se domnívá, že to také bylo důvodem abdikace Bertie Ahernové jako Taciseach v tu samou dobu.\n\nNávrh prošel celým legislativním procesem až 1. července 2010 s podporou napříč celým politickým spektrem bez negativních hlasů v dolní komoře a v poměru hlasů 48:4 v horní komoře (Senátu). Zákon garantuje registrovaným párům několik benefitů jako mají manželské páry, ale děti vychovávané jimi nejsou oficiálně uznány. Irské právo umožňovalo homosexuálním jedincům osvojení dítěte, ale registrovaným partnerům nikoliv, ti mohli pouze vykonávat pěstounskou péči. Partneři, bez ohledu na to zda homosexuální či heterosexuální, žijící ve společné domácnosti nejméně pět let mají vůči sobě vzájemnou vyživovací povinnost i po rozvodu nebo dokonce rozchodu, pokud své soužití nějak nahlásí příslušným úřadům. Zákon o registrovaném partnerství podepsala prezidentka Mary McAleese 19. července a gay aktivistka Grace Margaret Coleman jej uvítala a vyjádřila se k němu takto: \"Zákon považuji za první krok k legalizaci homosexuálních manželství, ale boj za práva lesbických žen stále považuji za nedotažený.\"\n\nZákon o registrovaném partnerství byl zrušen 16. listopadu 2015, kdy zároveň nabyl účinnosti zákon o manželství osob stejného pohlaví.\n\nV souladu se Zákonem o rovném zacházení v zaměstnání, 1998 a Zákonem o rovnosti občanů, 2000 je diskriminace na základě sexuální orientace trestná. Zákony zakazují diskriminaci v následujících oblastech: zaměstnání, výkumné činnosti, inzertování, kolektivních smlouvách, přístupu ke zboží a službám a jiných aspektech veřejného života.\n\nV zákonech se však jisté nerovnosti objevují. V Zákoně o penzích, 1990, novelizovaném, je znemožněno osobám pobírajícím starobní důchod více než 1 rok před Zákonem o registrovaném partnerství, 2010 je znemožněno po sobě pobírat pozůstalostní důchody. LGBT osoby tudíž nemají rovný přístup k důchodům.\n\n§ 37 Zákona o rovném zacházení v zaměstnání rovněž umožňuje náboženským organizacím, zdravotnickým a vzdělávacím institucím výjimku. Pokud taková organizace trvá na zachování své náboženské morálky, kterou nechce nijak narušit, má podle tohoto ustanovení právo diskriminovat. Toto se týká pouze zaměstnání. Organizace jako Irský kongres obchodních institucí, Irská národní pedagogická organizace, Irská labouristická strana a Sinn Féin se toto diskriminační ustanovení snaží zrušit.\n\nZákaz nabádání k nenávisti zakazuje podporu nenávisti vůči jiným sexuálním orientacím. Tresty za jeho porušení se pohybují v rozmezí šestiměsíčního odnětí svobody nebo peněžitého trestu v maximální výši 1 000 liber, případně kombinací obou, při prvním trestném činu. V případě recidivy se trest odnětí svobody navyšuje na 2 roky a peněžitý trest na 10 000 liber.\n\nV Irsku není možné podstupovat změnu pohlaví. 19. října 2007 Dr. Lydia Foy vyhrála soudní spor, když jí zdejší státní orgány odmítaly vydat nový rodný list a doklady s ženským pohlavím, díky záštitě Evropského soudu pro lidská práva. Vláda se proti rozhodnutí odvolala, ale neúspěšně, a nakonec ustoupila a oznámila změnu legislativy v nadcházejících letech. Když byla zvolená nová vláda v únoru 2011 a ustanovená poradní komise, tak ministr odpovědný za tuto problematiku oznámil, že vláda přijme novou legislativu, jakmile to bude možné. Žádný nová legislativa přijatá nebyla, a proto Dr. Foy v únoru 2013 podala další žalobu. V červnu 2014 byl představen zákon o změně pohlaví a v září 2014 vláda oznámila, že jej zveřejní koncem roku. Návrh zákona byl předložen 19. prosince 2014. 3. června 2015 zahájil vládní kabinet debatu ohledně návrhu novely zákona o změně pohlaví.\n\nIrský adopční zákon připouští osvojování děti manželskými páry nebo jednotlivci. Legalizace stejnopohlavního manželství spolu s touto pasáží Zákona o rodině a dětech (2015) umožnila homosexuálním párům uzavřivším sňatek adopci, byť se tato praxe pravděpodobně nezačne uplatňovat dříve než v květnu 2016, kdy se stanou účinnými všechna nová ustanovení tohoto zákona.\n\nSvobodný homosexuál nebo jeden z partnerů můžou osvojit dítě a pár stejného pohlav může podat žádost o svěření dětí do pěstounské péče. Lesbické páry mají přístup k asistované reprodukci a jiným formám umělého oplodnění. V lednu 2014 ministr spravedlnosti a rovného zacházení Alan Shatter sdělil, že se vláda chystá přijmout koncem roku zákon, které by rozšířil institut poručenství, opatrovnictví a přístupových práv na nebiologické rodiče dětí ze stejnopohlavních rodin, kdy došlo k početí dítěte prostřednictvím náhradní matky, dárcovství vajíček anebo spermatu.\n\n21. ledna 2015 vláda oznámila, že přezkoumávaný návrh novely Zákona o rodině a dětech poskytne nesezdaným a registrovaným párům plná adopční práva. Byl nastaven tak, aby se stal součástí právního řádu ještě před konáním květnového referenda o manželství osob stejného pohlaví. Návrh byl publikován 19. února 2015, schválen oběma komorami Oireachtas 30. března 2015 a 6. dubna 2015 se stal platným. Pozměněný zákon se stane účinným v blízké budoucnosti.\n\n5. května 2016 oznámil James Reilly, dřívější ministr pro rodinu a děti, že irská vláda schválila a zveřejnila návrh novely Adopčního zákona. Cílem změny stávajícího zákona bylo dát jej do souladu se třicátou první změnou Ústavy Irské republiky. Nový zákon umožňuje jakýmkoli párům, sezdaným i nesezdaným, osvojení dětí, což umožňuje homosexuálním manželským párům přístup ke společné adopci. Již před publikací tohoto nového zákona se vědělo, že se jedná o pouhou formalitu.\n\nIrské zdravotnictví dává doživotní zákaz dárcovství krve všem mužům, kteři někdy za život provozovali anální nebo orální sex s jinými muži.\nHnutí jako je například Svaz irských studentů a Sinn Féin vedou kampaň za zrušení tohoto zákazu, ale zatím neúspěšně. Nicméně se tato záležitost prozkoumává.\n\n23. června 2016 hlasovala IBTS pro odstranění doživotního zákazu krevního dárcovství mužům majících sex s muži s tím, že jim bude namísto jej vyměřená jednoletá zkušební lhůta. Doporučení bylo postoupeno Ministerstvu zdravotnictví k posouzení a následnému rozhodnutí.\n\n27. června 2016 přistoupil ministr zdravotní Simon Harris na doporučení IBTS a doživotní zákaz zrušil s tím, že bude existovat jednoletá zkušební lhůta.\n\n\n"}
{"id": "1061470", "url": "https://cs.wikipedia.org/wiki?curid=1061470", "title": "Laurent Dubreuil", "text": "Laurent Dubreuil\n\nLaurent Dubreuil (* 25. července 1992 Québec, Québec) je kanadský rychlobruslař.\n\nV roce 2010 se poprvé představil na Světovém poháru juniorů a na juniorském světovém šampionátu. Z MSJ 2011 si přivezl stříbrnou medaili ze závodu na 500 m, o rok později tuto distanci vyhrál a do své medailové sbírky přidal i bronz z trati 1000 m. V sezóně 2011/2012 debutoval v seniorském Světovém poháru i na Mistrovství světa na jednotlivých tratích. Na MS 2015 vybojoval v závodě na 500 m bronzovou medaili. V sezóně 2016/2017 vyhrál s kanadským týmem celkovou klasifikaci Světového poháru v týmovém sprintu. Zúčastnil se Zimních olympijských her 2018, kde v závodě na 500 m skončil na 18. místě a na dvojnásobné distanci se umístil na 25. příčce. Na premiérovém Mistrovství čtyř kontinentů 2020 získal v závodě na 1000 m stříbrnou medaili, na následném Mistrovství světa 2020 vybojoval na kilometrové distanci bronz a ze sprinterského světového šampionátu si přivezl stříbro.\n"}
{"id": "1061472", "url": "https://cs.wikipedia.org/wiki?curid=1061472", "title": "FC Slovácká Sparta Spytihněv", "text": "FC Slovácká Sparta Spytihněv\n\nFC Slovácká Sparta Spytihněv je moravský fotbalový klub ze Spytihněvi, který byl založen roku 1927. Od sezony 2014/15 působí v Okresní soutěži Zlínska – sk. A (9. nejvyšší/2. nejnižší soutěž).\n\nNejslavnějším odchovancem oddílu je spytihněvský rodák Rudolf Kučera.\n\n\nPoznámky:\n\nFC Slovácká Sparta Spytihněv „B“ byl rezervním týmem Spytihněvi, který se pohyboval v okresních soutěžích. Po sezoně 2013/14 byl zrušen v souvislosti s pádem A-mužstva do okresních soutěží.\n\n"}
{"id": "1061473", "url": "https://cs.wikipedia.org/wiki?curid=1061473", "title": "Vitan", "text": "Vitan\n\nVitan (\"Malus domestica\" 'Vitan') je ovocný strom, kultivar druhu jabloň domácí z čeledi růžovitých. Plody středně velké, vhodné pro konzum. Dozrává v září, dozrává v říjnu, ve skladu vydrží do prosince.\n\nByla vypěstována v ČR v roce 2003 byla zaregistrována, šlechtitelem bylo ŠS Těchobuzice. Odrůda Vitan vznikla zkřížením více odrůd Golden Delicious a nepojmenovaného hybridu TE - 317.\n\nOdrůda je vhodná do vyšších a středních poloh. Preferuje polopropustné půdy, dostatečně zásobené živinami, přiměřeně vlhké. Odrůda náročná na tvarovací řez, letní řez je vhodný. Plodnost je velká s tendencí k přeplození, probírka plůdků nutná.\n\nRůst bujný později až slabý. Vytvářejí kulovité rozložité koruny. Plodí na středně dlouhém obrostu. Plodonosný obrost je na středně dlouhých letorostech.\n\nPlodí středně, mnoho, probírka nutná.\n\nPlod je kuželovitý, střední až velký. Slupka zelenožlutá s červenooranžovým žíháním a líčkem. Dužnina je nažloutlá a šťavnatá, nasládlá. \n\nOdrůda je středně napadána padlím a strupovitostí.\n"}
{"id": "1061474", "url": "https://cs.wikipedia.org/wiki?curid=1061474", "title": "Josef Jelínek (skladatel)", "text": "Josef Jelínek (skladatel)\n\nJosef Jelínek (psán i Joseph Gelinek, 3. prosince 1758 Sedlec – 13. dubna 1825 Vídeň) byl český hudební skladatel, klavírista a varhaník.\n\nJosef Jelínek se narodil v rodině mistra krejčího. V mládí navštěvoval jezuitskou kolej na Svaté Hoře u Příbrami a studoval teologii v Praze. Při studiu teologie se vzdělával i v hudbě. V Praze byl žákem mistra ve hře na varhany Josefa Segera. V roce 1786 byl vysvěcen na kněze. V Praze se pravděpodobně setkal již v roce 1787 s Mozartem. Ten jej doporučil jako učitele hudby na dvůr hraběte Filipa Kinského do Vídně. Zde se Jelínek setkal s Josefem Haydnem a Ludwigem van Beethovenem. Zároveň se stal žákem Johanna Georga Albrechtsbergera.\n\nPozději byl ve službách knížete Josefa Kinského a byl jmenován učitelem hudby na císařském dvoře. Od roku 1818 působil jako učitel klavíru v paláci knížete Esterházyho. Ve Vídni byl pro své kněžské svěcení přezdíván \"Abbé Gelinek\". Zkomponoval více než sto skladeb pro piano a varhany. Z toho jich bylo nejméně 25 vydáno tiskem v Paříži, ve Vídni, Berlíně, Mohuči a Hamburku. Jsou to hlavně fantazie a variace na Mozartovo téma.\n\nJeho pracím tleskali takoví velikáni, jako byl Haydn, Mozart a Beethoven. Skladby byly tak populární, že je jiní skladatelé publikovali pod svým jménem.\n\n\n"}
{"id": "1061477", "url": "https://cs.wikipedia.org/wiki?curid=1061477", "title": "Provincie Huesca", "text": "Provincie Huesca\n\nHuesca (aragonsky: Uesca, katalánsky: Osca), oficiálně Huesca/Uesca, je provincie v severovýchodním Španělsku, na severu autonomního společenství Aragonie (hl. m. Huesca).\n\nLeží jižně od centrálních Pyrenejí, hraničí s Francií (departmenty Pyrénées-Atlantiques a Hautes-Pyrénées). Ve Španělsku hraničí s autonomním společenstvím Navarra a s provinciemi Zaragoza a Lleida (dř. Lérida). Provincie Huesca má celkový počet obyvatel 228 566 (r. 2010) a rozlohu 15,626 km² s převážně hornatým povrchem. Téměř čtvrtina obyvatel žije v hlavním městě. Provincie má řídké osídlení, 14,62 obyv./km².\n\nNejvyššími horami v kraji jsou Pyreneje (Aneto) s věčnými ledovci jako Monte Perdido; a s Národními parky Ordesa a Monte Perdido. Hory jsou populární mezi horolezci, jeskyňáři, piloty padákových kluzáků a raftaři. Leží zde i populární střediska zimních sportů jako Candanchú, Formigal, Astún, Panticosa a Cerler.\n\nŘímané kolonizovali provincii, tvořící severní část římské provincie \"Hispania Tarraconensis\", a žili zde až do 5. století, do příchodu Vizigótů. Protože šlo o horský pohraniční kraj, těžko se ovládal. Severní hrabství patřila načas království Navarrskému, ale odtrhly se, a odolaly maurským vpádům ve středověku tak, že se spojily navzájem a přidaly se k Franské říši – vytvořily franské pohraniční marky. Imperativ nezávislosti severních hrabství dal vzniknout království Aragonskému, z nějž se vyvinula říše Aragonské korunyy a následně království Španělské. V provincii leží mj. comarca Sobrarbe, která byla kdysi stejnojmenným hrabstvím, jenž je (částečně) legendárním předchůdcem Aragonie (viz znak autonomního společenství Aragonie – v 1. zlatém poli je zelený dub s červeným křížem, který zastupuje Sobrarbe).\n\nSoučasná provincie je tvořena 10 comarkami a 202 municipalitami.\nHlavní řečí v provincii je španělština, ale sever a střed provincie užíval aragonské varianty (aragonštiny), která dnes přežívá hlavně v nejsevernějších comarkách, jako je Aragonské údolí v Jacetanii, Alto Gallego, Sobrarbe, a Ribagorza, kde některé izolované vesnice pomohly tomuto jazyku dožít se 21. století. V nejvýchodnější části provincie se hovoří nářečími katalánštiny, a přechodnými variantami, které je obtížné zařadit jako aragonštinu nebo katalánštinu.\n\nČtvrcený štít (2x dělen), představující osm soudních okresů: 1) v červeném poli zlatý (?) patriarší kříž, provázený v rozích čtyřmi hlavami maurských králů (Jaca); 2) polceno, a) Aragonie, b) ve sb. zelený strom, modrý štítek (se zl. lilií? - Fraga); 3) ve stříbře korunovaný aragonský štítek, provázený po stranách dvěma červenými lvy, nahoře a dole provázený vždy po jednom přirozeném kamenném hradu (Benabarre); 4) v modrém stříbrná kuše se zlatou tětivou a obloukem, provázená pěti aragonskými štítky (Sariñena); 5) ve stříbře keř tamaryšku mezi dvěma korunovanými aragonskými štítky (Tamarite); 6) v zeleném vousatý vpřed hledící muž (poprsí) mezi pěti aragonskými štítky (1, 2, 2) (Barbastro); 7) ve zlatě kamenný hrad, převýšený křížem, z nějž ční dub, nad věží je stuha (?-\"homenaje\") s heslem \"\"Haec est victoria nostra\"\" (Boltaña). Srdeční štítek se znakem hl. města Huesca - stříbrný jezdec se zbrojí a kopím v čv. poli /skáče doleva/, ve volné čtvrti zlatá mitra, v patě heslo \"Urbs Vitrix Osca (v praxi pouze zkratka V. V. OSCA\").\n\nKlenot: otevřená královská koruna. Znak byl přijat 10. května 1957.\n\nBílý list s červeným křížem (symbol sv. Jiří shodně jako na vlajkách ostatních dvou aragonských provincií Teruel a Zaragoza) se znakem ve středu listu.\n\n"}
{"id": "1061478", "url": "https://cs.wikipedia.org/wiki?curid=1061478", "title": "Philip Levine", "text": "Philip Levine\n\nPhilip Levine (10. ledna 1928 – 14. února 2015) byl americký básník.\n\nNarodil se roku 1928 v Detroitu do židovské rodiny, jeho otec obchodoval s použitými automobilovými součástkami a matka pracovala v knihkupectví. On sám začal ve svých čtrnácti letech pracovat v různých továrnách a později zahájil studium na Wayne State University. Později začal pracovat pro automobilový průmysl. Nakonec se vrátil ke studiu, tentokrát na University of Iowa. Později se mimo psaní věnoval také pedagogické činnosti na různých universitách. Jeho první manželkou byla v letech 1951 až 1953 Patty Kanterman, později se jeho manželkou stala herečka Frances J. Artley. V roce 1995 získal za svou básnickou sbírku \"The Simple Truth\" Pulitzerovu cenu. Zemřel ve Fresnu na rakovinu slinivky ve věku 87 let. Jeho dílo mělo často narativní průběh a byly v něm autobiografické prvky.\n"}
{"id": "1061479", "url": "https://cs.wikipedia.org/wiki?curid=1061479", "title": "Kamenice (Svitavská pahorkatina)", "text": "Kamenice (Svitavská pahorkatina)\n\nKamenice (297 m n. m.) je vrch v okrese Chrudim Pardubického kraje. Leží asi 0,5 km východně od vsi Libanice, západními svahy na katastrálním území Libanic, vrcholem na území nadřazené obce Honbice.\n\nGeomorfologicky vrch náleží do celku Svitavská pahorkatina, podcelku Chrudimská tabule a okrsku Hrochotýnecká tabule.\n"}
{"id": "1061480", "url": "https://cs.wikipedia.org/wiki?curid=1061480", "title": "G.B.F.", "text": "G.B.F.\n\nG.B.F. (tj. \"Gay Best Friend\", neboli \"Nejlepší gay kamarád\") je americký hraný film z roku 2013, který režíroval Darren Stein. Film se odehrává na střední škole, kde tři dívky bojují o pozici královny plesu, a proto usilují o přízeň právě vyoutovaného spolužáka. Snímek měl světovou premiéru na filmovém festivalu Tribeca 19. dubna 2013.\n\nTanner a Brent jsou spolužáci a kamarádi na střední škole. Oba jsou gayové, ale vědí to o nich jen jejich nejbližší kamarádi Sophie a Glenn. Brent přijde s nápadem, jak se prosadit na blížícím se školním plesu. Fawcett, Ashley a Caprice spolu bojují o to, která z nich bude královnou plesu. Brent navrhuje vetřít se jejich přízně jako nejlepší gay kamarád. Při tom ale nechtěně vyoutuje před celou školou Tannera. Tanner se s ním a svými přáteli kvůli tomu pohádá, ale o jeho přízeň začnou skutečně bojovat všechny tři dívky. Tanner se tak proti své vůli stává hybatelem událostí na škole, při kterých je původní školní ples zrušen kvůli homofobním útokům a na alternativním je spolu s Fawcett zvolen králem a královnou plesu. Při tom stihne říct svým rodičům, že je gay, usmířit se s Brentem a uvědomit si, co je v jeho životě skutečně důležité.\n"}
{"id": "1061481", "url": "https://cs.wikipedia.org/wiki?curid=1061481", "title": "Tři Bubny (Svitavská pahorkatina)", "text": "Tři Bubny (Svitavská pahorkatina)\n\nTři Bubny (303 m n. m.) je vrch v okrese Chrudim Pardubického kraje. Leží v osadě Tři Bubny, vrcholem na katastrálním území nadřazené obce Orel, východními svahy na území obce Kočí.\n\nGeomorfologicky vrch náleží do celku Svitavská pahorkatina, podcelku Chrudimská tabule a okrsku Hrochotýnecká tabule.\n"}
{"id": "1061484", "url": "https://cs.wikipedia.org/wiki?curid=1061484", "title": "Vista Bella", "text": "Vista Bella\n\nVista Bella (\"Malus domestica\" 'Vista Bella') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy letních jablek, dozrává v červenci až srpnu k přímé konzumaci během několika dnů. Osvědčila se postupná sklizeň probírkou. Při velké násadě je nezbytná probírka plůdků. Odrůda je náchylná k strupovitosti i padlí. Roste bujně.\n\nByla zaregistrována v USA firmou New Jersey Agricultural Experiment Station, v roce 1956. Odrůda byla vyšlechtěna zkřížením odrůd Julyred, Starr a dalších. podle jiných zdrojů vznikla v roce 1976 záměrným křížením na Rutgers University ve státě New Jersey.\n\nOdrůda kvete raně a dlouho, je dobrým opylovačem, je zcela cizosprašná.\n\nRůst bujný. Odrůda vytváří středně velké rozložité koruny. Letní řez je vhodný. Plodonosný obrost je na dlouhých výhonech.\n\nPlod je poměrně kulatý až ploše kulovitý, střední až malý, velikostně jsou plody nevyrovnané. Slupka typicky modrofialové ojíněná, hladká, silná, ojíněná, zelené zbarvení je překryté červenou barvou ve formě líčka. Zastíněné plody bývají málo vybarvené, zůstávají zelené. Dužnina je bílá, slabě navinulá, šťavnatá, jemná, chuť osvěžující. Plod jemně voní.\n\nPlodí záhy, dobře a v mládí pravidelně, později střídavě.\n\nOdrůda je silně napadána strupovitostí jabloní a padlím. Stromy vyžadují chemickou ochranu.\n\nJe vhodná k přímému konzumu, příznivě je hodnocena chuť plodů.\n"}
{"id": "1061486", "url": "https://cs.wikipedia.org/wiki?curid=1061486", "title": "Finančník", "text": "Finančník\n\nFinančník (angl. \"financier\" nebo \"moneyman\") je osoba, která díky svým odborným znalostem finančního trhu poskytuje hodnocení a poradenství v oblasti investování kapitálu a hospodaření s penězi.\n\nMezi jeho další činnosti patří finanční plánování, odborně posudková činnost, wealth management, analýza aktiv a pasiv i konkrétní doporučení k pravidelným příjmům a výdajům. Tím udává jasný směr v hospodaření společnosti, podpoře dostatečného cash flow a v celkovém přístupu k financím.\n\nFinančník rozumí oblastem, jako jsou kapitálové a reálné investice, zajištění majetku a rodinných příjmů, analýza úvěrových trhů, nastavení a fungování systému penzí i oblasti spoření a tvorbě finančních rezerv. Má přehled o souvislostech mezi ekonomickou, sociální, hospodářskou a politickou situací. Zakládá si na odbornosti a etice své práce. Striktně se drží svého pragmatického přístupu k financím, rozumí propojení jednotlivých oblastí. Dodržuje mlčenlivost resp. diskrétnost, objektivitu a profesionalitu. V mnoha případech je zároveň bankéřem či manažerem finanční společnosti.\n\nFinančník si zakládá na svém dobrém jménu a na dlouhodobé a poctivé práci s klientelou. Mezi jeho další činnosti může patřit vzdělávání a podpora finanční gramotnosti, lektorování i případná mentorská činnost mladých rodin i začínajících podnikatelů.\n\n\n"}
{"id": "1061499", "url": "https://cs.wikipedia.org/wiki?curid=1061499", "title": "Resista", "text": "Resista\n\nResista (\"Malus domestica\" 'Resista') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v lednu, skladovatelné jsou do března. Odrůda je považována za rezistentní nebo poměrně odolná vůči některým chorobám, odrůdu lze pěstovat bez chemické ochrany.\n\nByla vyšlechtěna v ČR. Odrůda vznikla ve VŠÚO v Holovousích zkřížením nepojmenované odrůdy 'NJ 56' a 'Prima'.\n\nOdrůda je dobrý opylovač, kvete středně pozdně.\n\nRůst odrůdy je nadprůměrně bujný. Koruna během vegetace silně zahušťuje. Řez je nezbytný, zejména letní řez. Plodonosný obrost je na středně dlouhých výhonech i na letorostech.\n\nPlodí záhy, bohatě a pravidelně.\n\nPlod připomíná plody Golden Delicious, je kulatý až kuželovitý, střední až velký. Slupka hladká, žlutozeleně zbarvená. Rzivost připomíná 'Golden Delicious'. Dužnina je nažloutlá se sladce navinulou chutí.\n\nOdrůda je rezistentní proti strupovitosti jabloní a poměrně odolná k padlí.\n\nJe vhodná ke skladování a přímému konzumu. Odrůdu lze použít do všech středních a teplých poloh. Ve vyšších polohách plody špatně vyzrávají a dřevo častěji namrzá. Přestože je růst odrůdy bujný, je doporučováno pěstování odrůdy na slabě rostoucích podnožích ve tvarech jako zákrsky a vřetena.\n"}
{"id": "1061505", "url": "https://cs.wikipedia.org/wiki?curid=1061505", "title": "Vanda (odrůda jablek)", "text": "Vanda (odrůda jablek)\n\nVanda (\"Malus domestica\" 'Vanda') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v října, skladovatelné jsou do ledna. Odrůda je považována za rezistentní vůči některým chorobám, odrůdu lze pěstovat bez chemické ochrany. Zralé plody opadávají, je náchylná k hořké skvrnitosti. Chuť plodů je dobře hodnocena.\n\nByla vyšlechtěna v ČR, v Ústavu experimentální botaniky AVČR, Střížovice. Odrůda vznikla zkřížením odrůd 'Jolana' a 'Lord Lambourne'.\n\nOdrůda je diploidní, je dobrý opylovač. \n\nRůst odrůdy je střední. Koruna je spíše rozložitá než vzpřímená. Pravidelný řez není nezbytný, vhodný je zejména letní řez. Podle některých zdrojů na silný řez odrůda reaguje hořkou skvrnitostí (fyziologická pihovitost plodu) na plodech. Stejně odrůda reaguje ale i hnojení dusíkem, jde tedy o zřejmě reakci odrůdy spojenou s nadměrným růstem a nedostatečným vyzráváním pletiv.\n\nPlodí záhy, mnoho a pravidelně.\n\nPlod je kulovitý, velký. Slupka hladká, žlutozelené zbarvení je někdy překryté červeným žíháním. Dužnina je bílá se sladce navinulou výbornou chutí.\n\nOdrůda je rezistentní proti strupovitostí jabloní a vysoce odolná k padlí. \n\nJe vhodná ke skladování a přímému konzumu. Odrůdu lze použít do středních až vyšších poloh.\n"}
{"id": "1061508", "url": "https://cs.wikipedia.org/wiki?curid=1061508", "title": "Kostel svatého Ondřeje a svatého Bartoloměje", "text": "Kostel svatého Ondřeje a svatého Bartoloměje\n\nŘímskokatolický kostel svatého Ondřeje a svatého Bartoloměje (italsky \"Chiesa dei Santi Andrea e Bartolomeo\") se nachází v římské čtvrti Monti na \"Via Santo Stefano Rotondo\".\n\nMá pradávný původ, jeho historie je spjata s dnešní Nemocnicí Utrpení svatého Jana. Původní kostel byl postaven na otcovském domě papeže Honoria I., spolu s klášterem, jak bylo připomenuto v životopise papeže Hadriána I. „\"monasterium ss. Andreae et Bartholomaei, quod appellatur Honorii papae\"“. Později v průběhu 14. století byl zcela obnoven a za pontifikátu papeže Urbana VIII. byl přestavěn Giacomem Molou. V 18. století byla dokončena jeho fasáda.\n\nMá téměř trojúhelníkový tvar, jeden oltář a fresku byzantského stylu, která patřila do kaple zasvěcené Svaté Marii císařovně. Kaple je nyní zničena.\n\n"}
{"id": "1061510", "url": "https://cs.wikipedia.org/wiki?curid=1061510", "title": "Jiří Andreska", "text": "Jiří Andreska\n\nJiří Andreska (10. října 1931 Kyje – 10. listopadu 1999 Hluboká nad Vltavou) byl český lesník, myslivecký historik, muzejník, etnograf, autor článků, knih a monografií.\n\nNarodil se v Kyjích u Prahy. Dětství prožil v Nepomuku. Od 15 let pracoval jako lesní praktikant na lesní správě Hartmanice na Šumavě, poté čtyři roky studoval na lesnické škole v Písku.\n\nV letech 1955-1983 působil v Zemědělském muzeu v Praze, na Konopišti a na loveckém zámku Ohrada na Hluboké, jako odborný a vědecký pracovník. Lesnickou fakultu VŠZ v Praze ukončil r. 1964, studium etnografie r. 1980 jako kandidát historických věd. Věnoval se badatelské činnosti, zejména studoval dějiny lesnictví, myslivosti, rybářství a vývoje jihočeské krajiny. Mnohé výsledky jeho práce jsou dodnes přístupné v muzejních expozicích zámku Ohrada.\n\nPo roce 1983 střídal různá zaměstnání, ponejvíce se v tomto období věnoval spisovatelské činnosti. Od roku 1961 pravidelně spolupracoval s Jihočeským rozhlasem, s Českou televizí a filmovými studii na pořadech o přírodě, zejména ptactvu a zvěři. Pro českobudějovické studio Českého rozhlasu připravil jako externí spolupracovník těžko uvěřitelných 3 000 příspěvků.\n\nAčkoli vystudoval Lesnickou fakultu ČVUT v Praze, za své nejvýznamnější učitele pokládal celý život zoology prof. Julia Komárka a zejména Doc. Waltra Černého z Přírodovědecké fakulty v Praze. Zájem o zoologii, myslivost a historii zůstal i po jeho smrti nadále v rodině a ve svém synovi Janu Andreskovi má dodnes velmi schopného pokračovatele. \n\n\n"}
{"id": "1061514", "url": "https://cs.wikipedia.org/wiki?curid=1061514", "title": "Padesát odstínů šedi (film)", "text": "Padesát odstínů šedi (film)\n\nPadesát odstínů šedi (v originále \"Fifty Shades of Grey\") je americké erotické romantické filmové drama z roku 2015 režisérky Sam Taylor-Johnsonové podle stejnojmenné literární předlohy spisovatelky Eriky Mitchellové známé pod pseudonymem E. L. James. Snímek je filmovou adaptací prvního dílu erotické trilogie, která se stala bestsellerem (další dva díly jsou \"Padesát odstínů temnoty\" a \"Padesát odstínů svobody\").\n\nV hlavních rolích se představili Dakota Johnsonová jako studentka Anastasia „Ana“ Steele a Jamie Dornan, jenž si zahrál mladého svobodného miliardáře Christiana Greye.\n\nPremiéra sequelů \"Padesát odstínů temnoty\" a \"Padesát odstínů svobody\" byla k roku 2015 plánována na únor 2017, respektive druhého z nich na únor 2018.\n\nV České republice film překonal s více než 266 tisíci diváků rekord v návštěvnosti za první víkend promítání, předchozí byl 248 tisíc diváků a držel jej snímek \"Harry Potter a Relikvie smrti - část 1\".\n\n21letá studentka anglické literatury na Washingtonské státní univerzitě a obdivovatelka díla Thomase Hardyho Anastasia \"Ana\" Steel jde místo své kamarádky Katherine \"Kate\" Kavanagh udělat rozhovor s mladým miliardářem Christianem Greyem. Jeví se být velmi nervózní, Grey je naopak při konverzaci sebejistý. Od první chvíle se oba navzájem přitahují. Christian se chová jako dokonalý gentleman, což Anastasii imponuje. I když se jí zdá neskutečně inteligentní, charismatický a sexy, zároveň z něj cítí rezervovanost a chlad. Nezkušená dívka, ještě panna, která dosud čekala na toho pravého, však jeho kouzlu podlehne.\n\nGrey ji navštíví v obchodě s nářadím, kde si Ana přivydělává na studia, a jejich vztah se pomalu rozvíjí. Grey u zamilované Any navíc boduje i projížďkami drahými automobily, pilotáží vrtulníku nad mrakodrapy velkoměsta, nákladnými dary apod. Vezme ji k sobě a ukáže jí svou „hernu“ – komnatu slasti a bolesti. Po zdech spoře osvětlené místnosti visí různé okovy, pouta, bičíky, karabáče, důtky aj. Grey se svěří, že jediným možným vztahem, který dokáže mít, je dominance (on) versus submisivita (ona). Po sexuální stránce jej pak ukojí pouze a výlučně BDSM praktiky. Nabídne Anastasii podrobnou smlouvu, která určuje podmínky jejich erotického vztahu.\n\nAna je zpočátku šokovaná, ale neodmítne. Postupně však nabývá dojmu, že jí Christian manipuluje a chce ji předělat k obrazu svému. Vyčítá mu také, že nechce přistoupit na normálnější vztah (nesmí s ním spát v jednom pokoji, nesmí se ho dotýkat apod.). Role sexuální otrokyně jí přestává vyhovovat. Během jedné vyjížďky se jí miliardář svěří, že měl těžké dětství a teď nedokáže své preference změnit. Ana se do Christiana zamiluje a chce postupně víc, ale jeho neoblomnost jí rozčiluje. Nakonec jej sama požádá, aby jí ukázal, jak jí chce potrestat. Jen tak má podle svého mínění možnost pochopit jeho jednání. Rozčilený Christian jí šestkrát bolestivě švihne páskem přes pozadí a má z její bolesti uspokojení. To Anu znechutí a rozhodne se od Christiana nadobro odejít. Následujícího rána jej se slzami v očích, ale zcela rozhodně opouští.\n\nNa začátku roku 2013 několik Hollywoodských studií chtělo získat filmová práva na trilogii novel \"Padesát odstínů\". Warner Bros., Sony, Paramount, Universal a produkční společnost Marka Wahlberga „soutěžily“ o práva. Universal Pictures a Focus Features nakonec práva k trilogii získala v březnu roku 2013. E. L. James se snažila udržet určitou tvůrčí kontrolu během natáčení. Samotný James zvolil producenty Michaela De Lucu a Dana Brunettiho k produkování filmu. Kelly Marcel, scenárista filmu \"Zachraňte pana Bankse\", byl najatý na pozici scenáristy. I přes to, že touhu po napsání scénáře k filmu vyjádřil Bret Easton Ellis, scenárista filmu \"Americké psycho\". Patrick Marber byl najatý režisérkou Johnsonovou, aby scénář poupravil.Mark Bridges byl kostýmním designérem.\n\nK 9. květnu 2013 studio zvažovalo Joeho Wrighta do pozice režisére, ale nakonec pozici nemohl přijmout z důvodu jeho rozvrhu. Dále se zvažovalo nad Patty Jenkinsonovou, Billem Condonem, Bennettem Millerem a Stevenem Soderberghem. V červnu 2013 E. L. James oznámila, že na pozici režisérky byla najata Sam Taylor-Johnson. Za režii získala přes 2 miliony dolarů.\n\nBret Easton Ellis se nechal slyšet, že jeho první volba pro roli Christiana Greye byl Robert Pattinson, ale autorka knihy cítila, že obsazení Pattinsona a herečky Kristen Stewartové do filmy by bylo „divné“. Ian Somerhalder a Chace Crawford se o roli Christiana zajímali. Somerhalder však uvedl, že i kdyby by byl do role zvažován, nastaly by problémy s jeho natáčecím rozvrhem seriálu \"Upíří deníky\". 2. září 2013 bylo oznámeno, že Charlie Hunnam a Dakota Johnsonová byly obsazeni do role Christiana Greye a Anastasie Steelové. Do role Anastasie byly zvažovány Alicia Vikander, Imogen Poots, Elizabeth Olsen, Shailene Woodley a Felicity Jones. Keeley Hazell, Lucy Hale se zúčastnily konkurzů.Role také byla nabídnuta Emilii Clarke, ta roli odmítla kvůli nahotě. Režisérka dala každé herečka, která se ucházela o roli Anastazie čtyři stránky monologu z filmu \"Persona\" od Ingmara Bergmana. Studio původně plánovalo obsadit Ryana Goslinga, ale ten o roli neměl zájem. Garrett Hedlund byl také zvažován, ten se však nemohl s rolí ztotožnit. Hunnam původně roli odmítl, ale později se rozhodl pro setkání s vedoucími studia.\n\nBěhem října 2013 byla zvažována do role matky Anastasie Jennifer Ehle. 12. října 2013 Universal Pictures oznámilo, že Hunnam se rozhodl od projektu odejít kvůli jeho vytíženému pracovnímu rozvrhu. Alexander Skarsgård, Jamie Dornan, Theo James, François Arnaud, Scott Eastwood, Luke Bracey a Billy Magnussen byla vysoko v žebříčku na jeho nahrazení. 23. října 2013 byl do role obsazen Dornan. V říjnu se k obsazení připojil Victor Rasuk (José Rodriguez), v listopadu Eloise Mumford (do role Kate Kavanagh). V prosinci zpěvačka Rita Ora získala roli mladší sestry Christiana Mii, původně chtěla pracovat na soudtracku.\n\nV září bylo natáčení stanoveno na 5. listopadu 2013 ve Vancouveru v Britské Kolumbii. Následující měsíc producent Michale De Luca oznámil, že natáčení začne 13. listopadu. Nakonec se začalo až 1. prosince 2013. Scény se natáčely v historické části Vancouveru Gastown. Budova společnosti Bentall 5 byla použita jako budova společnosti Grey Enterprises. Univerzita Britské Kolumbie sloužila jako Washingtonská státní univerzita na které Ana odmaturovala. Hotel Fairmont ve Vancouveru byl použit jako hotel Heathman. Snímek se také natáčel ve studiích North Shore. Produkce oficiálně skončila 21. února 2014. Některé scény se přetáčely v týdnu od 13. října 2014. Film se natáčel pod pracovním názvem \"Dobrodružství Maxe a Bankse\".\n\nJames řekla, že filmový soundtrack bude vydán 10. února 2015. Prvním singlem se stala písnička od The Weeknd „Earned It“, druhý singlem písnička „Love Me like You Do“ od Ellie Goulding. Promo singlem se stala písnička od Sii „Salted Wound“.Ve speciální edici pro obchod Target se objevily další dvě písničky: „Rude“ od Terence Colese a Leona „RoccStar“ Youngblooda a „Call Me“ od St. Paula a The Broken Bones.\n\nFilm vydělal 166,2 milionů dolarů v Severní Americe a 404,8 milionů dolarů v ostatních oblastech, celkově tak k 7. květnu 2015 vydělal po 84 dnech promítání přesně 571 006 128 dolarů po celém světě. Rozpočet filmu činil 40 milionů dolarů. Film se stal třetím nejvýdělečnějším filmem, který režírovala žena (za \"Kung Fu Panda 2\" a \"Mamma Mia!\"). Ve Spojených státech a v Kanadě se stal sedmnáctým nejvýdělečnějším filmem roku 2015 a čtvrtým nejvýdělečnějším romantickým filmem všech dob. V Severní Americe byl oficiálně uveden společně s filmem \"\". Za čtvrteční večer, kdy šel film do kin vydělal 8,6 milionů dolarů a stal se tak druhým nejvýdělečnějším filmem února (za \"Deadpoolem\"). Za první víkend docílil nejvyšší návštěvnosti, kdy vydělal 85,1 milionů dolarů.\n\n"}
{"id": "1061515", "url": "https://cs.wikipedia.org/wiki?curid=1061515", "title": "Provincie Palencia", "text": "Provincie Palencia\n\nPalencia je jednou z provincií Španělska. Leží na severu Pyrenejského poloostrova, v severní části autonomního společenství Kastilie a León, Hraničí s provinciemi León, s autonomním společenstvím a provincií Kantábrie, provinciemi Burgos, a Valladolid.\n\nV provincii bylo v roce 2002 celkem 176 125 (2002), z toho žilo 45 % obyvatel ve městě Palencia, které leží na Kastilském průplavu. Provincie má 191 municipalit, z nichž více než polovinu tvoří vesnice s méně než 200 obyvateli. Největšími obcemi provincie jsou: Guardo, hornické městečko; Aguilar de Campoo, turistická vesnice na severu provincie; Herrera de Pisuerga, brána do Palencinských hor; Venta de Baños, železniční uzel a průmyslové středisko na jihu provincie; Villamuriel de Cerrato, vesnice na jihu, která vděčí za rozvoj továrně Renault a blízkosti města Palencia; Cervera de Pisuerga, v srdci Palencinských hor; Barruelo, hornické město, které bylo nejlidnatějším městem do 60. let 20. st.\n\nVe středověku vládli Palencii Vizigóti. \"Basílica de San Juan\", nejstarší vizigótský kostel ve Španělsku, byl r. 661 vystavěn v Baños de Cerrato. Ve 13. století byla založena v provincii univerzita – první univerzita ve Španělsku. Později byla přestěhována do Valladolidu.\nV Palencii jsou rozsáhlá chráněná území přírody jako Přírodní park Fuentes Carrionas a Fuente Cobre-Montaña Palencia. Termín historický region v Palencii se týká oblastí, vytvořených ve 14. století pod jménem merindades. Kantáberské hory leží v severní části provincie. Na jejím území leží hora Curavacas (2 520 m n. m.) Hlavními komerčními produkty provincie jsou ječmen, pšenice, cukrovka, konopí , lněné a vlněné látky, porcelán, kůže, papír a koberce. Hlavní odvětví průmyslu je metalurgie a potravinářství.\n\nAdministrativní dělení:\nProvincie má tři soudní okrsky – Palencia, Carrión de los Condes a Cervera de Pisuerga.\n\nProvincie Palencia nemá oficiální dělení na comarky, proto se rozeznává několik členění pro různé účely. Existují zde proto comarky přírodní/\"comarcas naturales,\" správní/\"administrativas\", historiské\"/históricas\" a zemědělské/\"agrícolas.\"\nProvincii Palencia lze dělit na čtyři správní comarky (takto jich užívá ve svých publikacích \"la Diputación de Palencia\":\n\n\nDělený štít, 1) ve stříbře kamenný most nad řekou se zeleným břehem, po němž jsou dva přirození jeleni (Cervera de Pisuerga); v pravém boku ve stříbře černý orel nad modrým polem se třemi stříbrnými liliemi (2,1 - Frechilla); a v levém boku čtvrceno na pokos a) a d) kosmo pruhováno červeně a zlatě, b) a c) v modrém andělské pozdravení \"\"AVE MARIA\"\" stříbrným písmem (Saldaña); a 2) polceno, a) v modrém zlatá kára, b) ve stříbře červený lev (Carrión de los Condes); pravý bok dělen, nahoře v zeleném zlatá sedmicípá hvězda, dole zlatá kravská hlava v červeném (Astudillo); v levém boku v červeném 5 zlatých věží s modrými okny a dveřmi do ondřejského kříže (Baltanás). Přes všechno osmiboký štítek se znakem města Palencia (Čtvrcený štít, 1. a 4. v modrém poli zlatý liliový kříž; 2. a 3. v červeném poli zlatý hrad se třemi věžemi, modrými okny a černými spárami.) Klenot – otevřená královská koruna. Heslo \"\"Armas y Ciencia\"\".\n\nSchváleno dekretem z 25. ledna 1949, potvrzeno na plenárním zasedání deputace 8. února 1949.\n\n"}
{"id": "1061517", "url": "https://cs.wikipedia.org/wiki?curid=1061517", "title": "Jelena Gněsina", "text": "Jelena Gněsina\n\nJelena Fabianovna Gněsinová, (, asi 30. května 1874, Rostov na Donu – 4. června 1967, Moskva) byla ruská hudební pedagožka, pianistka a skladatelka.\n\nJelena se narodila v rodině státního rabína Fabiana Osipoviče Gněsina. Její matka, Běla Isajevna Fletzinger-Gněsina, byla zpěvačkou, žačkou polského skladatele Stanisława Moniuszka. Své hudební vzdělání započala v Rostově na Donu. Poté studovala na Moskevské konzervatoři hru na klavír u Vasilije Safonova. Jejími dalšími učiteli byli Anton Arenskij a Sergej Tanějev.\n\nKonzervatoř dokončila v roce 1893. Spolu se svými sestrami Jevgenijí a Marií založila v roce 1895 hudební školu, z níž později vznikla Hudební škola sester Gněsinových (\"Музыкальное училище имени Гнесиных\") a Ruská hudební akademie Gněsinových (\"Российская академия музыки имени Гнесиных\"). Byla ředitelkou a uměleckou vedoucí, vedla klavírní třídu a výuku metodiky vyučování hry na klavír. Je autorkou klavírní školy a dalších metodické literatury.\n\nMezi jejími žáky byli např. klavírista Lev Nikolajevič Oborin, skladatel Aram Chačaturjan nebo dirigenti Jevgenij Světlanov, Gennadij Nikolajevič Rožděstvenskij. Její bratr, Michail Fabianovič Gněsin, byl hudební skladatel.\n\nV roce 1954 byla oceněna Leninovým řádem.\n\nZemřela 4. června 1967 v Moskvě. Je pochována na Novoděvičím hřbitově.\n\nJelena Fabianovna Gněsina komponovala převážně instruktivní literaturu pro klavír.\n\n\n"}
{"id": "1061519", "url": "https://cs.wikipedia.org/wiki?curid=1061519", "title": "Geberich", "text": "Geberich\n\nGeberich ( - 350) byl ve 4. století král východogermánského kmene Gótů. V té době obývali území Dácie v blízkosti řek Marisius, Grisia a na jihu jejich území sahalo až k řece Hister. Toto území pro Góty zajistil jeho předchůdce Ariarich.\n\nKolem roku 340 přebýval v tomto regiónu i germánský kmen Vandalů pod vedením krále Visimara. Mezi Geberichem a Visimarem došlo k neshodě. Ke středu obou vládců došlo na břehu řeky Marisius. Zde zuřila na chvíli vyrovnaná bitva, ale nakonec byl vandalský král Visimar poražen. Porážka Vandalů vedla k jejich odchodu z území obývaném Goty a následnému hledání a získání povolení usadit se v Panonii.\n\nGerberich strávil zbytek svého života boji a zemřel okolo roku 350 našeho letopočtu. Jeho následníkem byl Ermanarich.\n"}
{"id": "1061520", "url": "https://cs.wikipedia.org/wiki?curid=1061520", "title": "Nové hlučínské kamenouhelné doly", "text": "Nové hlučínské kamenouhelné doly\n\nNové hlučínské kamenouhelné doly (Jüngere – Neue Hultschiener Steinkohlengruben), někdy také Reibnitzovy doly (Reibnitz Gruben), byla skupina černouhelných štolových dolů, které těžily uhlí na návrší Landek v Petřkovicích.\n\nÚzemí, na kterém byly provozovány Nové hlučínské kamenouhelné doly, se nacházelo na pozemcích hlučínského panství, které od roku 1810 vlastnila Antonie Mikettová. Doly byly v roce 1808 prodány Arnoštu Wilhelmovi sv. p. Reibnotzovi do vlastnictví odděleně od vlastnictví pozemků. Od roku 1808 probíhaly ve vlastnictví dolů časté změny až do 28. listopadu 1829, kdy doly pro olomouckého arcibiskupa kardinála Rudolfa Jana odkoupil Franz Kleinpeter, ředitel Rudolfovy hutě. \n\nNové hlučínské kamenouhelné doly tvořily dvě skupiny dolů: západní a východní, které ležely na petřkovické části vrchu Landek. K západní skupině patřil důl Údolní, který byl založen 14. dubna 1812 a doly Vilém a Arnošt, pro něž bylo vydáno povolení k těžbě 9. prosince 1815. Východní skupinu tvořil jediný důl Příkopová, založen 11. března 1817. Tento důl ležel ve zbytkovém poli mezi propůjčkami Starých hlučínských kamenouhelných dolů a Šilheřovických dolů. Za datum založení Nových hlučínských kamenouhelných dolů se považuje počátek hloubení jámy Ema roce 1811 v západní skupině dolů.\n\nPo smrti arcibiskupa kardinála Rudolfa Jana přešly doly závětí na Kapitulu olomouckého arcibiskupství, která 8. dubna 1843 prodala doly i s ostatním majetkem Salomonu Mayeru sv. p. Rothschildovi.\n\nDůlní pole Nových hlučínských kamenouhelných dolů bylo nejmenší mezi doly na Landeku. Dokumentovány byly 4 hlavní štoly a 2 jámy, z nich zůstaly terénní stopy po jámě Ema.\n\nDobývaly se sloje petřkovických vrstev ostravského souvrství z hlouby cca 40 m. Od poloviny 19. století se dobývalo směrným pilířováním, do té doby se kopalo bez systému dobývání, co šlo vydobýt, to se vydobylo. Období existence dolů od roku 1811 asi do roku 1850 – 1855\n\nDoly se později staly součástí dolu Anselm.\n\nÚdaje dle\n\n\n\n"}
{"id": "1061522", "url": "https://cs.wikipedia.org/wiki?curid=1061522", "title": "Eperua", "text": "Eperua\n\nEperua (\"Eperua\") je rod dvouděložných rostlin z čeledi bobovité. Zahrnuje 14 druhů stromů se zpeřenými listy a s hroznovitými květenstvími. Květy mají jen jeden korunní lístek. Jsou rozšířeny pouze v tropické Jižní Americe. Některé druhy jsou těženy pro dřevo nebo se z nich získává pryskyřice.\n\nEperuy jsou malé až mohutné stromy dorůstající výšky až 70 metrů. Listy jsou střídavé, sudozpeřené, složené ze 2 až 6 párů lístků. Lístky jsou na ploše prosvítavě tečkované. Květy jsou ve velkých převislých nebo krátkých a vzpřímených hroznech. Kalich je tvořen 4 lístky, ty mohou být stejně velké nebo je jeden větší. Koruna je tvořena jediným korunním lístkem. Tyčinek je 10, horní tyčinka je volná nebo na bázi srostlá s ostatními. Tyčinky jsou všechny plodné nebo je až 5 z nich přeměněno na staminodia. Semeník nese nitkovitou čnělku zakončenou tupou nebo hlavatou, někdy dvouklanou bliznou. Plodem je plochý dřevnatý lusk pukající 2 chlopněmi.\n\nRod eperua zahrnuje 14 druhů. Je rozšířen výhradně v tropické Jižní Americe. Areál rozšíření rodu sahá od Kolumbie a Francouzské Guyany přes Venezuelu po Brazílii. Eperuy nejčastěji rostou v nížinném tropickém deštném lese, zejména podél řek a v zaplavovaných oblastech, dále v lesích a křoviskách v oblastech se sezónním obdobím sucha a na savanách. V některých oblastech tvoří dominantní složku porostů.\n\nNěkteré druhy jsou těženy pro dřevo či pěstovány jako okrasné dřeviny. Z druhu \"Eperua oleifera\" se získává pryskyřice známá jako \"wallaba oil\". \"Eperua purpurea\" je mohutný strom dosahující až 60 metrů výšky. Dřevo je těžké a tvrdé a je používáno při stavbě mostů, budov a podobně.\n"}
{"id": "1061537", "url": "https://cs.wikipedia.org/wiki?curid=1061537", "title": "Špalír", "text": "Špalír\n\nŠpalír (z německého \"das Spalier\") je uskupení lidí, kteří ze dvou stran lemují cestu pro slavnostní průvod. Tvoří se například při svatbách, kdy mezi svatebními hosty procházejí ženich s nevěstou a případně také jejich rodiče a svědci.\n\n"}
{"id": "1061538", "url": "https://cs.wikipedia.org/wiki?curid=1061538", "title": "FC Morkovice", "text": "FC Morkovice\n\nFC Morkovice je moravský fotbalový klub z Morkovic-Slížan, který byl založen roku 1943. Od sezony 2013/14 hraje Přebor Zlínského kraje (5. nejvyšší soutěž).\n\nZdroj: \n\n\nPoznámka:\n\nFC Morkovice „B“ je rezervní tým Morkovic, hrající od sezóny 2014/15 I. B třídu Zlínského kraje (7. nejvyšší soutěž). Největšího úspěchu dosáhl v sezoně 2016/17, kdy se v I. B třídě Zlínského kraje (7. nejvyšší soutěž) umístil na 7. místě.\n\nZdroj: \n\nPoznámka:\n\n"}
{"id": "1061539", "url": "https://cs.wikipedia.org/wiki?curid=1061539", "title": "Oblasti na Ukrajině", "text": "Oblasti na Ukrajině\n\nUkrajina se administrativně dělí na dvacet čtyři oblastí (область), jednu autonomní republiku (Автономна республіка) a dvě města se zvláštním postavením (місто зі спеціальним статусом). V další úrovni se jednotky člení na rajóny (obdobu okresů), jichž bylo k 1. lednu 2007 celkem 490.\n\n\n\n"}
{"id": "1061540", "url": "https://cs.wikipedia.org/wiki?curid=1061540", "title": "LGBT práva v Nizozemsku", "text": "LGBT práva v Nizozemsku\n\nPráva leseb, gayů, bisexuálů a translidí (LGBT) v Nizozemsku jsou považována za nejvíce rozvinutá jak v Evropě, tak i ve světě. Stejnopohlavní sexuální aktivita je zde legální od roku 1811 po vpádu francouzské armády a instalaci Napoleonského zákoníku rušícího veškeré zákony proti sodomii, které po vzniku Spojeného království nizozemského nebyly obnoveny.\n\nKoncem 20. století výrazně stoupla informovanost o homosexualitě a společnost se stala velmi akceptující v otázce sexuálních menšin, což posléze vedlo k deklasifikaci homosexuality jako mentální poruchy roku 1973 a zákazu diskriminace na základě sexuální orientace v armádě. Rozsáhlá anti-diskriminační legislativa byla přijatá v roce 1993 a trestá diskriminaci ve všech oblastech veřejného života jako je zaměstnání, bydlení, ubytovací služby a další. Poté co Nizozemsko schválilo registrované partnerství roku 1998, se stalo o tři roky později první světovou zemí, která legalizovala stejnopohlavní manželství s plnými adopčními právy. Spolu s tím získaly také lesbické páry přístup k umělému oplodnění. Ačkoliv translidé mají možnost podstupovat změnu pohlaví, nebyly dosud přijaty anti-diskriminační zákony zakazující diskriminaci na základě genderové identity.\n\nNizozemsko je celosvětově považováno za jednu z nejvíce sociálně liberálních zemí s 90 % Nizozemců nahlížejících na homosexualitu jako na morálně přijatelnou i přes odlišné stanovisko turecké a marocké menšiny, z níž pouze 30 % a 25 % je téhož názoru. Hinduínští Indové jsou v této otázce stejného názoru jako Nizozemci. Nejvíce odporu a násilí proti LGBT občanům pochází z křesťanských a muslimských komunit.\n\nAmsterdam patří mezi jedno z nejvíce LGBT friendly měst na světě s velmi pestře rozvinutou gay scénou, do níž se řadí hotely se zaměřením na gay turistiku, gay bary, sauny, LGBT centra jako je Pink Point poskytující informace a suvenýry související s LGBT a Homomonument postavený v roce 1987 jako první památník homosexuálním obětem nacismu za 2. světové války. Ihned poté Haag postavil mezinárodní Homomonument a Utrecht Sodomonument k uctění památky obětí tzv. pogromů na sodomity, které se zapsaly do nizozemské historie, a první z nich se konal v Utrechtu. LGBT komunita je nejvíce soustředěná v Rembrandtplein v centru Amsterdamu.\n\nMezi lety 1730–1811 byla ve Spojených provinciích nizozemských sodomie považována za těžký zločin, což mělo v té době za následek perzekuci stovek homosexuálů. Po vpádu francouzských vojsk a zavedení Napoleonského zákoníku roku 1811 došlo ke zrušení všech zákonů proti dobrovolné homosexuální aktivitě v soukromí. Po intervenci křesťanů vznikly politické strany, které prosadily různý věk způsobilosti k pohlavnímu styku, který byl pro homosexuály 21 let a heterosexuály 16 let. Zákony na ochranu veřejné morálky byly rovněž často užívány proti homosexuálům.\nBěhem 2. světové války v době nacistické okupace zde na základě paragrafu 175 opět dočasně platily zákony proti stejnopohlavní sexuální aktivitě, které byly posléze koncem války zrušeny.\n\nVe 2. polovině 20. století nizozemští psychiatři i duchovní přestali na homosexualitu nahlížet negativně a od roku 1973 se přestala léčit. V roce 1971 byl Článek 248 zrušen a tím sjednocen legální věk způsobilosti k pohlavnímu styku.\n\nNizozemský parlament přijal zákon o registrovaném partnerství v lednu 1998 jako jakýsi ekvivalent institutu manželství, který byl zatím přístupný jenom různopohlavním párům. To se stalo přístupným i pro stejnopohlavní páry roku 2001, kdy jej Nizozemsko legalizovalo jako první stát na světě s účinností od 1. dubna. A hned toho dne Job Cohen, amsterdamský primátor, oddal čtyři homosexuální páry se všemi právními náležitostmi předtím přístupným jen heterosexuálním párům. Zákon prošel v parlamentu v poměru hlasů 109:33. Přestože stejnopohlavní manželství v evropské části Nizozemska a v terioriích Karibského Nizozemska jako jsou Bonaire, Sint Eustatius Saba platí, tak v Arubě, Curaçau a na Svatém Martinovi, která také spadají do Nizozemského království, není možné je uzavírat. Podle článku 4 Charty Nizozemského království, veškerá stejnopohlavní manželství uzavřená kdekoli na tomto území, musejí být uznána ve všech jeho teritoriích, nicméně ani tak to negarantuje zcela rovné zacházení se stejnopohlavními manželskými dvojicemi\n\nPodle aktuálního šetření z května 2013 85 % Nizozemců podporuje stejnopohlavní manželství a adopce. V době výzkumu situace u členských států EU roku 2006 zaujalo Nizozemsko s 82 % podporovatelů stejnopohlavních manželstvích nejvyšší místo mezi ostatními zeměmi. V Karibských teritoriích jsou občané silně věřící a v otázce stejnopohlavních manželství tím pádem odmítavější než na evropském kontinentu.\n\nNizozemský parlament přijal Zákon o rovném zacházení roku 1993, který zakazuje diskriminaci na základě sexuální orientace v zaměstnání, bydlení a veřejných i soukromých ubytovacích službách.\n\nCírkevní školy financované státem nesmějí propouštět nebo jakkoli znemožňovat pedagogickou činnost učitelů kvůli jejich sexuální orientaci. Nicméně některé školy si ustanovení vykládají tím způsobem, že můžou propouštět učitele za mimoškolní chování, které by pošpiňovalo jejich čest a etický kodex. Toto vedlo k odchodu ze zaměstnání homosexuálního učitele roku 2008. Téma lepší formulace anti-diskriminačních zákonů, které by efektivněji chránily LGBT pedagogy a studenty byla proto předmětem politických debat. 27. května 2014 návrh novely zákona prošel s valnou většinou v Dolní komoře a nyní čeká na vyjádření Senátu.\n\nLegalizace stejnopohlavního manželství v r. 2001 přiznala homosexuálním párům plná adopční práva. Od r. 2005 je umožněná adopce dětí i homosexuálním párům žijícím v zámoří. Lesbické páry mohou podstupovat umělé oplodnění. Altruistická surogace je v Nizozemsku legální. Komerční náhradní mateřství je ilegální pro všechny páry bez ohledu na pohlaví. Ačkoliv je bezúplatná surogace legální, poskytuje jí pouze několik zdravotních zařízení, přičemž se celý proces řídí velmi přísnými pravidly. Z tohoto důvodu většina párů cestuje za účelem surogace do zahraničí. V r. 2019 nabízely pouze dvě reprodukční kliniky náhradní mateřství homosexuálním párů: jedna v Leiderdorpu, která nabízela fertilizaci vajíček náhradní matky, zatímco druhá v Gemert-Bakel se zabývala geny rodinných příslušníků žadatelských párů.\n\nOrganizacím nabízejícím konverzní terapii je v Nizozemsku zakázaná činnost. Od června 2012 nejsou veškeré procedury, které údajně vedou ke změně sexuální orientace, hrazeny zdravotními pojišťovnami.\n\n17. května 2019 po odvysílání televizního pořadu \"Ewout & homogenezing\" na stanici RTL 5, v němž se prezentovalo několik organizací, včetně holandských letničních a baptistických skupin, nabízejících konverzní terapii se Strana práce (PvdA) a Demokraté 66 (D66) rozhodly zahájit výzkum vyvracející jejich tvrzení. V květnu 2019 informoval Hugo de Jonge, ministr zdravotnictví za Křesťanskodemokratickou výzvu (CDA), Sněmovnu reprezentantů, že nevidí důvod pro přímý zákaz konverzní terapie. Rovněž řekl, že jeho resort nezřídí komisi nezávislých odborníků, která by se zaměřila na výzkum dětí a mladistvých, kteří jsou vystaveni těmto praktikám.\n\nNavzdory tomu se Sněmovna reprezentantů rozhodla 22. května 2019 zahájit výzkum týkající se konverzní terapie v Nizozemsku. Pro byli D66, GroenLinks (GL) a PvdA. Proti Křesťanská unie (CE), Státní reformní strana (SGP) a Strana pro svobodu (PVV). 29. května přijala Sněmovna reprezentantů další opatření a vyzvala ministra vnitra Ferdinanda Grapperhause (CDA) ke zpracování návrhu příslušné legislativy, který by zakázal konverzní terapii. Členové parlamentu došli k závěru, že takové praktiky mají negativní dopady na lidské zdraví. Pod výzvu se podepsali Lidová strana pro svobodu a demokracii (VVD), D66, GL, PvdA a Socialisté. Proti jsou CDA, CE, PVV a Fórum pro demokracii (FvD). O návrhu příslušného zákona se zatím nehlasovalo.\n\nV Nizozemsku podobně jako v mnoha dalších zemích nebylo MSM umožněno dárcovství krve. MSM populace ve vyspělých zemích vykazuje relativně vysoký výskyt infekce virem HIV/AIDS. Z tohoto důvodu platilo toto preventivní opatření až do r. 2015. V dubnu 2012 přijala Sněmovna reprezentantů novou legislativu, která tento zákaz liberalizovala. Nově by nemohli darovat pouze skupiny praktikujících gayů, u nichž se potvrdilo rizikové sexuální chování. Nizozemská vláda se pak obrátila na krevní banku Sanquin a Univerzitu v Maastrichtu s žádostí o studii týkající se rizikovosti dárcovství krve mužů majících sex s muži. Následně se potvrdilo, že jistá opatrnost v případě gay dárců krve, kteří sexuálně neabstinují, má své opodstatnění, ale že není potřeba je zcela vylučovat. Díky tomu zcela vymizel ten nejzákladnější protiargument. 28. října 2015 oznámil nizozemský resort zdravotnictví, že se nově bude uplatňovat 12měsíční zkušební lhůta namísto úplného odmítání gay dárců majících sex s muži. 15. února 2019 oznámila krevní banka Sanquin, že jí zkrátí na 4 měsíce. V praxi se začala tato nová politika uplatňovat v červenci 2019.\n\nPodle průzkumu Ifop z května 2013 podporovalo 85 % Nizozemců stejnopohlavní manželství a adopce dětí homosexuálními páry. Výzkum EU z r. 2015 ukázal, že 91 % Nizozemců podporuje homosexuální sňatky, což byla největší hodnota v rámci všech zkoumaných zemí. Obyvatelé karibských teritorií jsou konzervativnější a víc odmítají stejnopohlavní manželství ve srovnání s Evropou. \n\nNizozemsko je považováno za jednu z nejvíce gay friendly zemí na světě, a to díky brzkému přijetí LGBT inkluzivní legislativy a vysoké míře tolerance v tamní společnosti. Deník \"Independent\" řadí nizozemské hlavní město Amsterdam mezi nejpopulárnější gay města na světě. Festival hrdosti Amsterdam Pride se pravidelně koná od r. 1996 se statisícovou účastí lidí z celého světě a je považován za největší událost tohoto druhu v celém Nizozemsku. Amsterdam byl dvakrát za sebou hostitelem Europride, a to v letech 1994 a 2016. Posledně přilákal více než 560 tisíc účastníků. Kromě Amsterdamu je také velmi živá gay scéna v Rotterdamu, Utrechtu, Haagu a Scheveningenu, kde se nachází několik barů, saun a klubů specializujících se na gay klientelu. with several bars, saunas and clubs catering to gay clientele.\n\nPodle průzkumu z r. 2013 souhlasilo 93 % Nizozemců s tvrzením, že by homosexuálové měli mít žít podle toho, jací jsou. Pouhá 4 % respondentů uvedla, že by homosexualita neměla být akceptovaná. Vysokou úroveň veřejného a společenského přijetí LGBT ukázaly i další průzkumy, čímž se potvrdilo, že Nizozemsko je skutečně jednou z nejvíc gay friendly zemí na světě. Podle zprávy Netherlands Institute for Social Research z r. 2016 zaujímala většina Nizozemců pozitivní postoj k homosexualitě. Pouze 7 % dotázaných vnímalo homosexualitu a bisexualitu negativně. U translidí to bylo 10 %. Nicméně se 3,8 % gayů a leseb stalo oběťmi násilí ve srovnání s 2,4 % u heterosexuálů. 32 % gay respondentů navíc uvedlo, že by se obávalo veřejných reakcí v případě, že by políbili svého partnera. U lesbických žen to bylo 23 %. V případě heterosexuálních párů by se odmítlo líbat na veřejnosti 12 %.\n\nV dubnu 2017 napadla v Arnhemu skupina marocké mládeže homosexuální pár. Ihned po incidentu vyjádřilo několik politiků, veřejných činitelů a duchovních solidaritu s LGBT menšinou tím, že vyšli ruku v ruce do ulic. Zapojily se i další země Spojené království, USA a Austrálie. V letech 2011–2017 došlo podle monitoringu nizozemské LGBT skupiny COC k přibližně 400 až 600 útokům na příslušníky LGBT minority.\n\n\n"}
{"id": "1061546", "url": "https://cs.wikipedia.org/wiki?curid=1061546", "title": "Katie Leclerc", "text": "Katie Leclerc\n\nKatie Lynn Leclerc (* 6. listopadu 1986, San Antonio, Texas, Spojené státy americké) je americká herečka, která se objevila v seriálech jako \"Veronica Mars\", \"Fashion House\" nebo \"Teorie velkého třesku\". Během let 2011 až 2017 hrála v seriálu stanice ABC Family \"Záměna\" roli Daphne Vasquez.\n\nNarodila se v San Antoniu v Texasu vyrostla v Lakewood v Coloradu. Je nejmladší ze tří sourozenců. V 17 letech se začala učit znakový jazyk, předtím než zjistila, že má nemoc, která zahrnuje ztrátu sluchu. Ve 20 letech byla diagnostikovaná Ménierovou nemocí. Její otec a sestra mají tu samou nemoc. Symptomy se neobjevily během dětství a proto její řeč nebyla ovlivněna. V seriálu \"Záměna\" používá akcent.\n\nZájem o herectví objevila v sedmé třídě, kdy získala roli v produkci muzikálu \"Annie\". Poté se přestěhovala do San Diega, kde navštěvovala Valley Center High School. Objevila se v reklamách na Pepsi, Cingular, Comcast a GE. V roce 2006 se objevila ve videoklipu Rascal Flatts k písničce \"What Hurts the Most\". Zahrála si v seriálu \"Veronica Mars\", \"Fashion House\" a \"Teorie velkého třesku\".\n\nV roce 2011 získala hlavní roli v seriálu stanice ABC Family \"Záměna\", kde hraje Daphne Vasquez. V roce 2014 získala hlavní roli v televizním filmu stanice Hallmark \"Cloudy With a Chance of Love.\"\n\n6. září 2014 si vzala svého dlouholetého přítele, realitního makléře, Briana Habecosta. V červenci roku 2017 zažádala o rozvod.\n\n"}
{"id": "1061547", "url": "https://cs.wikipedia.org/wiki?curid=1061547", "title": "Místní referendum", "text": "Místní referendum\n\nMístní referendum je referendum (všelidové hlasování) o záležitostech samostatné působnosti obcí. V České republice jej lze konat na úrovni obce, městské části nebo městského obvodu, v případě referenda o oddělení od obce též na úrovni části obce.\n\nV Česku byla možnost místního referenda poprvé obecně upravena zákonem České národní rady č. 298/1992 Sb., o volbách do zastupitelstev v obcích a o místním referendu. Později byla tato úprava nahrazena zákonem č. 22/2004 Sb., o místním referendu, a ustanovení o některých speciálních typech místních referend byla v roce 2000 zahrnuta do zákona o obcích a zákona o hlavním městě Praze. \n\nProti zákonu č. 22/2004 Sb., který zvýšil účast nutnou pro platnost místního referenda na 50 % oprávněných voličů, nehlasoval ani jeden poslanec a v senátu hlasoval proti pouze Jaroslav Kubera. \n\nZákon č. 22/2004 Sb. používá specifické legislativní zkratky, jimiž pod termín obec zahrnuje i samosprávné městské obvody a městské části, zatímco termín statutární město používá pouze pro územně členěná statutární města a též pro hlavní město Prahu. \n\nReferendum lze konat o otázkách, které patří do samostatné působnosti obce, v případě samosprávně členěných statutárních měst a hlavního města Prahy též o otázkách, které patří do samostatné působnosti městské části nebo samosprávného městského obvodu. V části obce, která není samosprávnou městskou částí nebo městským obvodem, lze konat místní referendum, stanoví-li tak zvláštní zákon, zejména zákon o obcích nebo zákon o hlavním městě Praze. \n\nMístní referendum nelze konat\n\nNejtypičtějšími příklady témat samostatné působnosti, o kterých lze konat místní referendum, je nakládání s majetkem obce, dalším příkladem je rozhodování o stanovisku obce v záležitostech, které přímo nespadají do její rozhodovací pravomoci, ale ke kterým se v samostatné působnosti vyjadřuje. \n\nReferenda týkající se rozdělování a slučování obcí nebo jejich samosprávných částí specificky upravuje zákon o obcích a zákon o hlavním městě Praze.\n\nPokud se dvě sousedící obce prostřednictvím svých zastupitelstev dohodnou na vzájemném sloučení nebo na připojení jedné obce k druhé, podle § 19 odst. 4 zákona č. 128/2000 Sb., o obcích, může být podán návrh na místní referendum o této dohodě. Je-li takový návrh podán, pak k platnosti dohody je nutné souhlasné rozhodnutí místního referenda v té obci, kde byl návrh na referendum podán. Obdobně stanoví upravuje § 11 odst. 5 zákona č. 131/2000 Sb., o hlavním městě Praze, situaci, kdy se dvě sousedící městské části v Praze dohodnou na vzájemném sloučení nebo na připojení jedné městské části k jiné. § 20 odst. 1 zákona o obcích umožňuje s podobnými účinky vyhlásit dodatečné referendum o rozhodnutí zastupitelstva statutárního města zřídit nebo zrušit městskou část nebo městský obvod. Nelze konat společné referendum v obou obcích nebo v obou městských částech, každé referendum je organizováno a vyhodnocováno zvlášť. \n\nPodle § 12 odst. 2 zákona o hlavním městě Praze je možné v pražské městské části, která má alespoň 500 obyvatel a dotýká se hranice Prahy, konat místní referendum o souhlasu s oddělením této městské části od hlavního města Prahy. Pokud je referendum platné a jeho výsledek kladný, je zastupitelstvo hlavního města Prahy povinno ve lhůtě 90 dnů ode dne konání referenda podat Poslanecké sněmovně návrh zákona o změně území hlavního města. Parlament však není vázán povinností takto navržený zákon přijmout. \n\nPodle § 21 odst. 1 zákona o obcích je jednou z podmínek pro oddělení části obce souhlas v místním referendu na území té části obce, která se chce oddělit. Obec může krajskému úřadu podat návrh na oddělení části obce až na základě výsledku místního referenda. \n\nSousloví „část obce“ používá zákon o obcích především v § 27 odst. 2: „Část obce je evidenční jednotka vytvářená budovami s čísly popisnými a čísly evidenčními přidělenými v jedné číselné řadě, která leží v jednom souvislém území.“ Krajský soud v Hradci Králové 26. listopadu 2009 ve věcí zamítnutí referenda o společném oddělení místních částí Velký Dřevíč a Rokytník od města Hronov rozhodl na základě svého stanoviska, že pojem „část obce“ v § 20a a 21 zákona o obcích (v ustanoveních o referendu k oddělení části obce) není totožný s pojmem „část obce“ v § 27 téhož zákona, ale je nutno jej chápat v jiném, a to podstatně obecnějším významu, tedy i pro více částí obce společně. Nepříklonil se tak k názoru města Hronov, že takový výklad by mohl ohrozit práva obyvatel menší ze skupiny připojovaných místních částí, protože by je mohli obyvatele větších místních částí přehlasovat a mohlo by tak dojít k odtržení malé místní části proti vůli jejích obyvatel. Soud opřel svůj názor mimo jiné o to, že zákon ve formulaci § 48 odst. 3 písm. a) použitím množného čísla přímo předpokládá, že místní referendum může být konáno pro více místních částí najednou. Názor odpůrce by podle soudu znamenal, že obec by rozdělením svého území na dostatečně malé místní části jim mohla navždy zabránit v osamostatnění. Tuto nejasnost zákona se pokusili řešit navrhovatelé senátní novely zákona o obcích, senátor Petr Pakosta a dalších 6. Podle tohoto návrhu by se místní referendum by se konalo v každé oddělované části zvlášť. Schválením pozměňovacích návrhů senátních výborů na základě připomínek legislativního odboru senátu se do návrhu dostal požadavek, že by každá z oddělovaných částí musela mít své vlastní katastrální území (nestačilo by tedy, že by jej měly dohromady), a požadavek, aby každá z oddělovaných částí musela mít vlastní přípravný výbor. Návrh schválený senátem byl 2. listopadu 2011 předložil sněmovně. Vláda ve svých připomínkách navrhla, aby požadavek samostatného katastrálního území mohlo splňovat i více společně se oddělujících částí dohromady. Rovněž navrhla, že není třeba konat místní referendum v každé části obce zvlášť, ale postačí pro každou část obce zvlášť vyhodnocovat souhlas jejích obyvatel. Zřizování více přípravných výborů označila vláda za nevhodné. Sněmovna 7. února 2012 v prvním čtení na návrh Jiřího Šulce, který navrhoval řešit problematiku komplexněji a lépe, návrh zákona zamítla.\n\nMístní referendum se koná, jestliže se na tom buď usnese zastupitelstvo obce prostou většinou všech členů zastupitelstva, nebo přípravný výbor podá návrh na konání místního referenda a zastupitelstvo obce rozhodne o jeho vyhlášení. Návrh přípravného výboru může být podán, pokud jej podpořilo svým podpisem: \nShodnou podmínku obsahoval již zákon č. 298/1992 Sb. \n\nPřípravný výbor musí tvořit nejméně 3 osoby oprávněné hlasovat, z toho jednu musí určit svým zmocněncem, který jediný může za výbor závazně jednat. Přípravný výbor též deleguje členy do komisí pro hlasování a může podávat soudu návrhy týkající se referenda, zejména návrh na určení, že místní referendum má být vyhlášeno nebo že návrh přípravného výboru nemá vady, a návrh na vyslovení neplatnosti hlasování nebo neplatnosti rozhodnutí v referendu. \n\nZákon č. 298/1992 Sb. nehovořil o přípravném výboru ani o zmocněnci, ale pouze o navrhovateli referenda a jeho dvou náhradnících, přičemž pokud nebyli náhradníci určeni, považovali se za náhradníky první dvě osoby uvedené v seznamu podporovatelů návrhu, které nebyly osobami blízkými vůči navrhovateli. \n\nNávrh přípravného výboru musí obsahovat \n\nPodpisové archy na podporu místního referenda musí být očíslované a musí obsahovat označení území, na němž se má referendum konat, znění otázky nebo otázek, jména, příjmení a adresy členů přípravného výboru a upozornění na to, že neoprávněné nebo vícenásobné podepsání je pokutovatelným přestupkem. Podporující osoba do archu uvádí své jméno, příjmení, datum narození, adresu a připojí vlastnoruční podpis.\n\nObecní úřad nebo úřad městské části nebo městského obvodu musí podaný návrh posoudit do 15 dnů. Shledá-li v návrhu nedostatky, stanoví zmocněnci písemně lhůtu k jejich odstranění, jinak sdělí zmocněnci, že je návrh bezvadný. Pokud se úřad do 30 dnů od podání návrh nevyjádří, považuje se pak návrh za bezvadný. Bezvadný návrh přípravného výboru předloží rada obce k projednání zastupitelstvu obce na jeho nejbližším zasedání. Zastupitelstvo po předložení bezvadného návrhu rozhodně na svém nejbližším zasedání usnesením o vyhlášení místního referenda a zároveň stanoví den jeho konání, popřípadě rozhodne o tom, že místní referendum nevyhlásí, jestliže o navržené otázce nelze místní referendum konat. \n\nZastupitelstvo může o otázce navržené k rozhodnutí v místním referendu rozhodnout bez vyhlášení místního referenda. Pokud zmocněnec ve lhůtě 7 dnů ode dne doručení vyrozumění prohlásí, že na konání místního referenda trvá, zastupitelstvo na svém nejbližším zasedání místní referendum vyhlásí, čímž zároveň rozhodnutí zastupitelstva pozbývá platnosti; při běhu lhůty není rozhodnutí zastupitelstva vykonatelné. Do vyhlášení výsledků referenda orgány obce nemohou rozhodovat o věci, která je předmětem otázek v referendu. \n\nPodle zákona č. 298/1992 Sb. návrh neposuzoval obecní úřad a referendum nevyhlašovalo zastupitelstvo, ale obojí činila obecní rada, přičemž zastupitelstvo mělo být radou požádáno pouze o stanovisko k návrhu referenda. \n\nMístní referendum se koná nejpozději do 90 dnů po dni jeho vyhlášení, není-li v návrhu přípravného výboru uvedena doba pozdější. Pokud se místní referendum koná z iniciativy zastupitelstva, nesmí den konání připadnout do následujícího funkčního období. \n\nSpolečně lze konat hlasování o více otázkách od téhož přípravného výboru nebo o více otázkách v referendu konaném z iniciativy zastupitelstva. Návrhy jsou posuzovány v pořadí, v jakém byly podány; je-li tedy podáno více návrhů s obsahově stejnou otázkou, může být druhý či další návrh zamítnut, a pokud se později podaný návrh obsahově vylučuje s dříve podaným návrhem od téhož přípravného výboru, může být později podaný návrh zamítnut. \n\nPodle zákona č. 298/1992 Sb. mohlo být hlasování v referendu prováděno před stejnou komisí a do stejných uren jako volby, přičemž navrhovatel referenda mohl do každé komise jmenovat svého zástupce. Zákon č. 22/2004 Sb. možnost tohoto sloučení nezmiňuje a ustanovením o odlišném způsobu jmenování celé komise prakticky vylučuje, takže v případě současného konání voleb a referenda jsou na každé úrovni vytvořeny dvě různé komise a hlasování v každém okrsku probíhá před různými okrskovými komisemi, zpravidla ve dvou různých místnostech. \n\nTisk hlasovacích lístků zajišťuje obec, lístky vydává hlasujícím komise v den hlasování. Dobu a místo konání, vymezení hlasovacích okrsků a znění otázek zveřejní starosta nejpozději 15 dnů přede dnem konání, a to způsobem v místě obvyklým. \n\nV místním referendu se hlasuje tajným hlasováním formou souhlasu či nesouhlasu o konkrétně položených otázkách, a to na základě všeobecného, rovného a přímého hlasovacího práva. Hlasování se koná v jednom dni. Koná-li se však současně s volbami, pak se koná se ve stejnou dobu, která je stanovena pro konání voleb. Hlasovací okrsky jsou shodné s okrsky vyhlášenými podle zákona o volbách do obecních zastupitelstev. \n\nPřípravu, řízení a vyhodnocování hlasování zajišťují hlasovací komise, a to okrskové komise a místní komise, ve statutárních městech též městská komise. Členy komisí mohou být jen osoby oprávněné v příslušném referendu hlasovat. Každá komise musí mít počet členů stanovený starostou, nejméně však 4. Členy komisí deleguje přípravný výbor, nejméně po jednom členu do každé komise deleguje též starosta či primátor. Jde-li o referendum z iniciativy zastupitelstva, deleguje všechny členy komisí starosta či primátor, pokud si to nevyhradí zastupitelstvo. Členům komisí přísluší neplacené volno a zvláštní odměna za výkon funkce. \n\nPodle zákona 298/1992 Sb. hlasovací komise pro referendum jmenovala obecní rada zpravidla na návrh politických stran, přičemž navrhovatel referenda mohl do každé komise jmenovat jednoho svého zástupce. \n\nOsobou oprávněnou hlasovat je každá osoba, která je oprávněna volit do příslušného zastupitelstva obce nebo městského obvodu či městské části, tedy každý občan obce, pokud je zároveň státním občanem České republiky nebo jiného státu, jehož občané jsou oprávněni volit na území České republiky. Překážkou hlasování je například výkon vazby nebo trestu odnětí svobody, zbavení způsobilosti k právním úkonům, omezení osobní svobody stanovené z hygienických důvodů nebo výkon vojenské činné služby.\n\nPodle zákona č. 298/1992 Sb. byla k platnosti referenda nutná účast alespoň 25 % a rozhodnutí bylo přijato, hlasovalo-li pro něj alespoň 50 % ze všech osob oprávněných hlasovat. Zákon č. 22/2004 Sb. zvýšil požadavek účasti v referendu na 50 %, novela č. 169/2008 Sb. ale hranici snížila na 35 %. K platnosti rozhodnutí je tedy nyní třeba účasti alespoň 35 % zapsaných osob oprávněných hlasovat. Rozhodnutí v místním referendu je závazné, hlasovala-li pro ně nadpoloviční většina oprávněných osob, které se místního referenda zúčastnily, a zároveň alespoň 25 % zapsaných osob oprávněných hlasovat. \n\nNejvětší obcí, kde se podařilo v letech 2004 až 2007 překročit 50% hranici účasti, byla Velká Bíteš s necelými 4000 voliči. Například v místním referendu o poloze hlavního nádraží v Brně, konaném v roce 2004 a iniciovaném sdružení Nádraží v centru, přišlo k urnám 25 % oprávněných voličů, takže podle tehdejší úpravy bylo neplatné, a to přestože se rozhodovalo o největším projektu v historii města (celková výše investic cca 30 miliard Kč). \n\nPo novele z roku 2008 je při dolní hranici účasti 35 % rozhodnutí závazné, pokud pro něj hlasuje 71,43 % zúčastněných. V místním referendu o oddělení části obce nebo o sloučení obcí nebo o připojení obce k jiné obci je rozhodnutí přijato, jestliže pro ně hlasovala nadpoloviční většina zapsaných osob oprávněných v příslušné obci nebo části obce hlasovat. Platné rozhodnutí v místním referendu je pro orgány obce závazné. \n\nNejvětší místní referendum dle počtu registrovaných voličů, jež bylo dosud v Česku vypsáno (proběhlo spolu s krajskými volbami 7. a 8. října 2016) je referendum o poloze hlavního nádraží v Brně. Oprávněných k hlasováním v něm bylo 306 981 osob, účast však nepřekročila zákonnou hranici 35 % a toto referendum tedy bylo neplatné. Neplatným z důvodu nízké účasti bylo např. i referendum o hernách v Ústí nad Labem (10. a 11. října 2014) nebo podobné referendum o zákazu hazardu v Olomouci (12. prosince 2014). K platným místním referendům ve větších českých městech tak zatím patří pouze plzeňské o výstavbě obchodního centra Corso a referendum o umístění radnice Prahy 7, jež obě proběhla spolu s prvním kolem prezidentských voleb 11. a 12. ledna 2013.\n\nVe Slovenské republice upravuje místní referendum § 11a zákona č. 369/1990 Zb., o obecním zřízení, v aktuálním znění. Obecní zastupitelstvo vyhlásí místní referendum, pokud jde o: \n\nMístní referendum o odvolání starosty podle § 13a zákona o obecním zřízení zastupitelstvo musí vyhlásit, pokud o to buď požádá 30 % oprávněných voličů, nebo pokud starosta hrubě nebo opakovaně zanedbává povinnosti starosty, porušuje Ústavu Slovenské republiky, ústavní zákony, zákony a ostatní všeobecně závazné právní předpisy. Dále toto referendum může vyhlásit v případě, pokud nepřítomnost nebo nezpůsobilost starosty k výkonu funkce trvá déle než 6 měsíců. \n\nMístní referendum může zastupitelstvo vyhlásit též před rozhodnutím o jiných důležitých záležitostech samosprávy obce. \n\nPetici požadující referendum ověřují nejméně tři poslanci zastupitelstva obce určení zastupitelstvem, kteří nejsou členy petičního výboru, a starosta, starosta však neověřuje petici požadující odvolání starosty. Pokud petice splňuje podmínky zákona, obec musí vyhlásit místní referendum do 90 dní po jejím doručení. Nejde-li o referendum požadované peticí, musí se referendum konat do 90 dní od schválení usnesení o jeho vyhlášení. Na tuto petici se vztahuje petiční zákon 85/1990 Zb., na hlasovací právo zákon č. 346/1990 Zb., o volbách do samosprávných orgánů obcí. \n\nPo vyhlášení místního referenda zastupitelstvo neprodleně zřídí komisi pro místní referendum a stanoví lhůtu pro její první zasedání. Podrobnosti o organizaci referenda stanoví obec nařízením. \n\nNejpozději 15 dní před konáním referenda obec zašle každému oprávněnému voliči oznámení o vyhlášení referenda, kde uvede datum schválení usnesení o konání referenda, znění otázky nebo otázek, místo, datum a čas konání referenda a způsob úpravy hlasovacího lístku. Současně má být oznámení zveřejněno na úřední desce a způsobem v místě obvyklým. \n\nVýsledky místního referenda jsou platné, pokud se zúčastní alespoň 50 % oprávněných voličů a pokud je rozhodnutí přijato alespoň 50 % účastníků referenda. Výsledky zveřejní obec na úřední desce do tří dnů po obdržení zápisu o výsledcích. \n\nNávrhy trojice poslanců na zrušení kvóra pro účast na místním a krajském referendu v letech 2013 a 2014 nebyly úspěšné. Poslanci navrhovali snížit požadavek podpisů v petici ze 30 na 20 % (v krajském referendu ze 30 na 10 %) a kvórum účasti v referendu zrušit zcela, zároveň bylo navrženo, aby se referendum konané na základě petice mohlo konat pouze v den některých voleb. Zrušení kvóra účasti se nemělo týkat referenda o odvolání starosty.\n\n\n"}
{"id": "1061549", "url": "https://cs.wikipedia.org/wiki?curid=1061549", "title": "Hartoušovské mofety", "text": "Hartoušovské mofety\n\nHartoušovské mofety jsou významným krajinným prvkem v Karlovarském kraji v okrese Cheb. Jako významný krajinný prvek je zaregistroval v roce 2010 odbor životního prostředí chebské radnice. Všude na loukách vidíme z bažin probublávat plyn. Plyn však probublává i korytem říčky Plesná.\n\nHartoušovské mofety se nacházejí u silnice z Hartoušova do Hněvína, jižně od osady Vackovec v říční nivě Plesné u Hajského mlýna. Mofety se vyskytují po obou stranách silnice, kde jsou vybudované dřevěné povalové chodníčky, které obcházejí několik vývěrů. Na dvou místech jsou umístěny informační panely „Neklidné Chebsko“ s texty geologa Petra Rojíka. Texty na informačních panelech uvádí detailní informace o mofetách, přírodních úkazech, které jsou pro Chebsko typické. Přístup k mofetám je zcela volný, doporučuje se však chodit po vybudovaných chodnících, protože terén je zde hodně podmáčený. Přibližně 1,2 km severně se nachází obdobné mofetové pole nazývané „Bublák“.\n\nPředmětem ochrany je mofetové pole v okolí říčky Plesná. V podloží holocénních náplavů údolní nivy jsou sedimenty svrchního písčito-jílovitého cyprisového souvrství Chebské pánve. Místy náplavy chybí a na povrch vystupují jílovce cyprisového souvrství. V roce 1958 zde byl realizován průzkumný vrt, který prokázal velký přítok rozpuštěného i volného oxidu uhličitého. Množství plynné fáze mnohonásobně převyšuje množství podzemní vody, kterou plyn vytlačuje z hlubších obzorů. Z důvodu vysokého množství oxidu uhličitého je jeho obsah nesnadno měřitelný. Při silně bouřlivém oddělování plynné fáze dochází k jeho intenzivnímu bouřlivému uvolňování. Z nepřesných měření byl stanoven obsah volného oxidu uhličitého na 2000 až 2500 mg/l. Analýzy prováděl Výzkumný ústav balneologický z Mariánských Lázních ve spolupráci s Výzkumným institutem pro balneologii z Bad Elsteru (Sasko).\n\nZ geologického podloží podél tzv. Hrzínského zlomu proudí do mofet z hloubek desítek kilometrů plyn, který je tvořen téměř čistým oxidem uhličitým (99,5 %). Zbytek tvoří dusík, kyslík a metan. V neobvykle vysoké koncentraci (1,8 až 4 ‰) se v plynu vyskytují izotopy helia He a He, které se jinak na zemi vyskytují velice vzácně. To svědčí o tom, že plyny vystupují z velkých hloubek.\n\nVýrony plynů v mofetách vydávají charakteristický silný zvuk, jakoby voda v mofetách vařila, ale teplota vody je nízká, nedosahuje ani 10 °C. V případě vysokého průtoku dochází k prudkému vytlačení sloupce vody k povrchu, čímž vzniká miniaturní gejzír. Při hledání vývěrů se dá spolehnout na sluch, mofety opravdu hlasitě bublají. Geologové se domnívají, že plyny unikají přímo z plastické astenosféry ve svrchním zemském plášti podél hranic geotektonických zlomů a procházejí oslabenými zónami v zemské kůře.\n\nHartoušovské mofety přitahovaly pozornost mnoha významných přírodovědců i geologů. Slavný lékař a „otec hornictví“ Georg Agricola napsal v knize \"O původu a příčinách podzemních věcí\" (1545), když popisoval Hartoušovské mofety, že kyselka zvaná \"Vztekloun\" tryská s takovým hlukem, jakoby se probudil hrom. K Hartoušovským mofetám se váže i jedna pověst. Stával zde statek a sedlák s čeledíny chodíval v neděli do kostela a pak do hospody. Selka rozdělávala oheň pod kotlem a vařila lněnou přízi. Muž jí vyčítal, že nechodí do kostela, a když jednou brblala, tak zabouchl dveře a odešel se slovy „ať do tebe bací hrom“. Sotva usedl v kostele do lavice, zahřmělo se a rozpoutala se bouře. Z mraku vyšlehl blesk a uhodil do stavení. Země se otevřela a pohltila statek i se selkou. Tam kde stál statek, teď vyvěrá pramen. Voda v něm stále vaří a kloktá, protože není nikdo, kdo by oheň pod kotlem uhasil.\n\nMofety jsou ve střední Evropě ojedinělým a pozoruhodným jevem. Společně s dalšími mofetovými poli v blízkém okolí, např. Bublákem u Vackovce nebo národní přírodní rezervací Soos, představují Hartoušovské mofety jedno z největších území s výskytem mofet, jako projev postvulkanické činnosti na Chebsku.\n\nNa základě nových poznatků o nadregionálním významu geologických jevů, které jsou v rámci střední Evropy unikátní, zveřejnilo 24. března 2014 Ministerstvo životního prostředí na portálu veřejné správy návrh na vyhlášení Hartoušovských mofet a mofet Bublák jako novou národní přírodní památku s názvem Bublák a niva Plesné. Předpokládaná celková výměra navrhované národní přírodní památky je přibližně 150,30 ha.\n\nNárodní přírodní památka o výměře 144,79 ha byla vyhlášena 15. dubna 2017.\n\n"}
{"id": "1061556", "url": "https://cs.wikipedia.org/wiki?curid=1061556", "title": "International Components for Unicode", "text": "International Components for Unicode\n\nICU poskytuje následující služby: zpracovávání textu v Unicode, úplné vlastnosti znaků a konverze znakových sad; regulární výrazy v Unicode; kompletní sady Unicode; hranice znaků, slov a řádků; jazykově specifické abecední řazení a vyhledávání; normalizace, převody mezi malými a velkými písmeny a transliterace písem; vyčerpávající locale data a architektura balíků prostředků používajících Common Locale Data Repository (CLDR); complex text layout pro arabštinu, hebrejštinu a indická a thajská písma; práce s kalendáři a časovými zónami; na pravidlech založené formátování a analýza dat, časů, čísel, peněžních údajů a zpráv.\n\nICU poskytuje širší internacionalizační prostředky než standardní knihovny pro C a C++.\n\nICU je odvozeno z frameworků pro C++ vytvořených firmou Taligent v polovině 90. let 20. století. Poté, co se na začátku roku 1996 stal Taligent součástí IBM, a Sun Microsystems „potřeboval podporu internacionalizace a lokalizace pro svůj nový jazyk Java, využily obě firmy faktu, že Taligent disponuje vynikající internacionalizační technologií a talentovanými inženýry a sídlí asi 100 metrů od oddělení JavaSoft firmy Sun v Cupertinu v Kalifornii. Skupina \"Text a internacionalizace\" z vývojářů firmy Taligent tak vytvořila internacionalizační třídy pro Java Development Kit.“ Některé kódy pro zpracování textů, formátování dat a další vlastnosti knihovny ICU byly přepsány v jazyce Java a daly základ internacionalizačnímu API pro JDK 1.1. Značná část tohoto kódu stále existuje v balíčcích java.text a java.util. Další internacionalizační vlastnosti byly přidávány v každém dalším vydání jazyka Java.\n\nProgramátoři firmy IBM přepsali internacionalizační třídy pro jazyk Java do jazyka C++ a některé třídy převedli na funkce v jazyce C. Takto vzniklá verze knihovny ICU pro C/C++ je známa jako ICU4C („ICU pro jazyk C“), původní verze pro Javu jako ICU4J („ICU pro Javu“). ICU4J doplňuje vlastnosti chybějící ve standardních knihovnách jazyka Java. Verze ICU pro jazyk C a pro Javu si jsou velmi podobné, ale ne identické; ICU4C například obsahuje API pro regulární výrazy, které v ICU4J není. Oba frameworky byly postupně vylepšovány, aby podporovaly nové prostředky a nové vlastnosti kódování Unicode a Common Locale Data Repository (CLDR).\n\nICU byl vydán jako projekt s otevřenými zdrojovými texty v roce 1999 pod jménem . Později byl přejmenován na .\n\n\n"}
{"id": "1061558", "url": "https://cs.wikipedia.org/wiki?curid=1061558", "title": "Staří Sasové", "text": "Staří Sasové\n\nStaré Sasko je označení pro původní domovinou germánského kmene Sasů a raně středověkého období země před vznikem Saského vévodství, křesťanskou konverzí Sasů a jejich začleněním do Franské říše. Původní Sasko se rozprostíralo na severozápadních území dnešního Německa v oblastech spolkových zemí Dolního Saska, Vestfálska a Saska-Anhaltska. V raném středověku byla toto území obýváno kmenem Sasů, respektive několika kmeny, volně sdružených v kmenovém svazu, ovšem s náznaky vývoje k užšímu spojení do podoby kmenového vévodství.\n\nOd konce 6. století bylo Sasko rozděleno na 3 hlavní oblasti:\n\nV následujícím století se ještě na severu v Holštýnsku vyčlenila Nordalbingie (\"Nordalbinger\", od \"Nordleute\").\n\nSasové podobně jako ostatní germánské kmeny sousedící s Franskou říší museli již od poloviny 8. století čelit její expanzi. Již za Pipina Krátkého (751–768) platili Franské říši vysoký tribut, aby si vykoupili mír. O christianizaci Sasů všemi prostředky usiloval franský panovník Karel Veliký (768–814). Šíření křesťanství na pohanská území bylo v podání Franků nerozlučně spojeno s šířením franské politické nadvlády. V období 772-799 podnikají Frankové Karla Velikého téměř každoroční válečné nájezdy do pohanského Saska, aby si Sasy politicky podrobili a aby mezi nimi vymýtili jejich pohanskou víru, která byla duchovním tmelem saského odboje - válka probíhala nelítostně, například u Verdenu nechal roku 782 Karel popravit 4,500 Sasů, kteří se bránili christianizaci. Sasko se frankům podařilo christianizovat až po té, co byla zbořena významná saská svatyně Irminsul a nastoleny tresty smrti za jakýkoliv projev pohanství (dle \"Capitulatio de partibus Saxoniae\"). Po těchto porážkách bylo území Sasů spojeno s Franskou říší a i následná povstání trestána s exemplární krutostí. Na severu a východě (na řece Labi) pak vytvořil Karel řadu obranných marek proti Dánům a Slovanům.\n\nPo smlouvě z Verdunu (843) připadlo téměř celé Sasko Východofranské říši.\n\nV polovině 9. století vzniklo v Sasku silné kmenové vévodství, jehož prvním známým vévodou byl Luidolf.\n\n"}
{"id": "1061559", "url": "https://cs.wikipedia.org/wiki?curid=1061559", "title": "Roberto Succo", "text": "Roberto Succo\n\nRoberto Succo (3. dubna 1962 Benátky – 23. května 1988 Vicenza) byl italský sériový vrah.\n\nZavraždil nejméně pět lidí (oběti bylo pravděpodobně více). Succo spáchal svou první vraždu 9. dubna roku 1981. Potom zavraždil svoje rodiče, aby si mohl půjčit auto. Poté večer Succo zabil policejního důstojníka, když se snažil Succa zatknout. Brzy byl zatčen.\n\nSucco byl uznán soudem jako duševně nemocný a odsouzen na 10 let v léčebně pro duševně nemocné v Reggio Emilia. Během času stráveného léčebně studoval a získal vzdělání v oboru politologie. Dne 15. května 1986 utekl z léčebny. Podařilo se mu uprchnout do Francie. Během příštích několika měsíců putování po zemi, spáchal mnoho zločinů - většinou vloupání a znásilnění. Je možné, že spáchal řadu vražd. Během dvou let spáchal několik útoků v mnoha evropských zemích. Ve Francii zabil dva policisty. Brzy se stal nepřítelem číslo jedna v Itálii, Francii a Švýcarsku. 28. února roku 1988 byl Succo zatčen v Benátkách. Po celou dobu vazby se opakovaně pokoušel utéct. Succo zemřel ještě před zahájením procesu. Dne 23. května roku 1988 spáchal ve své cele sebevraždu.\n"}
{"id": "1061561", "url": "https://cs.wikipedia.org/wiki?curid=1061561", "title": "Proluka", "text": "Proluka\n\nProluka nebo také stavební proluka je nezastavěný stavební pozemek mezi dvěma domy. Proluky často vznikaly vybombardováním budov například za druhé světové války, některé takové byly znovu zastavěny až na konci 20. století. \n\nV Česku je například dřívější proluka mezi pražskou ulicí Na příkopě a Ovocným trhem, která vznikla v roce 1926 a byla zastavěna v letech 1995 až 1996 palácem Myslbek, dále také vršovická proluka u ulic Krymská a Moskevská v Praze, kde dokonce v roce 2013 proběhly demonstrace proti jejímu zastavění. Dodnes nezastavěná je proluka po františkolázeňské synagoze, vypálené a zbořené nacisty v roce 1938. Podobně dlouhodobě nezastavená proluka se už od 60. let 20. století nachází v Olomouci v Denisově ulici vedle Muzea umění.\n\n"}
{"id": "1061568", "url": "https://cs.wikipedia.org/wiki?curid=1061568", "title": "Uconv", "text": "Uconv\n\nUconv je jedním z programů pro převod textu mezi různými znakovými sadami včetně Unicode. Nemá grafické rozhraní, je volán z příkazové řádky.\n\nVýchodiskový nebo cílový formát pro uconv může být normalizační forma Unicode NFC nebo NFD. V tomto ohledu se podobá programu iconv, ale je to samostatný program z jiného programového balíku.\n\nJedna z implementací uconv pochází z programátorské komunity jazyka Ruby, jiná je součástí knihovny International Components for Unicode.\n\nPodle dostupných aliasů pro znaková kódování mohou být znakové sady z operačního systému MS Windows označovány \"windows-12xx\" nebo \"cp12xx\" (kódování používané pro češtinu je \"windows-1250\" nebo \"cp1250\").\n\n\n"}
{"id": "1061570", "url": "https://cs.wikipedia.org/wiki?curid=1061570", "title": "Jan Zajíček (umělec)", "text": "Jan Zajíček (umělec)\n\nJan Zajíček (* 4. března 1977, Praha) je český režisér, animátor a výtvarník.\n\nVystudoval Výtvarnou školu Václava Hollara a je absolventem FAMU, katedry režie a animované tvorby. Byl jedním z hlavních průkopníků graffiti v Československu po sametové revoluci a patří mezi legendy české graffiti scény (je znám pod přezdívkou Skarf/Scarf, TCP crew).\n\nMezi lety 1993 a 2000 byl členem české rapové skupiny WWW (až do jejího prvního rozpadu v roce 2000), která se etablovala na pražské klubové scéně (Alterna Komotovka, RC Bunkr, ROXY, Rock café, ad.) a v roce 1996 vystoupila v pražské Sportovní hale jako předskupina Sinéad O'Connor.\n\nJe autorem hudby k několika filmům (\"Katja\", režisér Igor Hardunka, \"K moři\", režisér Šimon Koudela, \"Ostrov\", režisér Šimon Koudela). Střihal dokumentární filmy (\"Hoteliér\", \"I am fishead\", \"Anatomie gagu\") a trailery k celovečerním filmům (\"Kájínek\", \"Ve stínu\", \"Cesta do lesa\" a \"Pod sluncem tma\"). Vytvořil celou řadu animovaných i hraných TV spotů a znělek (\"Kmeny\", \"Čtyři v tom\", \"Národní muzeum\", \"Olbram Zoubek\", \"LFŠ\", \"Der Film\", \"La Película\" a \"Sperm\").\n\nSpolupracoval jako režisér, výtvarník a animátor s nejrůznějšími divadelními soubory (\"Theatre XXL\", \"VerTeDance\", činohra a balet Národního divadla, Státní opera Praha). Je spoluautorem koncepce a spolurežisérem (s Tomášem Mašínem) koncertního turné Lucie 2014. Několik let působil jako pedagog na Literární akademii Josefa Škvoreckého v Praze.\n\n\n\n\n\n\n"}
{"id": "1061575", "url": "https://cs.wikipedia.org/wiki?curid=1061575", "title": "Jan Zajíček", "text": "Jan Zajíček\n\nJan Zajíček je jméno více významných osob:\n"}
{"id": "1061581", "url": "https://cs.wikipedia.org/wiki?curid=1061581", "title": "Franziska Preussová", "text": "Franziska Preussová\n\nFranziska Preussová, také \"Preußová\", nepřechýleně Franziska Preuß (* 11. března 1994, Wasserburg am Inn) je německá biatlonistka, mistryně světa ze štafety a několikanásobná medailistka z juniorských šampionátů. Jejím dosavadním největším úspěchem je zlatá medaile z ženské štafety na Mistrovství světa v biatlonu 2015 ve finském Kontiolahti. Na stejném mistrovství pak přidala v závodu s hromadným startem stříbrnou medaili. Na šampionátu v roce 2016 v norském Oslu vybojovala se smíšenou štafetou stříbrné medaile a s ženskou štafetou skončila na bronzové pozici.\n\nVe světovém poháru dokázala opanovat sedm závodů s německou štafetou. Prvního individuálního vítězství dosáhla v závodu s hromadným startem v Ruhpoldingu v sezóně 2018/19.\n\nJe držitelkou malého glóbu za vítězství v hodnocení závodu s hromadným startem ze sezóny 2014/15.\n\nFranziska Preussová je pětinásobnou účastnicímistrovství světa v biatlonu a rovněž dvojnásobnou účastnicí zimních olympijských her v ruské Soči a v jihokorejském Pchjongčchangu. Jejím nejlepším výsledkem v závodech jednotlivců je zisk stříbrné medaile ze závodu s hromadným startem z finského Kontiolahti v roce 2015. S ženskou štafetou ve složení Franziska Hildebrandová, Vanessa Hinzová a Laura Dahlmeierová získala na tomtéž mistrovství titul mistryně světa.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\nZúčastnila se dvou juniorských šampionátů v biatlonu. Celkově na těchto šampionátech získala jednu zlatou medaili (se štafetou na MSJ 2013 v Obertilliachu) a dvě bronzové medaile ze sprintu a vytrvalostního závodu na témže šampionátu.\n\n\n"}
{"id": "1061584", "url": "https://cs.wikipedia.org/wiki?curid=1061584", "title": "Kloktat dehet", "text": "Kloktat dehet\n\nKloktat dehet je román českého spisovatele Jáchyma Topola. Knihu poprvé publikovalo v roce 2005 nakladatelství Torst a v pozdějších letech byla přeložena do různých dalších jazyků. Děj knihy je zasazen do vesnice Siřem v lounském okrese a odehrává se během šedesátých let dvacátého století. Příběh je vyprávěn prostřednictvím malého chlapce Ilji žijícího v dětském domově. V první části knihy vypráví o místě, kde žije, ve druhé pak provází tankovou kolonu, která sem dorazila v roce 1968. Autorem ilustrací knihy je Juraj Horváth. Kniha byla roku 2005 označena za Knihu roku Lidových novin. Rovněž byla nominována na cenu britského deníku \"The Independent\".\n\n\n"}
{"id": "1061585", "url": "https://cs.wikipedia.org/wiki?curid=1061585", "title": "Run time", "text": "Run time\n\nRun time, runtime nebo run-time může označovat:\n\n"}
{"id": "1061595", "url": "https://cs.wikipedia.org/wiki?curid=1061595", "title": "Milan Urban (1942)", "text": "Milan Urban (1942)\n\nMilan Urban (* 17. února 1942) je bývalý slovenský fotbalista, obránce.\n\nV československé lize hrál za Tatran Prešov a Lokomotívu Košice. Nastoupil k 254 ligovým utkáním a dal 1 gól. Dorostenecký mistr Československa 1960. Za dorosteneckou reprezentaci nastoupil ve 3 utkáních, za juniorskou reprezentaci ve 3 utkáních a za reprezentační B-tým ve 4 utkáních.\n\n\n"}
{"id": "1061601", "url": "https://cs.wikipedia.org/wiki?curid=1061601", "title": "Jan Mackal", "text": "Jan Mackal\n\nJan Mackal (* 18. září 1952) je bývalý český fotbalista, útočník.\n\nV československé lize hrál za SU Teplice. Nastoupil ve 2 ligových utkáních. Vnižších soutěžích hrál i za VTŽ Chomutov a Spolanu Neratovice.\n\n"}
{"id": "1061611", "url": "https://cs.wikipedia.org/wiki?curid=1061611", "title": "Kingsman: Tajná služba", "text": "Kingsman: Tajná služba\n\nKingsman: Tajná služba (v anglickém originále Kingsman: The Secret Service) je britsko-americký akční film ve stylu bondovek s komediálními prvky. Natočil jej režisér Matthew Vaughn podle oceňované komiksové série Marka Millara a Davea Gibbonse z roku 2012 \"The Secret Service\". Filmová adaptace se objevila na festivalech už v roce 2014, ale do běžné kinodistribuce byla celosvětově uvedena až v únoru 2015. \n\nPojednává o mezinárodní tajné výzvědné službě Kingsman, která se maskuje jako luxusní londýnský krejčovský salon. Některé z jejích zkušených agentů, kteří svá krycí jména převzali z Artušovských legend, ztvárnili Colin Firth či Michael Caine a nabírané nováčky Taron Egerton nebo Sophie Cookson. Hlavního padoucha, miliardáře Richmonda Valentina si zahrál Samuel L. Jackson a jeho vydatnou asistentku Gazelle Sofia Boutella.\n\nPři útoku na Středním východě v roce 1997 se tajný agent, Lee Unwin, obětuje tím, že zalehne granát. Tím zachrání svůj tým. Další tajný agent z mise na Středním východě, Harry Hart, s kódovým označením „Galahad,\" obviňující sám sebe ze smrti Unwina, uděluje medaili za chrabrost vdově agenta, Michelle Unwinové, a řekne jejímu malému synovi, Garymu „Eggsy\" Unwinovi, že pokud někdy bude potřebovat pomoc, měl by zavolat na tajné telefonní číslo na zadní straně medaile.\n\nO sedmnáct let později, jeden z kolegů agenta Harta s přezdívkou „Lancelot\", se neúspěšně pokusí o záchranu uneseného profesora Jamese Arnolda, specialistu na životní prostředí. Lancelot je však zabit Gazelle, asistentkou internetového miliardáře a filantropa Richmonda Valentina, který měl v prstech Arnoldův únos. Následně se Valentine tajně setkává s různými světovými boháči. On také oznamuje uvedení SIM karet, které poskytují uživatelům neomezené volání a přístup k internetu.\n\nV Londýně, Eggsy je nyní nezaměstnaný mládenec žijící se svou matkou, nevlastní kojeneckou sestrou a hrubým nevlastním otcem Deanem Bakerem. Přesto, že je Eggsy velmi inteligentní a zručný, opustil školu kvůli dobrovolné vojně a žije stereotypní bezcílný život za účelem se co možná nejvíce vyhýbat Deanovi. Nicméně poté, co byl zatčen za krádež automobilu a poničení policejního vozidla, Eggsy volá číslo na zadní straně medaile. Hart Eggsyho propouští a poví mu pravdu o jeho otci - byl agentem Kingsmanu, „nezávislé mezinárodní zpravodajské agentury\", která byla založena v roce 1919 bohatými britskými jednotlivci, kteří přišli o své dědice v první světové válce.\n\nPo Lancelotově smrti má agentura Kingsman volné místo. Jako volbu agenta Harta je Eggsy, kterému je možnost být agentem nabídnuta. Eggsy nejprve odmítá, ale po incidentu v jedné hospodě, kde Hart v sebeobraně zmlátil Deana a jeho partu, Eggsy souhlasí. Připojuje se k dalším zvoleným kandidátům, včetně kandidátce jménem Roxy, se kterou se Eggsy spřátelí. Na výcvik kandidátů dohlíží „Merlin\", zkušený agent Kingsmanu.\n\nKandidáti prochází náročnými testy. Prvním z nich je zatopení celé místnosti, při níž se jedna kandidátka utopí. Dalším testem je seskok padákem, při němž jeden z nich nemá padák. Vyjde najevo, že oním člověkem je Eggsy. Ale díky chytrému plánu přežije. Eggsy se rozčílí a Merlin mu ukáže, že padák celou dobu měl, a při zaplavování místnosti ve skutečnosti nikdo nezemřel. Ona „utopená\" kandidátka nyní pracuje pro Kingsmana nejmenovanou vedlejší prací.\n\nJako další mají za úkol únos ženy v baru. Avšak požitý alkohol je uspí a Eggsy se probere na kolejích metra naproti neznámému muži, který chce znát informace ohledně Kingsmana. Eggsy mu však nic neřekne a těsně jej přejede vlak. Avšak kolej se pod ním úmyslně propadla, díky čemuž přežil. Byl to pouze další nesmrtící test, ve kterém prospěli pouze Eggsy a Roxy. Ale při závěrečném testu Eggsy selže. Má za úkol zastřelit svého psa. Roxy to zvládne dřív, ale vyjde najevo, že v pistoli jsou slepé náboje.\n\nBěhem této doby je Hart vyslán na misi k profesoru Arnoldovi, který již není unesen, aby získal informace. Avšak implantovaný čip v profesorově hlavě způsobí barevnou explozi jeho hlavy. Ochromený Hart poté prchá pryč od neznámých útočníků. Signál, který vyvolal výbuch, byl vyslán Valentinem.\n\nTéhož večera Hart, představující se jako miliardář, v utajení večeří s Valentinem, aby se pokusil zjistit jeho plány. Během soukromé večeře, Valentine nenápadně naznačuje, že zná Hartovu identitu. Tajně mu přidává do jídla sledovací čip. Valentine umožňuje Hartovi odejít bez úhony s cílem sledovat jeho pohyb a dozvědět se více o organizaci Kingsman.\n\nHart sleduje stopy Valentinovi obskurní skupiny a cestuje do kostela v Kentucky. Je to past; Valentine používá jeho SIM karty, které vysílají zvláštní tón, způsobující nekontrolovatelné násilní v kostele. Propukne masivní rvačka a Hart opustí kostel jako jediný přeživší. Eggsy, Merlin a Arthur, nejstarší Kingsman, sledují Harta prostřednictvím video spojení. Valentine stojící před kostelem řekne Hartovi svůj plán a následně jej zastřelí. Hart je mrtev.\n\nEggsy se vrací do ústředí Kingsmanu a zjišťuje, že Valentine obrátil Arthura na svou stranu. Arthur vysvětluje Valentinův názor: lidstvo je jakýsi virus a globální oteplování je zemská horečka. Valentine má v úmyslu vysílat své neurologické signální vlny násilí po celém světě, způsobující masivní povraždení lidské rasy. To proto, že chce zachránit Zemi. Pouze ty, které považuje Valentine hodné za žití, budou ušetřeni díky svým implantovaným ochranným čipům v hlavě. Mezitím však Arthur tajně položí impulku s jedem do Eggsyho skleničky s pitím. Arthur spínačem aktivuje jed, ale zabije sám sebe. Eggsy jeho plán s jedem odhalil a nenápadně prohodil skleničky.\n\nS vědomím, že nikomu nemohou věřit, Merlin, Eggsy a Roxy, která se stala novým Lancelotem, se vydají bojovat na vlastní pěst. Roxy je vypuštěna na výškovém balóně do stratosféry s plánem narušit Valentinovo vysílání tónu násilí tím, že zničí jeden z jeho satelitů, zatímco Eggsy a Merlin se infiltrují do Valentinovo bunkru, který je vytesán uvnitř hory.\n\nRoxy sice úspěšně zničí družici, ale Valentine použije satelit běžného vysílání. Aktivuje signál a vypouští tón, kvůli čemuž svět upadá do totálního chaosu. Eggsy se pouští do boje s Valentinovými vojáky. Nakonec jsou jak Eggsy, tak i Merlin ve smrtelném obklíčení. Merlin se na palubě letadla nabourá do Valentinových systémů a spustí signál pro aktivaci čipů v hlavách. Všem Valentinovým lidem exploduje hlava v barevném ohňostroji. Jedině Valentine a Gazell zůstanou naživu, jelikož si čipy neimplantovali.\n\nEggsy dojde přímo k Valentinovi, kde čelí Gazell. Tu nakonec zabíjí jedem v bodci na své botě. Mrtvé Gazell sundává její ostrou protézu nohy a tou probodává Valentina. Ten umírá a tón násilí se vypíná. Celosvětový chaos a krveprolití přestává. Nakonec se Eggsy vrací zpět k vězení, kde potkal švédskou princeznu a dá si s ní „osobní rande\".\n\nEggsy se díky záchraně světa stává čestným Kingsmanem. Dojde do hospody, kde je jeho matka, ale i Dean a jeho parta. Nabízí matce nový, lepší domov bez Deana. Hrubému Deanovi se to samozřejmě nelíbí a proto nechce nechat odejít Eggsyho matku. Eggsy mu roztříští skleničku o hlavu přesně tak, jako to udělal dříve Hart.\n\nKrátce po premiéře měl film v recenzním agregátoru Rotten Tomatoes hodnocení 72 % (ze 155 recenzí 112 kladných, k datu 16. února 2015) a divácké hodnocení 87 %.\n\nZa první víkend na americkém trhu snímek vydělal 36,2 milionu dolarů a umístil se na druhém místě za divácky velmi očekávanými \"Padesáti odstíny šedi\". Pro režiséra Vaughna to bylo méně ve srovnání s jeho předchozím filmem \"\" (55,1 milionu dolarů za první víkend), ten však byl uveden v červnu 2011 jako letní blockbuster a navazoval na úspěšnou X-Menovskou sérii. Vaughnův komiksově nekorektní \"Kick-Ass\" oproti tomu vydělal za první víkend v dubnu 2010 jen 19,8 milionů. Pro představitele hlavní role Colina Firtha pak \"Kingsman\" svými prvovíkendovými tržbami představuje dosud komerčně nejúspěšnější film kariéry.\n\nPo značném úspěchu filmu režisér Matthew Vaughn v červnu 2015 veřejně potvrdil plány studia na produkci pokračování, v němž by se mohl k ryze britskému týmu přidat i americký agent. Druhý díl s názvem \"\" měl premiéru 18. září 2017.\n\n"}
{"id": "1061613", "url": "https://cs.wikipedia.org/wiki?curid=1061613", "title": "Etické bankovnictví", "text": "Etické bankovnictví\n\nEtické bankovnictví (nebo etické finančnictví) je soubor alternativních přístupů ve finančnictví zohledňující nejen kritéria ekonomická, ale i kritéria sociální a environmentální (týkající se životního prostředí). Do etického finančnictví lze zařadit jakoukoliv finanční instituci zabývající se finančními službami či správou peněz, která bere v potaz sociální a environmentální dopady fungování finančnictví.\nKromě přívlastku etický se často používají názvy jako environmentální, komunitní, odpovědný, trvale udržitelný, ekologický apod.\n\nVýchodisky pro vznik etického bankovnictví je především kritika současného stavu. Mainstreamové ekonomie je kritizována za to, jakým způsobem funguje systém úroků, který ze své podstaty rozevírá nůžky mezi chudými a bohatými – chudí chudnou a bohatí bohatnou. Tento systém dále působí tlak na neustálý ekonomický růst jehož důsledkem je vyčerpávání přírodních zdrojů a znečištění životního prostředí. \nZnačná kritika se soustředí na investiční politiku jednotlivých finančních institucí. Tedy to do jakých projektů jsou peníze investovány a jaké mají tyto investice sociální a environmentální důsledky.\n\n\n"}
{"id": "1061614", "url": "https://cs.wikipedia.org/wiki?curid=1061614", "title": "Kostel svaté Anny v Lateránu", "text": "Kostel svaté Anny v Lateránu\n\nŘímskokatolický kostel svaté Anny v Lateránu (italsky \"Chiesa di Sant'Anna al Laterano\") se nachází v římské čtvrti Monti na \"Via Merulana\".\n\nPatří kongregaci Dcer svaté Anny, kde se nachází také jejich generální kurie. Postaven byl v 19. století a roku 1887 vysvěcen. Roku 1927 prošel rekonstrukcí. Uchovává ostatky zakladatelky kongregace, matky Anny Rosy Gattorno, která zemřela v přilehlém klášteře 6. května 1900.\n\nFasáda se nachází v novorenesančním slohu. Interiér je jednolodní, ve stropě je velké podsvícení okno, které nahradilo fresku znázorňující \"Korunování Nejsvětější Panny Marie\".\n\nV době výstavby autor Armellini uvedl, že měl sedm oltářů: na levé straně jsou oltáře věnovány svatému Františku z Paoly, Panně Marii Lurdské a Salvátorovi; na pravé straně svatému Františku z Assisi, svaté Anně a sv. archandělovi Michaelovi + hlavní oltář.\n\n"}
{"id": "1061615", "url": "https://cs.wikipedia.org/wiki?curid=1061615", "title": "Ladnokvět", "text": "Ladnokvět\n\nLadnokvět (\"Schotia\") je rod rostlin z čeledi bobovité. Zahrnuje 4 druhy a je rozšířen v jižní části Afriky. Ladnokvěty jsou keře a stromy se zpeřenými listy a nápadnými růžovými nebo červenými květy. Druh \"Schotia brachypetala\" a řidčeji i jiné druhy se pěstují v tropech jako okrasné rostliny. V místě původu mají i další využití.\n\nLadnokvěty jsou keře a stromy dorůstající výšky až 22 metrů. Listy jsou střídavé, sudozpeřené, složené ze 3 až 7 párů poněkud kožovitých, vstřícných lístků. Palisty jsou nápadné, vytrvalé. Druh \"Schotia brachypetala\" je v chladnějších oblastech opadavý. Květy jsou růžové nebo jasně červené, řidčeji téměř bělavé, uspořádané v hroznech nebo krátkých latách. Kalich je složen ze 4 volných lístků, zelený nebo růžový až červený. Koruna je dvoustranně souměrná, složená z 5 volných lístků. Korunní lístky nejsou na bázi nehetnaté. U druhu \"Schotia brachypetala\" je koruna redukovaná na úzké nitky a její funkci přebírá červeně zbarvený kalich, tyčinky a květní stopka. Tyčinek je 10. Semeník je stopkatý a obsahuje mnoho vajíček. Plody jsou buď lusky pukající dvěma chlopněmi nebo jsou nepukavé a po nějaké době vypadávající z vytrvalého rámečku. Semena mají olejnatý míšek.\n\nRod ladnokvět zahrnuje celkem 4 druhy, rozšířené v jižní části Afriky na jih od řeky Zambezi. Areál rozšíření rodu sahá od Namibie po Mosambik a Jihoafrickou republiku. Druh \"Schotia latifolia\" je endemit Jihoafrické republiky, \"Schotia afra\" se nad to vyskytuje i v Namibii. Zbývající druhy mají rozsáhlejší areál výskytu.\n\nLadnokvěty se vyskytují na lesních okrajích, v lesích, keřové a zakrslé vegetaci. Často rostou na březích řek nebo na termitištích.\n\nKvěty ladnokvětů vytvářejí množství nektaru a jsou opylovány zejména strdimily, navštěvuje je však také různý hmyz (vosy, včely, brouci, mouchy ap.).\nZpůsoby šíření semen jsou u různých druhů různé. Semena mají olejnatý míšek, který láká zejména ptáky. Semeny se živí také opice. Zralá semena \"Schotia afra\" jsou z pukajících lusků vystřelována do okolí do značné vzdálenosti. Lusky \"Schotia brachypetala\" zůstávají viset na stromě a po puknutí vystavují semena se žlutým míškem. Plody \"Schotia latifolia\" se rozpadají a na stromě zůstává pouze vytrvalý rámeček s visícími semeny.\n\nDruh \"Schotia brachypetala\" je pěstován jako okrasná dřevina i v jiných částech tropů a v některých oblastech subtropů, např. v Kalifornii. Vyznačuje se nápadnými červenými květy v bohatých květenstvích. V menší míře se jako okrasná dřevina pěstuje i \"Schotia afra\". Semena ladnokvětů jsou po uvaření jedlá. Různé druhy jsou těženy pro dřevo, využívány v místní medicíně nebo jsou z nich získávána barviva či třísloviny.\n\n"}
{"id": "1061625", "url": "https://cs.wikipedia.org/wiki?curid=1061625", "title": "Apoštolská nunciatura v Alžírsku", "text": "Apoštolská nunciatura v Alžírsku\n\nApoštolská nunciatura v Alžírsku je současná papežská reprezentace v Alžírsku.\n\nZaložena byla dne 13. dubna 1972 brevem \"Cum sit\" papeže Pavla VI.\n\nSoučasným nunciem je arcibiskup Thomas Yeh Sheng-nan.\n\n\n\n"}
{"id": "1061632", "url": "https://cs.wikipedia.org/wiki?curid=1061632", "title": "Mouscron", "text": "Mouscron\n\nMouscron je město v Belgii, asi 18 km severovýchodně od francouzského Lille. Nachází se na severozápadě země, ve valonské části, v provincii Henegavsko (francouzsky \"Hainaut\"). Původně patřilo k provincii Západní Flandry, ale roku 1963 bylo připojeno k Hainaut kvůli převažujícímu frankofonnímu obyvatelstvu. Vlámský název města zní Moeskroen. Během sčítání lidu roku 2013 mělo 56 011 obyvatel.\n\nPrvní zmínky o nejstarší části Mouscronu (vsi \"Dottignies\") pocházejí z 9. století. Od počátku průmyslové revoluce se ve městě rozvíjel především textilní průmysl. K pamětihodnostem patří středověký hrad \"Château des Comtes\" z 15. století.\n\nVe městě sídlil fotbalový klub Royal Excelsior Mouscron, který však roku 2009 zanikl a nahradil ho klub Royal Mouscron-Péruwelz.\n\n\n\n"}
{"id": "1061634", "url": "https://cs.wikipedia.org/wiki?curid=1061634", "title": "Jaderný pohon", "text": "Jaderný pohon\n\nJaderné pohony zahrnují široký výběr typů pohonů využívajících jako primární zdroj jadernou energii. Myšlenka využít jaderné materiály pro pohony se datuje k počátku 20. století. Již v roce 1903 vznikla hypotéza, že radioaktivní materiál, radium, může být vhodným palivem pro motory pohánějící auta, lodě či letadla. Proměna hypotézy ve skutečnost se realizovala o půlstoletí později, kdy byla v roce 1954 spuštěna na moře první jaderná ponorka s nápadným názvem Nautilus.\n\nJaderné pohony vděčí za své využití a vývoj studené válce z padesátých let 20. století, kdy probíhaly závody ve zbrojení mezi největšími mocnostmi světa. Již po druhé světové válce bylo jasné, že ten, kdo bude schopný využít energii z jádra, bude mít obrovskou převahu. Vojenský vývoj jaderných pohonů pro lodě, ponorky, letadla, tanky a kosmické sondy byly předmětem vývoje zejména v SSSR a USA. Reaktory pro pohon ponorek se staly základem vývoje reaktorů pro jaderné elektrárny v USA i v Sovětském svazu. V současnosti (2015) vlastní jaderné pohony i další státy, jako např. Francie, Velká Británie, Čína nebo Indie.\n\nJaderný pohon se prosadil zejména v jaderných ponorkách. Hojně se využívá jaderného pohonu také na letadlových lodích (USA) a raketových křižnících (RUS). Jako jediné jaderné pohony pro mírové účely se prosadily jaderné ledoborce. V minulosti byly postaveny také tři nákladní lodě na jaderný pohon, ty jsou však dnes odstaveny, nebo přestavěny na konvenční spalovací pohon. Jaderná letadla ani tanky se neprosadily zejména z důvodu problému odstínění posádky od jaderného reaktoru. Jaderná letadla vznikla dvě, jedno v USA a druhé v SSSR. Projekt jaderného tanku skočil pouze u makety. Jaderný pohon se využívá i pro lety do kosmu, do roku 2014 se ho využilo v necelých 30 kosmických sondách. Tento zdroj vždy pracoval naprosto spolehlivě. Do budoucna lze předpokládat, že se bude radioizotopového pohonu hojně využívat k cestám do meziplanetárního prostoru, kde tyto sondy, na rozdíl od pohonů využívajících sluneční záření, pracují spolehlivě.\n\nJako pohonu lze teoreticky využít všech tří zdrojů jaderné energie. V současnosti výrazně převládá využití tepelné energie ze štěpné reakce probíhající v jaderném reaktoru, nebo tepelné energie z radioaktivní přeměny a následné přeměně na elektrickou energii pomocí radioizotopový termoelektrický generátor (RTG).\n\n1) Jaderný pohon využívající štěpnou reakci z jaderného reaktoru je velice efektivní pohon, dovolující plavidlům plout téměř kamkoliv bez nutnosti doplňování paliva, a rychlostí, která je v případě potřeby vyšší než rychlost většiny konvenčních pohonů. Jaderné pohony využívají od začátku svého vývoje díky limitovanému prostoru v drtivé většině tlakovodní reaktory (PWR/VVER) s vysokou hustotou výkonu, později se přidaly také reaktory chlazené tekutým kovem Pb-Bi. Uvolněná energie ze štěpení ve formě tepla pak předává energii do chladiva - vodě. V parogenerátoru je teplo dále předáváno do sekundárního okruhu, kde vzniká pára. A ta pohání turbíny zajišťující pohon plavidel a také vyrábí elektrickou energii. Jako palivo pro reaktory plavidel s jaderným pohonem se používá izotop uranu U235, stejně tak jako u komerčních reaktorů vyrábějících elektrickou energii, s tím rozdílem, že v jaderných plavidlech má uran vyšší obohacení U235. \n\n2) Jaderný pohon využívající radioaktivní přeměnu je využit zejména v kosmu v podmínkách, kde nelze využít energie ze Slunce (sondy velmi vzdálené od Slunce, práce na odstíněné straně planety atp.). Využívá se radioizotopový zdroj energie hlavně jako zdroj elektrické energie získaný pomocí termočlánku (využitím Seebeckova jevu) pro pilotované i bezpilotní vesmírné sondy. Radioizotopový zdroj využívá\nrozpadu radioaktivních látek. Existuje však pouze několik radioizotopů, které mají vhodný poločas rozpadu a je tak možné je využít a dosáhnout požadovaného\nvýkonu. Nejčastěji se pro kosmický průmysl využívá izotop Pu238 díky svému výhodnému poločasu přeměny 87,7 roku.\n\nJiž ve 30. letech 20. století se objevila myšlenka vybavit plavidla jaderným pohonem, avšak její praktická realizace byla možná až o dvě desetiletí později. Jaderné reaktory pro pohon vojenských ponorek a hladinových lodí byly jedinečným technickým úspěchem 20. století. Jako první dostaly jaderný pohon ponorky, pro tuto kategorii plavidel obrovská síla získávaná štěpením atomů znamená zcela zásadní zvrat v konstrukci, výkonech, vojenské taktice i strategii. Do všech plavidel byly instalovány v drtivé většině malé tlakovodní reaktory, v několika případech byly použity reaktory chlazené tekutými kovy Pb-Bi.\n\nJaderné ponorky získaly díky obrovské energii z jádra možnost vydržet pod hladinou velmi dlouhou dobu (běžně až 6 měsíců), neboť se nemusí vynořovat kvůli dobití baterií, a současně dodává energii pro generování kyslíku. Klasické diesel-elektrické ponorky musí na své palubě nést těžké akumulátory, mají menší výkon a akční rádius (zhruba „jen“ desítky tisíc km). Další výhodou vysoké energie z jádra se stalo umožnění velmi rychlé plavby pod vodu (více než 45 uzlů, cca 85 km/h).\n\nJaderné ponorky hrály největší prim v druhé polovině 20. století během studené války, kdy USA a Sovětskému svazu sloužily k odstrašení nepřítele, hlavně díky svému jadernému arsenálu na palubě. Jako první začali realizovat projekt jaderné ponorky Američané. Od roku 1951 stál v čele projektu admirál Hyman G. Rickover (1900-1986). Již v roce 1955 se začala plavit první ponorka USS Nautilus pouze na jaderný pohon, tato ponorka byla vzor pro všechny pozdější jaderné ponorky. Bylo to první plavidlo, které dosáhlo geografického severního pólu pod ledem. V SSSR zkonstruovali první jadernou ponorku s názvem K-3 v roce 1958. Jaderné ponorky jsou však velmi drahé, proto si je mohou dovolit jen největší mocnosti světa. Koncem 80. let bylo v SSSR ve službě na 450 jaderných ponorek, což bylo téměř dvakrát tolik jako ve všech ostatních zemích. \n\nHladinová plavidla se rozdělují do dalších skupin - letadlové lodě (USA), jaderné ledoborce (Rusko/bývalé SSSR), raketové křižníky (Rusko/bývalé SSSR) a nákladní lodě. \nPoužívané jaderné reaktory jsou konstrukčně takřka shodné s reaktory na jaderných ponorkách. Z důvodu vyšších výkonů jsou ale reaktory mnohem větší, což znamená oproti ponorkám větší hmotnost a s tím zhoršená manévrovatelnost. Roku 1961 vyplula na moře první letadlová loď s názvem USS Enterprise. Její pohon zajišťovalo osm reaktorů o celkovém tepelném výkonu cca 210 MW. \n\nJedná se o velké válečné lodě, které jsou určeny jednak pro monitorování, tak i pro účely útoků na více různých cílů. Byly vyráběny jak v bývalém SSSR, tak v USA. Jejich úkoly jsou velmi rozmanité, mohou sloužit jako ochrana námořních konvojů, dále pro útočné operace a ostřelování nepřátelského pobřeží (díky raketovému arsenálu na palubě) nebo jen jako průzkumná plavidla. První válečné hladinové palvidlo na jaderný pohon byl právě raketový křižník USS Long Beach vyrobený v roce 1961. V loděnici v sovětském Leningradu byly v rámci projektu 1144.2 od roku 1980 postaveny celkem 4 křižníky s jaderným pohonem, dnes (2015) je aktivní už jen křížník \"Pjotr Velikij\".\n\nJaderné ledoborce jsou jedinou komerčně úspěšnou aplikací, která slouží výhradně pro mírové účely. Využívají se pro plavbu po zamrzlých vodních plochách. Jsou to v podstatě velké nákladní lodě určené k prorážení cest pro ostatní lodě nebo k vyprošťování lodí uvízlých v ledu. Tato jaderná plavidla jsou schopna, díky obrovské síle získané z jádra, prorazit led až o tloušťce 3 metry. Největší výhodou oproti konvenčním (dieselovým) ledoborcům opět zůstává dlouhá doba, po kterou se mohou plavit bez doplňování paliva a také nevznikají v arktických podmínkách problémy se zamrzáním paliva. Všechny dosud existující ledoborce byly vyrobeny v Rusku, resp. bývalém SSSR. Zcela prvním ledoborcem a současně i první hladinovou lodí na jaderný pohon se stal ledoborec Lenin. \n\nJaderné nákladní lodě měly sloužit jako demonstrace mírového užití jádra. V USA v rámci programu \"Atoms for Peace\" vznikla v roce 1959 obchodní loď NS Savannah. Loď poháněl tlakovodní reaktor a mohla pojmout 8500 t nákladu nebo 60 pasažérů. Loď byla koncipována ve velmi luxusním stylu, představovala spíše luxusní jachtu než nákladní loď. Během svého provozu urazila 450 tisíc mil, v roce 1972 skončil její provoz, neboť její roční provozní náklady vycházely přibližně o dva miliony dolarů více, než v případě srovnatelné lodi s klasickým pohonem. \nV době, kdy se chýlil konec provozu NS Savannah, vznikla v Německu civilní loď na jaderný pohon s názvem NS Otto Hahn a uvezla až 14 000 tun nákladu. Tato loď sloužila zejména k výzkumu plavidel právě s tímto pohonem. Po devíti letech provozu, kdy urazila 650 tisíc mil, byla taktéž z ekonomických důvodů odstavena, avšak její osud byl odlišný než u americké lodi. NS Otto Hahn byla přestavěna na konvenční spalovací pohon, tak jak bylo v projektu lodi původně počítáno.\n\nPoslední civilní jadernou lodí je nákladní loď vyrobená v Japonsku NS Mutsu, která však nikdy komerční náklad nevezla a byla pouze experimentální. Fungovala mezi lety 1972 a 1992. Její provoz komplikovaly zpočátku obavy rybářů v domovském přístavu Ohminato, proto ho musela opustit a najít si přístav nový. I u této lodi byl nakonec jaderný pohon nahrazen konvenčním spalovacím motorem.\n\nTak jako byly vyvíjeny během studené války jaderné lodě, ruští a američtí inženýři dostali za úkol vyprojektovat letadlo na jaderný pohon s takřka neomezeným doletem, a tedy operovat ve vzduchu celé týdny bez doplňování paliva.\n\nAmerický projekt. V letech 1955-1957 byl v Americe testován přestavěný bombardér Convair B-36 Peacekeeper bomber (v projektu Pluto) využívající jaderný pohon. Jaderný reaktor byl chlazen tekutým sodíkem a disponoval tepelným výkonem 1 MW. Pro start a přistání používal letoun klasické motory na chemické palivo tak, aby při případné kolizi nedošlo k úniku\nradioaktivních látek. Pětičlenná posádka byla od reaktoru odstíněna dvanáctitunovým olovo-pryžovým štítem. Tento letoun provedl 47 zkušebních letů, avšak ani jednou nebyl k pohonu letadla využit pouze přímý zdroj tepla z reaktoru. Lety, kdy byl spuštěn reaktor, sloužily pouze k měření a sběru dat pro další vývoj.\n\nV roce 1960 bylo rozhodnuto o zastavení tohoto projektu, ač se do tohoto vývoje investovalo více než půl miliardy dolarů. Nevýhody, jako problém s odstíněním posádky od reaktoru nebo strach z pádu letadla na obydlené území, převážily nad výhodou neomezené délky pobytu ve vzduchu.\n\nSovětský projekt. I na druhé straně světa vznikly pokusy postavit letadlo na jaderný pohon. V SSSR se týmy jaderných inženýrů od\nroku 1955 snažily přestavět letoun Tu-95M. Nový letoun pak nesl název Tu-119, byl charakteristický svým malým hrbem na trupu, kde vyčníval reaktor, který se nevešel celý do trupu letadla. Bylo provedeno přibližně 40 zkušebních letů na samotný jaderný pohon. Dle zápisů zkušebního pilota tohoto letadla však nebylo dbáno na dostatečné odstínění posádky a navíc byl vypouštěn do ovzduší kontaminovaný vzduch. Ze dvou zkušebních posádek přežili jen 3 muži. Neřešitelným problémem inženýrů se tedy stal, tak jako v Americe, problém s odstíněním posádky před radiací a přetížený letoun. Proto i v SSSR byl vývoj jaderného letadla v roce 1969 zastaven.\nZkonstruovat tank na jaderný pohon se stal cílem projektů opět pro obě největší mocnosti studené války. USA a SSSR tak logicky navazovaly na vojenský vývoj jaderného pohonu v ponorkách, lodích a letadlech. Tank chtěly sestrojit hlavně proto, aby i v něm dosáhly díky jadernému pohonu takřka neomezeného akčního rádiusu, vysokého výkonu a nepřetržité provozní pohotovosti.\n\nBěhem vývoje armáda navrhovala reaktory, které bude možné přesouvat a získat tak mobilní zdroje energie, které by například mohly dodávat energii pro vojenské základny. Američané vyvinuli pohyblivý reaktor APPR (Army Package Power Reactor), který dodával elektrický výkon 2 MW a bylo možné ho přemisťovat letadlem. Stejně tak vzniklo v SSSR několik pojízdných vojenských elektráren s označením TES-3, které byly přemisťovány na prodloužených podvozcích tanků. Ty byly schopny vyrábět elektrickou energii o výkonu přibližně 1,5 MW.\n\nDalším krokem byl přímo tank na jaderný pohon. Američané postupně vytvořili konstrukční návrhy tanků poháněných přímo malým reaktorem. Jednalo se o studie s označením TV-1, Rex R-32, TV-8. Nejdále, až k maketě ve skutečné velikosti, byl vyvinut model TV-8, avšak stejně jako u jaderného letadla se zjistilo, že je takřka nemožné dostatečně odstínit posádku vozidla od jaderného reaktoru. Zejména z tohoto důvodu bylo nakonec od dalšího vývoje jaderného tanku upuštěno. Tank na jaderný pohon tak nebyl nikdy vyroben. \n\nPoprvé bylo využito jaderné přeměny v USA na vojenských komunikačních sondách v roce 1961 (sondy Transit 4a a 4b). V SSSR to byly roku 1965 sondy Kosmos 84 a 90. Ruské sondy využívaly izotop Po210, který má poločas přeměny pouze 138 dní. Využití radioizotopů je v kosmickém programu velmi výhodné. Mezi největší výhody pak patří dlouhá životnost, jednoduchost a funkční nezávislost na okolí (odolnost proti magnetickému poli, radiaci, okolní teplotě). Celkově bylo dosud využito radioizotopového termoelektrického generátoru v necelých 30 kosmických sondách. Zdroj energie z radioizotopu bychom našli i na vědeckých přístrojích, zanechaných programem Apollo na Měsíci nebo i na sondách pohybujících se na únikové dráze ze Sluneční soustavy - Cassini, Voyager 1, Voyager 2 a další.\n\nDo budoucna lze předpokládat, že se bude radioizotopového pohonu hojně využívat k cestám do meziplanetárního prostoru, kde tyto sondy spolehlivě pracují na rozdíl od pohonů využívající sluneční záření. V USA se již projektuje nový radioizotopový termoelektrický generátor s vyšší účinností konverze tepla. Nové materiály by mohly zvýšit účinnost konverze až na několik desítek procent.\nPo druhé světové válce byly spuštěny programy využívající jadernou energii jako impulsní pohon pro zkoumání sluneční soustavy. Jde o reaktory, které by za pomoci paliva ohřívaly plyn na velmi vysokou teplotu, a poté by plyn expandoval v raketových tryskách a umožňoval tak pohyb kosmického plavidla. Projekty na tento pohon Rover/NERVA měly dva hlavní cíle: vytvořit impuls a vytvořit tah, který by kosmickou loď rozpohyboval. Jako palivo pro tyto pohony byl použit vodík. Programy NERVA/Rover byly ukončeny v roce 1973, neboť mise na Mars a Lunární mise byly odloženy na neurčito.\n\nDalším podobným projektem je např. projekt VASIMR. Energie pro tento pohon vychází z jaderné fúze. Jako palivo se u tohoto druhu pohonu využívá neutrálního plynu jako je helium, argon nebo xenon. Tento pohon může být spuštěn na nízký tah (systém je poháněn malým proudem plazmatu), nebo na vysoký tah. Projekt je v dohledné době nerealizovatelný, protože ani na Zemi zatím nebyl zkonstruován fúzní reaktor, který by dodával více energie, než spotřebuje. \n"}
{"id": "1061635", "url": "https://cs.wikipedia.org/wiki?curid=1061635", "title": "John McDouall Stuart", "text": "John McDouall Stuart\n\nJohn McDouall Stuart (7. září 1815 – 5. června 1866) byl skotský objevitel a jeden z nejvýznamnějších průzkumníků australského vnitrozemí.\n\nStuart vedl první úspěšnou expedici napříč australským vnitrozemím od jihu na sever a zpět. Byl první, kdo vyšel z výchozího bodu v Jižní Austrálii a dosáhl toho přes mizivou podporu jihoaustralské vlády. Jeho zkušenosti a péče, kterou věnoval svému týmu, měla za výsledek, že nikdy nepřišel o jediného muže navzdory tvrdým podmínkám, kterým musel čelit.\n\nVýsledkem Stuartových výzkumů bylo zřízení pozemní telegrafní trasy napříč Austrálií z Port Augusty do Darwinu, která byla nazvána na jeho počest Stuart Highway.\n\nNarodil se ve Skotsku v Dysartu v hrabství Fife jako nejmladší z devíti dětí. Jeho otec byl penzionovaný armádní kapitán, který v té době sloužil jako celní úředník. Stuartovi rodiče zemřeli ještě v průběhu jeho mládí a tak se dostal do péče příbuzných. Absolvoval Skotskou námořní a vojenskou akademii jako stavební inženýr těsně před tím, než ve věku 23 let emigroval do Austrálie. John byl štíhlý mladík křehké konzistence vysoký jen 168 cm a nevážící víc než 54 kg.\n\nV lednu 1839 přijel do teprve tři roky staré hraničářské kolonie v Jižní Austrálii, která byla v té době jen něco víc, než osamělá základna přeplněná stany a dřevěnými chýšemi s hliněnou podlahou. Brzy našel místo u zeměměřičské služby nové kolonie a vyměřoval v polopouštním kraji pozemky pro nové usedlíky a horníky. Později se stal členem lóže Svobodných zednářů.\n\nStuartův nadřízený byl proslulý výzkumník kapitán Charles Sturt, v té době šéf zeměměřičské služby Jižní Austrálie, který se proslavil vyřešením tajemství řek tekoucích do vnitrozemí Nového Jižního Walesu tím, že postupoval podél řeky Darling, kterou prozkoumal v celé délce od Murrumbidgee až k moři. Stuart vydržel u zeměměřičské služby do roku 1842 a pak začal pracovat v pohoří Mount Lofty Ranges jako soukromý zeměměřič a chovatel.\n\nV roce 1844 se kapitán Sturt vydal na expedici do pouštního vnitrozemí a angažoval Stuarta jako kresliče. Sturtova expedice se přes obrovské těžkosti dostala dál na sever, než všechny předchozí. Ovšem místo vytouženého vnitrozemského moře objevila dvě nejobávanější pouštní oblasti Austrálie – Sturtovu kamenitou poušť a Simpsonovu poušť. Poté co druhý velitel expedice James Poole zemřel na kurděje, Sturt jmenoval Stuarta na jeho místo. Oba muži silně trpící kurdějemi sice přežili a vrátili se do Adelaide, ale Sturt se už nikdy pořádně neuzdravil a brzy se vrátil do Anglie. I mladší Stuart nebyl celý rok schopen pracovat ani cestovat.\n\nStuart se vrátil ke svému povolání soukromého zeměměřiče a trávil stále více času v odlehlých oblastech. Na několik let se přestěhoval do Port Lincolnu a potom se vrátil do severní části Flindersova pohoří, kde pracoval pro bohaté chovatele dobytka William Finkeho, Jamese Chamberse a Johna Chamberse. Při tom také hledal nerosty a zkoumal možnosti nové pastvy.\n\nÚdajně byl také v květnu a červnu 1857 členem expedice Stephena Hacka hledající pastviny na sever a západ od zálivu Streaky a také soukromé expedice k jezeru Gairdner s Anthony Forsterem ( pozdějším vydavatelem časopisu \"The Register\") v roce 1858.\n\nS finančním zabezpečením Williama Finkeho se 14. května 1858 Stuart vydal na první ze svých šesti hlavních výprav. Jeho cílem bylo hledat nerosty v kraji, kterému Aboroginci říkají Wingillpinin a nové pastviny v severozápadní části Jižní Austrálie. Stuart vyšel z farmy Johna Chamberse Oratunga a jako společníky s sebou vzal dva Chambersovy zaměstnance (bělocha jménem Forster a jednoho mladého Aborigince), půl tuctu koní, zásoby na šest týdnů, kapesní kompas a hodinky. Tím vším ho vybavil Chambers. Od Flindersova pohoří se Stuart vydal na západ, z jihu obešel jezero Torrens a pokračoval dále podél severního břehu jezera. Našel izolovaný řetězec polovyschlých tůněk, které nazval Chambers Creek a\" \"které se dnes jmenují Stuart Creek. Později nabyly až životní důležitosti jako pravidelná zastávka výprav do vyschlého středu světadílu.\n\nPři pokračování na severozápad se dostal do blízkosti pozdějšího Coober Pedy (aniž se kdy dozvěděl, že pod jeho nohama byla fantastická naleziště opálů). Ale docházející zásoba potravin a chybějící pastva pro koně ho donutily vrátit se zpět a zamířit k 500 kilometrů vzdálenému moři. Obtížná cesta podél okraje Velké Viktoriiny pouště dovedla Stuarta k pobřeží do Miller's Water (v blízkosti nynější Ceduny) a odtud se po čtyřech měsících a 2400 kilometrech vrátil zpátky do civilizace . Díky této výpravě se Stuart stal známý a byl za ni oceněn zlatými hodinkami od Royal Geographical Society.\n\nBrzy po návratu z první výpravy požádal o nájem pastvin u Chambers Creek. Jako objevitel měl sice určité právo na pronájem, ale dělal si nároky na větší plochu, než měl. Jako ústupek při vyjednávání se Stuart nabídl, že oblast sám prozkoumá. V dubnu 1859 vyrazil se skupinou tří mužů a 15 koní, které získal díky podpoře a důvěře Richarda Gravese MacDonnella, guvernéra Jižní Austrálie, který sám byl vášnivý výzkumník a objevitel. Když dokončil průzkum Chambers Creek, vydal se Stuart znovu na sever s cílem dosáhnout hranice mezi Jižní Austrálií a nynějším Severním teritoriem (které v té době bylo ještě součástí Nového Jižního Walesu). Přestože byli dobře zásobeni a měli dostatek vody, obrátila se výprava zpět asi 100 km od hranice, protože jim došly koňské podkovy (které byly v této pouštní kamenité oblasti životně důležité). Nicméně Stuart našel další spolehlivý vodní zdroj pro budoucí výpravy: \"krásný pramen\" napájený z tehdy neznámé Velké artéské pánve (angl. Great Artesian Basin). Napsal o něm: \"Pojmenoval jsem ji\" \"\"Pramen naděje\". Je sice trochu brakický, ale nikoliv slaný, spíše zásaditý s chutí po zažívací sodě a vytéká z něj pořádný proud vody. Už jsem přežil na mnohem horší vodě: pro mne má ten nejvyšší význam a pojišťuje mi cestu zpět. Mohu odtud dojít do Adelaide v kterékoli roční době i období.\" Vrátil se v červenci a vyprávěl o \"překrásné zemi\" a mimořádně nadšeně popisoval krajinu, která je teď sotva schopna uživit trochu dobytka.\n\nV té době v Austrálii vrcholila objevitelská horečka, k čemuž přispělo několik okolností. \"Doma\" (jak Australané stále nazývali Británii) byla pozornost veřejnosti soustředěna na hledání pramenů Nilu, v kterém soutěžily výpravy Spekeho, Burtona a Bakera a všechny si nárokovaly pocty za jeho objevení. Stejně jako vnitrozemská Afrika tvořilo vnitrozemí Austrálie nepříjemnou bílou skvrnu na mapě a přestože dlouhodobé sny o úrodném vnitrozemí už vyprchaly, existovala stále intenzivní poptávka přejít celý kontinent. Bylo by to jakési vyvrcholení doby hrdinských objevů.\n\nKromě toho se objevil ještě jeden aspekt – telegraf. Byl sice vynalezen jen o několik desetiletí dříve, ale technika se rychle vyvíjela a globální síť podmořských kabelů a pozemních sítí začínala dostávat tvar. Trasa z Anglie dospěla až do Indie a plánovalo se rozšířit ji až k hlavním populačním centrům Austrálie ve Victorii a Novém Jižním Walesu. Některé z kolonií soutěžily o to stát se konečnou stanicí telegrafu: Západní Austrálie a Nový Jižní Wales navrhovaly dlouhé vedení podmořskými kabely, ale Jižní Austrálie navrhovala použít nejkratší možnou podmořskou trasou přivést telegraf na pobřeží Horního Konce Austrálie. Odtud měla vést přes celý kontinent 3000 kilometrů na jih do Adelaide. Problém byl zřejmý: navržená trasa byla nejen daleko, ale i naprosto neobydlená evropskými osadníky.\n\nA ke všemu ve stejné době připravovala bohatá konkurenční kolonie Victoria největší a nejštědřeji vybavenou výpravu v Australské historii – Výzkumná expedice státu Victoria vedená Robertem O'Hara Burkem. Vláda Jižní Austrálie nabídla odměnu 2000 liber kterékoliv osobě schopné přejít přes střed kontinentu a objevit vhodnou trasu pro telegrafní vedení z Adelaide na severní pobřeží. Stuartovi přátelé a sponzoři James a John Chambersovi a Finke požádali vládu o 1000 liber na vybavení výpravy vedené Stuartem. Vláda Jižní Austrálie to ovšem ignorovala a místo toho sponzorovala výpravu vedenou Alexanderem Tolmerem, která dopadla poměrně bídně a nedostala se ani za již obydlené oblasti.\n\nMezitím se Stuart zapletl do dalšího problému. Na část pozemků, které objevil při své druhé cestě a na které si činil nárok v oblasti Chambers Creek, si činili nároky i lidé, kteří byli nalákáni do oblasti zprávami z jeho první cesty. Stuart se proto sem potřeboval vrátit a znovu si přeměřit své pozemky. V srpnu 1859 odjel s malou skupinou z Adelaide a vyměřil si svoje pozemky a několik dalších jménem svých sponzorů. Jaro a léto strávil průzkumem oblasti západně od Eyreova jezera, kde našel nějaké další artézské prameny. Protože pracoval během největších letních veder, začal mít kvůli ostrému slunečnímu světlu problémy se zrakem. Nějakou dobu museli dokonce vydržet na polovičních dávkách potravy a v důsledku toho všichni muži až na jednoho odmítli opustit tábořiště a pokračovat. Stuart je proto raději poslal zpátky domů.\n\nZůstal s ním jediný druh, William Kekwick, kterého si vážil pro jeho nezdolnost. Obvykle organizoval zásobovací tábory, zatímco Stuart pátral vpředu. Kekwick se vrátil na jih pro zásoby a více mužů. Vrátil se s 13 koňmi, zásobami na tři měsíce ale jen s jediným mužem, Benjaminem Headem. Kekwick působil se Stuartem až do konce jeho výzkumů.\n\n2. března 1860 vyrazili tři muži z Chambers Creek směrem do středu Austrálie. Stuart cestoval jako obyčejně na lehko, bral si s sebou pouze tolik, co mohl uvézt na několika nákladních koních. Podle Stuarta bylo tajemstvím úspěchu cestovat rychle a vyhnout se zpožděním a komplikacím, které s sebou nese rozsáhlý zásobovací doprovod.\n\nKdyž se dostali do Neals Creeku (nynější Oodnadatta), poničil neočekávaný déšť většinu jejich zásob a tak pokračovali na polovičních dávkách, což bylo něco, s čím se Head, který začal výpravu jako tlouštík vážící dvakrát tolik než Stuart, jen těžko srovnával. Bylo stále těžší najít vodu, mezi cestovateli propukly kurděje a Stuarta začalo zlobit pravé oko. Nicméně začátkem dubna objevili řečiště, které Stuart nazval Finkeho řeka, podél které pokračovali na severozápad přes hranice Jižní Austrálie k MacDonnellovu pohoří, které 12. dubna 1860 pojmenovali po guvernérovi Jižní Austrálie siru Richardu Gravesi MacDonnellovi.\n\nPodle Stuartových výpočtů se dostali 22. dubna 1860 do středu světadílu. Stuart tehdy napsal: \"Asi dvě míle na severoseverovýchod je vysoká hora, která je doufám střed kontinentu. Zítra tam postavím kamennou mohylu a vztyčím vlajku. Nazvu ji Mount Sturt podle skvělého a váženého velitele výpravy z let 1844–45 kapitána Sturta jako výraz vděku za laskavost, kterou mi poskytoval během této cesty.\" (Ve skutečnosti se hora stala známou jako Central Mount Stuart přímo po samém Stuartovi a ne po jeho starším rádci Sturtovi a také geografové ji již nepovažují za střed Austrálie. Nicméně její symbolická hodnota zůstala nadále živá.)\n\nVýzkumníci nebyli schopni pokračovat dál na sever. Znovu je trápil nedostatek vody, Stuartovy kurděje se zhoršovaly, Head byl na své poloviční váze a pouze Kekwick byl schopen nějaké těžší práce. 22. května konečně zapršelo. Když teď měli k dispozici každý den vodu, začaly kilometry přibývat a v půli června se dostali k říčnímu korytu, které nazval Stuart Tennantův potok (nynější město Tennant Creek). Nejhorší část cesty byla za nimi a byli už pouhých 800 kilometrů od pobřeží.\n\nDalší postup z pobřeží dále se stal nemožný. Při čtyřdenním výletu na severozápad nenašli vůbec vodu a museli se stáhnout zpět. Dali koňům týden na rehabilitaci a pokusili se vydat přímo na sever. Našli další potok, který nazvali potok Útoku (Attack Creek), ale zastavily je husté křoviny. Na rozdíl od Aboriginců na jihu byl kmen Warramungů vyloženě nepřátelský a 26. června napadli tábor badatelů. Jeden ukradl podkovářskou rašpli (kterou ale Stuart získal zpět), další házeli bumerangy na koně a zapálili trávu kolem tábořiště. Stejně jako Sturt (a na rozdíl od jiných australských výzkumníků) vycházel Stuart dobře se všemi Aboriginci, se kterými se potkával. Ale s touto tlupou se nebyl schopen dohodnout a usoudil, že další pokračování v cestě by nebylo bezpečné. Té noci, kdy i neunavitelný Kekwick si stěžoval na vyčerpání, zanechali výzkumníci další cesty a neochotně se obrátili na jih.\n\nDo Adelaide to měli 2400 kilometrů a všichni tři muži trpěli kurdějemi. Zásoby docházely, koně byli v mizerném stavu a země začala vysychat. I přesto skupina v časové tísni pokračovala obvyklým rychlým tempem. Do bezpečí Chambers Creek se dostali v srpnu. O několik dní dříve, 20. srpna 1860 konečně opustila Melbourne mnohem větší Burkeho a Willsova výprava.\n\nStuart se dostal do Adelaide v říjnu 1860. I když se mu jen o fous nepodařilo přejít celý světadíl, jeho nezměrné úsilí a určení středu kontinentu bylo stavěno na stejnou úroveň, jako Spekeho objevení pramenů Nilu. Stuart vyřešil to, o co se pokoušel kapitán Sturt před 15 roky – prozkoumat střed světadílu. Byl vyznamenán sponzorskou medailí Royal Geographical Society a stal se teprve druhou osobou, která ji spolu se zlatými hodinkami získala (první byl Dr. Livingstone). A konečně i vláda Jižní Austrálie opožděně uznala Stuartovy úspěchy.\n\nJames Chambers navrhl Stuartovi a Kekwickovi, aby se vrátili na sever s vládním ozbrojeným doprovodem, který by jim pomohl vyhnout se problémům u Attack Creeku. Vláda se vykrucovala a hašteřila ohledně ceny, personálního obsazení a řízení výpravy, ale nakonec svolila poskytnout deset ozbrojených mužů a 2500 liber a pověřila Stuarta vedením. (Na rozdíl od této výpravy se zajištění Burkeho a Willsovy výpravy vyšplhalo na 9000 liber a ta se zatím dostala jen k řece Darling v Novém Jižním Walesu).\n\nStuart vyjel 1. ledna 1861 z Chambers Creek s tuctem mužů, 49 koňmi a zásobami na třicet týdnů. V Jižní Austrálii právě vrcholilo léto a byla to nejhorší možná doba na cestování. Stuart byl brzy nucen poslat dva muže a pět nejslabších koní zpět. Bylo extrémní vedro a skupina se často zpožďovala, zatímco Stuart hledal píci a vodu. 11. února, kdy Burkeho a Willsova výprava dosáhla Carpentarského zálivu, byli ještě v severní části Jižní Austrálie. Po mnoha problémech dosáhla Stuartova parta MacDonnellovo pohoří, ale teprve když nastaly silné deště, umožnilo jim to pokračovat k severu rychlejším tempem. K Attack Creeku se dostali 24. dubna 1861 a tentokrát se nesetkali s žádným nepřátelstvím Aboridžinců, kteří zmařili minulý pokus. Zhruba ve stejnou dobu a aniž cokoliv věděli o Stuartově skupině, dostali se Burke, Wills a King k základnímu táboru v Cooper Creeku, aby ho ale našli opuštěný. Čtvrtý člen jejich skupiny, Charles Gray byl již mrtvý. Wills a Burke také za několik dní zemřeli a zůstal pouze King, kterého udržela při životě jen péče místních domorodců.\n\nStuart měl v plánu putovat na severozápad a prozkoumat oblast Viktoriiny řeky (Victoria River), kterou zmapoval A. C. Gregory v roce 1858. Nechal hlavní část výpravy odpočívat a provedl v tomto směru sérii malých průzkumných cest, ale zastavily ho nepropustné křoviny a nedostatek vody. Po nezměrném úsilí našly průzkumné skupiny další vodní zdroj 80 kilometrů na sever a tak Stuart přesunul jádro výpravy tam. Během dalších dvou týdnů učinil Stuart další tři pokusy najít nějakou schůdnou cestu přes planiny na severozápad, ale nebyl úspěšný. Nakonec se proto rozhodl zamířit přímo na sever. Odměnou mu bylo nalezení \"nádherného fláku vody\" (150 metrů širokého a 7 kilometrů dlouhého jezera), který nazval \"Newcastlovy vody\" (Newcastle Waters) po jeho milosti vévodovi z Newcastlu, který byl tehdy ministrem pro kolonie.\n\nDalších pět týdnů tábořila výprava u Newcastle Waters, zatímco se Stuart snažil najít nějakou cestu na severovýchod, která by je zavedla k Victoria River a podél ní k moři. Místní Aboridžinci byli nepřátelští, kolem tábora zakládali ohně, plašili koně a Kekwick musel postavit ozbrojené stráže, které instruoval, aby pálily varovné výstřely, kdykoliv se přiblížili. Zásoby docházely a muži i koně byli ve špatném stavu. Takže 1. června 1861, přesně šest měsíců poté, co opustili Chambers Creek, nařídil Stuart návrat. V relativně příjemném chládku jižní zimy cestovali rychle a již v září se dostali do obydlených oblastí Jižní Austrálie.\n\nKdyž se Stuart dověděl, že Burke a Wills jsou nezvěstní, okamžitě se nabídl, že se připojí k hledání. První záchranné týmy se ale už v té době vrátily s tím, že ne méně než 7 členů největší a nejlépe vybavené výpravy v dějinách Austrálie zahynulo.\n\nNadšení veřejnosti pro další výzkumy poněkud ochladlo. Přestože Stuart vykonal pět výprav do vyprahlého středu kontinentu a kromě posledních pár mil ho přešel, aniž ztratil jediného muže, vláda Jižní Austrálie se zpočátku zdráhala podpořit šestou výpravu. Nicméně možnost zajistit trasu pro pozemní telegrafní vedení přes světadíl byla přece jenom významný činitel. Vláda na poslední chvíli poskytla 2000 liber s tím, že s sebou vezme nějakého vědce. Ale hlavními soukromými sponzory výpravy byli stejně James a John Chambersovi a William Finke.\n\nStuartova šestá výprava oficiálně vyrazila od domu James Chamberse v Severním Adelaide 23. října 1861. První zastávku, ještě než se dostali k městu Gawler způsobily problémy s koněm. Jeden se vzepjal na zadní a kopytem zasáhl Stuarta do spánku tak, že ztratil vědomí. Poté dupl na jeho pravou ruku, vykloubil dva prsty a strhl kůži a nehet na ukazováčku. Z počátku to dokonce vypadalo, že bude nezbytná amputace, ale nakonec Stuart a Waterhouse (přírodovědec přidělený vládou) dohnali o pět týdnů později zbytek skupiny na jedné farmě bratří Chambersů v Moolooloo. Nicméně Chambers Creek opustili až 8. ledna 1862. Skupina sestávala z 10 mužů a 71 koní. Benjamin Head, veterán čtvrté výpravy byl už příliš nemocný, než aby se mohl vydat s nimi. Skupina si užila pobyt u Newcastle Waters, kam se dostala 5. dubna a znovu tam měla konflikt s místními Aboridžinci. Odpočívali zde týden, zatímco Stuart vedl pátrací skupinu a hledal kvalitní zdroj vody, ke kterému by se hlavní těleso přesunulo. Další etapa nicméně přinesla dost těžkostí. Pětkrát se Stuart a jeho průzkumníci bezúspěšně snažili najít cestu k Victoria River. Nakonec zamířili přímo na sever místo na severozápad a odměnou jim byl řetězec vodních tůní, který je dovedl k Daly Waters, nějakých 150 kilometrů severně od Newcastle Waters.\n\nStuart učinil ještě poslední pokus dostat se k Victoria River, než zamířil na sever na Top End. 9. června se dostal do oblasti, která už byla zmapována a 1. července až k Mary River. 24. července 1862 Stuart dorazil na pláž v Chambersově zálivu (východně od dnešního Darwinu). On a jeho společníci tak přešli celý světadíl od jihu na sever.\n\nStuart byl malý šlachovitý mužík schopný vydržet strádání a posedlý urputným odhodláním, které přebíjelo jakoukoliv myšlenku na osobní pohodlí. Nebyl zrovna společenský, měl sice několik dobrých přátel, ale nejšťastnější byl daleko od hlučícího davu. Měl hustý temný vous a obvykle nosil ošoupané diftýnové kalhoty, staromódní dlouhý modrý kabát s mosaznými knoflíky a slaměný klobouk z palmových listů.\n\nLéta těžkých podmínek spojených s podvýživou, kurdějemi, očním trachomem a jinými nemocemi způsobily, že ke konci života byl prakticky slepý. Na zpáteční cestě poslední výpravy (1861–1862) dlouhé 900 kilometrů byl již přepravován na nosítkách mezi dvěma koni a vlastně se už nikdy úplně neuzdravil. Ještě stačil připravit své deníky k publikování a vrátil se do Británie, kde o dva roky později zemřel. Je pohřben na hřbitově Kensal Green.\n\nAč pojmenoval mnoho zeměpisných pojmů po svých přátelích, sponzorech a společnících, svým vlastním jménem docela šetřil. Central Mount Stuart, který považoval za střed Austrálie, původně nazval \"Central Mount Sturt\" na počest svého přítele Charlese Sturta.\n\nMísta po něm pojmenovaná:\nStuartova socha od Jamese Whitea je na Victoria Square v Adelaide a v Darwinu stojí socha a památník na oslavu jeho úspěchů.\n\nV březnu 2010 zednářská lóže v Alice Springs nabídla jako dar městské radě Alice Springs postavení Stuartovy čtyřmetrové železobetonové sochy na upomínku 150. výročí jeho čtvrté expedice, kdy se dostal na místo později nazvané Alice Springs. Městská rada ale tento projekt zpochybnila s tím, že nápad postavit sochu bílého muže s puškou v oblasti, kde jsou vztahy mezi původním a přistěhovaným obyvatelstvem velice křehká záležitost, by mohl způsobit určité rozpory mezi místními občany. V Anglii je na domě v Campden Hill Square 9 v Kensingtonu v Londýně, kde žil a zemřel, umístěna modrá pamětní deska.\n\n\n"}
{"id": "1061642", "url": "https://cs.wikipedia.org/wiki?curid=1061642", "title": "LGBT práva v Gruzii", "text": "LGBT práva v Gruzii\n\nGruzie je jednou z mála zemí bývalého Sovětského svazu spolu s Pobaltskými republikami, které mají ve svém právním řádu zakotvenou antidiskriminační legislativu jak v pracovní oblasti, tak i v ostatních aspektech, vč. tretných činů spáchaných z motivu jiné sexuální orientace, což je u soudu považováno za přitěžující okolnost. I přesto je homosexualita všeobecně považována za deviaci z důvodu vysokého vlivu pravoslavné církve a sní souvisejících tradičních hodnot. Z toho důvodu homosexuálové stále čelí psychickému zneužívání i fyzickému násilí.\n\nVláda však s tímto negativním trendem úpěnlivě bojuje a snaží se o to, aby se Gruzie mohla zařadit po bok vyspělých evropských zemí a s tím souvisejícím členstvím v NATO. Gruzínský nově zvolený premiér Bidzina Ivanišvili ustanovil, že sexuální menšiny mají stejná práva jako ostatní občané a nikdo jim je nesmí odepřít. Navíc sám vyjádřil znepokojení z nedostatečné informovanosti ze strany médií v otázce napětí veřejnosti ohleděn LGBT práv.\n\nV r. 1933 byl do trestního zákoníku zahrnut § 121 kvůli vstupu země do Sovětského svazu přímo trestající mužskou homosexualitu až pětiletým vězením nebo těžkými pracemi. Přesný důvod nového zákona je mezi historiky stále nejasný. Někteří se domnívají, že Josef Stalin přijímal antigay zákony stejně jako zákony proti potratům z důvodu obav z porodní krize. Zákony proti sodomii byly za sovětské éry často používány proti disidentům.\n\nPo Rozpadu Sovětského svazu a znovuzískání nezávislosti r. 1991 se od výše uvedených praktik zcela upustilo a od té doby nejsou známy případy aplikace zákonů proti sodomii vůči politické opozici. Nicméně svoboda stejnopohlavní sexuální aktivity nebyla do r. 2000 nijak oficiálně zakotvená, dokud se nenovelizovaly trestní zákony, aby zdejší právní řád byl slučitlený s Radou Evropy a Úmluvou o ochraně lidských práv a základních svobod.\n\nV souladu s § 140 a 141 je legální věk způsobilosti k pohlavnímu styku pro obě orientace stanový na 16 let.\n\nPočínaje r. 2006 § 2 odst. 3 Zákoníku práce zakazuje diskriminaci na základě sexuální orientace v pracovněprávních vztazích.\n\nV souladu s novelou Gruzínského Trestního zákoníku (2012) trestné činy spáchané proti jedinci z motivu jeho odlišné sexuální orientace je považováno za přitěžující okolnost a může vést k použití větší trestní sazby.\n\n2. května 2014 schválil parlament antidiskriminační zákon zakazující všechny formy diskriminace na základě sexuální orientace a genderové ideentity. Nový zákon byl publikován veřejnosti 7. května 2014.\n\nPrvní LGBT akce z r. 2006, která se snažila o rozšíření většího povědomí povědomí a tolerance vůči sexuálním menšinám, přišla vniveč kvůli fámě, že se jedná o pochod gay pride. Patriarcha Ilja za Gruzínskou pravoslavnou církev se k tomu vyjádřil tak, že jakékoli shromáždění, které by se neslo ve jménu LGBT, jee zločin.\n\n17. května 2012 gruzínské LGBT hnutí Identoba zorganizovalo umírněný pochod v rámci Mezinárodního dne proti homofobii. Jednalo se o první veřejný pochod za LGBT rovnost v Gruzii. Byl ale přerušen ihned po jeho startu, nicméně nikoli zásahem státních orgánů nýbrž kvůli útoku náboženských skupin spolu s Gruzínskou pravoslavnou církví a radikálně křesťanskými skupinami. Policie proti útokům zasahovala ve snaze ochránit účastníky průvodu, ale neúspěšně, navíc nechtěně zranila i některé oběti místo pachatelů.\n\nGruzínská vláda za tento skandál a neúspěšný zásah policistů proti radikálům sklidila obrovskou kritiku u Amnesty International. 14. ledna 2013 Identoba a účastníci pochodu podali na Gruzii žalobu k Evropskému soudu pro lidská práva. V žalobě bylo poukazáno na selhání Gruzie v rámci ochrany účastníků LGBT pochodu a za nedostatečné vyšetření útoku a s ním souvisejícím potrestáním pachatelů.\n\nDalší pochod v rámci Mezinárodního dne proti homofobii r. 2013 se znovu setkal s agresí. I přesto LGBT aktivisté naplánovali další, ale opět neúspěšně. Tisíce extremistů a homofobů pod vedením Gruzínských pravoslavných duchovních hned na to zorganizovali celonárodní protest. Extremisté manifestovali s plakáty Ježíše Krista a slogany Stop podpory homosexuální propagandy v Gruzii nebo Nechceme Sodomu a Gomoru. Některé ženy symbolicky vyzývaly máváním kopřiv k mlácení homosexuálůvčetně jedné, co označila údajný gay průvod konaný nemocnými lidmi za odpor proti tradicím a morálce a zároveň vyjádřila svojí připravenost k boji. I přes silnou policejní ochranu, útočníci opět překonali barikády chráníci LGBT shromáždění. Nejméně 28 lidí bylo zraněno a pár z nich obklíčeno a uvězněno v autobusech, obchodech a jiných postranních budovách. Díky videu zachycujícímu zásah se policii podařilo zachránit jednoho mladého muže před lynčovánim. Podle vyjádření Asociace gruzínských mladých právníků stát hrubě selhal v oblasti vymáhání práva na shromáždění a demonstrace a s ním související ochrandou účastníků. Někteří pozorovatelé incidentu zaznamenali, že policie údajně umožnila pravoslavným duchovnímů a dalším extremistům překonat bariéry a nepřímo jim tak umožnila jejich útok. Premiér Bidzina Ivanišvili spolu s ostatními vysoce postavenými úředníky, násilí veřejně odsoudil. Řekl, že právo na mírumilovné shromáždění a svobodu projevu názoru je nedílnou součástí demokratického zřízení a každý Gruzínec má zcela rovné právo tuto možnost využít. Zároveň i zdůraznil, že násilí, diskriminace a omezování práva jedné skupiny nebude tolerováno a všichni pachatelé těchto činů budou přísně potrestáni v souladu s právním řádem.\n\nPodle sociálního postoje dotazovaných patří všeobecně homosexuálové do neoblíbených skupin lidí, a dokonce i někteří respondenti jsou ochotní spíše respektovat alkoholiky než homosexuální kolegy v práci. V říjnu 2007 provedl jeden ze soutěžících v Reality TV show Bar-4 coming out. Po údajném telefonátu od hlavy Gruzínské pravoslavné církve Ilji II. prý prezident vyvíjel nátlak na producenty, aby gay účastníka vyřadili z televize.\n\n"}
{"id": "1061646", "url": "https://cs.wikipedia.org/wiki?curid=1061646", "title": "Tvrdol", "text": "Tvrdol\n\nTvrdol (\"Detarium\") je rod rostlin z čeledi bobovité. Zahrnuje 3 druhy stromů se zpeřenými listy a drobnými bezkorunnými květy v bohatých květenstvích. Plody připomínají peckovici. Tvrdoly jsou rozšířeny v tropické Africe. Jsou zdrojem dřeva, některé druhy mají jedlé plody nebo jsou využívány v medicíně.\n\nTvrdoly jsou beztrnné stromy se střídavými sudozpeřenými listy. Květy jsou drobné, bílé nebo zelenavé, oboupohlavné, uspořádané v bohatých latách. Květenství jsou úžlabní nebo vyrůstají na starším dřevu. Kalich je tvořen 4 volnými lístky, koruna chybí. Tyčinek je 10 a jsou volné. Semeník je téměř nebo zcela přisedlý a obsahuje několik vajíček. Plod je nepukavý a připomíná peckovici.\n\nRod tvrdol zahrnuje pouze 3 druhy. Je rozšířen v západní a středozápadní tropické Africe od Senegalu po Súdán a Dem. rep. Kongo. Druhy \"Detarium senegalense\" a \"D. microcarpum\" mají rozsáhlý areál rozšíření, druh \"D. macrocarpum\" se vyskytuje pouze v Kamerunu, Gabonu a Nigérii. Tvrdoly rostou v tropických deštných lesích, v sezónně opadavých lesích a na savanách.\n\nTvrdoly jsou těženy pro dřevo, používané na stavby, ploty, v truhlářství apod. Listy, plody a semena jsou jedlé. Dužnina plodů \"Detarium senegalense\" je moučnatá, nakyslá a má vysoký obsah vitamínu C. Mají význam také v místní medicíně.\n"}
{"id": "1061666", "url": "https://cs.wikipedia.org/wiki?curid=1061666", "title": "Stroganovové", "text": "Stroganovové\n\nStroganovové nebo Strogonovové ( \"Стро́гановы\", \"Строгоновы\"), ve francouzské podobě jako Stroganoff, je někdejší velmi úspěšná rodina ruských obchodníků, průmyslníků, feudálů a státníků v 16. – 20. století. Někteří členové rodu získali šlechtický titul.\n\nOd dob panování Ivana Hrozného byli Stroganovové nejbohatším rodem v Ruském carství. Financovali například ruské dobytí Sibiře nebo znovudobytí Moskvy Dmitrijem Michajlovičem Požarským na Polácích. Také Stroganovská škola ikonobrazectví nese jejich jméno. Petr I. Veliký povýšil Stroganovce do šlechtického stavu (baron Ruského impéria). Poslední člen rodu zemřel roku 1923 ve Stroganovském paláci v Petrohradě.\n\nStroganovové byli původně zámožní pomorští sedláci (tzn. ze subarktické oblasti Ruského carství, při pobřeží Bílého moře). Fjodor Lukič Stroganov, zakladatel rodu z konce 15. století, pocházel ze Solvyčegodsku na ruském severu. Zde jeho syn Anikej Fjodorovič Stroganov (1488–1570) v roce 1515 založil solivar, který se později stal velmi významným hospodářským subjektem. V roce 1558 car Ivan Hrozný udělil Anikejovi Stroganovskému a jeho potomkům rozlehlá panství podél toků řek Kama a Čusovaja, které se tehdy nacházely na samé východní výspě ruského osídlení.\n\nBěhem severní války v letech 1700–1721, poskytli Stroganovové značné finanční prostředky vládě Petra Velikého, za které byl v roce 1722 Alexandru Grigorijevičovi, Nikolaji Grigorijevičovi a Sergeji Grigorijevičovi Stroganovovým udělen titul barona a později také hraběte. Od té doby byli Stroganovové členy ruské aristokracie a zastávali významné posty ve vládě.\n\n\nPo ruské revoluci v roce 1917 Stroganovové emigrovali společně s bělogvardějci a veškerý majetek rodiny v Rusku byl znárodněn bolševiky.\n\nV roce 1992 vznikla ve státě New York nezisková organizace \"The Stroganoff Foundation\", která se zabývá sběrem, ochranou a restaurováním ruského kulturního dědictví rodu Stroganovových. Založení \"Stroganoff Foundation\" iniciovala baronka Hélène de Ludinghausen žijící v Paříži, jejíž matka, kněžna Xenia Alexandrovna Ščerbatova-Stroganova, se narodila ve Stroganovském paláci.\n\n"}
{"id": "1061688", "url": "https://cs.wikipedia.org/wiki?curid=1061688", "title": "1. slovenská národní fotbalová liga 1980/81", "text": "1. slovenská národní fotbalová liga 1980/81\n\nV soubojích 12. ročníku 1. slovenské národní fotbalové ligy 1980/81 se utkalo 16 týmů dvoukolovým systémem podzim – jaro. Nováčky soutěže se staly týmy Jednota Trenčín (sestupující z 1. ligy), DAC Poľnohospodár Dunajská Streda, Lokomotíva Bučina Zvolen a Vagónka Poprad (vítězové jednotlivých skupin divize). Vítězem ročníku a zároveň jediným postupujícím se stal tým ZŤS Petržalka. O patro níž sestoupily týmy Jednota Trenčín, ZVL Považská Bystrica a Lokomotíva Bučina Zvolen.\n\nZdroj: \n\nTibor Krizsán (1/0), Lóránt Majthényi (29/0) – Juraj Audi (30/5), Tibor Bajcsi (1/0), Jozef Bors (4/0), Jozef Brosz (28/1), Tibor Domonkos (15/1), Dionýz Horváth (26/1), Vojtech Horváth (13/1), Jozef Kováč (27/5), Karol Krištof (29/0), Jozef Lainc (26/3), Tibor Lelkes (16/2), Juraj Lépes (24/0), Pavol Leškiv (29/1), Juraj Majoroš (29/20), Michal Sill (18/4), Viliam Sipos (8/0), Juraj Szikora (8/2), Štefan Tösér (4/0), Ladislav Tóth (2/0), Tibor Velický (8/1) – trenér Vladimír Hrivnák, asistenti Juraj Szikora (1.–15. kolo) a Lóránt Majthényi (16.–30. kolo)\n\n\n"}
{"id": "1061698", "url": "https://cs.wikipedia.org/wiki?curid=1061698", "title": "Milan Urban (rozcestník)", "text": "Milan Urban (rozcestník)\n\nJméno a příjmení Milan Urban má více nositelů:\n\n\n"}
{"id": "1061707", "url": "https://cs.wikipedia.org/wiki?curid=1061707", "title": "Rita Moreno", "text": "Rita Moreno\n\nRita Moreno (* 11. prosinec 1931 Humacao Portoriko) je americká herečka, tanečnice a zpěvačka.\n\nNejvíce hrála v muzikálech. V této době byla trhákem exotických filmů jako např. \"Pagan\". Její vzestup přišel v roce 1961 kdy si zahrála roli Anity v muzikálu \"West Side Story\". Za tento herecký počin dostala Zlatý glóbus pro nejlepší ženskou vedlejší roli a Oskara.\n\nV těchto letech se ze scény trochu vytratila. 18. června 1965 se Rita provdala za Lennyho Gordona. Její muž byl zároveň i jejím manažerem. Za seriál \"Electric Company\" dostala cenu Grammy. Jako další cenu dostala cenu Emmy za seriál \"Rockford Files and Muppet Show\". Posledním ocenění v této době byla cena Tony za herecký výkon ve filmu \"Ritz\".\n\nRita se objevila v sitcomu \"9 to 5\". V roce 2007 ztvárnila cameo roli v seriálu \"Ugly Betty\".\n\n\n"}
{"id": "1061711", "url": "https://cs.wikipedia.org/wiki?curid=1061711", "title": "A Quien Quiera Escuchar", "text": "A Quien Quiera Escuchar\n\nA Quien Quiera Escuchar je desáté studiové album portorického pop zpěváka-skladatele Rickyho Martina. Album bylo nahráno u Sony Music Latin. Vyšlo 10. února 2015. \n\nVšechny písně napsal(i) produkoval(i) sám Ricky Martin a producent Julio Reyes Copello \n\nPředchozí studiové španělské album vyšlo v roce 2011 pojmenované Música + Alma + Sexo, album debutovalo na nejvyšší třetí příčce žebříčku Billboard 200 jakožto španělský nazpívané. Získalo v latinské oblasti Billboardu certifikaci platinová deska, pří prodeji u latinských alb se certifikují alba platinovou deskou již u prodaných 100 000 kusech.\n\nMateriál pro album byl zaznamenáván v Austrálii, Portoriko, Los Angeles a v městě Mexiko.\n\nNa konci prosince 2014 přes sociální sítě, ve videu, uveřejnil název přepravovaného alba, pojmenované \"A Quien Quiera Escuchar\", a že bude vydáno 10. února 2015. Promluvil o albu \"Budeme mít Velmi zajímavý rok plný hudby, párty a romantické časy \". V dalším videu se představil seznam skladeb pro záznam při psaní názvy písní na papíře.\n\n\nAlbum debutovalo na prvním místě žebříčku \"Top Latin Albums\", také se umístilo s prodejem 25 000 kusu na 20 příčce v Billboard 200 v americkém Billboardu. V Argentině, Venezuele a Mexiku získalo certifikaci Zlatá deska. \nAlbum se stalo číslem jedna v Libanonu.\n\nARIA \n\nUltratop \n"}
{"id": "1061714", "url": "https://cs.wikipedia.org/wiki?curid=1061714", "title": "Perea", "text": "Perea\n\nPerea (v řečtině „země za“) bylo území části království Heroda Velikého. Zabírala východní stranu údolí Jordánu. Nesahala příliš hluboko do vnitrozemí. Tradičně se za její hranice považuje východní břeh řeky Jordán mezi řekami Arnon a Hieromax. Za Heroda Velikého bylo království rozděleno Římany mezi tetrarchy, z nichž Héródés Antipas obdržel i Pereu a Galileu.\n\nPerea byla oblast obývána izraelskými kmeny Ruben, Gád a polovinou pokolení Manes. Komentátoři Nového zákona také hovoří o Ježíšově „službě v Pereji“. Začíná jeho odchodem z Galileje (Mt 19: 1, Marek 10: 1) a končí pomazáním od Marie v Betánii (Mt 26) nebo jeho cestě k Jeruzalému, které začíná od Marka 10:32.\n"}
{"id": "1061715", "url": "https://cs.wikipedia.org/wiki?curid=1061715", "title": "Provincie Zamora", "text": "Provincie Zamora\n\nZamora (výslovnost [θa´moɾa]) je španělská provincie na západě Španělska, v západní části autonomního společenství Kastilie a León. Současná provincie vznikla jako jedna ze tří provincií roku 1833 rozdělením bývalého království León. Hraničí s provinciemi Ourense, León, Valladolid, a Salamanca, a s Portugalskem.\n\nTéměř 1/3 z celkového počtu 195 665 obyvatel (2002) žije v provinčním hlavním městě, Zamora. Provincie má celkem 250 obcí. V roce 2014 měla provincie již jen 185 432 obyvatel.\n\nOd východu k západu protéká provincií Duero. Jinak provincie patří k Severní mesetě, náhorní rovině ve výšce mezi 650 a 800 m n. m. Severozápadní část je hornatá. Zde leží Lago de Sanabria, největší ledovcové jezero Španělska.\n\nHlavním jazykem provincie Zamora je španělština. Především v západní a severní část se kromě toho používá leonský jazyk. Ve třech obcích na nejzazším severozápadě se hovoří také galicijštinou.\n\n\nje tvořena osmi červenými pruhy a jedním zeleným (\"pruhy jsou odděleny úzkými bílými\"). Jde o historickou vlajku a není znám žádný předpis, kterým by byla zavedena. Tvoří také součást znaku města Zamory. (\"viz níže\").\n\nŠtít dělený, 1) dvakrát polceno, a) polceno se špicí, v prvním poli ve zlatě přirozený býk ve skoku doleva, ve druhém stříbrném červený lev, zelená špice (Toro); b) ve stříbře zlatý most nad vlnami (modrými a zlatými) na mostě postava Madony s dítětem, provázené dvěma věžemi, též zlatými s červenými okny a branou (Benavente); a c) ve stříbře štít, který se dotýká okrajů pole, pruhovaný modře a zlatě, v něm zlaté slunce (Villalpando); 2) 3x polceno, a) děleno vidlicí, 1. a 2. zlatá věž v červeném, špice stříbrná s červeným lvem (Alcañices); b) v modrém zlatý ondřejský kříž, provázený čtyřmi zlatými liliemi, modrý lem s osmi stříbrnými půlměsíci (\"? – obrázek neodpovídá\" – Sanabria); c) ve zlatě zlatý (? – přirozený) hrad s černými okny a branou (Bermillo de Sayago); a d) ve stříbře černý orel (dvouhlavý) s černými drápy, nad ním uzavřená královská koruna a dva červeno-bílé praporky na zlatém kopí (Fuentesaúco). Srdeční štítek města Zamora. (\"Polcený štít, vpravo ve stříbře obrněná paže, držící prapor s osmi červenými pruhy a jedním zeleným. Vlevo, též ve stříbře, je na zeleném pažitu stříbrný most o třech obloucích, černě zděný a se dvěma věžemi nad modrými a stříbrnými vlnami\").\nKlenot: uzavřená královská koruna, červeně a stříbrně pruhovaná.\n\n"}
{"id": "1061718", "url": "https://cs.wikipedia.org/wiki?curid=1061718", "title": "Wire (hudební skupina)", "text": "Wire (hudební skupina)\n\nWire je anglická rocková hudební skupina založená roku 1976.\n\nSkupina vznikla v říjnu roku 1976 v Londýně v sestavě Colin Newman (zpěv, kytara), Graham Lewis (baskytara, zpěv), Bruce Gilbert (kytara) a Robert Grey (bicí). Sestava se později měnila. Své první album, které neslo název \"Pink Flag\" skupina vydala v prosinci roku 1977 prostřednictvím hudebního vydavatelství Harvest Records. Jeho producentem byl Mike Thorne. Druhé album, na němž kapela opět spolupracovala s Thornem, vydala společnost Harvest v srpnu následujícího roku. Neslo název \"Chairs Missing\". Další album, na němž opět spolupracovali se stejným producentem, vyšlo pod názvem \"154\" v září 1979. Následně se členové skupiny rozešli, během pauzy vyšel koncertní záznam \"Document and Eyewitness\" a kapela se opět dala dohromady až roku 1985. S novým albem, které vydala společnost Mute Records, skupina přišla až v dubnu 1987. Neslo název \"The Ideal Copy\" a jeho producentem byl Gareth Jones. Později následovalo několik dalších nahrávek a roku 1992 skupina podruhé ukončila svou činnost. Obnovena byla roku 1999 a nové album vydala až po čtyřech letech. Později následovalo několik dalších desek.\n\n\n"}
{"id": "1061720", "url": "https://cs.wikipedia.org/wiki?curid=1061720", "title": "K-S 5 U potoka", "text": "K-S 5 U potoka\n\nK-S 5 \"U potoka\" je samostatný pěchotní srub postavený ve II. stupni odolnosti. Objekt spadá pod III. ŽSV Králíky do podúseku Červený Potok. Pevnost navazovala palebnou přehradou na sousední bunkry K-S 6 a K-S 4, jejím dalším úkolem bylo postřelovaní kulometem v kopuli důležité komunikace v Dolní Moravě.\n\nBetonáž srubu proběhla od 30. listopadu do 6. prosince 1936.\n\nPlnou bojovou posádku tvořilo 37 mužů. Velitelem objektu byl jmenován poručík pěchoty František Čech. Jeho zástupcem byl určen četař Rudolf Halama (po jeho odchodu ho nahradil  desátník Pokorný) a desátník Josef Levínský.\n\nHlavní výzbroj objektu pod betonem se sestávala ze dvou 4cm kanónů vz. 36 spřažených s těžkým kulometem a dvou dvojčat těžkých kulometů vz. 37. Další z hlavních zbraní byl těžký kulomet vz. 37 v prostřední kopuli. Pomocné zbraně tvořily čtyři lehké kulomety vz. 26 ve střílnách pod betonem a dva lehké kulomety vz. 26 v pancéřových zvonech.\n\nV období Mnichovské krize byl objekt plně připraven k boji. Mezilehlá a obvodová překážka byla plně dokončena. Srub byl vybaven zbraněmi. Použití kulometů ve zvonech a především v kopuli by bylo vzhledem k chybějícím lafetám obtížné. Chyběly také podlážky ve zvonech a zásoba munice v bunkru ještě nebyla kompletní. Byla zde instalována filtroventilace a diesel agregát. také telefonní spojení mezi objekty a pravděpodobně i spojení zemním telegrafem bylo dokončeno.\n\nJeště před obsazením pohraničí bylo veškeré vybavení a výzbroj z bunkru odvezeno. Válku přečkal objekt na rozdíl od jiných v úseku bez poškození. Svou roli v tom možná sehrálo že bunkr mohl být skladem pro německou armádu. \n\nV roce 1953 vytrhal n.p. Kovošrot pancéřové zvony, které byly jen slabě poškozené. Při trhání Kovošrot poškodil stropní desku, kudy začalo do objektu zatékat. Poškozeny byly rovněž i příčky v horním patře. \n\nOd roku 1994 objekt spravuje KVH Kralka, který zde zřídil muzeum a rekonstruuje bunkr do podoby z roku 1938.\n\n"}
{"id": "1061728", "url": "https://cs.wikipedia.org/wiki?curid=1061728", "title": "Change Becomes Us", "text": "Change Becomes Us\n\nChange Becomes Us je třinácté studiové album anglické rockové skupiny Wire. Vydalo jej v březnu 2013 hudební vydavatelství Pinkflag. Na obalu alba se nachází fotografie červené chodby v Seattle Central Library. Album produkovali členové skupiny Wire. Album se stylově vrací do sedmdesátých let, navazuje na nahrávku \"154\". Skupina několik dní před vydáním poskytla celé album volně k poslechu na svých webových stránkách.\n\nAutory všech skladeb jsou členové skupiny Wire.\n"}
{"id": "1061739", "url": "https://cs.wikipedia.org/wiki?curid=1061739", "title": "Karl August Dominikus Unterholzner", "text": "Karl August Dominikus Unterholzner\n\nKarl August Dominikus Unterholzner (3. února 1787, Freising – 25. března 1838, Vratislav) byl německý vysokoškolský profesor a právník.\n\nNarodil se roku 1787 v bavorském městě Freising. Dětství strávil ve velmi nuzných podmínkách. Ve svém rodném městě navštěvoval a absolvoval střední školu a poté začal studovat filozofii a následně práva na univerzitě v Landshutu. Od roku 1807 studoval na Göttingenské univerzitě, kde následně začal učit. Roku 1809 získal titul doktora práv na univerzitě v Norimberku a ve stejném roce se vrátil na svou almu mater do Landshutu.\n\nRoku 1812 nastoupil na nově založenou Vratislavskou univerzitu jako profesor práva. Roku 1815 se stal královským knihovníkem a v letech 1820–1821 a 1834–1835 byl zvolen rektorem. Zemřel ve Vratislavi roku 1838.\n\n"}
{"id": "1061740", "url": "https://cs.wikipedia.org/wiki?curid=1061740", "title": "Colin Newman", "text": "Colin Newman\n\nColin Newman (* 16. září 1954) je anglický zpěvák a kytarista.\n\nNarodil se roku 1954 ve městě Salisbury v hrabství Wiltshire na jihu Anglie. Studoval na umělecké škole a ve svých 21 letech se usadil v Londýně. Zde roku 1976 založil původně punkrockovou, později post-punkovou, skupinu Wire. Po vydání tří alb se skupina roku 1980 rozpadla a Newman ještě téhož roku vydal své první sólové album s názvem \"A–Z\". Vydala jej společnost Beggars Banquet Records a o produkci se staral Mike Thorne, který již v minulosti spolupracoval s Wire. Jeho druhá sólová nahrávka, která je celá instrumentální, dostala název \"Provisionally Entitled the Singing Fish\" a vydala ji následujícího roku společnost 4AD. Třetí album \"Not To\" vydal roku 1983 a roku 1986 následovalo další, nazvané \"Commercial Suicide\". Mezitím byla obnovena skupina Wire a Newman se tak, přestože ještě vydal několik sólových nahrávek, věnoval převážně skupinovým projektům. Později působil například ve skupinách Immersion a Githead.\n\n"}
{"id": "1061743", "url": "https://cs.wikipedia.org/wiki?curid=1061743", "title": "Ekosystémové služby", "text": "Ekosystémové služby\n\nEkosystémové služby jsou přínosy, které poskytují ekosystémy lidem. Uplaťnuje se několik modelů pro výpočet těchto služeb proto, aby se umožnilo zvýraznit problém degradace ekosystémů. \nPříkladem ekosystémové služby může být opylení hospodářských rostlin čmelákem nebo samočistící schopnost vody.\nProblémem zůstává, že ekonomické ukazatele neberou ekosystémové služby v potaz, a proto ani nedokáží ohodnotit jejich různá ohrožení.\n\n"}
{"id": "1061746", "url": "https://cs.wikipedia.org/wiki?curid=1061746", "title": "Lavabo (umyvadlo)", "text": "Lavabo (umyvadlo)\n\nLavabo je název pro umyvadlo. Tento název se používá pro nádobu na umývání rukou křesťanských duchovních. Slovo pochází z latinského „umyj si [ruce]“, které označuje obřad lavabo, při kterém se umyvadlo používá.\n\nLavabo označuje nejčastěji liturgickou nádobu, nad kterou po přípravě darů a před proměňováním (před modlitbou nad dary nebo secretou) ministrant umývá knězi ruce. Může být skleněné, kovové nebo keramické, často se používá i jako podnos pro konvičky k přinášení darů v liturgickém průvodu.\n\nJako lavabo se může též nazývat umyvadlo, ve kterém si kněz myje ruce před oblečením ke mši svaté. Může při tom říkat následující modlitbu: \"\"Da, Domine, virtutem manibus meis ad abstergendam omnem maculam; ut sine pollutione mentis et corporis valeam tibi servire.\"\"\n\nJako lavabo se také označuje umývadlo v klášterním lavatoriu, kde si mniši umývají ruce před společným jídlem v refektáři.\n"}
{"id": "1061753", "url": "https://cs.wikipedia.org/wiki?curid=1061753", "title": "Ondřej Šmach", "text": "Ondřej Šmach\n\nOndřej Šmach (* 21. července 1986, Hodonín, Československo) je český hokejový obránce působící v týmu HC Nové Zámky.\n\nOndřej začínal s hokejem v týmu HC Krokodýli Brno, do extraligy nastoupil poprvé v sezóně 2004/05 v týmu HC Znojemští Orli.\n\nOndřej Šmach se účastnil třikrát mistrovství světa, jednou se účastnil mistrovství světa do 18 let v roce 2004 kde získal bronzovou medaili a dvakrát se účastnil mistrovství světa do 20 let, 2005 třetí místo a 2006 šesté místo.\n\nOd roku 2013 do roku 2015 působil v týmu HC Energie Karlovy Vary.\n\nSezónu 2015–16 odehrál v slovenské extralize za HC 05 Banská Bystrica, se kterou vybojoval stříbrné medaile.\n\nPak přestoupil do HC Košice, kde se v sezóně 2016–17 stal nejlepším hráčem v plusových bodech celé extraligy (+39).\n"}
{"id": "1061755", "url": "https://cs.wikipedia.org/wiki?curid=1061755", "title": "SkyToll", "text": "SkyToll\n\nSpolečnost SkyToll je provozovatelem elektronického systému výběru mýta na Slovensku. SkyToll založili členové konsorcia Ibertax – SanToll poté, co konsorcium vyhrálo miliardový tendr na dodávku a provoz mýtného systému na Slovensku. Vlastníkem společnosti SanToll je francouzská firma Sanef, která v Evropě provozuje více než 1700 kilometrů zpoplatněných cest. Technologickým partnerem projektu byla německá firma Siemens, která dodávala například satelitní palubní jednotky. Ty mají zabezpečit sledování polohy vozidla a automaticky zaznamenávat počet mýtných transakcí na zpoplatněných úsecích. Postupně byl okruh technologických partnerů rozšířen. Od roku 2016 je společnost SkyToll provozovatelem elektronického systému výběru a evidence úhrady dálničních známek za užívání vymezených úseků dálnic a rychlostních silnic v SR. Elektronizace systému výběru a úhrad dálničních známek znamenala nahrazení papírových dálničních nálepek elektronickými dálničními známkami. \n\nJako sesterská společnost SkyToll byla v srpnu 2014 Praze založena společnost SkyToll CZ která společně s firmou CzechToll v roce 2018 vyhrála tendr na provozovatele systému elektronického mýta v České republice. Konsorcium společností SkyToll CZ a CzechToll by se tak mělo od roku 2020 stát provozovatelem systému elektronického mýta a nahradit tak Rakouskou společnost Kapsch provozující systém do konce roku 2019.\n\nPředsedou představenstva a generálním ředitelem společnosti SkyToll je od prosince 2008 Matej Okáli. Zástupcem generálního ředitele a provozním ředitelem společnosti je Karol Morár. Společnost SkyToll provozuje také specializovaný informační portál o mýtu emyto.sk. Ten je určený hlavně dopravcům, na které se vztahuje placení mýtného. Na portále naleznou nejen aktualizované praktické informace o mýtné povinnosti, ale také vzory elektronických formulářů a smluv a výpisy svých faktur a mýtných transakcí. \n\n100% akcionářem firmy SkyToll je společnost Ibertax se sídlem v Bratislavě. Konečným užívatelem výhod společnosti SkyToll, tak jak to definuje slovenský zákon, je český podnikatel Petr Syrovátko. Ve firmě SkyToll CZ působí jako jediný společník dceřiná společnost JT Banky, firma JT IB and Capital Markets. \n\nVe Slovenské republice bylo elektronické mýtné pro vozidla s celkovou hmotností nad 3,5 tuny zavedeno od 1. ledna 2010. Slovenská republika má dnes zbudovaný mýtný systém na 17 611 km dálnic a silnic, z nichž ale většina je zpoplatněna nulovým tarifem, kde se nevybírá mýtné, ale pouze se sleduje, kudy vozidla jezdí. Na počátku roku 2014 tak bylo na Slovensku zpoplatněno 2 681 km dálnic a silnic, z toho silnice první třídy tvořily 73 % zpoplatněné sítě. Bylo plánováno rozšířit mýto ještě na 980 km obchvatů a průjezdů městy, po protestech autodopravců se od toho ale odstoupilo. Vlastníkem mýtného systému je Slovenská republika, systém pro stát spravuje Národná diaľničná spoločnosť (NDS), jeho provozovatelem pak firma SkyToll. \n\nDo tendru na vybudování a provoz mýtného systému, vypsaného v září 2007, který trval více než rok, se původně přihlásilo osm konsorcií. V soutěži později pokračovala jen polovina z nich - konsorcium Slovakpass s cenou 663,9 mil. eur, slovensko-švýcarské sdružení ToSy.sk s cenou 651,3 mil. eur, konsorcium Kapsch s cenou 749,36 6mil. eur a konsorcium SanToll – Ibertax s cenou 852,1 mil. eur. Nakonec byla vybrána nejdražší nabídka konsorcia San Toll - Ibertax, jelikož všichni ostatní uchazeči byli z tendru z různých důvodů vyloučeni. Všechny žaloby, které neúspěšní uchazeči vznesli, byly postupně slovenskými i mezinárodními soudy rozhodnuty ve prospěch Slovenské republiky, čímž bylo potvrzeno, že vyloučení uchazečů bylo v souladu se slovenskými zákony i s legislativou Evropské unie. \n\nNa rozdíl od mikrovlnného systému, který např. v ČR nyní provozuje společnost Kapsch, SkyToll využívá na Slovensku od roku 2010 satelity a mobilní sítě.\n"}
{"id": "1061765", "url": "https://cs.wikipedia.org/wiki?curid=1061765", "title": "František Fiala (1878–1927)", "text": "František Fiala (1878–1927)\n\nFrantišek Fiala (30. července 1878 Moravská Ostrava – 4. června 1927 Opava) byl architekt a stavitel v Ostravě.\n\nStudoval na reálce v Moravské Ostravě. Po studiu na Vysoké škole technické v Brně přešel na Akademii výtvarných umění ve Vídni, kde v letech 1899 – 1900 navštěvoval architektonickou speciálku profesora Otty Wágnera. V roce 1906 si zřídil samostatnou firmu v Moravské Ostravě, kterou provozoval se společníkem Františkem Grossmannem do roku 1918. Fiala se po roce 1918 delší čas léčil v Meranu, kde se věnoval i krajinomalbě.\n\nPro jeho architektonické dílo se základním impulzem stal příklad tvorby Otto Wágnera, zvláště jeho ústavního kostela ve vídeňském Steihofu a dále snahy hnutí katolické moderny o obrodu sakrálního umění (návrhy kaplí, 1903; návrh moderního chrámu, 1904; dokončení novostavby kostela Panny Marie Královny v Ostravě-Mariánských horách, 1907 – 1908).\n\nFialova tvorba zřetelně kulminovala v období pozdní secese, kdy se příznačně věnoval především dekorativní stránce svých úkolů. Svědčilo o tom řešení řady průčelí, u nichž na neoklasicistně orientovaném schématu rozvíjel motivy filigránského ornamentu (Dům katolických tovaryšů, 1910; sanatorium dr. L. Kleina v Moravské Ostravě, 1911; nemocnice císaře Františka Josefa I. v Ostravě Mariánských Horách, 1912). Vedle obytných a sakrálních staveb se intenzívně věnoval i průmyslové architektuře (přestavba dolu Zárubek, 1910 – 1914; přestavby dolu Michal v Michálkovicích, 1912 – 1915, výstavby dolu Vrbice, 1911). Kombinoval režné cihelné zdivo s dekorativními motivy pozdní secese a s přiznanými ocelovými konstrukcemi např. krovů nebo provozních budov.\n\n• dokončení novostavby kostela Panny Marie Královny v Ostravě-Mariánských horách, 1907 – 1908, s F. Grossmannem.\n\nKostel byl architektem Otokarem Bémem navržen podle požadavků spolku pro stavbu kostela Panny Marie podle poutního kostela ve Frýdku. Výsledkem je novobarokní trojlodní bazilika s dvojvěžovým průčelím, s transeptem a válcově dokončeným kněžištěm. Klenby jsou valené a plackové ze železobetonu, krov ocelový. Interiér spojující novobaroko se secesním dekorativismem navrhl architekt Antonín Blažek, který si přizval ke spolupráci řadu umělců. Lustry v hlavní lodi provedla prostějovská Vulkania podle návrhů Jana Kotěry. Stavbu zahájil architekt Bohumil Židlický, v roce 1907 ji převzala firma Grossmann & Fiala k dokončení.\n\n• kostel Růžencové Panny Marie v Hrabůvce nyní kostel Panny Marie, královny posvátného růžence, 1909 – 1910, s F. Grossmannem,\n\n• Dům katolických tovaryšů na Přívozské 8 v Moravské Ostravě, 1910 s F. Grossmannem.\n\n• sanatorium dr. L. Kleina v Moravské Ostravě na Hornopolní 9, 1911, s F. Grossmannem.\n\nV průčelí dominovaly vrstvy různě provedených omítnutých ploch, střídmě pointovaných pásy nově stylizovaného dekoru, a tuto apartní kompozici měkce uzavírala zalomená linie mansardové střechy. V 80. letech 20. století byly fasády odstraněny z průčelí domu, který byl začleněn do nemocničního areálu.\n\n• nemocnice císaře Františka Josefa I. v Ostravě Mariánských horách, 1912.\n\n• přestavba dolu Zárubek, 1910 – 1914 s F. Grossmannem; zbořen 1998.\n\n• přestavby dolu Michal v Michálkovicích, 1912 – 1915 s F. Grossmannem.\n\n• výstavby dolu Vrbice, 1911.\n\n• Výstavba vodárny v Nové Vsi s F. Grossmannem,1904 – 1908. Technická stránka areálu Ing. Ulrich Huber, architektonická podoba areálu arch. Schwager.\n\nPodle projektu ing. Hubera bylo v Nové Vsi vyhloubeno 17 studní, z nichž byla vyčištěná voda vedená do Muglinova, do betonového vodojemu o objemu asi 625 m. Vodárna představovala pozoruhodný výkon nejen z hlediska technického, ale i výtvarného. Architektura strojovny, čističky a dalších staveb, prováděných firmou Grossmann a Fiala, byla řešena v romantické verzi premoderny, jejíž malebnost oceňovali již současníci jako esteticky žádoucí odchylku od „\"zastaralé šablonovité formy\"“ průmyslových staveb té doby.\n\n• Soutěž na výstavbu krematoria,1919,\n\nporota v roce 1920 neudělila ceny, ale odměnu rozdělila rovným dílem pěti autorům, mezi nimi byl i místní architekt František Fiala.\n"}
{"id": "1061768", "url": "https://cs.wikipedia.org/wiki?curid=1061768", "title": "Stařenka Oggová", "text": "Stařenka Oggová\n\nStařenka Oggová, celým jménem Gyta Oggová, je postava z fantasy série Zeměplocha Terryho Pratchetta. Je čarodějka, členka Lancreského společenství čarodějek.\nMá v paměti uloženu genealogii celého Lancre, většině tamních lidí asistovala u zrození a pomáhala při poslední hodince.\n\nStařenka Oggová byla třikrát vdaná, má patnáct dětí a vládne celému rozsáhlému rodu pevnou rukou. \nBydlí v novém domě, který se liší od tradičních, mechem porostlých domků čarodějnic. Dům se nachází v centru města Lancre. Všechny prostory v domě jsou zaplněny věcmi a památečními předměty, kterými byla obdarována. Nebrání se, když vnoučata kreslí na zeď obrázky pro „stařku“. Dcery a snachy jí uklízí, vaří a perou. Má perfektně zásobený bar a stále plný váček na tabák. Kouří dýmku. Stařenka žije sama, protože potřebuje sebevědomí a nezávislost. \n\nSvé zetě vítá s nadšením do rodiny, vůči snachám se ková krutě a neobtěžuje si zapamatovat jejich jména. Vnoučata zbožňuje a má pro ně připravený stále sáček s bonbóny.\nNejstarším synem je lancerský kovář Jasoň Ogg, muž obrovitého vzrůstu, jehož nejmladšího synka Žuchlíka stařenka zbožňuje. Nejmladším synem je Jeník Ogg, který je strážným a hochem pro všechno v králových službách. Jeho otcem byl Střízlivěj Ogg.\n\nJejí nejbližší přítelkyní je Bábi Zlopočasná, ke které je velmi loajální. \n\nStařenka Oggová je veselá a dobrosrdečná dáma, která však dokáže být zároveň i velmi tvrdá a nesmlouvavá, byť i výjimečně. Neláme si hlavu s čarodějnými postupy a předměty, má radši pohodlí a ví, že k cíli vedou jednodušší cesty. To však nijak nesnižuje její výborné čarodějnické schopností. Lidé jí velmi respektují.\nStařenka Oggová má k pravdě velmi svérázný přístup; říká ji, když se to hodí a nenaskýtá se nic zajímavějšího, co by mohla říci.\nDokáže se všude cítit jako doma a ve všem najít něco pozitivního.\n\nMiluje zábavu a hry. Ráda pije alkohol a ve vlastní palírně vyrábí velmi silnou kořalku hlavně z meruněk, která je schopná propálit podlahu. Ne však stařenčino hrdlo. Nebrání se experimentům a v Genově si oblíbila „bananánové dajikri“. Často a ráda jí. Na cestách překvapuje v restauracích svými požadavky, např. na středně propečený tatarský biftek.\n\nStařenka je sběratelka postradatelných maličkostí, zvláště pokud jsou poživatelné. Do klobouku je schopná ukrýt i mísu s pudinkem.\n\nChodí oblékaná zpravidla do černého, jak se na čarodějku sluší, ale nebrání se výstřednostem, jako např. červeným koženým botkám a odolnému klobouku vyztuženým proutím s osmnácti kapsami vytvořeným mistrem Vernisážem z Dílů.\n\nKoupe se jednou do roka na jaře a zvuky, které koupel v kovové vaně provází, děsí obyvatele Lancre.\n\nRáda zpívá, zvláště když není zcela střízlivá. To pak přichází na řadu Ježčí píseň. Sama se doprovází zpravidla na strunné nástroje. Z Genovy od paní Gogolové si přivezla bendžo.\n\nObzvlášť slavnostně slaví noc Prasečí hlídky. Z domu Stařenky Oggové se ozývají výbuchy smíchu, hlahol mnoha hlasů, řinčení skla a pokřik dětí. Stařenka Oggová vytvořila novou tradici v tom, že na každou Prasečí hlídku k sobě zve celou vesnici a kvalita vzduchu v domě se vymyká zpod kontroly jakékoliv organizace pro znečištění ovzduší.\nRáda hraje hazardní hry, ale nedokáže odhalit falešné hráče.\n\nStařenka Oggová má ráda muže. Také démony, protože byly mužského pohlaví, nebo tak vypadají. Poslední milostné dobrodružství bylo s „hrabětem“ Casanovlezem, členem hradní stráže v Genově, který jí zpíval serenády, když byla ve vězení. Později se opět setkali v Lancre u příležitosti svatby krále Verence II. a Magráty Česnekové. Trpaslík Casanovlez jí připravil romantickou večeři v nejdražší restauraci v Lancre, kterou narušili na svět se navrátivší elfové. Proti elfům společně se stařenkou také bojovali.\n\nNapsala kuchařku pod pseudonymem Lancreská čarodějka s názvem Radost z bašty, kterou vydal pan Kozlovrch. Prodalo se víc než 20 tis. výtisků. Jsou tam většinou afrodiziakální recepty, např. koláč z karotky a ústřic, skořicovomedové prstíčky, celerové překvapení a jahodový klátil.\n\nMá obávaného kocoura Silvera, kterého nikdo krom stařeny nemá rád. S Bábi Zlopočasnou se kocour upřímně nenávidí. Stařenka ho stále před sebou vidí jako malé roztomilé koťátko, kterým byl, když si ho přinesla před lety, i když nyní pronásleduje vlky a k smrti děsí medvědici. Všichni ostatní v celém širém okolí byli přesvědčeni, že jediné, co by mohlo Silverovi ublížit, by byl přímý zásah většího meteoritu. Silver v noci stařence zahřívá nohy.\n\n\n\n\n\n\n\n"}
{"id": "1061769", "url": "https://cs.wikipedia.org/wiki?curid=1061769", "title": "Kontaktní rohovec", "text": "Kontaktní rohovec\n\nKontaktní rohovec (jiné názvy: rohovcová břidlice, keralit, keratit) je skupina přeměněných hornin, které vznikly v důsledku působení kontaktní metamorfózy na usazené horniny. Kontaktní rohovce jsou horniny rozmanitého minerálního složení a vzhledu. Vyznačují se poměrně velkou houževnatostí a ostrohranným rozpadem, který jim dal i jméno.\n\nTermín rohovec (něm. \"Hornfels\") zavedl pro tento typ hornin v roce 1823 K. von Leonhardt. Název má původ v označení nejvyšších štítů v Alpách, které jsou tvořeny těmito horninami výrazně odolnými vůči erozi.\n\nKontaktní rohovce mohou mít variabilní složení. Většinou je základní hmota tvořena silikáty jako jsou křemen, živce (ortoklas, sanidin, albit a jiné) a slídy (hlavně biotit), s výrazným zastoupením aluminosilikátů – epidotu, andaluzitu nebo cordieritu. Ve velkém množství mohou být přítomny i minerály vznikající za vyšších teplotních podmínek jako granát (hlavně grosulár) a hypersten. Pokud byly v původním sedimentu přítomny i karbonáty, bývá přítomen i wollastonit.\n\nHorniny mohou mít celkem zastřetou původní sedimentární strukturu a granoblastickou – všesměrně vyvinutou texturu. V některých případech je však možno sledovat původní sedimentární vrstevnatost, kterou může prostupovat kliváž.\n\nKontaktní rohovce vznikají účinkem kontaktní metamorfózy intruzivních těles, obvykle granitoidů, na usazené horniny, v tzv. kontaktních aureolách. Teplotní účinek bazičtějšího magmatu je sice silnější, svým prostorovým rozsahem však bývají významnější granitoidní intruze. Jde většinou o vysokoteplotní, ale nízkotlakovou metamorfózu. Usazené horniny, z nich kontaktní rohovce vznikly mohly mít různé složení od slínů, přes jílovce až po pískovce. Kontaktní rohovce pocházející ze slínovitých až karbonátových hornin mohou být označeny i jako erlany. Kontaktně přeměněné jílovité horniny jsou často označovány jako porcelanity.\n\nVyčleňuje se několik kontaktně metamorfních facií: \n\nKontaktní rohovce se vyskytují v mnoha pohořích Evropy jako jsou například Harz, Eifel, Smrčiny nebo Vogézy.\n\nV Českém masivu jsou kontaktní rohovce hojné na kontaktech středočeského plutonu s okolními sedimenty, např. u Sedlčan nebo Říčan. Známy jsou i z Železných hor.\n\nV Západních Karpatech jsou známy především ze Spišsko-gemerského rudohoří, např. z Veľkého Hnilce, kde jsou vázány na gemerické granitoidy.\n"}
{"id": "1061774", "url": "https://cs.wikipedia.org/wiki?curid=1061774", "title": "Biometrické zařízení", "text": "Biometrické zařízení\n\nBiometrické zařízení zajišťuje bezpečenostní identifikaci a autentizaci. Takové zařízení měří jedinečné biologické charakteristiky subjektu (biometrie), například otisky prstů, obraz obličeje, snímek sítnice nebo lidský hlas, pro jednoznačné určení identity. Ty poskytují řízení přístupu k bezpečnostně citlivým oblastem jako jsou například počítačové systémy nebo jiné oblasti s omezeným přístupem.\n\nMezi biometrické zařízení patří čtečky otisků prstů, systémy pro rozpoznání obličeje, systémy pro rozpoznání geometrie ruky, systémy rozpoznání mluvčího a systémy pro ověření podpisu.\n"}
{"id": "1061775", "url": "https://cs.wikipedia.org/wiki?curid=1061775", "title": "František Fiala (1895–1957)", "text": "František Fiala (1895–1957)\n\nFrantišek Fiala (21. září 1895, Praha – 20. května 1957, Praha) byl český architekt a urbanista.\n\nStudoval na pražském Českém učení technickém a na Akademii výtvarných umění u Jana Kotěry a 1921 – 1924 u Josefa Gočára.\n\nS architektem Vladimírem Wallenfelsem se v roce 1923 zúčastnili soutěže na ostravský pavilon (později Dům umění), v níž zvítězili. Přepracovaný projekt byl realizován – ostravský Dům umění, otevřený 1926, je důležitý příklad puristické architektury s ohlasem tvorby Jana Kotěry a holandské architektury té doby. Obojí patrné v uplatnění režného zdiva a v oproštěných formách s decentním uplatněním dekoru.\n\nV Ostravě se podílel na bytové výstavbě.\n\nPosléze se věnoval především zdravotnickým stavbám:\n\nAž do své smrti působil jako profesor urbanizmu na Českém vysokém učení technickém v Praze.\n\n• \"O průmyslových stavbách na Ostravsku, zvláště v letech 1926 – 1936\", In:Technická práce na Ostravsku 1926 – 1936, Moravská Ostrava 1936.\n\n\n"}
{"id": "1061776", "url": "https://cs.wikipedia.org/wiki?curid=1061776", "title": "Paralbízie", "text": "Paralbízie\n\nParalbízie (\"Paraserianthes\") je rod rostlin z čeledi bobovité. Zahrnuje 3 druhy keřů a stromů, rozšířených v Jihovýchodní Asii a Austrálii. Mají dvakrát zpeřené listy a drobné květy v hustých květenstvích. Druh \"Paraserianthes lophantha\" je vysazován i jinde v tropech jako okrasná dřevina.\n\nParalbízie jsou beztrnné keře nebo stromy s dvakrát zpeřenými listy složenými z drobných, přisedlých, vstřícných lístků. Na hlavním vřetenu i na postranních žebrech listů jsou přítomna extraflorální nektária. Palisty jsou úzké a opadavé. Květy jsou oboupohlavné, uspořádané v klasovitých nebo hroznovitých květenstvích. Kalich i koruna jsou tvořeny 5 srostlými lístky. Tyčinek je mnoho, jsou na bázi srostlé v trubičku a vyčnívají z květů. Lusky jsou tenké, ploché, pukající 2 chlopněmi.\n\nRod paralbízie zahrnuje v převládajícím pojetí 3 druhy. Rod je rozšířen v Jihovýchodní Asii, Papuasii (Nová Guinea, Šalamounovy ostrovy, Bismarckovo souostroví) a Austrálii. Druh \"P. lophantha\" má nejrozsáhlejší areál a byl introdukován i do jiných oblastí tropů. Druh \"P. toona\" je uváděn z australského Queenslandu, \"P. pullenii\" z Malajsie. Paralbízie rostou v Austrálii jako složka eukalyptového lesa, v keřové vegetaci a na travnatých pláních poblíž pobřeží, v Malajsii v horských tropických lesích až do nadmořské výšky přes 3000 metrů.\n\nDo rodu \"Paraserianthes\" byl v minulosti řazen i druh \"Falcataria moluccana\" (jako \"P. falcataria\"), pocházející z Nové Guiney a Tichomoří a pěstovaný i v tropické Asii a Africe.\nV některých zdrojích se u rodu \"Paraserianthes\" uvádí jen jeden druh – \"P. lophantha\", zatímco zbývající dva druhy jsou rovněž řazeny do rodu \"Falcataria\".\n\nDruh \"Paraserianthes lophantha\" je vysazován v tropech celého světa jako okrasná dřevina a používá se k zalesňování. V některých oblastech tropů se stal invazní rostlinou.\n"}
{"id": "1061785", "url": "https://cs.wikipedia.org/wiki?curid=1061785", "title": "Muzeum Jizerských hor", "text": "Muzeum Jizerských hor\n\nMuzeum Jizerských hor je expozice provozovaná Českým svazem ochránců přírody (ČSOP) v osadě Jizerka. Muzeum, v celkem čtyřech expozicích, dokumentuje historii Jizerských hor, místní dějiny sklářství a přírodní zajímavosti z místní živé a neživé přírody.\n\nBudova muzea byla postavena v roce 1889 a sloužila jako škola pro děti místních osadníků až do roku 1962. V 50. letech 20. století zde také sídlil místní národní výbor. Po uzavření školy sloužila budova nějaký čas jako prodejna potravin a následně byla přestavěna na rekreační středisko bytového podniku Desná. Později zde našla útočiště Horská služba a Státní ochrana přírody.\nV roce 1989 koupil budovu ČSOP v Jablonci nad Nisou, přičemž chalupa zprvu sloužila jako terénní a informační stanice. V roce 1994 zde vznikla na popud Miloslava Nevrlého a za pomoci Severočeského muzea v Liberci spolu s Muzeem skla a bižuterie v Jablonci nad Nisou expozice \"Stará tvář Jizerských hor\". Od té doby byly expozice postupně rozšiřovány až na současné čtyři hlavní okruhy.\n\nMuzeum má v současnosti (2019) čtyři základní expozice\n\n"}
{"id": "1061786", "url": "https://cs.wikipedia.org/wiki?curid=1061786", "title": "Northampton", "text": "Northampton\n\nNorthampton je město ve střední Anglii, v okrese Northamptonshire v regionu East Midlands. Leží na řece Nene, asi sto kilometrů na sever od Londýna a 80 kilometrů jihovýchodně od Birminghamu. V roce 2011 mělo 212 500 obyvatel.\n\nPrvní písemná zmínka o městě pochází z roku 914 (pod názvem \"Ham tune\"). Ve středověku bylo důležitým hrazeným městem se čtyřmi branami, na zdejším hradě občas pobýval král a pravidelně zde zasedal anglický parlament. Byl zde také vězněn Thomas Becket. V letech 1264 a 1460 se ve městě odehrály významné bitvy. Bylo ovšem poničeno zejména během anglické občanské války (Northampton se postavil na stranu parlamentu proti králi, který pak nařídil zbořit hrad i městské hradby) a pak během velkého požáru roku 1675. Z bezvýznamnosti povstalo až na počátku průmyslové revoluce, kdy se stalo centrem obuvnictví a kožedělnictví. Původní slavný hrad se nedochoval, jako silně poničený ustoupil na počátku Novověku železnici. Nejstarší stavbou ve městě a největší pamětihodností je tak \"Holy Sepulchre\", normanská rotunda z roku 1100. Jde o největší a nejzachovalejší rotundu v Anglii. Z kdysi slavných clunyjských opatství St Andrew a Delapré zbyly jen dvě budovy.\n\nV roce 1999 byla založena vysokoškolská kolej, od roku 2005 \"University of Northampton\". \n\nVe městě sídlí prvoligový rugbyový klub Northampton Saints.\n\n\n"}
{"id": "1061789", "url": "https://cs.wikipedia.org/wiki?curid=1061789", "title": "Císařská klenotnice ve Vídni", "text": "Císařská klenotnice ve Vídni\n\nCísařská klenotnice ve Vídni (německy \"Schatzkammer\") představuje poklad habsburských panovníků, vystavený ve vídeňském Hofburgu. Klenotnice se dělí na dvě části: na světskou a církevní pokladnici. Císařská klenotnice spadá pod správu vídeňského Uměleckohistorického muzea.\n\nMezi nejvýznamnější exponáty světské klenotnice patří korunovační klenoty Svaté říše římské, včetně císařské koruny, korunovační klenoty Rakouského císařství, včetně koruny Rudolfa II., koruna Štěpána Bočkaje, burgundský poklad z 15. století a poklad Řádu zlatého rouna. Pokladnice obsahuje též některé insgnie Českého království. Jde zejména o původní gotické žezlo a jablko, zhotovené za vlády Karla IV. jako součást českých korunovačních klenotů a později nahrazené renesančními insigniemi. Dále mezi ně patří slavnostní oděv českého krále coby říšského kurfiřta.\n\n"}
{"id": "1061798", "url": "https://cs.wikipedia.org/wiki?curid=1061798", "title": "Germaine Richier", "text": "Germaine Richier\n\nGermaine Richier (16. září 1902 Grans, Kanton Salon-de-Provence – 31. července 1959 Montpellier) byla francouzská sochařka a grafička. Patří k zakladatelské generaci poválečného moderního sochařství.\n\nGermaine Richier se narodila ve vinařské rodině a proti vůli svých rodičů začala roku 1921 studovat sochařství na École des Beaux-Arts v Montpellier, v ateliéru Louis Jacques Guigese. V roce 1926 se přestěhovala do Paříže, kde ji na doporučení architekta Henri Faviera přijal do svého soukromého ateliéru Émile-Antoine Bourdelle. V Paříži se seznámila s Alberto Giacomettim, Césarem Baldaccinim se dvěma švýcarskými absolventy Académie de la Grande Chaumière, kteří byli Bourdellovými asistenty, Arnoldem Geissbuhlerem a Otto Bänningerem. U Bourdella studovala až do jeho smrti roku 1929 a provdala se pak za Otto Bänningera.\nRoku 1934 měla svou první autorskou výstavu v pařížské galerii Max Kaganovitch.\n\nBěhem války pobývala střídavě v Provence a ve Švýcarsku, kde se setkala s Marino Marinim a Fritzem Wotrubou a společně s nimi vystavovala v Basileji roku 1944. V roce 1946 se sama vrátila do Paříže a později se rozvedla (1952) a znovu provdala za básníka a uměleckého kritika René de Solier (1954).\n\nJejí poválečná výstava v Anglo-French Art Centre v Londýně (1947) ovlivnila celou generaci mladých britských sochařů (Edouardo Paolozzi, Reg Butler, Lynn Chadwick).\n\nRoku 1956 měla autorskou výstavu v Musée National d´Art Moderne v Paříži a ve stejném roce se ze zdravotních důvodů přestěhovala do Antibes. Zemřela předčasně na rakovinu během příprav na svou velkou retrospektivní výstavu v Château Grimaldi v Antibes roku 1959.\n\nGermaine Richier měla klasické školení v modelaci a sekání v kameni a až do 40. let se zabývala portrétní tvorbou (\"La Chinoise, buste\", 1939). Pro její další dílo měla formativní význam návštěva Pompejí roku 1935.\n\nOd poloviny 40. let vytvářela hybridní formy lidských figur a hmyzu, zvířat, rostlin, předmětů a prvků neživé přírody, kterými rychle získala mezinárodní uznání (\"La Mante, grande\", 1946) V sochách se prolínají lidské tvary např. s amforou, která symbolizuje vodu (\"L'Eau\", 1953-4) nebo jsou končetiny figury nepřirozeně ztenčené a připomínají hmyz (\"Femme sauterelle\", 1946). Některé plastiky tvořila jako pavučinové struktury z drátů (\"La Chauve-souris\", 1946).\n\nOd roku 1947, kdy v Londýně vystavovala společně s grafikem Rogerem Lacouriére, se začala zabývat také grafikou. Po prvních suchých jehlách experimentovala s akvatintou a leptem a vytvářela série tisků, v nichž postupně obměňovala motiv dalším leptáním. (\"A la gloire de la main\", 1949)\n\nRoku 1949 vzbudila kontroverzi svou sochou Krista pro nově budovaný kostel Église Notre-Dame-de-Grâce-Toute v Passy. Její Kristus byl bez tváře, s expresivně modelovaným tělem, ruce a nohy splynuly s redukovaným křížem umístěným volně v prostoru. Sochařka se obhajovala tím, že Bůh je pouze spirituálním symbolem a žádnou tvář nemá. Socha byla po protestu náboženských fundamentalistů zásahem biskupa odstraněna a na místo se vrátila až roku 1971.\n\nRoku 1952 požádala Richier malíře Hanse Hartunga a Marii Vieira da Silva aby namalovali barevné pozadí pro její bronzové komorní plastiky (\"La Ville\", \"La Toupie\"). Sochařka zvažovala užití barevných skel a koncem 50. let kolorovala sama některé své sádrové sochy (\"L’Echiquier\", 1959).\n\n\n\n"}
{"id": "1061801", "url": "https://cs.wikipedia.org/wiki?curid=1061801", "title": "Fastida", "text": "Fastida\n\nFastida (3. století – ) byl ve 3. století první doložený král germánského kmene Gepidů. Gepidé v čele s Fastidou jsou poprvé zmíněni v roce 291, kdy se utkali v bitvě proti západním Gótům. Gepidé chtěli uzurpovat jejich území pro sebe. Gótský historik Jordanes popisuje ve svém díle Getica konfrontaci mezi králem Fastidou a tehdy ještě sjednocenými Góty. \n\n\"Líní ti, kteří přišli příliš pozdě, požadovali zemi od svých gótských bratrů, protože jejich vlastní osady v zalesněné horské oblasti už je nemohly uživit\". \n\nFastida byl sebevědomý a arogantní, protože krátce předtím zasadil zdrcující porážku Burgundům. Gótové, ale požadavky Fastidy zamítli a utkali se s ním v boji někde v údolí řeky Szamos, kde Gepidové a Taifalové v čele s Fastidou konfrontovali tervingskou koalici v čele s králem Gótů. Přesné místo bitvy se nacházelo v blízkosti oppida \"Galtis\" u řeky \"Auha\" (\"ad oppidum Galtis, iuxta quod currit fluvios Auha\"). Výsledek bitvy Gepidů proti Gótům je také zaznamenán v díle Getica. Pro Gepidy vedenými Fastidou vyústila bitva v porážku. \n\nNeexistuje žádný důkaz o gótském osídlení v Gutthiudu, které by bylo větší než vesnice nebo opevněná pozice, proto oppidum Galtis u řeky Auha bylo snad někdejší římské město. Přesto umístění oppida a tím i místo bitvy je dnes neznámé.\n"}
{"id": "1061802", "url": "https://cs.wikipedia.org/wiki?curid=1061802", "title": "Fordův ostrov", "text": "Fordův ostrov\n\nFordův ostrov (: ) je ostrov v zálivu Pearl Harbor při pobřeží havajského ostrova Oahu. Má rozlohu 1,84 km² a podle sčítání v roce 2000 na něm žije 368 obyvatel. Ostrov je majetkem amerického námořnictva.\n\nDomorodci ostrov nazývali \"Mokuʻumeʻume\" podle zvyku spojeného s novoroční slavností Makahiki, kdy sem připlouvaly ženy, kterým se nepodařilo otěhotnět se svým manželem, aby provozovaly pohlavní styk s jinými muži. Současný název nese ostrov podle lékaře Setha Portera Forda, jehož rodině patřil ve druhé polovině 19. století. Tehdy sloužil ke komerčnímu pěstování cukrové třtiny. V roce 1917 zabrala ostrov americká armáda, která zde zřídila letiště. Ve třicátých letech byl ostrov uměle zvětšen z původních 135 hektarů na 178 ha a při jeho pobřeží byla vybudována kotviště bitevních lodí. Během útoku na Pearl Harbor 7. prosince 1941 byl ostrov bombardován japonskými letadly, které zapálily hangáry a potopily loď USS Arizona (BB-39), na níž vybuchla munice a zahynulo 1177 členů posádky. Trup lodi slouží od roku 1962 jako muzeum.\n\nNa ostrově se nachází 1200 metrů dlouhá přistávací dráha a čtyři ubytovací jednotky: \"Nob Hill\", \"Luke Field\", \"Kamehameha Loop\" a \"Battleship Cove\". Národní úřad pro oceán a atmosféru zde provozuje stanici pro monitorování tsunami. V roce 1998 byl vybudován pontonový most Admiral Clarey Bridge, který spojuje Ford Island s Oahu. Existují plány na budoucí civilní využití ostrova, uvažuje se například o stavbě sluneční elektrárny.\n\n"}
{"id": "1061803", "url": "https://cs.wikipedia.org/wiki?curid=1061803", "title": "Eurovision Song Contest 2015", "text": "Eurovision Song Contest 2015\n\n60. ročník pěvecké soutěže Eurovision Song Contest proběhl ve Vídni v roce 2015. Semifinálová kola se uskutečnila 19. a 21. května 2015, finále 23. května 2015.\n\nModerátorkami soutěžních večerů byly Mirjam Weichselbraun, Alice Tumler a Arabella Kiesbauer, které v green room doplnila Conchita Wurst.\n\nSoutěže se zúčastnilo čtyřicet zemí včetně České republiky, kterou zastoupilo duo Marta Jandová a Václav Noid Bárta s písní „Hope Never Dies“. Český reprezentant tak vystoupil poprvé od roku 2009. Kypr a Srbsko se do soutěže vrátili po jednoleté přestávce. Zvláštním hostem při příležitosti šedesátého výročí vzniku soutěže byla Austrálie, jejíž zástupce vystoupil automaticky ve finále. Ukrajina se ze soutěže stáhla kvůli tehdejší politické situaci v zemi.\n\nDo užšího výběru města, které soutěž uspořádá, postoupily kromě hlavního města také Štýrský Hradec a Innsbruck. Hostitelské právo nakonec obdržela hala Wiener Stadthalle, která vyjma koncertů každým rokem hostí také tenisový turnaj mužů Vienna Open. Hala disponuje běžnou kapacitou 16 000 diváků. Do úprav organizátoři soutěže investovali téměř 9 milionů eur.\n\nHlasovací systém zůstal stejný jako v předcházejícím roce. Nejlepší desítka každé země vzniklá kombinací úplných žebříčků hlasování diváků a odborné poroty v poměru 50:50 je přepočítána na body (12, 10, 8 až 1 bod).\n\nRozlosování účastníků jednotlivých semifinálových kol proběhlo 26. ledna 2015 na Vídeňské radnici. Účastníci vyjma automatických finalistů byli rozděleni do pěti košů podle hlasovacích zvyklostí v předchozích letech. Česká republika byla losem určena účastníkem první poloviny druhého semifinále. Automatickým finalistům byla rozlosována práva k hlasování v daném semifinálovém kole. Austrálie, jejíž účast byla potvrzena 11. února, obdržela hlasovací právo do obou kol.\n\nGrafická podoba soutěže včetně loga byla prezentována 25. listopadu 2014. Logo je doplněno mottem \"Building Bridges\" a nově zvoleným fontem názvu soutěže. Autorem designu je Florian Wieder, který na soutěži spolupracoval již v letech 2011 a 2012.\n\n\n\nFinále se konalo 23. května a poprvé v historii Eurovision Song Contest se finále zúčastnilo 27 zemí s Austrálií jako zvláštním hostem při příležitosti šedesátého výročí vzniku soutěže.\n\n"}
{"id": "1061804", "url": "https://cs.wikipedia.org/wiki?curid=1061804", "title": "Mistrovství světa v alpském lyžování 2015 – slalom mužů", "text": "Mistrovství světa v alpském lyžování 2015 – slalom mužů\n\nSlalom mužů na Mistrovství světa v alpském lyžování 2015 se konal na beavercreeské sjezdovce Birds of Prey v neděli 15. února 2015 jako pátý mužský a celkově závěrečný závod šampionátu. Zahájení prvního kola proběhlo v 10:15 hodin a druhá část odstartovala ve 14:30 hodin místního času. Soutěže se zúčastnilo 100 závodníků z 57 zemí. V sobotu 14. února proběhla kvalifikace, do níž nastoupilo 106 lyžařů ze 50 zemí.\n\nObhájcem vítězství byl Rakušan Marcel Hirscher, jenž po prvním kole jasně vedl. Trať první části byla náročná, postavená norským trenérem Christianem Mitterem, jenž nakupil řadu přesazených a zavřených branek. Řada slalomářů s ní měla problémy. Ze sta startujících vypadlo 43 závodníků. Na obtížnost i netradiční postavení branek si lyžaři stěžovali. Ve druhé závěrečné jízdě elitní třicítky však vedoucí Hirscher vypadl a nedojel do cíle. Úřadujícího olympijského vítěze v této disciplíně ze sočských her představoval další rakouský reprezentant Mario Matt, který vypadl v prvním kole.\n\nMistrem světa se stal 30letý francouzský lyžař Jean-Baptiste Grange, který tak po vítězství na MS 2011 v této disciplíně získal druhé zlato a celkově třetí medaili ze světových šampionátů. Stříbro vybojoval Němec Fritz Dopfer, pro nějž to byl první kov z individuálních závodu mistrovství. Bronz si odvezl další německý reprezentant Felix Neureuther, který si oproti Schladmingskému šampionátu 2013 pohoršil o jedno místo. Celkově to byla čtvrtá medaile z mistrovstvích světa.\n\nDruhý v pořadí po prvním kole a vítěz schladmingské generálky před šampionátem, ruský slalomář Alexander Chorošilov, nepředvedl ve druhé části optimální výkon a propadl se na osmou příčku.\n"}
{"id": "1061811", "url": "https://cs.wikipedia.org/wiki?curid=1061811", "title": "Hrochotýnecká tabule", "text": "Hrochotýnecká tabule\n\nHrochotýnecká tabule je geomorfologický okrsek ve východní části Chrudimské tabule, ležící v okresech Chrudim, Pardubice a Ústí nad Orlicí v Pardubickém kraji.\n\nÚzemí okrsku se nachází zhruba mezi sídly Hostovice (na severozápadě), Slepotice (na severu), Stradouň (na severovýchodě), Mravín (na východě), Voletice (na jihovýchodě), Dobrkov, Mezihoří a Lukavice (na jihu) a Chrudim (na západě). Uvnitř okrsku leží titulní město Hrochův Týnec, další město Chrast, městys Chroustovice, větší obce Rosice a Zaječice, částečně město Slatiňany.\n\nOkrsek Hrochotýnecká tabule (dle značení Jaromíra Demka VIC–3C–2) geomorfologicky náleží do celku Svitavská pahorkatina a podcelku Chrudimská tabule.\nDále se již nečlení.\n\nTabule sousedí s dalšími okrsky Svitavské pahorkatiny: Heřmanoměstecká tabule na západě, Štěpánovská stupňovina na jihu, Vraclavský hřbet na východě. Dále sousedí s celky Východolabská tabule na severu a Železné hory na jihozápadě.\n\nNejvyšším bodem Hrochotýnecké tabule je vrstevnice (310 m n. m.) na východní hranici s Vraclavským hřbetem.\n\n"}
{"id": "1061814", "url": "https://cs.wikipedia.org/wiki?curid=1061814", "title": "Michaela Kirchgasserová", "text": "Michaela Kirchgasserová\n\nMichaela Kirchgasserová (* 18. března 1985 Schwarzach im Pongau, Salcbursko) je rakouská reprezentantka v alpském lyžování, specializující se především na technické disciplíny slalom a obří slalom. Na mistrovstvích světa vybojovala šest medailí, z toho čtyři týmové a dvě individuální. Představuje trojnásobnou světovou šampionku ze soutěže družstev na MS 2007 v Åre, MS 2013 ve Schaldmingu a MS 2015 v Beaver Creeku a Vailu.\n\nV juniorské kategorii zkompletovala medailovou sadu, když na JMS 2003 v Briançonnais dojela první ve slalomu, druhá v kombinaci a na navazujícím JMS 2005 v Bardonecchie skončila třetí v obřím slalomu.\n\nRakousko reprezentovala na Zimních olympijských hrách 2006 v Turíně, na Vancouverské olympiádě 2010 a potřetí v Soči 2014, kde obsadila 7. místo v superkombinaci. Nejlepšího olympijského výsledku kariéry dosáhla ve slalomovém závodu Turínských her, v němž dojela na 5.  příčce.\n\nDo února 2015 ve světovém poháru vyhrála tři závody. První triumf zaznamenala během února 2007 z obřího slalomu ve španělské Sierra Nevadě. Druhou trofej přidala v lednu 2012 ze slalomu konaného ve slovinské Kranjske Goře. Zlato si odvezla opět ze slalomového závodu v březnu téhož roku na finále poháru ve Schladmingu.\n\nV seriálu závodů světového poháru debutovala 16. prosince 2001, ve věku šestnácti let. V dílčím hodnocení jednotlivých disciplín obsadila v sezóně 2012 konečné 2. místo ve slalomu za krajankou Marlies Schildovou a opět 2. příčku v sezóně 2014 v kombinaci. V celkové klasifikaci pak byla nejlépe klasifikována na 8. pozici v roce 2007.\n\n\n\n"}
