{"id": "978412", "url": "https://cs.wikipedia.org/wiki?curid=978412", "title": "Otakar Pražák", "text": "Otakar Pražák\n\nOtakar Pražák (21. listopadu 1858 Brno – 18. října 1915 Brno) byl rakouský a český právník a politik staročeské strany, na konci 19. a počátku 20. století poslanec Říšské rady a Moravského zemského sněmu.\n\nJeho otcem byl politik Alois Pražák, předák moravského křídla staročeské strany. Otakar vystudoval české gymnázium v Brně a práva na Vídeňské univerzitě. V roce 1883 mu byl na české univerzitě v Praze coby prvnímu studentovi po rozdělení školy na českou a německou univerzitu udělen titul doktor práv. Po soudní praxi se usadil v Brně, kde působil od roku 1887 jako advokát. Předtím byl koncipientem v brněnské kanceláři Františka Aloise Šroma.\n\nByl aktivní v politickém životě. Jeho otec byl dlouholetým předsedou Moravské národní strany (moravská odnož staročechů) a po jeho smrti se koncem 90. let 19. století zařadil Otakar Pražák mezi nejužší vedení této formace a po jistou dobu byl i předsedou \"Národního klubu\" v Brně (faktické zemské ústředí této strany). Staročeskému proudu zůstal věrný i počátkem 20. století, kdy jejich vliv na Moravě upadal a omezoval se na několik jednotlivců.\n\nOd roku 1890 až do své smrti zasedal na Moravském zemském sněmu, nejprve za obvod Kyjov. V zemských volbách roku 1902 sem byl opětovně zvolen za kurii městskou, obvod Kyjov, Bučovice, Vyškov, Strážnice. Mandát na sněmu získal i ve volbách roku 1906, za kurii městskou, český obvod Kyjov, Strážnice, Uh. Ostroh atd. Uspěl i ve volbách roku 1913, kdy Pražák byl spolu s Janem Žáčkem jedinými zvolenými staročeskými kandidáty (fakticky již jen jako samostatní kandidáti, protože staročeská stranická struktura na Moravě přestala po roce 1911 existovat). Podporovala je tehdy i Lidová strana na Moravě (Bulín) (moravská odnož mladočeské strany). Pražák pak na sněmu vstoupil do \"Klubu nezávislých poslanců\", který tvořili poslední dva staročeši a mladočech Hynek Bulín. V letech 1908–1909 byl členem moravského zemského výboru.\n\nV letech 1897–1905 se podílel na moravských jednáních o vyrovnání mezi Čechy a Němci, v letech 1897–1899 byl členem vyrovnávacího výboru, v roce 1900 za vlády Ernesta von Koerbera reprezentoval moravské etnicky české politiky při vyrovnávacích česko-německých konferencích, v období let 1902–1905 byl členem stálého výboru Moravského zemského sněmu a roku 1905 členem sněmovního výboru pro volební reformu. Výsledkem těchto aktivit bylo takzvané Moravské vyrovnání.\n\nNa konci 19. století se zapojil i do celostátní politiky v rámci staročeské strany. Ve volbách do Říšské rady roku 1897 se stal poslancem Říšské rady (celostátní zákonodárný sbor) za kurii venkovských obcí, obvod Hustopeče, Kyjov atd. Za týž obvod uspěl i ve volbách do Říšské rady roku 1901. Mandát obhájil také ve volbách do Říšské rady roku 1907, konaných poprvé podle všeobecného a rovného volebního práva, kdy se stal poslancem za český obvod Morava 30. Usedl do poslanecké frakce Český klub (širší aliance českých, národně-konzervativních a liberálních subjektů). Ve volbách do Říšské rady roku 1911 se snažil o opětovné zvolení, ale nebyl úspěšný.\n\nByl dlouhodobým podporovatelem výstavby Národního divadla v Brně a založení české univerzity na Moravě; předsedal moravské sekci České národní rady. V Brně byl aktivní v mnoha místních českých spolcích a byl členem advokátní a obchodní komory. Získal šlechtický titul (rytíř). 30. listopadu 1903 mu město Podivín udělilo čestné občanství za zásluhy o zřízení měšťanské školy.\n\nZemřel v říjnu 1915 po delší nemoci (rakovina konečníku). Pohřben byl na ústředním hřbitově v Brně.\n"}
{"id": "978418", "url": "https://cs.wikipedia.org/wiki?curid=978418", "title": "Ehrenliga Saarland", "text": "Ehrenliga Saarland\n\nEhrenliga Saarland byla nejvyšší fotbalová soutěž pořádaná na území Sárska. Pořádala se v letech 1947 - 1951.\n\n"}
{"id": "978420", "url": "https://cs.wikipedia.org/wiki?curid=978420", "title": "Rostislav František Reichstädter", "text": "Rostislav František Reichstädter\n\nRostislav František Reichstädter (19. května 1870 Drysice – 16. ledna 1944 Prostějov) byl rakouský a český politik, na počátku 20. století poslanec Říšské rady a Moravského zemského sněmu.\n\nJeho manželkou byla politička Růžena Reichstädterová. Rostislav František Reichstädter byl profesí básníkem, novinářem a politikem.\n\nPoliticky patřil k Lidové straně na Moravě (moravská odnož mladočeské strany), později k Lidové straně pokrokové. Byl předákem její organizace v Prostějově. Předtím se uvádí rovněž jako stoupenec moravské odnože České strany národně sociální.\n\nZasedal na Moravském zemském sněmu, kam byl zvolen v zemských volbách roku 1913 za lidové pokrokáře, přičemž ho podpořila i jeho původní strana (Lidová strana na Moravě) vedená Hynkem Bulínem.\n\nNa počátku 20. století se zapojil i do celostátní politiky. Ve volbách do Říšské rady roku 1901 se stal poslancem Říšské rady (celostátní zákonodárný sbor) za kurii všeobecnou, obvod Valašské Meziříčí, Místek, Holešov atd. Mandát obhájil také ve volbách do Říšské rady roku 1907, konaných poprvé podle všeobecného a rovného volebního práva, kdy se stal poslancem za český obvod Morava 22. Usedl jako hospitant do poslanecké frakce Český klub (širší aliance českých, národně-konzervativních a liberálních subjektů).\n"}
{"id": "978426", "url": "https://cs.wikipedia.org/wiki?curid=978426", "title": "Nikolaj Belokosov", "text": "Nikolaj Belokosov\n\nNikolaj Belokosov nebo Nicolae Belocosov (* 24. ledna 1975) je bývalý moldavský zápasník–judista, který v průběhu své sportovní kariéry reprezentoval vedla rodného Moldavska sousední Rumunsko.\n\nPřipravoval se v Kišiněvě pod vedení Vasile Lucy. V moldavské reprezentaci se pohyboval od roku 1995 v lehké váze do 73 kg. O post reprezentační jedničky soupeřil s Andrejem Golbanem. V roce 1999 využil nabídky kvalifikovat se na olympijské hry v Sydney v roce 2000 v rumunských barvách. V Rumunsku však v olympijském roce 2000 výsledkově nestačil na Claudiu Baștea a na olympijské hry nebyl nominován. Od roku 2001 reprezentoval opět rodné Moldavsko. V roce 2004 se na olympijské hry nekvalifikoval. Sportovní kariéru ukončil v roce 2005.\n\n\n"}
{"id": "978427", "url": "https://cs.wikipedia.org/wiki?curid=978427", "title": "Symptotermální metoda", "text": "Symptotermální metoda\n\nSensiplan je označení jedné z variant symptotermální metody přirozeného plánování rodičovství. Termín se poprvé objevuje v literatuře v roce 2011. V České republice popis této metody (s určitými úpravami) je prezentováno v publikacích Ludmily Lázničkové a Květoslava Šipra a Heleny Šiprové.\n"}
{"id": "978428", "url": "https://cs.wikipedia.org/wiki?curid=978428", "title": "Děčín hlavní nádraží", "text": "Děčín hlavní nádraží\n\nDěčín hlavní nádraží je centrální železniční stanice v děčínské čtvrti Podmokly na adrese Čsl. mládeže 89/4. Vede přes něj první tranzitní železniční koridor a čtvrtý tranzitní železniční koridor (tratě Praha – Děčín a Děčín – Drážďany), do stanice ústí také tratě z Ústí nad Labem (pravobřežní), z Benešova nad Ploučnicí a z Oldřichova u Duchcova, kam se však v současné době pravidelně nejezdí. Nádraží má 4 nástupiště dostupné z podchodu po obyčejných schodech nebo výtahem. Je to také významná pohraniční stanice, zejména pro vlaky dálkové dopravy, jež zde mají první stanici na území Česka.\n\nV roce 1850 společnost Severní státní dráhy ve vsi Weiher a Podmokly (dnes Děčín hlavní nádraží) postavila přechodovou pohraniční stanici mezi Rakouskem a Saskem. Ve stanici byla postavena provizorní hrázděná stavba ve které byly společnosti NStB a saské dráhy, rakouský i saský celní úřad, policejní a poštovní úřad. Pro zaměstnance saské dráhy a celníky byly v roce 1852 postaveny tzv. \"saské\" domy. V letech 1864–1865 byla postavena novorenesanční výpravní budova podle projektu Carla Schumanna společnostmi StEG a královské Saské státní dráhy.\n\nVe stanici zastavují veškeré vlaky dálkové osobní dopravy EuroCity spojující Prahu s Berlínem, Hamburkem, popř. Kielem či Lipskem. Kromě výše uvedených relací zde zastavují rychlíky spojující Děčín s Prahou a Ústí nad Labem s Libercem a samozřejmě i regionální osobní vlaky.\n\nVýpravní budova je zděná patrová podsklepená stavba s rizality, které jsou uprostřed a po stranách s přistavěnými pavilony. Stavba je postavena na otevřeném půdorysu písmene U z pískovcových kvádrů na bosované podezdívce a je ukončena valbovou střechou. Bosovaná jsou nároží, podlaží dělí kordonová římsa. Okna v přízemí jsou půlkruhově zaklenutá v profilovaných šambránách. Pod nimi jsou jednoduchá sklepní okna. Okna v patrech jsou sdružená obdélná v profilovaných šambránách a průběžnou podokenní římsou. Okna v pavilonech jsou v s půlkruhovým zakončením s šambránami s ušima a nadokenními římsami. Výpravní budova byla v roce 1998 prohlášena kulturní památkou ČR.\n\nMezi stanicemi Děčín hlavní nádraží a Děčín-Přípeř na trati 098 Děčín – Bad Schandau se nachází dva dvojkolejné tunely, které byly postaveny v roce 1849. Oba tunely zdobí kamenné portály v romantizujícím slohu, které zdobí korunní přímá římsa s obloučkovým vlysem a jsou ukončeny cimbuřím. Tunel Ovčí stěna (ev. č. 74) je ražen pod Pastýřskou stěnou v tvrdé pískovcové skále bez vyzdívky, je dlouhý 279 m. Následuje tunel Červená skála (ev.č. 75), který je ražen pod Špičákem v délce 143 m a je vyzděn.\n\n\n"}
{"id": "978429", "url": "https://cs.wikipedia.org/wiki?curid=978429", "title": "Roger Moutenot", "text": "Roger Moutenot\n\nRoger Moutenot (* ) je americký hudební producent a zvukový inženýr. Poté, co v roce 1975 dokončil střední školu, zapsal se na Institute of Audio Research v New Yorku. Když školu dokončil, začal v New Yorku pracovat v nahrávacím studiu Skyline Studios − nejprve jako asistent a později jako zvukový inženýr. Později začal alba také produkovat; v roce 1993 produkoval album skupiny \"Painful\" skupiny Yo La Tengo a spolupráce s tout kapelou mu vydržela až do roku 2009. Počátkem jedenadvacátého století si postavil vlastní studio Haptown Studio v Nashville.\n\n\n"}
{"id": "978431", "url": "https://cs.wikipedia.org/wiki?curid=978431", "title": "Zoltán Csizmadia", "text": "Zoltán Csizmadia\n\nZoltán Csizmadia [Zoltán Čizmadia], (* 12. prosinec 1977 Maďarsko) je bývalý reprezentant Maďarska v judu.\n\nCsizmadia reprezentoval Maďarsko v judu v období konce kariery Csősze a příchodu mladého Bora. Kvůli častým zraněním se mu nikdy nepodařilo nasbírat dostatek bodů pro kvalifikaci na olympijské hry.\n\n"}
{"id": "978434", "url": "https://cs.wikipedia.org/wiki?curid=978434", "title": "Zlatý stôl", "text": "Zlatý stôl\n\nZlatý stôl může být:\n\n"}
{"id": "978435", "url": "https://cs.wikipedia.org/wiki?curid=978435", "title": "Stročkovec kyjovitý", "text": "Stročkovec kyjovitý\n\nStročkovec kyjovitý (\"Gomphus clavatus\" (Pers.) Gray 1821) je kriticky ohrožená jedlá stopkovýtrusná houba z čeledi stročkovcovitých (Gomphaceae) s kyjovitými plodnicemi fialového zbarvení. Vyskytuje se vzácně především v jehličnatých lesích vyšších poloh; na území České republiky tento druh v druhé polovině 20. století téměř vymizel v souvislosti se znečištěním životního prostředí. V předchozích dobách se v oblastech častějšího výskytu jednalo o velmi populární jedlou houbu, slující množstvím lidových jmen, jako např. \"fajfky\", \"jelení kopýtka\", \"korejtka\" aj.\n\nPlodnice je masitá, nepravidelně široce kyjovitého či nedutě kornoutovitého tvaru, v bázi je podstatně užší než v temeni. Výška plodnice kolísá přibližně mezi 8–15 centimetry, průměr ve vrchní části činí kolem 5–10 cm; více plodnic zhusta splývá v trsy a terasovité srostlice. Vnější povrch plodnice, jenž pokrývá hymenium, je velmi nápadně zvrásněn hustým, tlustě žilnatým, až i protáhle síťovitým hymenoforem (lištami). Temeno plodnice je mírně dovnitř vpadlé až nálevkovité, většinou nepravidelně okrouhlého tvaru, okraje temene jsou poměrně ostré, silně zprohýbané, lalokovitě roztřepené, občas přerušené zářezy dovnitř plodnice. Zbarvení plodnice je dosti nápadné, s převažujícími fialovými tóny: plodnice je v mládí z vnějšku, včetně lišt, jasně fialová, lila, postupně přechází do hnědofialové, růžovofialové až masově červené barvy. Temeno je někdy, zejména u mladých plodnic a při okrajích, podobné barvy jako vnější povrch, posléze bledne do nafialovělé, světle hnědavé nebo okrové barvy, odlišné od barvy vnějšího povrchu plodnice.\n\nDužnina je bílá, masitá, poměrně měkká, s příjemně houbovou vůní a chutí.\n\nVýtrusy mají elipsoidní tvar a rozměry asi 10–12 × 4-6 μm. Jejich barva je okrová a povrch bradavčitý. Výtrusný prach je světle rezavý.\nStročkovec kyjovitý se dnes vyskytuje velmi vzácně v jehličnatých a smíšených lesích především středních až horských poloh. Jde o mykorrhizní druh, vázaný na symbiózu s jedlemi, smrky či buky. Roste od července do října, zpravidla ve větších trsech a skupinách.\n\nTato houba, dříve dosti známá, v 2. polovině 20. století z české přírody značně rychle téměř zmizela, a to patrně důsledkem imisí a s nimi souvisejícho ústupu neznečištěných jedlobučin vyšších poloh. Na rozdíl od některých jiných takto v důsledku znečištění druhdy mizejících druhů, jakými jsou např. liška obecná či ryzec pravý, zůstává stročkovec kyjovitý velmi vzácným druhem i po výrazném zlepšení stavu životního prostředí v České republice na koneci 20. století. Druh je zařazen do Červeného seznamu hub (makromycetů) České republiky, vydaného roku 2006, jako kriticky ohrožený druh. Jako kriticky ohrožený druh je rovněž zařazen v seznamu hub, doporučených k zákonné ochraně v rámci vyhlášky o zvláště chráněných druzích organismů.\n\nV České republice je stročkovec kyjovitý z recentní doby znám toliko z několika lokalit ve vyšších polohách například na Šumavě a v Šumavském podhůří, Novohradských horách, na Křivoklátsku nebo Českomoravské vrchovině. \n\nStročkovec kyjovitý je znám také z dalších zemí mírného pásu Evropy, Asie i Severní Ameriky. Ve většině evropských zemí jde o obecně vzácný druh, považovaný za ohrožený; poněkud hojnější je v Alpách. Na Slovensku, ve Slovinsku a v dalších zemích jde o zákonem chráněnou houbu.\n\nStročkovec kyjovitý je výborná jedlá houba. V dobách, kdy býval hojnější (tj. do 2. poloviny 20. století), platil v krajích, kde se vyskytoval, za široce sbíranou a velmi vyhledávanou houbu; byl znám pod místními lidovými názvy, například \"fajfky\", \"jelení kopýtka\", \"korejtka\" (ve východních Čechách), \"vojáčci\", \"ouška\" a jiné. Ještě podle seznamu tržních hub v Československu z roku 1964 se jednalo o houbu určenou k prodeji na trzích, kde také byl, zejména však ve starších dobách, často prodáván.\n\nVzhledem k ohrožení a zvláště řídkému výskytu tohoto druhu je v současnosti v České republice doporučováno nesbírat jej.\n\nDíky nápadnému a specifickému tvaru a zbarvení jde o velmi snadno rozpoznatelnou houbu, nepodobnou jiným druhům.\n\n"}
{"id": "978437", "url": "https://cs.wikipedia.org/wiki?curid=978437", "title": "Pipitka", "text": "Pipitka\n\nPipitka může být:\n\n"}
{"id": "978439", "url": "https://cs.wikipedia.org/wiki?curid=978439", "title": "Pipitka (Volovské vrchy)", "text": "Pipitka (Volovské vrchy)\n\nPipitka je nejvyšším vrcholem stejnojmenného podcelku Volovských vrchů. Měří 1225 m.\n\nVypíná se přímo nad obcí Úhorná v hlavním hřebeni podcelku. Severním svahem vrchu prochází červeno-značená Cesta hrdinů SNP z Úhornianskeho sedla (999 m) na vrch Osadník (1186 m).\n"}
{"id": "978446", "url": "https://cs.wikipedia.org/wiki?curid=978446", "title": "Úhornianské sedlo", "text": "Úhornianské sedlo\n\nÚhornianské sedlo je výrazné travnaté, z jihu postupně dřevinami zarůstající, sedlo ve Volovských vrších o nadmořské výšce 999 m mezi Panským vrchem (1058 m) a Malou Pipitkou (1087 m). Je součástí předělu mezi podcelky Zlatý stůl na severu a Pipitka na jihu.\n\nSedlem vede silniční spojnice Rožňava - Smolník - Mníšek nad Hnilcom (silnice II/549). Zároveň spojuje region Spiše s regionem Gemera.\n\nNázev sedla je podle obce Úhorná ležící východně pod sedlem.\n\nÚhornianské sedlo je křižovatkou turistických tras: červeno-značené Cesty hrdinů SNP (E8) z Pipitky (1225 m) do sedla Krivé (1109 m}) a zeleně-značené z Úhorné do Krásnohorského Podhradí.\n\n"}
{"id": "978447", "url": "https://cs.wikipedia.org/wiki?curid=978447", "title": "Pipitka (podcelek)", "text": "Pipitka (podcelek)\n\nPipitka je geomorfologická podsestava Volovských vrchů v jižní části pohoří.\n\nPodsestavu tvoří plošina rozsochy v okolí Smolníku, Štóského potoka a Bodvy. Rozprostírá se mezi Úhornianským sedlem (999 m) a Medzevem, na jihozápadě hraničí s Rožňavskou kotlinou, na jihu a východě se Slovenským krasem.\n\n\n\n"}
{"id": "978448", "url": "https://cs.wikipedia.org/wiki?curid=978448", "title": "Van Biesbroeck (kráter)", "text": "Van Biesbroeck (kráter)\n\nVan Biesbroeck je malý impaktní kráter miskovitého tvaru nacházející se ve východní části měsíčního moře Oceanus Procellarum (Oceán bouří) na přivrácené straně Měsíce. Má průměr 10 km, jeho dno postrádá centrální pahorek. Než jej v roce 1976 Mezinárodní astronomická unie pojmenovala na současný název, nesl označení Krieger B.\n\nVan Biesbroeck leží na jižní části okrajového valu většího kráteru Krieger, který má lávou zatopené dno. Východně lze nalézt malé kráterové jamky Rocco a Ruth. Severozápadně leží kráter Wollaston, západo-jihozápadně Toscanelli a východo-severovýchodně Angström. Západně a jižně se táhne síť brázd Rimae Aristarchus a severozápadně směrem ke kráteru Wollaston brázda Rima Krieger.\n\nPojmenován je podle amerického astronoma belgického původu George Van Biesbroecka.\n\n"}
{"id": "978450", "url": "https://cs.wikipedia.org/wiki?curid=978450", "title": "Smolník (přítok Hnilce)", "text": "Smolník (přítok Hnilce)\n\nSmolník je vodní tok na Spiši, protéká územím okresu Gelnica. Je to významný pravostranný přítok Hnilce, má délku 19,7 km a je tokem VI. řádu. Na horním toku napájí údolní vodní nádrž Úhorná. Údolí Smolníku je starou hornickou oblastí, těžbu rud zde připomínají haldy a opuštěné štoly.\n\nPramení ve Volovských vrších, v podcelku Pipitka, na jihovýchodní stráni Úhornianského sedla (999 m) v nadmořské výšce kolem 960 m.\n\nNejprve teče na krátkém úseku na východ, pak po obec Smolník na severovýchod, odtud k ústí více na severoseverovýchod.\n\nPramenná oblast se nachází v geomorfologickém celku Volovské vrchy, podsestavě Pipitka. Pak odděluje podcelky Zlatý stôl na západě a Kojšovská hoľa na východě.\n\nProtéká následujícími sídly: Úhorná, Smolník, Smolnícka Huta, osada Smolnícka Píla a Mníšek nad Hnilcom.\n\n\nÚstí do Hnilce na území obce Mníšek nad Hnilcom v nadmořské výšce kolem 417 m.\n"}
{"id": "978451", "url": "https://cs.wikipedia.org/wiki?curid=978451", "title": "Rocco (kráter)", "text": "Rocco (kráter)\n\nRocco je malý impaktní kráter typu kráterové jamky nacházející se ve východní části měsíčního moře Oceanus Procellarum (Oceán bouří) na přivrácené straně Měsíce. Má průměr 4,4 km, jeho dno postrádá centrální pahorek. Než jej v roce 1976 Mezinárodní astronomická unie pojmenovala na současný název, nesl označení Krieger D.\n\nRocco leží východně od dvojice kráterů Krieger (který má lávou zatopené dno) a Van Biesbroeck. Jižně lze nalézt další malou kráterovou jamku Ruth. Více severozápadně leží kráter Wollaston, západo-jihozápadně Toscanelli a východo-severovýchodně Angström. Dále západně a jižně se táhne síť brázd Rimae Aristarchus.\n\nPojmenován je podle italského mužského křestního jména Rocco.\n\n"}
{"id": "978452", "url": "https://cs.wikipedia.org/wiki?curid=978452", "title": "Taijin kyofusho", "text": "Taijin kyofusho\n\nTaidžin kjófušó je specifický syndrom vyskytující se u japonské populace. Původ názvu tohoto syndromu byl odvozen z šó – porucha, kjófu – strach a taidžin – mezilidské vztahy. Lidé s touto poruchou mají strach z toho, jak jejich tělo a jeho funkce vnímají lidé okolo. Často se za své tělo a jeho funkce stydí. Někteří se zaměřují na strach z vlastního pachu, druzí na způsob jak se pohybují nebo i svůj vzhled. Strach je z větší části psychický, osoby trpící tímto syndromem se často bojí, že jejich postoje, chování, víra nebo názory jsou odlišné od ostatních. Nechtějí druhé lidi obtěžovat, urážet svým vzhledem. Tento syndrom není znám ze západní zemí. Východní země jsou více kolektivní a proto lidé mají více sklony k tomu řešit jak jejich individuální znaky přispívají či škodí společnosti. \n\nSymptomy:\n\nTato porucha je často způsobena citovým traumatem nebo vzniká jako obranný psychický mechanismus. Je běžnější u mužů než u žen a postihuje 10–20 % japonské populace. Za obdobu tohoto syndromu v západních zemích lze považovat \"olfactory reference syndrome\".\n"}
{"id": "978453", "url": "https://cs.wikipedia.org/wiki?curid=978453", "title": "Štóský potok", "text": "Štóský potok\n\nŠtóský potok je potok v západní části regionu Turňa, v nejzápadnější části okresu Košice-okolí. Je to levostranný přítok Bodvy, měří 6,1 km a je tokem V. řádu.\n\nPramení ve Volovských vrších, v podcelku Pipitka na severoseverozápadním svahu Tupého vrchu (1040,5 m n. m.) v nadmořské výšce přibližně 940 m n. m.\n\nOd pramene teče zprvu směrem na sever, zleva přibírá krátký přítok ze severozápadního úbočí Tupého vrchu, stáčí se na severoseverovýchod a protéká dolinou Peklisko. Následně přibírá levostranné přítoky nejprve pramenící jihovýchodně od kóty 993,2 m, pak potok z Medvedí doliny. Dále se stáčí, přechodně teče východním směrem, opět zleva přibírá přítoky pramenící jihovýchodně od Štóského sedla (798 m n. m.), pak se stáčí na jihovýchod a protéká intravilánem obce Štós. V obci nejprve přibírá zleva přítok pramenící východně od Štóského sedla, pak zprava přítok z východního svahu Tupého vrchu, z téže strany i přítok ze západního svahu Drieňovce (641,9 m n. m.) a koryto potoka se stáčí východním směrem. Z levé strany dále přibírá Kúpeľný potok a teče souběžně s silnicí II. třídy č. 548 na levém břehu. Pod obcí ještě přibírá levostranný přítok zpod lázní Štós a k ústí pokračuje východojihovýchodním směrem. Konečně podtéká zmíněnou silnici a VJV od Štósu ústí v nadmořské výšce cca 381 m n. m. do Bodvy. Na dolním toku vytváří potok hranici mezi geomorfologickým podcelkem Pipitka na pravém a Kojšovskou holí na levém břehu.\n"}
{"id": "978456", "url": "https://cs.wikipedia.org/wiki?curid=978456", "title": "Ruth (kráter na Měsíci)", "text": "Ruth (kráter na Měsíci)\n\nRuth je malý impaktní kráter typu kráterové jamky nacházející se ve východní části měsíčního moře Oceanus Procellarum (Oceán bouří) na přivrácené straně Měsíce. Má průměr 3 km, jeho dno postrádá centrální pahorek. Mezinárodní astronomická unie je pojmenovala na současný název v roce 1976.\n\nRuth leží východně od dvojice kráterů Krieger (který má lávou zatopené dno) a Van Biesbroeck. Severně lze nalézt další malou kráterovou jamku Rocco. Více severozápadně leží kráter Wollaston, západo-jihozápadně Toscanelli a východo-severovýchodně Angström. Dále západně a jižně se táhne síť brázd Rimae Aristarchus.\n\nPojmenován je podle židovského ženského křestního jména Rút.\n\n"}
{"id": "978457", "url": "https://cs.wikipedia.org/wiki?curid=978457", "title": "Borzov", "text": "Borzov\n\nBorzov je potok v regionu Turňa, v západní části okresu Košice-okolí. Je to levostranný přítok Bodvy, měří 7,9 km a je tokem V. řádu. Na horním toku protéká Borzovou dolinou.\n\nPramení ve Volovských vrších, v podcelku Kojšovská hoľa, na východojihovýchodním svahu Tří studní (969,0 m n. m.) v lokalitě Harakovská, v nadmořské výšce přibližně 850 m n. m.\n\nOd pramene teče zpočátku jihojihozápadním směrem, na západním úpatí Baratu (857,8 m n. m.) se vyrovnává severojižním směrem a pokračuje přes Borzovou dolinu. Zde zprava přibírá přítok zpod Strážného vrchu (774,0 m n. m.), na krátkém úseku teče na jihovýchod a zleva přibírá přítok ze severozápadního svahu Klinu (718,1 m n. m.) a protékající Benkovou dolinou. Následně se Borzov znovu stáčí severojižním směrem, protéká osadou Baňa Lucia a zároveň vtéká do Košické kotliny, do podcelku Medzevská pahorkatina. Pod osadou teče přechodně na jihovýchod, pak už na jihojihovýchod, přičemž teče souběžně s přístupovou cestou do osady na levém a zrušenou železniční tratí Počkaj - Baňa Lucia na pravém břehu. Nakonec se esovitě stáčí, postupně podtéká zrušenou trať, silnici II. třídy č. 548 i železniční trať č. 168 a západně od osady Počkaj (Medzev) ústí v nadmořské výšce cca 281 m n. m. do Bodvy.\n"}
{"id": "978458", "url": "https://cs.wikipedia.org/wiki?curid=978458", "title": "After Midnight (píseň)", "text": "After Midnight (píseň)\n\n„After Midnight“ je píseň amerického písničkáře JJ Calea. Dříve než Cale ji však nahrál anglický kytarista Eric Clapton a vydal ji v srpnu 1970 na svém prvním sólovém albu \"Eric Clapton\". Až poté, co se z písně stal hit, ji nahrál i Cale; a to na svém albu \"Naturally\" z roku 1972. Později píseň nahrála řada dalších hudebníků, mezi které patří například Maggie Bell, Tom Shaka nebo Chris Farlowe. Velšský hudebník John Cale byl s JJ Calem několikrát zaměněn a napsal o tom píseň „Autobiography“, ve které například zmiňuje, že není autorem písně „After Midnight“.\n\nČeskou coververzi s názvem „Jednou dvakrát“ nahrál s vlastním textem Petr Kalandra se skupinou Blues Session v roce 1993.\n"}
{"id": "978459", "url": "https://cs.wikipedia.org/wiki?curid=978459", "title": "Hájny potok", "text": "Hájny potok\n\nHajný potok je potok v regionu Turňa, v západní části okresu Košice-okolí. Je to levostranný přítok Zábavy, měří 2 km a je tokem VI. řádu.\n\nPramení ve Volovských vrších, v podcelku Kojšovská hoľa, na JZ svahu Hrbu (947,4 m n. m.) v nadmořské výšce přibližně 780 m n. m.\n\nOd pramene teče zpočátku na jih, vytváří oblouk prohnutý na jihovýchod a následně pokračuje jihojihozápadním směrem. Dále se stáčí na západ, z levé strany přibírá přítok (527,3 m n. m.) ze západního svahu Lazů (771,6 m n. m.) a na krátkém úseku teče k ústí na západojihozápad. V horní části doliny Zábava, na katastrálním území obce Jasov, ústí v nadmořské výšce cca 473 m n. m. do potoka Zábava.\n"}
{"id": "978460", "url": "https://cs.wikipedia.org/wiki?curid=978460", "title": "Brayley (kráter)", "text": "Brayley (kráter)\n\nBrayley je malý impaktní kráter miskovitého tvaru nacházející se v jihozápadní části měsíčního moře Mare Imbrium (Moře dešťů) na přivrácené straně Měsíce. Má průměr 14,5 km, jeho dno postrádá centrální pahorek.\n\nOd západu směrem k severu v blízkosti kráteru táhne úzká brázda Rima Brayley, která je amatérskými dalekohledy ze Země téměř nepozorovatelná. Východo-severovýchodně lze nalézt horu Mons Vinogradov. Daleko na jih leží kráter Bessarion.\n\nPojmenován je podle anglického geografa Edwarda Williama Brayleyho.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "978461", "url": "https://cs.wikipedia.org/wiki?curid=978461", "title": "Denis Braidotti", "text": "Denis Braidotti\n\nDenis Braidotti (* 31. července 1972 Udine) je bývalý italský zápasník–judista.\n\nS judem začínal ve 13 letech na předměstí Udine v Tarcentu pod vedením Stefano Stefanela a Renato Colonnella. Vrcholově se připravoval v tréninkovém středisku vojenské policie CS Carabinieri v Ostii nedaleko Říma. V italské seniorské reprezentaci se prosazoval od roku 1996. V roce 2000 se na olympijské hry v Sydney nekvalifikoval. Od roku 2003 ho o post reprezentační jedničky připravil Paolo Bianchessi, který zárověň dostal v nominaci na olympijské hry v Athénách přednost. Sportovní kariéru ukončil v zápětí. Věnuje se trenérské práci.\n\n\n"}
{"id": "978462", "url": "https://cs.wikipedia.org/wiki?curid=978462", "title": "Euler (kráter)", "text": "Euler (kráter)\n\nEuler je impaktní kráter typu kruhového pohoří nacházející se v jihozápadní části měsíčního moře Mare Imbrium (Moře dešťů) na přivrácené straně Měsíce. Má průměr 28 km, terasovité okrajové valy a na dně centrální formaci vyvýšenin.\n\nZápado-jihozápadně lze nalézt horu Mons Vinogradov, o dost dále východo-severovýchodně srovnatelně velký kráter Lambert. Jihozápadně se táhne brázda Rima Euler.\n\nPojmenován je podle švýcarského matematika Leonharda Eulera.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\nPřejmenované krátery:\n\n"}
{"id": "978463", "url": "https://cs.wikipedia.org/wiki?curid=978463", "title": "Publiciánská žaloba", "text": "Publiciánská žaloba\n\nPubliciánská žaloba pochází už z římského práva a slouží k ochraně držitele věci jako jejího domnělého vlastníka. Vlastnictví žalobce se předpokládá, nemusí je prokazovat, a přesto mu náleží stejná práva, jako v případě vlastnické zápůrčí žaloby nebo žaloby na vydání věci.\n\nOchranu vlastníků, kteří sice nabyli mancipační věci, ale nestali se vlastníky kviritskými, tedy vlastníky skutečnými, protože k převodu nedošlo způsobem podle přísného civilního práva, zavedl až ke konci římské republiky praetor Publicius. Podle něj je také žaloba pojmenována (\"actio Publiciana in rem\"). Její zavedení si vynutil rozvíjející se obchod, bylo nutné zabránit nebezpečí případné vindikace ze strany kviritských vlastníků zpět, jimž určitá mancipační věc \"de iure\" stále patřila. Šlo o fiktivní žalobu, soudce měl brát žalobce jako skutečného vlastníka věci, jestliže byly splněny všechny podmínky jejího vydržení, s výjimkou času, ten bylo nutné si „přimyslet“. Chráněni jí původně byli jen tzv. bonitární vlastníci, tedy ti, kteří nabyli mancipační věc tradicí, a to i proti kviritským vlastníkům, později všichni držitelé v dobré víře.\n\nPubliciánská žaloba byla obsažena v § 372-374 obecného zákoníku občanského a zmiňoval se o ní v § 152 odst. 2 i občanský zákoník z roku 1950, její výslovnou úpravu naopak postrádal občanský zákoník z roku 1964. Nově je tak zakotvena v § 1043 občanského zákoníku z roku 2012.\n\nŽalobce, který je poctivým, řádným a pravým držitelem věci, se prostřednictvím této žaloby může proti tomu, kdo mu věc neprávem zadržuje nebo mu do jeho práva jinak neprávem zasahuje, domoci stejné ochrany, jaká přísluší vlastníkovi. Tedy vydání věci, případně odstranění následků zásahu a vrácení do předešlého stavu, přičemž v zásadě musí prokázat pouze svou kvalifikovanou držbu. Žalovaný se ale může ubránit tím, že prokáže své vlastnictví věci, případně alespoň stejně kvalifikovanou držbu (v takovém případě bude silnější právo toho, kdo věc nabyl za úplatu). Jestliže by žalobce kvalifikovanou držbu neprokázal, stále ještě může využít žalobu z rušené držby.\n"}
{"id": "978464", "url": "https://cs.wikipedia.org/wiki?curid=978464", "title": "Özgür Yılmaz", "text": "Özgür Yılmaz\n\nÖzgür Yılmaz (Ozgur Yilmaz), (* 3. prosinec 1977, Turecko) je bývalý reprezentant Turecka v judu.\n\nJudo trénoval v Izmiru. Do roku 2004 zápasil ve střední váze. V roce 2009 se krátce ukázal v polotěžké váze.\n\n"}
{"id": "978467", "url": "https://cs.wikipedia.org/wiki?curid=978467", "title": "György Kosztolánczy", "text": "György Kosztolánczy\n\nGyörgy Kosztolánczy [Ďérď Kostolánči], (* 24. květen 1977 Maďarsko) je bývalý reprezentant Maďarska v judu.\n\nKosztolánczy byl po celou karieru ve stínu Anatala Kovácse. V roce 2004 vybojoval bronzovou evropskou medaili před domácích publikem v kateogrii bez rozdílu vah.\n\n"}
{"id": "978469", "url": "https://cs.wikipedia.org/wiki?curid=978469", "title": "Stoh (Ralská pahorkatina)", "text": "Stoh (Ralská pahorkatina)\n\nStoh je skalnatý kopec na území bývalého vojenského pásma Ralsko na východ od Mimoně. Na jejím vrcholku se nachází skalní hrad Stohánek, postavený kolem roku 1430. Od roku 1996 jsou skála a okolní smíšený les součástí vyhlášené přírodní památky Stohánek o rozloze 0,26 ha.\n\nVe skále se zachoval úzký průchod s vytesaným schodištěm s kovovým zábradlím, ve stěně je řada prázdných výklenků z bývalé křížové cesty i vytesané místnosti, nahoře jsou kamenné zbytky ochozů hradu.\n\nKolem skály s někdejším hradem vedou dvě cyklostezky 3050 a 3046. Stohánek je na okružní zeleně značené turistické cestě z Hamru na Jezeře, dlouhé bez odboček 9 km. Od rozcestníku pod skálou vede na vrchol 150 metrů dlouhá neznačená cesta. Kopec i se skálou je zarostlý stromy, z vrcholu skály je stále pěkný rozhled po okolí.\n"}
{"id": "978470", "url": "https://cs.wikipedia.org/wiki?curid=978470", "title": "Stohánek (přírodní památka)", "text": "Stohánek (přírodní památka)\n\nStohánek je přírodní památka o rozloze 0,26 ha na území bývalého vojenského prostoru Ralsko na východ od Mimoně. Byla vyhlášena v roce 1996. Její součástí je i skalní hrad a poustevna Stohánek na vrcholu skály Stoh (396 m). Přírodní památka je ve správě Ministerstva životního prostředí prostřednictvím Agentury ochrany přírody a krajiny ČR.\n"}
{"id": "978471", "url": "https://cs.wikipedia.org/wiki?curid=978471", "title": "Caventou (kráter)", "text": "Caventou (kráter)\n\nCaventou je malý impaktní kráter typu kráterové jamky nacházející se v zhruba uprostřed měsíčního moře Mare Imbrium (Moře dešťů) na přivrácené straně Měsíce. Má průměr 3 km, vzhledem ke své velikosti postrádá centrální vrcholek. Než jej v roce 1976 Mezinárodní astronomická unie pojmenovala na současný název, nesl označení La Hire D.\n\nJihovýchodně lze nalézt horu Mons La Hire, západně kráter Delisle.\n\nPojmenován je podle francouzského chemika a farmakologa Josepha Bienaimé Caventou.\n\n"}
{"id": "978472", "url": "https://cs.wikipedia.org/wiki?curid=978472", "title": "Vojtěch Václav Sternberg", "text": "Vojtěch Václav Sternberg\n\nVojtěch Václav Sternberg, též ze Sternbergu/ze Šternberka \"v německojazyčném prostředí\" Adalbert Sternberg, \"domácky neformálně\" \"Monši\" (14. ledna 1868 Pohořelice – 25. dubna 1930 Vídeň), byl rakouský a český šlechtic a politik, na počátku 20. století byl poslancem Říšské rady.\n\nNarodil se jako \"Vojtěch Václav Jindřich Leopold Maria hrabě ze Šternberka\" do častolovické větvě rodu Šternberků. Jeho otcem byl generál Leopold Mořic ze Šternberka (1811–1899), matkou Louisa Hohenlohe-Barteinstein-Jagtsberg (1840–1873). Vystudoval gymnázium a univerzitu. V mládí, po vojenské službě, hodně cestoval. Roku 1890 odjel do Afriky a navštívil Saharu, Tunisko a Alžírsko, později vycestoval do jižní Afriky. Na koncem století pak ještě do Istanbulu, Malé Asie a poté zpět do Afriky. Zúčastnil se coby dobrovolník búrské války a jistý čas strávil v britském zajetí. Počátkem 20. století vykonal cestu do Severní Ameriky. \n\nByl hospodářským správcem velkostatků svých příbuzných a angažoval se politicky. Ve volném čase se pohyboval v prostředí závodů a sázek. Psal také básně.\n\nKoncem 19. století začal publikovat politické spisy. Sám se označoval za \"mladokonservativce\" a rozešel se s otcovým centralistickým politickým přesvědčením (Strana ústavověrného velkostatku). Sám nebyl formálně členem žádné strany, ale měl blízko ke Straně konzervativního velkostatku a ke staročechům. Sám se označil za \"německého sice jména ale českého smýšlení\". Podporoval státoprávní uznání českých zemí po vzoru Uherska a jejich setrvání ve volném svazku Rakouska, v jeho spisech se také objevuje důraz na Slovanství a spolupráci Slovanů v monarchii.\n\nNa počátku 20. století se zapojil i do celostátní politiky. V doplňovacích volbách roku 1904 se stal poslancem Říšské rady (celostátní zákonodárný sbor) za kurii venkovských obcí, obvod Hradec Králové, Jaroměř, Nové Město atd. Zvolen byl poté, co zemřel Jan Jaroš. Nastoupil 8. března 1904. Mandát obhájil v řádných volbách do Říšské rady roku 1907, konaných poprvé podle všeobecného a rovného volebního práva, nyní za obvod Čechy 42 (Skalice, Úpice). Usedl do poslanecké frakce Český klub (širší aliance českých, národně-konzervativních a liberálních subjektů). O jeho působení napsaly Národní listy: „\"V parlamentě se nepřipojil k žádné politické straně. Za své poslanecké činnosti způsobil v parlamentě velmi často velké vzrušení samorostlým způsobem svých projevů, ve kterých neobyčejně ostře útočil na dvorní kamarillu a na ministra zemské obrany (...) O způsobu, jakým ve svém českém volebním okresu prováděl předvolební agitaci, koluje ještě dnes celá řada historek velmi rozmarných\".“\n\nKvůli svým názorům byl čestnou radou svého pluku zbaven důstojnické hodnosti. Za první světové války ovšem narukoval dobrovolně do rakousko-uherské armády a ve věku padesáti let absolvoval letecký výcvik v Badenu, za což mu císař vrátil hodnost. Za zásluhy dostal velkokříž a hodnost rytmistra v záloze. Po válce žil v Rakousku. Se zánikem monarchie se nesmířil a ve 20. letech vedl spory s Ottokarem Czerninem, kterého považoval za jednoho z viníků rozpadu Rakouska-Uherska. V kruzích rakouské šlechty měl četné odpůrce.\n\nZemřel ve vídeňském sanatoriu v dubnu 1930, podle vzpomínek příbuzných \"na nadměrné pití\". Pohřben byl v zahradě františkánského kláštera v Zásmukách (za vlády komunistů klášter zrušen a ostatky exhumovány).\n\nVojtěch Václav se přátelil s následníkem trůnu Františkem Ferdinandem. Byl také ctitelem Karla Havlíčka Borovského. Varoval před vznikem samostatného českého sátu, neboť předpokládal, že by se mohl stát obětí německé agrese.\n\n"}
{"id": "978473", "url": "https://cs.wikipedia.org/wiki?curid=978473", "title": "The Big Gay Musical", "text": "The Big Gay Musical\n\nThe Big Gay Musical (tj. \"Velký gay muzikál\") je americký hraný film z roku 2009, který režírovali Casper Andreas a Fred M. Caruso podle Carusova scénáře. Film popisuje osudy dvou hlavních protagonistů nově připravovaného muzikálu na Broadwayi. Zatímco jeden žije jako otevřený gay, druhý svoji orientaci skrývá před rodiči, kteří jsou konzervativní věřící. Ve filmu se prolíná děj divadelního muzikálu, který zpracovává biblický příběh Genesis se stepujícími anděli, televangelisty a deprogramovacím táborem léčícím z homosexuality mladé křesťany spolu s reálným životem obou herců.\n\nPaul a Eddie představují hlavní postavy nového muzikálu s názvem \"Adam & Steve: přesně tak, jak je Bůh stvořil\", který vypráví o tom, že Bůh stvořil nejen Adama a Evu, ale i Adama a Steva. S Paulem se právě rozešel jeho přítel poté, co někdo nepravdivě nařkl Paula, že je HIV pozitivní. Paul tak rezignuje na hledání ideálního mužského partnera a rozhodne se, že bude udržovat pouze vztahy na jednu noc. Eddieho rodiče, kteří jsou křesťansky konzervativně založeni, chtějí přijet na premiéru muzikálu, neboť neví, o čem muzikál pojednává. Eddie se proto konečně rozhodne říct svým rodičům, že je gay. Rodiče nepřijmou tuto zprávu dobře. Paul hledá nové vztahy na internetu, ale ani tady se mu nedaří dohodnout si rande na jednu noc. Nicméně Paul neustále naráží na Michaela, který chodí na jeho představení a má k Paulovi romantické city. Eddieho rodiče se přece jen odváží přijet kvůli synovi do New Yorku na premiéru, i když jsou zpočátku zděšeni tématem muzikálu. Po premiéře se s ním usmíří. Také Paul začne chodit s Michaelem.\n"}
{"id": "978474", "url": "https://cs.wikipedia.org/wiki?curid=978474", "title": "Bouguer (kráter na Měsíci)", "text": "Bouguer (kráter na Měsíci)\n\nBouguer je impaktní kráter, který se nachází na jižním okraji západní části Mare Frigoris (Moře chladu) na přivrácené straně Měsíce. Jihozápadním směrem leží srovnatelně velký kráter Foucault (průměr 23 km), západně Harpalus (průměr 39 km).\n\nBouguer má průměr 23 km a je pojmenován podle francouzského hydrografa, geodeta a astronoma Pierra Bouguera.\n\n"}
{"id": "978475", "url": "https://cs.wikipedia.org/wiki?curid=978475", "title": "Ludvík Tošner", "text": "Ludvík Tošner\n\nLudvík Tošner (27. července 1874 Libeň (dnes část Prahy) — 5. srpna 1916 Praha) byl český středoškolský profesor, spisovatel a překladatel. Vyučoval na gremiální obchodní škole a krátce i na českoslovanské obchodní akademii. Roku 1901 vyvolal skandál neoprávněným užíváním akademického a šlechtického titulu „PhDr. Ludvík Silvan Tošner de Simon“; nebyl však odsouzen, protože svým jednáním nezpůsobil škodu. Podílel se na činnosti sociálně demokratické strany literárními příspěvky, pořádáním odborných přednášek a (neúspěšnými) kandidaturami ve volbách. Přeložil několik cestopisů Svena Hedina, zápisky R. F. Scotta a společně s Theodorem Šmeralem první díl Marxova \"Kapitálu\".\n\nNarodil se 27. července 1874 v Nové Libni čp. 49 (dnes součást Prahy) jako nemanželský syn služky Josefy Tošnerové (1839-??) původem z Loutí u Benešova; otec nebyl v matrice uveden. Jeho matka se 4. července 1882 provdala za vdovce Jana Šimona (uváděn též jako Johann Simon, 1816-1895), sluhu a zasloužilého člena dobrovolného ochranného sboru.\n\nVystudoval reálku a zemědělské oddělení techniky, kde se zaměřil na zeměpis a pomocné vědy. Roku 1895 získal místo odborného učitele české gremiální obchodní školy. V letech 1898–1901 vyučoval rovněž na Českoslovanské obchodní akademii.\n\n27. září 1901 byl postaven před okresní soud na Ovocném trhu pro přestupek podvodu, kterého se měl dopustit neoprávněným užíváním akademického a šlechtického titulu. Vydával se za doktora filosofie, ačkoliv nebyl promován, a nechal si neoprávněně vytisknout navštívenky se jménem „PhDr. šl. Tošner de Simon“ a šlechtickou korunkou (celým jménem byl v té době uváděn jako „PhDr. Ludvík Silvan Tošner de Simon“). Žaloba byla postavena na svědeckých výpovědích:\n\nTošner se hájil poukazem na to, že šlo jen o jeho spisovatelský pseudonym a uváděl příklady dalších spisovatelů, kteří používali šlechtická jména, aniž by je kdokoli obviňoval z podvodu.\n\nProces se uzavřel 24. října 1901. Jediná prokázaná „oběť“ údajných Tošnerových podvodů se za něj krátce předtím provdala a soud proto vynesl osvobozující rozsudek. Stejné stanovisko — že Tošner neužíval titulů s podvodným úmyslem — zaujal o měsíc později i odvolací soud.\n\nTošner se zapojil do činnosti sociální demokracie literární tvorbou i praktickou pomocí. Pořádal a propagoval výchovné kurzy pro funkcionáře družstev, zejména peněžních. Ve volbách 1908 neúspěšně kandidoval do českého zemského sněmu v městském okrese Kutná Hora (získal 27 hlasů z 1073; vítězný Bedřich Pacák z mladočeské strany dostal 583) Neúspěchem skončila i jeho kandidatura do říšské rady ve volbách r. 1911: v městském okrese Karlín získal 1125 hlasů, zatímco František Fiedler 2372.\n\nV pátek 4. srpna 1916 se zastřelil ve svém pražském bytě. Příčinou sebevraždy byla zřejmě nesnesitelná nervová choroba. Oficiální seznam ho uvádí mezi zemřelými o den později v c. k. všeobecné nemocnici.\n\nZe samostatných prací napsal \"Několik epištol\" (1915) pro SDTJ. Významné byly jeho překlady:\n\nPro výroční zprávy české gremiální obchodní školy napsal články \"O měrách a vahách\" (1899), \"O soustavách měr a vah\" (1911), \"O světovém obchodě\" (1901) a \"Obchod rakouskouherský\" (1903).\n\nPřispíval rovněž do Ottova slovníku naučného pod značkou \"Tšr\".\n\n"}
{"id": "978477", "url": "https://cs.wikipedia.org/wiki?curid=978477", "title": "Alois Vrtal", "text": "Alois Vrtal\n\nAlois Vrtal (16. srpna 1849 Palonín – 30. srpna 1916 Stražisko) byl rakouský a český advokát a politik staročeské strany, na počátku 20. století poslanec Říšské rady.\n\nVystudoval práva na univerzitě v Praze. Již během studií se angažoval v národních spolcích (Radhošť) a agitoval za to, aby moravští studenti absolvovali svá vysokoškolská studia v Praze, nikoliv ve Vídni. Působil jako advokát v Litovli a Prostějově, komunální i celostátní politik.\n\nNa konci 19. století byl aktivní v komunální politice v domovském Prostějově, kde tehdy patřil mezi nejbohatší občany (odváděl nejvyšší daně z místních advokátů). Patřila mu zde advokátní kancelář a dům na náměstí. Zasedal v městské radě. Vedl městskou spořitelnu a byl prvním místopředsedou \"České společenské továrny na klobouky\" a členem správní rady \"Prostějovské akciové továrny stroje a motory F. & J. Kovařík\". Za manželku měl Leopoldinu, která byla o dvacet let mladší.\n\nNa počátku 20. století se zapojil i do celostátní politiky. Byl členem staročeské strany, respektive její moravské odnože (Moravská národní strana), později byl členem Katolické strany národní na Moravě. Ve volbách do Říšské rady roku 1907, konaných poprvé podle všeobecného a rovného volebního práva, se stal poslancem Říšské rady (celostátní zákonodárný sbor) za český obvod Morava 10 (Olomouc, Prostějov). Usedl do poslanecké frakce Český klub (širší aliance českých, národně-konzervativních a liberálních subjektů).\n\nZemřel v srpnu 1916 po dlouhé nemoci. Dva roky před smrtí se podrobil operaci, při níž mu byla amputována jedna noha, ale postup choroby se tím nezastavil. Pohřeb se konal 1. září 1916 v Prostějově.\n"}
{"id": "978478", "url": "https://cs.wikipedia.org/wiki?curid=978478", "title": "Open Sud de France 2014 – mužská dvouhra", "text": "Open Sud de France 2014 – mužská dvouhra\n\nDo soutěže mužské dvouhry na tenisovém turnaji Open Sud de France 2014 nastoupilo dvacet osm hráčů. Obhájcem titulu byl domácí tenista Richard Gasquet, který podlehl až ve finále svému krajanovi Gaëlu Monfilsovi.\n\nČtyři nejvýše nasazení hráči měli volný los do druhého kola.\n\n"}
{"id": "978482", "url": "https://cs.wikipedia.org/wiki?curid=978482", "title": "Open Sud de France 2014 – mužská čtyřhra", "text": "Open Sud de France 2014 – mužská čtyřhra\n\nDo soutěže mužské čtyřhry na tenisovém turnaji Open Sud de France 2013 nastoupilo šestnáct dvojic. Obhájcem titulu byl francouzský pár Marc Gicquel a Michaël Llodra. Protože se ale Llodra rozhodl nenastoupit, Gicquel hrál s jiným krajanem Nicolasem Mahutem, společně podlehle až ve finále páru Nikolaj Davyděnko a Denis Istomin\n\n"}
{"id": "978483", "url": "https://cs.wikipedia.org/wiki?curid=978483", "title": "Nancy Jan Davisová", "text": "Nancy Jan Davisová\n\nNancy Jan Davisová (* 1. listopadu 1953 v Cocoa Beach, stát Florida, USA) je americká kosmonautka. Ve vesmíru byla třikrát.\n\nV roce 1971 zdárně ukončila střední školu Huntsville High School ve městě Huntsville v státě Alabama a pak pokračovala dalším studiem na Georgijském technickém institutu. Po skončení studia v roce 1975 pokračovala ve studiu na Auburn University, zde dostudovala v roce 1977 a pak ve studiích pokračovala na University of Alabama v Huntsville.\n\nV letech 1977 až 1979 pracovala v ropném průmyslu a od roku 1979 v NASA (Huntsville, pak Houston).\nVdala se za astronauta Marka Lee. Letěli v raketoplánu společně v letu STS-47.\n\nNa oběžnou dráhu se v raketoplánech dostala třikrát jako letová specialistka a strávila ve vesmíru 28 dní, 2 hodiny a 7 minut. Byla 280. člověkem ve vesmíru, 19. ženou.\n\n\n"}
{"id": "978485", "url": "https://cs.wikipedia.org/wiki?curid=978485", "title": "Humel", "text": "Humel\n\nHumel je potok v regionu Turňa, v západní části okresu Košice-okolí. Je to levostranný přítok Zlatné, měří 6,8 km a je tokem VI. řádu. Potok protéká stejnojmennou dolinou a často se označuje také jako Hummel.\n\nPramení ve Volovských vrších, v podcelku Kojšovská hoľa, na západním svahu vrchu Tri studne (969,0 m n. m.) v nadmořské výšce přibližně 820 m n. m.\n\nOd pramene teče zprvu jihozápadním směrem, zprava přibírá přítok (602,0 m n. m.) z VJV svahu Ovčince (1011,8 m n. m.), následně z téže strany i přítok z lokality Brezovec na jižních svazích Ovčince a přechodně teče jihojihozápadním směrem. Dále se stáčí severojižním směrem, teče údolím Humel, kde zleva přibírá nejprve přítok (2,1 km) pramenící západně od kóty 828,3 m a pak přítok z JZ svahu Strážného vrchu (774,0 m n. m.). Následně napájí dvě malé vodní nádrže, třikrát se esovitě ohýbá a vtéká do Košické kotliny, do podcelku Medzevská pahorkatina. Zde se stáčí na jihojihozápad, napájí další malou vodní nádrž a SSZ od centra Medzevu se v nadmořské výšce cca 339,5 m n. m. vlévá do Zlatné.\n"}
{"id": "978488", "url": "https://cs.wikipedia.org/wiki?curid=978488", "title": "Ida (řeka)", "text": "Ida (řeka)\n\nIda je řeka na jihu východního Slovenska, v okrese Košice-okolí. Je to levostranný přítok Bodvy a má délku 56,6 km, povodí 376 km² a průměrný průtok v ústí 1,82 m³/s.\n\nPramení ve Volovských vrších, pod Bielým kameněm (1135 m) v hlavním hřebenu pohoří, v nadmořské výšce cca 940 m. Teče na jihovýchod a přibírá několik kratších přítoků sleva zpod Kojšovské hole (1246 m), protéká okrajem obce Zlatá Idka, u osady Rieka přibírá levostranný Rieku (543 m) a koryto řeky se více rozšiřuje. Následně se tok řeky stáčí na východ, přibírá zleva Hlboký potok, následně i levostranný Horský potok a vtéká do vodní nádrže Bukovec.\n\nDále teče na rozhraní Volovských vrchů (podsestava Holička) na pravém břehu a Košické kotliny na levém břehu. Na krátkém úseku teče opět na jihovýchod, protéká okrajem obce Bukovec a napájí vodní nádrž Pod Bukovcom. Pod přehradní zdí teče jižním směrem, zleva přibírá menší přítok (303 m) a teče přes obec Malá Ida. Pak už teče v Košické kotlině, protéká přes Šacu a Veľkou Idu a mění směr toku na jihozápad. Protéká rovinatým územím Košické roviny, kde koryto řeky křižuje několik vodních kanálů, podél obce Komárovce, zprava přibírá Ortovský potok (193 m) a nedaleko Buzice levostranný Ružový potok. Následně teče západním až severozápadním směrem vyrovnaným korytem. Zprava pak přibírá vody Cestického potoka, později také pravostranný Čečejovský potok, velkým obloukem se postupně stáčí více na severozápad. U obce Janík přibírá levostrannou Konotopu a v katastrálním území obce Peder se vlévá do Bodvy (181 m).\n"}
{"id": "978489", "url": "https://cs.wikipedia.org/wiki?curid=978489", "title": "Richard Barnes (spisovatel)", "text": "Richard Barnes (spisovatel)\n\nRichard Barnes je britský spisovatel známý svým vztahem se subkulturou mod a rockovou kapelou The Who, o které napsal knihu \"Maximum R&B\". Tvrdí, že pro The Who vymyslel jejich název, když byl spolubydlícím Petea Townshenda.\n\nBarnes začal studovat na Ealing Art College ve stejnou dobu jako Pete Townshend, se kterým sdílel byt. Oba poslouchali soul a R&B. Když Townshendova kapela The Detours potřebovala nové jméno, zůstali celou noc vzhůru a navrhovali vtipná jména, dokud Barnes nevymyslel The Who. Zpěvák kapely Roger Daltrey ještě ten samý den jméno schválil.\n\nNa začátku roku 1964 Barnes pracoval jako promotér pro Railway Hotel ve Wealdstoneu. Z hospody odstranil všechna světla s výjimkou dvou růžových a zvýšil vyhřívání, aby vytvořil dusnou atmosféru. Dokázal získat rozsáhlé publikum a pro The Who zařídil vystoupení každé úterý. Barnes věřil, že se The Who rozpadnou v polovině 70. let, a domnívá se, že spolu zůstali jen kvůli penězům.\n\nV roce 1977 spolu Barnes s Townshendem spolupracovali na knize \"The Story Of Tommy\" o filmu \"Tommy\", který natočil Ken Russel podle stejnojmenné rockové opery od The Who.\n\nV roce 1982 vyšla poprvé publikace \"The Who: Maximum R & B\", oficiálně autorizovaná biografie The Who s fotografiemi.\n\nBarnes se také objevil v oficiálním dokumentu o The Who \"\" (2007), v dokumentu o tvorbě alba \"Quadrophenia\" nazvaném \"Quadrophenia: Can You See the Real Me\" (2013) a v řadě dalších dokumentů o The Who, Peteu Townshendovi nebo Keithi Moonovi.\n\nV roce 1979 Barnes napsal knihu \"Mods!\", ve které popsal subkulturu mod se zaměřením na její londýnskou scénu.\n\n"}
{"id": "978490", "url": "https://cs.wikipedia.org/wiki?curid=978490", "title": "Novoveský potok (přítok Bodvy)", "text": "Novoveský potok (přítok Bodvy)\n\nNovoveský potok je potok na jihu východního Slovenska, v regionu Turňa, teče v jihozápadní části okresu Košice-okolí. Je to levostranný přítok Bodvy, měří 5 km a je tokem V. řádu.\n\nPotok pramení v geomorfologickém celku Bodvianská pahorkatina, v podcelku Abovská pahorkatina, na západním svahu Černičného (268,5 m n. m.) v nadmořské výšce přibližně 208 m n. m.\n\nNejprve teče severozápadním směrem, zleva přibírá krátký přítok z území Maďarska a na krátkém úseku (asi 1,5 km) tvoří státní hranici. Na tomto úseku přibírá zprava občasný přítok z oblasti Pederských strání a další levostranný potok z území Maďarska. Následuje krátký přítok zprava, pak zleva zpod Hajnice (272,4 m n. m.) a potok dále pokračuje více severoseverozápadným směrem. Vstupuje do Košické kotliny, do podcelku Košická rovina, z pravé strany ještě přibírá přítok ze západního svahu Čikoše (253,8 m n. m.) a na okraji obce Turnianska Nová Ves se v nadmořské výšce cca 172 m n. m. vlévá do vedlejšího ramene Bodvy — Staré Bodvy.\n"}
{"id": "978491", "url": "https://cs.wikipedia.org/wiki?curid=978491", "title": "Olšava (přítok Bodvy)", "text": "Olšava (přítok Bodvy)\n\nOlšava je potok na území historického regionu Turňa, v západní části okresu Košice-okolí. Je to levostranný přítok Bodvy, měří 9 km a je tokem V. řádu.\n\nPramení ve Volovských vrších, v podcelku Kojšovská hoľa, na VJV svahu Hrbu (947,4 m n. m.) v nadmořské výšce přibližně 860 m n. m.\n\nV pramenné oblasti teče severojižním směrem, protéká lokalitou Pod Rumankou a zleva přibírá přítok ze SSZ svahu Harklova (783,5 m n. m.) Následně se koryto esovitě ohýbá, teče přes Petrovu dolinu a z levé strany přibírá přítok z lokality Kobylia hora. Pak teče východně od obce Poproč, v ústí Petrovy doliny se koryto rozvětvuje, opět zleva přibírá přítok z Vlčí doliny a vtéká do Košické kotliny, do podcelku Medzevská pahorkatina. Vzápětí protéká vedle opuštěné Rúfus baně na pravém břehu, zleva přibírá přítok z lokality Volovač a opět se větví na dvě ramena. Dále mění směr toku přechodně na západojihozápad, protéká intravilánem obce Jasov, kde přibírá svůj nejvýznamnější přítok, Zadný potok, z pravé strany. Odtud pokračuje na krátkém úseku severojižním směrem, pak se stáčí na jihojihovýchod a podtéká silnici II. třídy č. 548. V prostoru jižně od jasovského kostela se potok nakonec ohýbá na jihojihozápad, podtéká ještě silnici II. třídy č. 550 a jižně od centra Jasova, přímo pod bradlem (350,1 m n. m.) se zbytky Jasovského hradu, ústí v nadmořské výšce cca 255 m n. m. do Bodvy.\n"}
{"id": "978492", "url": "https://cs.wikipedia.org/wiki?curid=978492", "title": "Ovčinský potok", "text": "Ovčinský potok\n\nOvčinský potok je potok v regionu Turňa, v západní části okresu Košice-okolí. Je to levostranný přítok Zlatné, měří 3,5 km a je tokem VI. řádu.\n\nPramení ve Volovských vrších, v podcelku Kojšovská hoľa na západojihozápadním svahu Ovčince (1011,8 m n. m.) v nadmořské výšce cca 895 m n. m.\n\nOd pramene teče zpočátku jihojihozápadním směrem přes Malou Zlatnou dolinu a následně se stáčí severojižním směrem. Na dolním toku se dále stáčí jihovýchodním směrem, zleva přibírá přítok z lokality Košiar a mění směr toku, přičemž k ústí již pokračuje jihojihozápadním směrem. V Zlatné dolině, SSZ od centra města Medzev, ústí v nadmořské výšce přibližně 416 m n. m. do Zlatné.\n"}
{"id": "978493", "url": "https://cs.wikipedia.org/wiki?curid=978493", "title": "Piverský potok", "text": "Piverský potok\n\nPiverský potok je potok v regionu Turňa, v západní části okresu Košice-okolí. Je to levostranný přítok Bodvy, měří 4,5 km a je tokem V. řádu.\n\nPramení ve Volovských vrších, v podcelku Kojšovská hoľa, na jižním svahu Jedľovce (953,6 m n. m.) v nadmořské výšce přibližně 800 m n. m.\n\nOd pramene teče nejprve jihojihovýchodním směrem dolinou Veľký Piver, pak pokračuje dolinou Kamenné stráne, kde se esovitě ohýbá a na krátkém úseku teče na východ. Následně teče přechodně na jihovýchod, zleva přibírá přítok (2,2 km) z Objednané doliny, protéká západním okrajem Košické kotliny, jejího podcelku Medzevská pahorkatina a napájí dvě malé vodní plochy. Nakonec se stáčí severojižním směrem, podtéká silnici II. třídy č. 548 a severozápadně od centra Medzev ústí v nadmořské výšce cca 334 m n. m. do Bodvy.\n"}
{"id": "978494", "url": "https://cs.wikipedia.org/wiki?curid=978494", "title": "Porča", "text": "Porča\n\nPorča je potok v regionu Turňa, v západní části okresu Košice-okolí. Je to levostranný přítok Bodvy, měří 4,5 km a je tokem V. řádu.\n\nPramení ve Volovských vrších, v podcelku Kojšovská hoľa, na východním svahu Štóského vrchu (865,0 m n. m.) v nadmořské výšce přibližně 770 m n. m.\n\nNa horním toku teče jihojihovýchodním směrem dolinou Predné Porče, dvojnásobně se esovitě ohýbá a stáčí se na východ. Následně přibírá levostranný přítok (2,1 km) pramenící na JZ svahu Lastovičího vrchu (1061,0 m n. m.) a protékající dolinou Stredné Porče, pak teče na krátkých úsecích přechodně na jihovýchod, dále na východ a zleva přibírá krátký přítok z lokality Porče. Na dolním toku se stáčí jihojihovýchodním směrem, z levé strany přibírá významný přítok (3,7 km) pramenící na východním svahu Lastovičího vrchu a protékající dolinou Zadní Porče a VJV od obce Štós ústí v nadmořské výšce cca 362 m n. m. do Bodvy.\n"}
{"id": "978495", "url": "https://cs.wikipedia.org/wiki?curid=978495", "title": "Kazachstán na Zimních olympijských hrách 2014", "text": "Kazachstán na Zimních olympijských hrách 2014\n\nKazachstán na Zimních olympijských hrách v roce 2014 zastupovalo 52 sportovců v 10 sportech.\n\n"}
{"id": "978496", "url": "https://cs.wikipedia.org/wiki?curid=978496", "title": "Rakov potok", "text": "Rakov potok\n\nRakov potok je potok v regionu Turňa, v západní části okresu Košice-okolí. Je to levostranný přítok Bodvy, má délku 3 km a je tokem V. řádu.\n\nTeče v Košické kotlině, v podcelku Medzevská pahorkatina, kde pramení jižně od lokality Červené ploty na východním okraji intravilánu obce Vyšný Medzev, v nadmořské výšce přibližně 415 m. n. m.\n\nOd pramene teče zpočátku jihovýchodním směrem v blízkosti areálu místního zemědělského družstva na pravém břehu, dále protéká lokalitou Spodná tabľa, kde stojí na levém břehu potoka kaple. Následně protéká přes Rakovo údolí, stáčí se jihojihozápadním směrem a protéká lokalitou Bukový les. Konečně podtéká silnici II. třídy č. 548, stáčí se na jihovýchod a VJV od centra Medzev (a severně od ústí doliny Šugov) se v nadmořské výšce cca 294 m n. m. vlévá do Bodvy.\n"}
{"id": "978497", "url": "https://cs.wikipedia.org/wiki?curid=978497", "title": "Šugovský potok", "text": "Šugovský potok\n\nŠugovský potok je potok v regionu Turňa, v západní části okresu Košice-okolí. Je to pravostranný přítok Bodvy, měří 5 km a je tokem V. řádu. Protéká dolinou Šugov na katastrálním území města Medzev. Celá oblast doliny Šugovského potoka byla v minulosti známa výrobou železa v hamrech (více než 15), z nichž se dodnes zachovalo několik spolu se zbytky malých vodních nádrží.\n\nPramení ve Volovských vrších, v podcelku Pipitka, na severozápadním svahu Šugovského vrchu (705,4 m n. m.) v lokalitě Pod Darážkou, v nadmořské výšce přibližně 485 m. n. m.\n\nOd pramene teče nejprve na sever, vytváří oblouk ohnutý na východ, zleva přibírá přítok z oblasti Strážného a stáčí se severovýchodním směrem. Na JZ úpatí Strážného kopce (470,5 m nm) se stáčí na východ a protéká chatovou osadou. Následně se znovu stáčí na severovýchod, z pravé strany přibírá významný přítok (2,8 km) ze SSZ svahu Šugovského vrchu a na dvou úsecích se rozvětvuje na dvě ramena. Těsně před ústím vstupuje do Košické kotliny, do podcelku Medzevská pahorkatina, kde se zleva odděluje uměle vybudovaný náhon a hlavní koryto ústí VJV od centra Medzev v nadmořské výšce cca 290 m n. m. do Bodvy.\n"}
{"id": "978498", "url": "https://cs.wikipedia.org/wiki?curid=978498", "title": "LibreOffice Writer", "text": "LibreOffice Writer\n\nLibreOffice Writer je opensourcový, multiplatformní a mnohojazyčný textový procesor z balíku LibreOffice. Vznikl jako fork OpenOffice.org Writeru, když se projekt LibreOffice odtrhl i s většinou komunity od původního projektu OpenOffice.org. Jako první verze vyšla verze 3.3.\n\nLibreOffice Writer podporuje mnoho textových formátů od méně obvyklých až po například formáty svého největšího konkurenta, MS Word (.doc, .docx). Jako nativní formát používá Open Document Format ve verzi 1.2 Extended.\nK roku 2019 podporoval LibreOffice 115 jazyků, kterými hovořilo 4,69 mld. lidí, což bylo mezi kancelářskými balíky prvenství jak v počtu jazyků, tak v počtu mluvčích.\n"}
{"id": "978499", "url": "https://cs.wikipedia.org/wiki?curid=978499", "title": "Teplica (přítok Bodvy)", "text": "Teplica (přítok Bodvy)\n\nTeplica je potok v regionu Turňa, v západní části okresu Košice-okolí. Je to pravostranný přítok Bodvy, měří 4,9 km a je tokem V. řádu.\n\nPramení v Slovenském krasu, v podcelku Jasovská planina, jižně od kóty 495,8 m v lokalitě Teplický les, v nadmořské výšce přibližně 400 m n. m.\n\nOd pramene teče zpočátku víceméně východoseverovýchodním směrem, přičemž se vícenásobně vlní, následně se stáčí na východ a zleva přibírá tři přítoky zpod masivu Šugov. Dále přibírá levostranný přítok z JZ svahu Šugova (487,6 m n. m.), u hájovny Teplica z téže strany přítok z lokality Živánka a koryto se stáčí na východoseverovýchod. Opět zleva pak přibírá přítok z JV svahu Šugova, napájí nejprve dva malé rybníky, pak i větší Jasovský rybník, zleva přibírá vedlejší rameno Bodvy a protéká vedle areálu autokempu na levém břehu. Nakonec se stáčí jihovýchodním směrem, vtéká do Košické kotliny, do podcelku Medzevská pahorkatina, a jižně od centra obce Jasov (přímo pod vrchem (350,1 m n. m.), na kterém stojí ruiny Jasovského hradu) ústí v nadmořské výšce cca 254 m n. m. do Bodvy.\n"}
{"id": "978501", "url": "https://cs.wikipedia.org/wiki?curid=978501", "title": "Turňa (řeka)", "text": "Turňa (řeka)\n\nTurňa je řeka na jihu východního Slovenska, teče územím okresů Rožňava a Košice-okolí. Je pravostranným přítokem Bodvy a má délku 26 km.\n\nPramení v Slovenském krasu na Silické planině, v nadmořské výšce cca 515 m. Teče zprvu na jih, obtéká masiv Malé Mely (608 m) a prudce se stáčí na východ. Přibírá Chovancův potok zleva, vstupuje do Turnianskeho kotliny, stáčí se na severovýchod a protéká okrajem obce Silická Jablonica, kde přibírá zleva Bazínsky potok. Dále přibírá levostranné přítoky, nejprve Chotárný potok (218 m) a následně Vápenný potok v blízkosti obce Hrušov. U obce Jablonov nad Turňou se koryto toku stáčí na východ, přibírá pravostranný přítok napájený Lúčnou vyvieračkou (196 m) a dále protéká kolem soustavy Hrhovských rybníků na levém břehu. Pak teče okrajem obce Včeláre, zleva přibírá Chotárný (Zádielský) potok a vstupuje do Košické kotliny. Stáčí se na jihovýchod, přibírá z levé strany ještě Hájský potok a v katastrálním území obce Hosťovce se vlévá do Bodvy.\n"}
{"id": "978502", "url": "https://cs.wikipedia.org/wiki?curid=978502", "title": "Zábava (přítok Bodvy)", "text": "Zábava (přítok Bodvy)\n\nZábava je potok v regionu Turňa, v západní části okresu Košice-okolí. Je to levostranný přítok Bodvy, měří 8,6 km a je tokem V. řádu. Protéká stejnojmennou dolinou.\n\nPramení ve Volovských vrších na jihojihovýchodním úbočí Bielého kameně (1 134,5 m n. m.) v lokalitě Zábava, v nadmořské výšce přibližně 850 m n. m.\n\nOd pramene teče zpočátku severojižním směrem, následně vytváří oblouk ohnutý na východ a po přijetí Hájného potoka koryto pokračuje na jih, přičemž se vícenásobně esovitě ohýbá. Dále už teče víceméně severojižním směrem.\n\n\n\nDo Bodvy se vlévá východně od osady Počkaj, mezi Jasovem a Medzevem, v nadmořské výšce cca 274 m n. m.\n\n"}
{"id": "978503", "url": "https://cs.wikipedia.org/wiki?curid=978503", "title": "Richard Barnes (zpěvák)", "text": "Richard Barnes (zpěvák)\n\nRichard Barnes (* 16. června 1944, Sandstead, Surrey, Anglie) je britský zpěvák.\n\nPůvodně byl zpěvákem britské popové kapely Quiet Five. V roce 1969 se vydal na sólovou dráhu. V dalších čtyřech letech vydal množství popových nahrávek. Poté začal kariéru v muzikálu v \"Jesus Christ Superstar\". Producentem jeho nahrávek byl Gerry Bron. V roce 1970 vydal album u Capitol Records. Dva největší hity \"Take to the Mountains\" a \"Go North\" napsal Tony Hazzard. V srpnu 2007 bylo vydáno \"Take To The Mountains\", kompilační album obsahující jeho nahrávky z let 1969 až 1974. Seznam skladeb je následující:\n\n"}
{"id": "978504", "url": "https://cs.wikipedia.org/wiki?curid=978504", "title": "Zadný potok (přítok Olšavy)", "text": "Zadný potok (přítok Olšavy)\n\nZadný potok je potok v regionu Turňa, v západní části okresu Košice-okolí. Je to pravostranný přítok Olšavy, měří 4,7 km a je tokem VI. řádu.\n\nPramení ve Volovských vrších, v podcelku Kojšovská hoľa, na jihojihozápadním úbočí Lazů (771,6 m n. m.) v lokalitě Rinolta, v nadmořské výšce přibližně 530 m n. m.\n\nOd pramene teče zprvu jihojihozápadním směrem katastrálním územím obce Poproč, následně vtéká do Košické kotliny, do podcelku Medzevská pahorkatina, kde se v lokalitě Brezinka stáčí jihojihovýchodním směrem. Dále protéká územím západně od Poproče, nedaleko místního zemědělského družstva přibírá levostranný přítok (2,6 km) z jižního svahu Lazů, pak se na dvou krátkých úsecích rozvětvuje na dvě ramena a opět zleva přibírá přítok (2,3 km) z lokality Rúbanisko (místně nazývaný \"Hankov jarok\"), který severojižním směrem teče intravilánem Poproče. Na dolním toku už teče katastrálním územím obce Jasov, stáčí se na jih a na severním okraji intravilánu této obce ústí v nadmořské výšce cca 268 m n. m. do Olšavy.\n\n"}
{"id": "978505", "url": "https://cs.wikipedia.org/wiki?curid=978505", "title": "Zlatná (přítok Bodvy)", "text": "Zlatná (přítok Bodvy)\n\nZlatná je potok v regionu Turňa, v západní části okresu Košice-okolí. Je to levostranný přítok Bodvy, má délku 8,9 km a je tokem V. řádu. Protéká Zlatnou dolinou, kde se koryto na více místech rozvětvuje a napájí malé vodní nádrže.\n\nPramení ve Volovských vrších na jihojihozápadním svahu vrchu Kloptaně (1153,3 m n. m.) v nadmořské výšce přibližně 1055 m n. m.\n\nOd pramene teče zprvu severojižním směrem, následně se stáčí na jihojihovýchod, přičemž se na horním toku esovitě ohýbá. Po přijetí Humelu na dolním toku teče na krátkém úseku na jih, následně pokračuje rozvětveným korytem k ústí na jihojihozápad.\n\n\n\nPřed ústím se rozvětvuje na dvě ramena, přičemž pravé rameno ústí do Bodvy v nadmořské výšce cca 319 m n. m., zatímco levé rameno o cca 100 m níže v nadmořské výšce cca 318 m n. m. Obě ramena ústí na území města Medzev, severozápadně od centra.\n\n"}
{"id": "978506", "url": "https://cs.wikipedia.org/wiki?curid=978506", "title": "Richard Barnes", "text": "Richard Barnes\n\nRichard Barnes může být:\n"}
{"id": "978508", "url": "https://cs.wikipedia.org/wiki?curid=978508", "title": "Ralph Waite", "text": "Ralph Waite\n\nRalph Waite (22. června 1926, White Plains – 13. února 2014, Palm Desert) byl americký herec a režisér. Jeho nejznámější rolí byl Jon Walton starší v americkém seriálu The Waltons od televize CBS, kde si vyzkoušel i režii.\n\n\n\n"}
{"id": "978511", "url": "https://cs.wikipedia.org/wiki?curid=978511", "title": "Potez 540", "text": "Potez 540\n\nPotez 540 byl francouzský víceúčelový dvoumotorový vojenský letoun z 30. let 20. století. Byl navržen a postaven společností Potez a sloužil u francouzského letectva jako průzkumný a bombardovací letoun. Také létal v španělské občanské válce na straně republikánských sil. Ačkoliv byl jako bombardér zastaralý, zůstával při vypuknutí 2. světové války ve službě v podpůrných rolích a také sloužil ve francouzských zámořských koloniích.\n\nTento dvoumotorový letoun byl postaven francouzskou společností Potez jako odpověď na požadavky na nový průzkumný bombardér z roku 1932. Letoun byl postaven na vlastní náklady společností Potez pod označením Potez 54. Poprvé vzlétnul 14. listopadu 1933. Navrhl jej Louis Coroller jako čtyřmístný letoun, který mohl sloužit jako bombardér, transportní letoun, průzkumný letoun dlouhého doletu a dokonce i jako doprovodný stíhací letoun. Potez 54 byl hornoplošný jednoplošník. Letoun byl potažen dřevem, kovem (duralem) a plátnem, přičemž kostra byla tvořena ocelovými trubkami. Prototyp měl zdvojené svislé ocasní plochy a byl poháněn dvojicí motorů Hispano-Suiza 12Xbrs V-12 s výkonem 507 kW (690 k) ve štíhlých samostatných gondolách, které byly ke křídlu letounu připojeny pomocí trubek a k trupu letounu pomocí pahýlů křídel. Motory se u prototypu, na rozdíl od sériových strojů, otáčely stejným směrem. Kola hlavního podvozku byla zatahována do motorových gondol, přičemž v zatažené poloze část kola stále vyčnívala ven z gondoly. Vnější závěsy pro pumy byly umístěny na spodní straně pahýlů křídel. Letoun měl ručně ovládané střelecké věže na nose letounu a na hřbetě letounu. Dále měl polozatahovací střeliště na břiše letounu. Letoun byl vybaven radiostanicí, kyslíkovým systémem a přístroji pro létání v noci. Letoun byl navržen pro nesení až 1 000 kg leteckých pum, které byly umístěny buď ve vnitřní pumovnici nebo na vnějších závěsech.\n\nBěhem vývoje byly původní ocasní plochy nahrazeny jednoduchou ocasní plochu a tento letoun byl přeznačen na Potez 540 No.1 a byl předán \"Armee de I'Air\" 25. listopadu 1934. Sériové letouny již měly protiběžné motory Hispano-Suiza 12Xirs/Xjrs. Současně s tímto typem byl vyvíjen typ Potez 541 s hvězdicovými motory Gnome-Rhône 14Kdrs a Potez 242 s motory Lorraine 12Hfrs Pétrel o výkonu 537 kW (720 k). Verze Potez 543 měla stejné motory jako verze 541 a byla určena k exportu v počtu 10 ks do Rumunska.\n\nJejich prvním nasazením byla účast v bojích španělské občanské války, kde se zúčastnil bojů na straně republikánů. Zde musel čelit moderním německým letounům, které nad ním snadno vítězily. Španělští piloti proto stroj přezdívali „Řízená rakev“ (španělsky: Ataúd Volante). Na konci 30. let 20. století již byly letouny zcela zastaralé, a proto byly staženy od průzkumných a bombardovacích jednotek a převeleny k francouzským dopravním letkám. Často byly používány k výcviku výsadkářů a jako transportní letadla. V září 1939 při vypuknutí 2. světové války byly většinou umístěny ve francouzských koloniích v severní Africe, kde pokračovaly ve službě jako transportní letouny a letouny pro výcvik výsadkářů. I v této podružné roli bylo jejich působení problematické kvůli slabé obranné výzbroji a zranitelnosti ze strany moderních nepřátelských stíhaček. Po francouzské kapitulaci v červnu 1940 létaly letouny Potez 540 v letectvu vichistické Francie a to hlavně v zámořských koloniích. Většina z těchto strojů byla vyřazena nebo zničena do konce roku 1943.\n\nPotez 54\nPotez 540\nPotez 541\nPotez 542\nPotez 543\n\n\"Technické údaje pocházejí z publikace „Letadla 1939–45 Stíhací a bombardovací letadla Francie a Polska“\".\n\n\n\n\n Francie\n Japonsko\n Rumunsko\n Španělsko\n\n\n"}
{"id": "978512", "url": "https://cs.wikipedia.org/wiki?curid=978512", "title": "Josef Metzler", "text": "Josef Metzler\n\nP. prof. dr. Josef Metzler OMI (7. února 1921 Eckardroth, Bad Soden-Salmünster – 12. ledna 2012 Hünfeld) byl katolický kněz, řeholník, misiolog a církevní historik, v letech 1984–1995 prefekt vatikánského archivu.\n\n\n\n"}
{"id": "978513", "url": "https://cs.wikipedia.org/wiki?curid=978513", "title": "Misiologie", "text": "Misiologie\n\nMisiologie je disciplína křesťanské teologie, která se zabývá evangelizací a uvažuje nad misijním úkolem všeobecné církve. Studuje misionářské zkušenosti, dějiny evangelizace, biblické základy misionařké činnosti církve, teologické aspekty hlásání evangelia. Snaží se kriticky vypracovávat nové teorie a metodologie misijní činnosti.\n\n"}
{"id": "978516", "url": "https://cs.wikipedia.org/wiki?curid=978516", "title": "Adamovićův palác", "text": "Adamovićův palác\n\nAdamovićův palác (srbsky v cyrilici Адамовићева палата, v latince Adamovićeva palata) je palác z konce 19. století se secesními prvky, který se nachází na náměstí \"Trg Mladenaca \"v centru Nového Sadu v Srbsku.\n\nVelkolepý palác nechal zbudovat uherský velkopodnikatel a vlastník vinic, Aleksandar Adamović, v roce 1892. Nacházelo se v něm několik luxusních bytů, určených pro lékaře a právníky, kteří tak měli k dispozici nejen kvalitní bydlení, ale též i vhodné pracovní prostory v samotném domě. Kromě toho to byla první tříposchoďová stavba, která sloužila v Novém Sadu k obytným účelům. V přízemí vznikla kavárna s názvem \"Elita\" a podle ní byl palác také často nazýván. Jednalo se o první podnik svého druhu ve městě.\n\nPo druhé světové válce byl palác, který patřil k nejhodnotnějším majetkům rodiny Adamovićů, zabaven komunistickou vládou (stejně jako rozsáhlé zemědělské plochy a další nemovitosti). Byty v paláci byly přiděleny prostým občanům. Dům však během desetiletí chátral.\n\nV letech 2011–2013 byla provedena rozsáhlá rekonstrukce fasády paláce.\n"}
{"id": "978517", "url": "https://cs.wikipedia.org/wiki?curid=978517", "title": "Mario Runco", "text": "Mario Runco\n\nMario Runco (*26. ledna 1952 v New Yorku, stát New York, USA), meteorolog, důstojník a americký kosmonaut. Ve vesmíru byl třikrát.\n\nV roce 1970 zdárně ukončil střední školu Cardinal Hayes High School v Bronxu (New York) a pak pokračoval dalším studiem na City College of New York, obory meteorologie, fyzika oceánografie. To ukončil v roce 1974 a pak pokračoval ve studiu meteorologie na Rutgers University v Novém Brunšviku. Dostudoval v roce 1976.\nPracoval na několika místech, od roku 1978 byl v armádě.\n\nV letech 1987 až 1988 absolvoval výcvik u NASA, od roku 1988 byl zařazen do jednotky kosmonautů.\n\nOženil se, s manželkou Susan, rozenou Friessová má dvě děti.\n\nNa oběžnou dráhu se v raketoplánech dostal třikrát a strávil ve vesmíru 22 dní, 23 hodin a 8 minut. Byl 280 člověkem ve vesmíru. Absolvoval jeden výstup do kosmu (EVA) v délce 4,5 hodiny.\n\n\n"}
{"id": "978518", "url": "https://cs.wikipedia.org/wiki?curid=978518", "title": "Starček obecný", "text": "Starček obecný\n\nStarček obecný (\"Senecio vulgaris\") je krátkověká, plevelná, nevysoká, od jara do podzimu žlutě kvetoucí bylina, je jedním z mnoha druhů rozsáhlého rodu starček.\n\nDruh původem z oblastí nepříliš vzdálených od Středozemního moře se rozšířil téměř do celé Evropy, Střední Asie, na Blízký východ, jih Sibiře a Dálný východ, do Severní a Jižní Ameriky, jižní Afriky, Austrálie, na Nový Zéland i ostrovy Pacifiku. V nížinách a středních polohách v České republice roste tento zdomácnělý archeofyt velmi hojně, v chladnější vyšších polohách řidčeji nebo jen přechodně.\n\nVyskytuje se hlavně na půdě s nezapojenou vegetaci a jako plevel na polích, v zahradách, vinicích, ovocných sadech i sklenících, na rumištích nebo podél komunikací. Je náročný na světlo a v dobře zapojeném porostu se proti vyšším rostlinám neprosadí. Vyžaduje vlhké a živinami, hlavně dusíkem, bohaté půdy. Na chudých půdách vytváří zakrnělé rostliny s několika málo úbory, kdežto na úživných stanovištích vyrůstají rostliny velké a bujně kvetoucí. Dobře snáší zasolená místa.\nStarček obecný je velmi rychle rostoucí rostlina která má za tři až čtyři měsíce od vyklíčení zralá semena a za rok tak vytvoří až tři generace. Jednoletá nebo ozimá, lysá či pavučinatě chlupatá, tmavě zelená rostlina s jednoduchým či větveným kůlovitým kořenem z kterého vyrůstá lodyha obvykle 10 až 50 cm vysoká, ta bývá přímá nebo vystoupavá, jemně rýhovaná a někdy odspodu rozvětvená. Dužnatě vypadající listy vyrůstající na lodyze střídavě jsou v obrysu podlouhlé a čepele mají po obvodě zubaté, chobotnatě laločnaté až peřenodílné. Spodní listy jsou stažené v krátký křídlatý řapík, horní s oušky jsou přisedlé. Rostlina je velmi proměnlivého vzhledu, hlavně ve výšce i ochlupení lodyh a ve tvaru i členění listů, některé morfologické odchylky jsou považovány za variety.\n\nČetné, krátce stopkaté květní úbory v počtu 8 až 20 jsou sestaveny do úžlabních a koncových chocholíků. Na bezplevném květním lůžku vyrůstá 60 až 80 drobných, oboupohlavných kvítků se žlutými trubkovitými korunami, jazykovité květy chybí. Válcovité úbory, rozvíjející se průběžně od jara do podzimu, mají lysý zákrov tvořený 12 až 22 listeny. Okolo nich jsou drobné šupinek s černou špičkou považované za druhou řadu zákrovu nebo za listeny zákrovečku. Rostliny vykvétají, s výjimkou mrazivého počasí, od března do listopadu. Za studených nebo deštivých dnů kdy nelétá opylující hmyz dochází k samoopylení, čnělky s bliznami se dotknou vysypaného pylu v sousedních mladších kvítcích.\n\nPlodem je podlouhle válcovitá, dole zúžená, ochmýřená, vřetenovitá, červeně hnědá nažka 2 až 4 mm dlouhá. Má asi 10 podélných žeber mezi kterými je přitiskle chlupatá. Nažky jsou velmi lehké, HTS je 0,24 gramů. Po opadu zanechávají nažky po sobě lůžko s důlky které jsou dobře viditelné v důsledku sklopení zákrovních listenů. Čistě bílý opadavý chmýr je lesklý a trojnásobně delší než nažka.\n\nRozmnožuje se pouze semeny která rozšiřuje hlavně vítr a povrchová voda, semena se šíří také kompostem, balíčkovanou sadbou i nezralým hnojem. Na jedné rostlině se vytvoří 1 až 7 tisíc nažek s různou dobou dormance. Díky krátké vegetační době rostlin vyroste na jednom stanovišti i více generací za rok, největší výskyt nových rostlin je v dubnu a na přelomu srpen-září. Semena z povrchu půdy vzcházejí mimo zimního období po celý zbytek roku, semena zahrabaná ve větší hloubce jsou po roce od vysemenění schopna vyklíčit jen z 10 %.\n\nU tohoto terofytu je dormance semen ovlivněna teplotou při které vyrostla, ta která uzrála v létě (teplo) mohou klíčit okamžitě, dozrálá v průběhu podzimu (chlad) mají dormanci dlouhou a klíčí až při teplotách 10 až 15 °C, tedy až na jaře. Klíčení je závislé i na osvětlení, při teplotě okolo 20 °C je nutné plné osvětlení, při 10 °C vyklíčí i v zastínění. U teplot nad 30 a pod 4 °C neklíčí, optimum je 10 až 15 °C.\n\nStarček obecný zapleveluje řídké a prořídlé plodiny, nejvíce škodí v okopaninách, zeleninách, vinohradech a jiných zahradních kulturách, hlavně v jejich ozimých druzích. Počítá se, že při hustotě 3 až 8 plevelných rostlin na 1 m² klesají výnosy plodin až o 25 %. Vzhledem k vysokému obsahu jedovatých alkaloidů je problematická i jeho příměs v pícninách, tam se ovšem vyskytuje pouze na prořídlých místech.\n\nNěkteré jeho populace se postupně stávají rezistentní vůči herbicidům ze skupiny triazinů, k inhibitorům fotosyntézy, jako jsou např. atrazin, cyanazin, chloridazon, lenacil, prometryn, simazin, terbuthylazin a terbutryn. Poprvé byly tyto odolné populace zjištěny roku 1970 v USA a nyní se vyskytují téměř v polovině Evropy včetně ČR. Starček obecný je prvým zjištěným rezistentním plevelem na světě.\n\nObsahuje alkaloidy senecin a senecionin které patří mezi jedy, způsobují nekrózu jater s vyústěním do cirhózy. Otravami jsou postihována hlavně zvířata a na lidi se přenášejí přes mléko od dobytka který rostliny spásal, nepříznivě působí také mouka s  příměsí většího množství jeho rozemletých semen. Dříve byla usušená nať používána v lidovém léčitelství, sloužila pro uvolnění křečí hladkého svalstva a stavění nejrůznějších krvácení.\n\nStarček obecný se v Evropě vyskytuje ve dvou poddruzích, v ČR roste nominátní poddruh starček obecný pravý (\"Senecio vulgaris\" L. subsp. \"vulgaris\").\n\nDruhý poddruh, \"Senecio vulgaris\" L. subsp. \"denticulatus\" (O .F. Müll.) P. D. Sell, pochází z evropských hornatých oblastí okolo Atlantiku a Středozemního moře. Tento poddruh je výrazně ozimý a vyžaduje více času na dovršení životního cyklu, vyrůstá jen jedna generace ročně a tím má menší reprodukční potenciál. Předpokládá se, že \"Senecio vulgaris vulgaris\" se vyvinul z původnějších forem blízkých současnému \"Senecio vulgaris denticulatus\".\n\n\n \n"}
{"id": "978522", "url": "https://cs.wikipedia.org/wiki?curid=978522", "title": "Příšovická kotlina", "text": "Příšovická kotlina\n\nPříšovická kotlina je geomorfologický podokrsek v severní části Mnichovohradišťské kotliny na území okresu Mladá Boleslav ve Středočeském kraji a okresů Liberec a Semily v Libereckém kraji.\n\nÚzemí podokrsku se rozkládá zhruba mezi obcí Březina na jihozápadě a turnovskou částí Dolánky na severovýchodě. Obsahuje většinu města Turnov, z větších obcí jsou zde Příšovice a Žďár. Podokrsek na délku protíná dálnice D10 Praha – Turnov.\n\nNejvyšším a jediným významným vrcholem Příšovické kotliny je Doubrava (306 m n. m.) v Olešnické části.\n\nPodokrsek Příšovická kotlina náleží do celku Jičínská pahorkatina, podcelku Turnovská pahorkatina a okrsku Mnichovohradišťská kotlina. Dále se člení na pět částí: na severu jsou to Jizerská niva a Přepeřská část, na jihu Doubravská část a na jihovýchodě Žehrovská niva a Olešnická část. Kotlina sousedí na jihozápadě se sesterským podokrskem, Bakovskou kotlinou, a s okrsky Turnovské pahorkatiny (na jihovýchodě Vyskeřská vrchovina, na severovýchodě Turnovská stupňovina a na severozápadě Českodubská pahorkatina).\n"}
{"id": "978532", "url": "https://cs.wikipedia.org/wiki?curid=978532", "title": "AGM-45 Shrike", "text": "AGM-45 Shrike\n\nTexas Instruments AGM-45 Shrike (Shrike znamená v angličtině ťuhýk) je americká protiradiolokační řízená střela vzduch-země (air-to-ground missile). Jedná se o první protiradiolokační řízenou střelu (ARM - Anti-Radiation Missile) vzduch-země, která se dostala do výbavy ozbrojených složek USA. Byla vyvinuta Námořnictvem USA v Naval Air Weapons Station China Lake z řízené střely typu vzduch-vzduch AIM-7 Sparrow, její původní označení znělo ASM-N-10. Mimo americké námořnictvo ji používalo i letectvo USAF. Byla americkou odpovědí na tehdy nové sovětské protiletecké komplexy S-75 Dvina (v kódu NATO SA-2 Guideline). Nosily ji mj. letouny A-4 Skyhawk, EA-6A Prowler, A-7 Corsair II, F-4 Phantom II a F-105 Thunderchief.\n\nVerze AGM-45B měla dosah 40 km, vážila 177 kg a letěla rychlostí až 2 Machu. Hlavní nevýhodou Shrike bylo to, že pokud obsluha zaměřené radarové stanice radar jednoduše vypla, střela svůj cíl ztratila. Zbraň byla později nahrazena modernější řízenou střelou AGM-88 HARM.\n\nAGM-45 byla nasazena americkými ozbrojenými složkami ve vietnamské válce.\n\nTaké ji použilo britské letectvo Royal Air Force ve válce o Falklandy v roce 1982 (ačkoli nebyla regulérně ve výzbroji RAF). Britské letectvo disponovalo protiradiolokačními řízenými střelami AS-37 Martel, ovšem panovaly obavy o jejich spolehlivost po dlouhém letu chladným vzduchem nad Atlantským oceánem. Shrike tak byly namontovány na závěsníky těžkých bombardérů Avro Vulcan a 4 z nich byly odpáleny během dvou útoků na argentinské radarové stanice na Falklandských ostrovech. Útok byl úspěšný, radary byly zničeny.\n\nByla použita i ve válce v Zálivu, než byla v roce 1992 vyřazena ze služby.\n\nShrike byla exportována do několika zemí a například Izrael ji použil proti egyptským radarovým systémům SA-2 Guideline a SA-3 Goa v Jomkipurské válce. Izrael také vyvinul pozemní variantu odpalovanou z podvozku M4 Sherman (celý komplet měl název \"Kilshon\" - česky trojzubec).\n\nPlatí pro verzi AGM-45B.\n\n\nVerze ATM-45A a ATM-45B byly cvičné.\n\n"}
{"id": "978533", "url": "https://cs.wikipedia.org/wiki?curid=978533", "title": "Autofagozóm", "text": "Autofagozóm\n\nAutofagozóm je sférická struktura s dvojitou membránou. Je klíčovou strukturou v procesu zvaném makroautofagie. Makroautofagie je vnitrobuněčný degradační systém cytoplazmatických komponent (abnormálních proteinů, poškozených nebo nefunkčních organel) a také mikroorganismů. Zformovaný autofagozóm svůj obsah umisťuje do lysozomů. Vnější membrána autofagozómu fúzuje s membránou lysozomu a formuje autolysozom. Lysozomální hydrolázy poté degradují obsah z autofagozómu spolu s jeho vnitřní membránou. \n\nFormování autofagozómu je regulováno geny, které jsou konzervovány od kvasinek až po vyšší eukaryota. Nomenklatura těchto genů se ale v různých článcích liší. Aktuální nomenklaturu genů podílejících se na formaci autofagozómu zpracoval Klionsky et al. v roce 2003. Dřívější názvy jako například APG, AUT, CVT, GSA, PAZ a PDD jsou nyní souhrnně nazývány jako ATG (AuTophaGy related) rodina. \n\nVelikost autofagozómů se mezi savci a kvasinkami liší. Kvasinkové autofagozómy mají velikost mezi 500 a 900nm, zatímco savčí autofagozómy jsou mnohem větší (0,5-1,5um). V některých buňkách (například kmenové buňky embrya, embryonické fibroblasty, hepatocyty) můžeme autofagozómy pozorovat světelným mikroskopem jako prstencovité struktury. \n\nPočáteční krok formace autofagozómu v savčích buňkách sestává z prodlužování malých membránových struktur nazývaných inicializační membrána nebo také fagofor. Tooze a Yoshimori v roce 2010 popsali, že možný zdroj membrán pro autofagozóm může být endoplazmatické retikulum nebo mitochondrie. Dodnes však není zdroj membrán dostatečně objasněn. \n\nFormace autofagozómu je kontrolována Atg geny skrze Atg12-Atg5 a LC3 komplexy. Konjugát Atg12-Atg5 interaguje také s Atg16 a formuje větší komplexy. Modifikace Atg5 pomocí Atg12 je esenciální pro elongaci iniciální membrány. \n\nPo zformování sférické struktury se komplex Atg12:Atg5-Atg16 od autofagozómu odpojí. LC3 je rozštěpeno Atg4 proteázou za vytvoření cytozolického LC3. Štěpení LC3 komplexu je vyžadováno pro terminální fúzi autofagozómu s cílovou memránou. LC3 je běžně používán jako marker autofagozomu, protože je jeho esenciální částí a zůstává navázán až do chvíle těsně před jeho fúzí. Nejdříve autofagozóm fúzuje s endozomem nebo s veziklem odvozeným od endozomu a tyto struktury jsou poté nazývány amfizomy nebo také přechodné autofagické vakuoly. Nicméně tyto struktury obsahují kromě endocytických markerů také některé lysozomální proteiny jako Katepsin D.\n\nTento proces je podobný v kvasinkách, ale jména genů se liší, například LC3 u savců je Atg8 v kvasinkách. V kvasinkách je autofagozóm vytvořen z Pre-Autofagozomální Struktury (PAS), který je rozdílný od prekurzorových struktur v savčích buňkách. Tato pre-autofagozomální struktura je v kvasinkách popisována v blízkosti vakuol, ale význam této lokalizace není dosud znám. Zralý autofagozóm fúzuje přímo s vakuolou (v kvasinkách funguje jako lysozomy) a netvoří amfizomy jako u savců. \n\nPři zrání kvasinkového autofagozómu se uplatňují další známí hráči jako je Atg1, Atg13 a Atg17. Atg1 je kináza, která je regulována indukcí autofagie. Atg13 reguluje Atg1 a společně jako komplex Atg13:Atg1 přijímají signál od příjemce výživového signálu – Tor. Atg1 je také důležitý v pozdních fázích formace autofagozómu.\n"}
{"id": "978535", "url": "https://cs.wikipedia.org/wiki?curid=978535", "title": "Lambik", "text": "Lambik\n\nLambik je typ piva tradičně vařeného v regionu Pajottenland v Belgii (jihozápadně od Bruselu) a v Bruselu samotném, v pivovaru Cantillon.\n\nNa rozdíl od většiny ostatních piv, které jsou kvašena speciálně vyšlechtěnými kvasinkami, je lambik kvašený spontánně. Pivo je vystaveno divokým kvasinkám a bakteriím létajícím ve vzduchu. Tyto kvasinky tradičně pochází z údolí Zenne, ve kterém leží Brusel. K chmelení se často používá starý, uschlý chmel, který nedává pivu chmelovou chuť a slouží jen jako konzervant. Tento neobvyklý proces výroby dává pivu výjimečnou chuť, pivo chutná po víně nebo moštu a je většinou dost kyselé.\n\nPiva lambického typu mají několik poddruhů:\n\nNenasycené kalné pivo, které je dostupné jen na několika místech. Obvykle tři roky staré.\n\nSměs mladých a starších lambiků. V láhvi podstupuje druhotným kvašením, protože mladý lambik není plně zkvašen.\n\nTradičně méně alkoholové slazené pivo, vyrobené smícháním lambiku a dalšího, lehčího, čerstvého piva (zvaného meertsbier, ne nutně lambiku), do kterého se přidává hnědý cukr. \n\nLambické pivo, kvašené v kádi s višněmi a druhotným kvašením v láhvi. Tradiční krieky jsou suché a trpké, stejně jako Gueze.\n\n\n"}
{"id": "978538", "url": "https://cs.wikipedia.org/wiki?curid=978538", "title": "Imre Csősz", "text": "Imre Csősz\n\nImre Csősz [Imre Čés], (* 31. květen 1969 Debrecín, Maďarsko) je bývalý reprezentant Maďarska v judu. Je majitelem bronzové olympijské medaile.\n\nVysoký a fyzicky dobře stavěný Maďar patřil celá devadesátá léta k předním evropským zápasníkům judo. K absolutní světové špičce mu však chyběla lepší/přesnější technická výbava. Na rozdíl od svých reprezentačních kolegů však neměl větší výkyvy formy. Pravidelně bojoval o třetí místo.\n\nOlympijských her se účastnil celkem třikrát. Hned při své první účasti v roce 1992 v Barceloně bral bronzovou medaile. Cesta k ní vedla přes příznivý los, kdy na silnějšího soupeře narazil prakticky až v semifinále. Davit Chachaleišvili ho do finále nepustil a musel se utkat o bronz s Barnefeldem hájící belgické barvy. Barnevedl se nad ním ujal vedení na juko po technice osoto-makikomi, ale vzápětí dokázal strhem skóre srovnat. V poslední minutě potom unaveného Belgičana podmetl na wazari. Získal bronzovou medaili.\n\nV roce 1996 startoval na olympijských hrách v Atlantě. Ve čtvrtfinále se utkal se Španělem Pérezem. Po dvou minutách boje ležel lopatkami na zemi po technice uči-mata. V opravách ho dál nepustil Němec Frank Möller svojí specialitou harai-makikomi.\n\nJeho poslední účast v roce 2000 v Sydney byla spíše symbolická. Vzápětí ukončil sportovní kariéru.\n\n"}
{"id": "978540", "url": "https://cs.wikipedia.org/wiki?curid=978540", "title": "York University", "text": "York University\n\nUniverzita York (' York University\"') (\"YU\") je jednou z vysokých škol v kanadském Ontariu. Tato škola se nachází ve městě Toronto. Na univerzitě studuje přibližně 54 000 studentů.\n"}
{"id": "978542", "url": "https://cs.wikipedia.org/wiki?curid=978542", "title": "Gibica", "text": "Gibica\n\nGibica (\"také Gebicca, Gifica, Gibica, Gebicar, Gibicho nebo Gippich\") (4. století - 5. století) byl král Burgundů na přelomu 4. a 5. století. Vládl až do své smrti kolem roku 407. Byl otcem Gundomara I., Giselhera a Gundahara. \n\nPísemné zmínky o jeho existenci se zachovaly v anglosaské básni Widsidh, která byla napsána Skaldy ve staré angličtině. Její vznik se datuje do 6. či 7. století. Zmínky se nacházejí i v básni Atlakviða. Byl jedním z prvních králů Nibelungů, jeho klan se nazýval \"Gjúkungar\". V Prozaické Eddě od Snorri Sturlusona je zmínka o tom, že Gibica byl otcem \"Gunnara\" (\"Gundahar\"), Hagena a dcery \"Gudrun\". Další zmíka je o tom, že \"Gotthorm\" (vrah Sigurda) byl jeho nevlastní syn z předchozího manželství s Grimhildou. V Prozaické Eddě se zmiňuje také \"Gudny\", která byla jeho druhou dcerou, kterou měl s Grimhildou. \n\n"}
{"id": "978545", "url": "https://cs.wikipedia.org/wiki?curid=978545", "title": "Arménský ritus", "text": "Arménský ritus\n\nArménský ritus se užívá v křesťanské liturgii v Arménii přibližně od 5. století. Používá jej arménská apoštolská církev a arménská katolická církev. Je blízký byzantskému ritu, avšak obsahuje také prvky římské a západosyrské liturgie. Liturgickým jazykem je klasická arménština. Při liturgii se do mešního vína nepřidává žádná voda a k eucharistii se stejně jako v západní církvi používá nekvašený chléb. Arménské chrámy nemají ikonostas, namísto něho kněžiště od věřících během některých částí bohoslužeb odděluje závěs.\n"}
{"id": "978548", "url": "https://cs.wikipedia.org/wiki?curid=978548", "title": "Vilém Funk", "text": "Vilém Funk\n\nVilém Funk (14. ledna 1875 Praha – 24. září 1955 Praha) byl rakouský a český právník, vysokoškolský profesor finančního práva a politik, na počátku 20. století poslanec Říšské rady, ve 30. letech rektor Univerzity Karlovy.\n\nVystudoval právnickou fakultu české univerzity v Praze, kde promoval roku 1899. Studoval také na univerzitě v Berlíně a na Vídeňské univerzitě. Nastoupil na finanční okresní ředitelství, později k finanční prokuratuře v Praze a k zemskému výboru. V roce 1903 se habilitoval, v roce 1909 se stal mimořádným a roku 1912 řádným profesorem finančního práva. V letech 1921–1922 a 1934–1935 byl děkanem Právnické fakulty Univerzity Karlovy a mezi roky 1938 a 1939 celou univerzitu jako rektor vedl.\n\nByl také aktivní v politice. Dlouhodobě zasedal ve sboru obecních starších i v městské radě Prahy. Na počátku 20. století se zapojil také do celostátní politiky. Ve volbách do Říšské rady roku 1911 se stal poslancem Říšské rady ( zákonodárný sbor celé předlitavské části Rakouska-Uherska) za obvod Čechy 5 (Praha-Malá Strana a Hradčany) a usedl do poslanecké frakce Český klub (širší aliance českých, národně-konzervativních a liberálních subjektů). Patřil k mladočeské straně. Na Říšské radě se zaměřoval na otázky finanční, podílel se na novele zákona o přímých daních. Zásady jím tehdy prosazené se staly základem pro všechny pozdější zákony. Po vzniku Československa pracoval jako finanční expert mj. na ministerstvu unifikací.\n\nPodílel se na založení \"Svazu českého úřednictva\" a byl prvním starostou \"Klubu českého státního úřednictva\". Byl členem České akademie věd a umění, předsedou dozorčí rady České banky, předsedou Malostranské záložny a mnoha dalších spolků a korporací. Vydal četné odborné práce na téma finančního práva a daňového systému. Psal také do odborných periodik nebo slovníků. Po uzavření českých vysokých škol v protektorátním období byl penzionován a nový poválečný režim s ním již nepočítal.\n\n"}
{"id": "978549", "url": "https://cs.wikipedia.org/wiki?curid=978549", "title": "František Vodňanský", "text": "František Vodňanský\n\nFrantišek Vodňanský (13. prosince 1866 Lysá nad Labem – 2. července 1920 České Budějovice) byl rakouský a český politik, na počátku 20. století poslanec Říšské rady.\n\nByl politikem, publikoval politické a regionální spisy. Byl aktivní v politice v Českých Budějovicích, kde spolupracoval s Augustem Zátkou. Byl členem okresního výboru budějovického okresního zastupitelstva.\n\nNa počátku 20. století se zapojil i do celostátní politiky. Ve volbách do Říšské rady roku 1911 se stal poslancem Říšské rady (celostátní zákonodárný sbor) za obvod Čechy 18. Usedl do poslanecké frakce Český klub (širší aliance českých, národně-konzervativních a liberálních subjektů). K roku 1911 se profesně uvádí jako majitel statku. Byl společným kandidátem českobudějovických Čechů, kterého podpořily všechny místní politické strany. Sám patřil k České straně státoprávně pokrokové.\n\nPo vzniku Československa se stal členem Československé národní demokracie.\n\nAngažoval se v Sokolu. Byl starostou sokolské župy Husovy a tajemníkem Národní rady v Českých Budějovicích. Zemřel v červenci 1920.\n"}
{"id": "978553", "url": "https://cs.wikipedia.org/wiki?curid=978553", "title": "Anton Kuchyňka", "text": "Anton Kuchyňka\n\nAnton Kuchyňka, též Antonín Kuchyňka (8. dubna 1869 Horní Dunajovice – 4. září 1939 Horní Dunajovice), byl rakouský a český politik, na počátku 20. století poslanec Říšské rady a Moravského zemského sněmu.\n\nPocházel z Horních Dunajovic z rodiny mlynáře Matěje Kuchyňky a jeho manželky Františky. Strýc Antonín Kuchyňka starší zasedal v roce 1848 na Kroměřížském sněmu. Antonín Kuchyňka vychodil českojazyčnou obecnou školu v rodných Horních Dunajovicích a německou reálnou školu ve Znojmě. Kvůli otcově nemoci musel přerušit další studia a převzal mlynářské řemeslo. Po smrti otce v roce 1890 se ujal správy rodinného mlýna i zemědělského hospodářství. V roce 1898 se oženil. Byl aktivní ve veřejném a politickém životě. Roku 1891 v Horních Dunajovicích založil sbor dobrovolných hasičů a byl jeho náčelníkem. Inicioval také vznik hasičských sborů v okolních obcích. Prosadil zřízení čtenářského spolku v Dunajovicích a organizoval zde divadelních představení, v nichž sám účinkoval. Roku 1895 díky jeho iniciativě došlo k opětovnému založení okresního hospodářského spolku a zastával funkci jeho předsedy. Byl předsedou místní organizace Národní jednoty pro jihozápadní Moravu (organizace zaměřená na podporu české menšiny v etnicky smíšených oblastech regionu). Roku 1896 usedl v Dunajovicích do obecního výboru a ačkoliv byl jeho nejmladším členem, byl zvolen starostou obce. Úřad zastával po tři volební období (až do roku 1906). Docílil zřízení poštovního i telegrafního úřadu. Roku 1898 založil v Dunajovicích rolnickou záložnu. V roce 1906 byl znovu jednohlasně zvolen starostou, ale funkci nepřijal a působil již jen jako druhý radní. Byl rovněž předsedou znojemského starostenského sboru, jehož vznik inicioval. Usiloval o zřízení mlynářského společenstva v znojemském okrese. Působil coby místopředseda živnostenského společenstva pro Mikulovice a okolí. Jeho zásluhou se v Mikulovicích konala od 2. do 19. srpna 1906 první učňovská a řemeslnická výstava. Roku 1901 založil v Dunajovicích parostrojní rolnickou mlékárnu.\n\nDo podzimu roku 1905 byl členem Lidové strany na Moravě (moravská odnož mladočeské strany), ale pak přešel ke klerikálům (Katolická strana národní na Moravě).\n\nZasedal na Moravském zemském sněmu. V zemských volbách roku 1906 sem byl opětovně zvolen za kurii venkovských obcí, obvod Dačice, Jemnice, Znojmo okolí atd. Mandát na sněmu získal i ve volbách roku 1913, za týž obvod. V prvním funkčním období byl na sněmu členem odboru pro obecní záležitosti a odboru pro pojišťování, v druhém období zasedal v komunikačním a pojišťovacím odboru. Prosazoval výstavbu silnic a železnic ve svém volebním obvodu. Vystupoval na podporu zřizování škol a získávání dotací. Opakovaně se zasazoval o dodržování jazykové rovnoprávnosti v etnicky smíšeném znojemském okrese. Zastupoval také zájmy mlynářské profese.\n\nNa počátku 20. století se zapojil i do celostátní politiky. Ve volbách do Říšské rady roku 1907 se stal poslancem Říšské rady (celostátní zákonodárný sbor) za český obvod Morava 28. Usedl do poslanecké frakce Český katolicko-národní klub (širší aliance českých klerikálních subjektů).\n"}
{"id": "978555", "url": "https://cs.wikipedia.org/wiki?curid=978555", "title": "Peter Dodson", "text": "Peter Dodson\n\nPeter Dodson (* 20. srpna 1946) je americký paleontolog, specializující se na dinosaury (zejména ceratopsy). Publikoval také několik významných knih a množství vědeckých studií, proto bývá považován za autoritu v tomto oboru. Podílel se také na vydání stěžejního díla \"The Dinosauria\", které je označováno za nejlepší první zdroj k této tematice. Dodson sám popsal nebo se spolupodílel na popisu mnoha druhů dinosaurů, včetně rodů \"Avaceratops\" (1986) nebo \"Suuwassea\" (2004). Vychoval také množství talentovaných studentů, nyní úspěšných paleontologů. Jako jeden z mála byl Dodson do nedávna odpůrcem myšlenky dinosauřího původu ptáků, nyní ji však již uznává.\n\n"}
{"id": "978557", "url": "https://cs.wikipedia.org/wiki?curid=978557", "title": "Andrei Golban", "text": "Andrei Golban\n\nAndrei Golban, (* 17. březen 1974 Chișcăreni, Sovětský svaz) je bývalý reprezentant Moldavska v judu.\n\nByl stabilním účastníkem velkých tunrnajů koncem 90. let v barvách Moldavska.\n\nV roce 1996 se účastnil olympijských her v Atlantě. V předkole porazil na ippon Bosňáka Vlaškovace. V dalším kole vyřadil na ippon Kazachstánce Ačirova, ale ve druhém však překvapivě nestačil na Novozélanďana Corkina.\n\nV roce 2000 se na olympijské hry nekvalifikoval.\n\n"}
{"id": "978559", "url": "https://cs.wikipedia.org/wiki?curid=978559", "title": "Pavel Florenskij", "text": "Pavel Florenskij\n\nPavel Alexandrovič Florenskij, rusky \"Павел Александрович Флоренский\" (21. ledna 1882 – 8. prosince 1937) byl ruský teolog, filozof, matematik a elektroinženýr, někdy nazývaný „ruský Leonardo da Vinci“.\n\nPavel Alexandrovič Florenskij se narodil v rodině železničáře - inženýra ve městě Jevlach, které se v současnosti nachází v západním Ázerbájdžánu. Jeho otec pocházel z rodiny ruského ortodoxního kněze a matka z arménské šlechty. Po ukončení gymnázia v Tbilisi nastoupil na fakultu matematiky na Moskevské státní univerzitě, současně se věnoval studiu filozofie.\n\nPo úspěšném ukončení studií v roce 1904 Florenskij odmítl nabídnuté učitelské místo na univerzitě. Místo toho se rozhodl zahájit studium teologie. V r. 1904 postupuje do Moskevské duchovní akademii v Sergejevem Posadu. Spolu s dalšími studenty založil společnost \"Союз Христинской Борьбы\" zaměřenou na revoluční přestavbu ruské společnosti v souladu s idejemi a myšlenkami Vladimíra Solovjova. Kvůli členství v této společnosti byl v roce 1906 uvězněn. Později se již v radikálních křesťanských hnutích neangažoval.\nBěhem studií teologie jeho zájmy zahrnovaly filozofii, náboženství, umění, folklór. Stal se prominentním členem ruského symbolistického hnutí, spřátelil se s Andrejem Bělým, publikoval své práce v magazínu \"Nová cesta\" (Новый Путь) a \"Váhy\" (Весы). Začal také pracovat na svém hlavním filozofickém díle \"Sloup a opora pravdy\" (\"Столп и утверждение истины\"). Kniha byla publikována až v roce 1924, protože váhal s jejím zveřejněním, přestože větší část měl hotovou již kolem roku 1908. Vydavatelství Princeton University Press o ní napsalo: \"Jde o sérii dvanácti listů svému \"bratrovi\", případně \"příteli\", který může být symbolicky chápán jako Kristus. Ústředním tématem Florenského práce je zkoumání různých významů křesťanské lásky, kterou vidí jako kombinaci Philie (přátelství) a Agape (univerzální láska). Popisuje prastaré křesťanské obřady jako adelphopoiesis - obřady sbratření se mezi věřícími, spojuje mužské přátelství cudným poutem lásky. Navíc je jedním z prvních myslitelů ve dvacátém století, pro které je důležitá idea Božské Sofie.\"\n\nPodle vydavatelství Refugium se jedná o: „Jedno z nejznamenitějších náboženských děl v intelektuálním ruském prostředí, jak po stránce spekulativní - teologicky či filozoficky - tak i ve smyslu osobního svědectví. Grandiózní eseje jsou záměrně prokládané různými mezioborových exkurzemi do matematiky, teorie umění, patristiky... Nadčasové originální vize ruského kněze, který záhadně zahynul v sovětském vězení, představují nepochybně velmi závažnou inspiraci.“\n\nPo ukončení studií teologie vyučoval filozofii a žil v Trojitsko-Pečorské lavře do roku 1919. V roce 1911 byl vysvěcen na kněze. V roce 1914 napsal svou disertační práci \"O duchovní pravdě\". Publikoval své příspěvky z oblastí filozofie, teologie, teorie umění, matematiky, elektrodynamiky. Mezi lety 1911 a 1917 byl hlavním editorem jednoho z nejváženějších teologických periodik ortodoxní církve toho času \"Bohoslovecký věstník\". Byl také duchovním učitelem jednoho z nejkontroverznějších spisovatelů předrevoluční epochy Vasilije Rozanova, kterého se snažil smířit s pravoslavnou církví.\n\nPo uzavření klášterů, v nichž působil jako kněz, byl přesunut do Moskvy kvůli práci na elektrifikaci Ruska - plán GOERLO - na doporučení Lva Trockého, který věřil ve Florenského schopnost pomoci nové sovětské vládě při elektrifikaci Ruska.\n\nV roce 1924 publikoval velkou monografii o dielektrikách, a také \"Sloup a opora pravdy\". Současně publikoval práce o starém ruském umění. Byl jedním z organizátorů záchrany relikvií svatého Sergeje Radoněžského, jejichž zničení bylo nařízeno vládou.\n\nV druhé polovině 20. let pracoval hlavně na fyzice a elektrodynamice, publikoval svou hlavní vědeckou práci \"Imaginární čísla v geometrii\" pojednávající o geometrické interpretaci teorie relativity.\n\nV roce 1928 odešel do exilu ve městě Nižnij Novgorod. Po intervenci manželky Maxima Gorkého Jekatěriny mu byl povolen návrat do Moskvy. V roce 1933 byl zatčen a odsouzen na 10 let do pracovního tábora (paragraf 58 trestního zákona, bod 10 a 11 - \"protisovětská agitace\" a \"publikování protisovětskych materiálů\"). Protisovětské agitace měly být v jeho monografii \"Imaginární čísla v geometrii\".\n\nZe začátku byl v táboře pracujícím na BAM, od roku 1934 v Solovkách (bývalý klášterní komplex na Soloveckých ostrovech v Bílém moři), kde řídil výzkum produkce jódu a agaru z řas v okolí ostrova. V roce 1937 byl převezen do Leningradu, kde byl odsouzen „trojkou“ (obvykle to byl regionální náčelník NKVD, první tajemník strany v dané oblasti a zástupce prokuratury nebo místní vlády. Společně měli právo vynášet rozsudky nad vězni v jejich nepřítomnosti, bez jakéhokoliv soudce, bez poroty, právníků či soudu) k trestu smrti. Podle legendy byl odsouzen kvůli tomu, že nechtěl prozradit místo, kde byly ukryty ostatky svatého Sergeje Radoněžského (mělo jít o jeho hlavu).\n\nPodle oficiálních informací Florenskij zemřel 8. prosince 1943 někde na Sibiři, ale studium archivů NKVD odhalilo, že toto datum je falešné. Poslední záznam z vyšetřování pochází ze dne 25. listopadu 1937. Florenskij byl okamžitě po odsouzení „trojkou“ zastřelen, v prosinci 1937. Pravděpodobně byl popraven nedaleko Leningradu, v blízkosti Toksova (20 kilometrů severovýchodně od Leningradu) a byl pohřben v tajném hrobě spolu s dalšími oběťmi NKVD.\n\nČeskoslovenská vláda požádala Sovětský svaz v roce 1935 o propuštění do emigrace pro několik ruských intelektuálů, mezi nimi i Florenského. Odpověď sovětské strany zněla: \" ... pop, příživník, nepřítel sovětského lidu si zaslouží pouze spravedlivý trest.\"\n\n\n"}
{"id": "978562", "url": "https://cs.wikipedia.org/wiki?curid=978562", "title": "Josef Myslivec (politik)", "text": "Josef Myslivec (politik)\n\nJosef Myslivec byl rakouský a český klerikální politik, na počátku 20. století poslanec Říšské rady, otec právníka a historika umění Josefa Myslivce.\n\nJosef Myslivec se z rozhodnutí otce vyučil obuvníkem, později ale profesně působil jako advokát v Praze. Jeho bratrem byl katolický politik Václav Myslivec.\n\nNa počátku 20. století se zapojil do celostátní politiky. Zpočátku patřil do Strany katolického lidu. Později je uváděn jako člen Křesťansko-sociální strany. Okolo roku 1908 se uvádí jako spolupracovník katolického tiskového družstva \"Nový věk\".\n\nVe volbách do Říšské rady roku 1907 se stal poslancem Říšské rady (celostátní zákonodárný sbor) za obvod Čechy 61. Usedl do poslanecké frakce Český katolicko-národní klub (širší aliance českých klerikálních subjektů). Byl jedním ze sedmi českých klerikálů zvolených v Čechách. Profiloval se jako katolický politik, s antisemitskými názory. V roce 1911 se na Říšské radě zapojil do hádky okolo novely zákona o podomním obchodě. Předloze oponoval sionistický poslanec Arthur Mahler. Bratři Myslivcové na něj pokřikovali: „\"Drzý žide. Styďte se, sprosťáku\"!“ Osobou Josefa Myslivce se ve svých satirických dílech zabýval i spisovatel Jaroslav Hašek. V díle \"Dějiny strany mírného pokroku v mezích zákona\" o něm napsal: \n\nZ politiky se stáhl kvůli těžkému onemocnění zraku a oslepnutí. Roku 1941 o něm list Árijský boj napsal: \n"}
{"id": "978563", "url": "https://cs.wikipedia.org/wiki?curid=978563", "title": "Josef Myslivec", "text": "Josef Myslivec\n\nJméno a příjmení Josef Myslivec má více nositelů:\n\n"}
{"id": "978564", "url": "https://cs.wikipedia.org/wiki?curid=978564", "title": "Regesta Bohemiae et Moraviae aetatis Venceslai IV.", "text": "Regesta Bohemiae et Moraviae aetatis Venceslai IV.\n\nRegesta Bohemiae et Moraviae aetatis Venceslai IV. (1378, dec. – 1419, aug. 16) (zkráceně též RBMV) je edice regestů listin a listů z doby vlády Václava IV. Dokumenty jsou vydávány podle archivů, v nichž se dochovaly.\n\n"}
{"id": "978565", "url": "https://cs.wikipedia.org/wiki?curid=978565", "title": "Ruslan Mirzalijev", "text": "Ruslan Mirzalijev\n\nRuslan Mirzalijev (: Руслан Мірзалиев) nebo (: Руслан Мирзалиев), (* 22. červenec 1977, Dněpropetrovsk, Sovětský svaz) je bývalý reprezentant Ukrajiny v judu. Po otci je Azer.\n\nNa rozdíl od svého mladšího bratra Renata nebyl tak talentovaný, ale podařilo se mu kvalitně připravit na olympijskou sezonu 2000. Kvalifikoval se na olympijské hry v Sydney, kde však vypadl hladce v prvním kole.\n\n"}
{"id": "978566", "url": "https://cs.wikipedia.org/wiki?curid=978566", "title": "Monty Sunshine", "text": "Monty Sunshine\n\nMonty Sunshine (9. dubna 1928 − 30. listopadu 2010) byl anglický klarinetista. Na počátku své kariéry hrál například s kapelou Crane River Jazz Band, kde vedle něj hrál například trumpetista Ken Colyer. Později spolu s Colyerem vystupoval s kapelou Chrise Barbera a je autorem klarinetového sóla v hitu „Petite Fleur“. Později si založil vlastní kapelu. Svou kariéru ukončil v roce 1998, kdy se začal zhoršovat stav jeho srdce. Zemřel v roce 2010 ve svých dvaaosmdesáti letech.\n"}
{"id": "978568", "url": "https://cs.wikipedia.org/wiki?curid=978568", "title": "Rudolf Pillich", "text": "Rudolf Pillich\n\nRudolf Pillich (19. prosince 1869 Městečko Trnávka – 3. března 1921 Městečko Trnávka) byl rakouský a český politik, na počátku 20. století poslanec Říšské rady a Moravského zemského sněmu.\n\nPocházel z Trnávky z rodiny drobného zemědělce. Byl vrstevníkem českoněmeckého politika Franze Spiny, se kterým se znal od dětství. Vychodil školu v Trnávce, pak se vzdělával samostudiem. Po smrti otce v roce 1891 musel převzít rodinné hospodářství. Zapojil se do veřejného života. V 90. letech se stal tajemníkem Petrůvky. Zasloužil se o osamostatnění obce a podporu českého školství. Podporoval kulturní život. Organizoval a režíroval divadelní představení, sám v nich hrál. Po roce 1896 byl členem místní organizace Národní jednoty v Trnávce (od roku 1907 jejím předsedou). Roku 1897 se podílel na vzniku rolnické záložny a byl jejím kontrolorem. V roce 1900 inicioval založení mlékařského družstva pro Trnávku a okolí a působil v něm coby první ředitel. Od roku 1901 zasedal v obecním zastupitelstvu v Trnávce. Pokusil se neúspěšně i o založení tělovýchovné jednoty Orel v Trnávce. Roku 1907 se stal ředitelem Hospodářského družstva.\n\nZasedal na Moravském zemském sněmu. V zemských volbách roku 1906 sem byl zvolen za kurii venkovských obcí, český obvod Jevíčko, Konice, Mor. Třebová, Svitavy.\n\nNa počátku 20. století se zapojil i do celostátní politiky. Ve volbách do Říšské rady roku 1907 se stal poslancem Říšské rady (celostátní zákonodárný sbor) za český obvod Morava 23. Usedl do poslanecké frakce Český katolicko-národní klub (širší aliance českých klerikálních subjektů).\n\nZa světové války narukoval do armády. Zemřel v březnu 1921.\n"}
{"id": "978569", "url": "https://cs.wikipedia.org/wiki?curid=978569", "title": "Chris Noth", "text": "Chris Noth\n\nChris Noth, rodným jménem Christopher David Noth (* 13. listopadu 1954, Madison, Wisconsin, USA) je americký herec. Poté, co dětství strávil v Evropě, studoval na Yaleově univerzitě v New Haven v Connecticutu. Svou kariéru zahájil počátkem osmdesátých let; nejúspěšnější rolí pro něj byl pan Božský v seriálu \"Sex ve městě\". Hrál také ve filmových projektech inspirovaných tímto seriálem \"Sex ve městě\" (2008) a \"Sex ve městě 2\" (2010). Dále hrál například v seriálu \"Právo a pořádek\" a v roce 2013 pak v biografickém snímku \"Lovelace\". Od roku 2012 je jeho manželkou herečka Tara Lynn Wilson.\n\n"}
{"id": "978570", "url": "https://cs.wikipedia.org/wiki?curid=978570", "title": "Ráby (zámek)", "text": "Ráby (zámek)\n\nLovecký zámeček Ráby (dříve \"Jägerhaus\") stojí v obci Ráby, v místě původního a vyhořelého Podhůrského dvora. Je chráněn jako kulturní památka České republiky.\n\nV místech obce Ráby v minulosti stával \"Podhůrský dvůr\", který spadal pod pardubické panství, a v jeho okolí se rozkládala obora s daňky. Okolo roku 1538 však dvůr vyhořel a Pernštejnové nechali na jeho místě vystavět renesanční lovecký zámeček zvaný \"Jägerhaus\". Původně patrový objekt o půdorysu obdélníka postupně prošel barokní a klasicistní přestavbou. Ve 2. polovině 20. století (v letech 1962-1985) prošel architektonicky devastující přestavbou a až do roku 1989 jej vlastnilo zdejší JZD. V roce 1987 byl na něj, z důvodu špatného technického stavu, vydán demoliční výměr, k uskutečnění demolice však nikdy nedošlo. Po revoluci se dočkal přestavby do podoby z přelomu 19. a 20. století s původními architektonickými prvky z roku 1873.\n\n"}
{"id": "978571", "url": "https://cs.wikipedia.org/wiki?curid=978571", "title": "3. pěší pluk (rozcestník)", "text": "3. pěší pluk (rozcestník)\n\n3. pěší pluk může být:\n\n"}
{"id": "978573", "url": "https://cs.wikipedia.org/wiki?curid=978573", "title": "Hedda (film)", "text": "Hedda (film)\n\nHedda je filmová adaptace hry \"Heda Gablerová\" norského dramatika Henrika Ibsena z roku 1975. V hlavních rolích se představili Peter Eyre, Glenda Jacksonová a Patrick Stewart a jeho režisérem byl Trevor Nunn.\n\nJde o první (a doposud jediné) filmové zpracování této hry v angličtině. Dříve byla hra již několikrát zfilmována, nicméně vždy pouze pro televizní vysílání.\n\nGlenda Jackson byla za svou roli nominována na Oscara za nejlepší ženský herecký výkon. Film byl také představen na Filmovém festivalu v Cannes, ale nebyl zapsán do hlavní soutěže.\n"}
{"id": "978575", "url": "https://cs.wikipedia.org/wiki?curid=978575", "title": "3M6 Šmel", "text": "3M6 Šmel\n\n3M6 Šmel ( 3М6 Шмель – čmelák, kód NATO \"AT-1 Snapper\") je dálkově naváděná protitanková raketa vyvinutá v SSSR. Vzhledem ke své velké hmotnosti a rozměrům byla příliš těžká a velká, než aby byla nošena vojáky jako RPG, a tak se často upevňovala na speciálně upravená vozidla nebo vrtulníky.\n\n3M6 Šmel byl vyvíjen na principu západních PTŘS v SKB Gladkostvolnoi artillerii v Kolomně. Vývoj rakety postupoval rychle a první nekontrolované testy se uskutečnily v dubnu 1958. Hned po nich následovaly kontrolované testy v červnu a červenci 1958. V dubnu 1959 byla poprvé představena velitelství ozbrojených sil. 1. srpna 1960 byla přijata do aktivní služby a veřejnosti představena v roce 1963.\n\nExistovaly dva druhy nosičů raket 3M6 Šmel:\n\nProtitanková řízená raketa 3M6 Šmel se skládala ze dvou částí. První byla kumulativní hlavice s trhavou náplní a nárazovým zapalovačem. Tuhou část tvořil samotný trup rakety. V něm byl umístěn raketový pohonný systém, palubní řídicí systém a zdroj energie. Na zadní části trupu byly čtyři mohutné stabilizační plochy s pohyblivými křidélky. Pohonný systém se skládal ze startovacího a letového motoru. Oba motory používaly tuhé pohonné hmoty. Použitelnost rakety byla v rozmezí 500 až 2 200 m. Řídící systém byl dvoukanálový s ručními povely přenášenými přes kabel a zaměřování vizuálním sledováním cíle. Operátor obsluhoval elektronický blok, který byl napojen na řídící pult s vlastním napájením. K pultu se vždy řidičem připojovala raketa, kterou řídil operátor. K zaměření cíle a sledování rakety během letu sloužil optický zaměřovač.\n\n3M6 Šmel byl Egyptem použit v roce 1967 během Šestidenní války. Severní Korea začala v roce 1975 vyrábět upravenou verzi tohoto systému.\n\n\n\n"}
{"id": "978576", "url": "https://cs.wikipedia.org/wiki?curid=978576", "title": "John LaPorta", "text": "John LaPorta\n\nJohn LaPorta (13. dubna 1920 − 12. května 2004) byl americký jazzový klarinetista a saxofonista. Na klarinet začal hrát ve svých devíti letech a studoval na Mastbaum School, kde s ním chodil do třídy klarinetista Buddy DeFranco. Rovněž studoval na Manhattan School of Music v New Yorku. V letech 1942 až 1944 hrál v kapele saxofonisty Boba Chestera a následně strávil dva roky v kapele Woodyho Hermana. Roku 1954 nahrál album \"Jazzical Moods\" s kontrabasistou Charlesem Mingusem. Během své kariéry spolupracoval i s dalšími hudebníky, mezi které patří například Hank Mobley, Kenny Clarke nebo Helen Merrill. Zemřel v roce 2004 ve svých čtyřiaosmdesáti letech.\n"}
{"id": "978577", "url": "https://cs.wikipedia.org/wiki?curid=978577", "title": "Glee Sings the Beatles", "text": "Glee Sings the Beatles\n\nGlee Sings the Beatles je patnácté soundtrackové album amerického hudebního televizního seriálu \"Glee\". Od 10. září 2013 bylo dostupné v předprodeji na internetovém obchodě iTunes a oficiální datum vydání bylo stanoveno na 24. září 2013, dva dny před začátkem vysílání páté série. Album obsahuje čtrnáct písní nahraných pro první dvě epizody páté řady, Love Love Love a Tina in the Sky with Diamonds, které skládají hudební poctu skupině The Beatles.\n\nVšechny skladby s výjimkou Here Comes the Sun a Something (kde je spoluautorem George Harrison) napsala dvojice John Lennon a Paul McCartney.\n"}
{"id": "978578", "url": "https://cs.wikipedia.org/wiki?curid=978578", "title": "Annie Whitehead", "text": "Annie Whitehead\n\nAnnie Whitehead (* 16. července 1955) je anglická jazzová pozounistka. Na pozoun hrála již od dětství a brzy začala vystupovat s různými kapelami; svou profesionální kariéru zahájila v šestnácti letech. V roce 1982 hrála na albu \"D.S. Al Coda\" skupiny National Health a roku 1997 na albu \"Shleep\" hudebníka Roberta Wyatta (s Wyattem spolupracovala i v roce 2003 na albu \"Cuckooland\" o čtyři roky později na \"Comicopera\"). Během své kariéry vydala několik alb pod svým jménem a spolupracovala s mnoha dalšími hudebníky, mezi které patří například Bill Wyman, Rufus Wainwright, Chris Rea, Lol Coxhill, Elvis Costello, Elton Dean, Carla Bley nebo skupina In Cahoots.\n"}
{"id": "978580", "url": "https://cs.wikipedia.org/wiki?curid=978580", "title": "Tonga na Zimních olympijských hrách 2014", "text": "Tonga na Zimních olympijských hrách 2014\n\nKrálovství Tonga se v Soči zúčastnilo poprvé ve svých dějinách zimní olympiády. Reprezentoval je sáňkař Fuahea Semi, šestadvacetiletý student informatiky. Na rozdíl od většiny olympioniků z trpasličích nebo tropických zemí nestartoval na divokou kartu, ale řádně se kvalifikoval 28. místem na závodě Světového poháru ve Whistleru. Na hrách startoval pod novým jménem Bruno Banani, jež dostal podle německé firmy vyrábějící kosmetiku a spodní prádlo, která financovala jeho přípravu. Předseda MOV Thomas Bach konstatoval, že i když se mu takové marketingové triky nelíbí, nemůže závodníkovi zakázat startovat pod tímto jménem, pokud ho má napsané v pasu. Banani se zúčastnil závodu mužů, který se jel 8. a 9. února, a skončil na 32. místě z 39 startujících s celkovým časem 3:33,676 (nejrychleji zajel třetí kolo: 53,162).\n\nBananiho na hrách doprovázeli trenéři Mathias Ihle a Isabel Barchinská. Náklady na olympijskou účast tonžská vláda vyčíslila na 50 000 tonžská pa'anga.\n\nMuži\n"}
{"id": "978581", "url": "https://cs.wikipedia.org/wiki?curid=978581", "title": "Fever", "text": "Fever\n\nFever může být:\n"}
{"id": "978586", "url": "https://cs.wikipedia.org/wiki?curid=978586", "title": "Too Fast for Love", "text": "Too Fast for Love\n\nToo Fast for Love je debutové album rockové skupiny Mötley Crüe.\nTímto albem které nemá příliš přesvědčivý zvuk a nepyšní se milionovými prodeji jako pozdější desky odstartovala skupina\nsvou hvězdnou kariéru.\n\n"}
{"id": "978589", "url": "https://cs.wikipedia.org/wiki?curid=978589", "title": "Divadlo Jiřího Wolkera", "text": "Divadlo Jiřího Wolkera\n\nDivadlo Jiřího Wolkera (DJW) navazovalo na činnost Pražského dětského divadla, založeného v roce 1935 režisérkou a herečkou Mílou Mellanovou. Prvním ředitelem byl Miroslav Stehlík. Divadlo vzniklo za účelem položení základu stálého profesionálního divadla pro děti a mládež v Praze. Divadlo vystřídalo do svého přejmenování na DJW v roce 1953 řadu názvů a adres. Po 2. světové válce sídlilo v budově dnešního Divadla v Dlouhé a v sedmdesátých letech se přesunulo do prostor Divadla Komedie. Zde sídlilo od roku 1972 do roku 1979. V letech 1991 až 1996 hrálo pod jménem Divadlo na Starém Městě. Zaniklo v roce 1998. \n\nPo roce 1948 bylo velmi tendenčně zaměřené – to znamenalo, že mladé diváky přesvědčovalo o správnosti komunismu a budování socialismu (v uvedených citacích z ročenek DJW je zřejmé, jakým směrem se divadlo ubíralo). Ze začátku se divadlu nedařilo příliš dobře, ale časem se dostalo na přední místa pražských stálých scén. Získalo například Cenu hlavního města Prahy v roce 1960 nebo uzavřelo Přátelskou smlouvu s drážďanským Theater der Jungen Generation od roku 1957. Divadlo bylo neustále ve styku s pedagogy, aby co nejlépe mohli ovlivňovat mladé lidi.\n\nMezi hrané tituly patřily například Strakonický dudák/ J. K. Tyl (premiéra 29.9.1950), My, pionýři / V. Ballonová (7.3.1951), Čuk a Gek /A. Gajdar (21.2.1953) a mnoho dalších.\nZa svého \"\"patrona\"\" si v roce 1953 zvolilo básníka Jiřího Wolkera, který sympatizoval s levicovým smýšlením, přestože sám pocházel z dobře situované rodiny. V Divadle Jiřího Wolkera se hrály pohádky a příběhy pro děti a mládež do 14 let. Produkce padesátých let byla poznamenána schematismem a napomáhala výchově dětí v duchu kolektivistických idejí. V éře totality byly návštěvy do tohoto divadla povinné.\n\nPozději nastoupil jako ředitel V. Adámek (1957–74) a dramaturg J. Fixa (1959–65), což znamenalo uvolnění; do repertoáru se vybíraly méně tezovité inscenace , které vycházeli z aktuální a klasické dramatiky, kde bylo tématem problematika mládeže. V roce 1974 se stal ředitelem herec Karel Richter, který setrval v této pozici až do roce 1990 (a pak odešel do důchodu). Spolupracoval s ním režisér Miroslav Vildman (v letech 1975–90) a dramaturg Bohumil Nekolný (1975–88), pokračovali v zavedené dramatice klasického rázu a svůj výběr inscenací rozšířili o další světové autory (William Shakespeare: Zkrocení zlé ženy, 1978, Goldoni: Poprask na laguně, 1978, Čapkové: Ze života hmyzu, 1979) a dali divadlu muzikálovější hudebnější nádech, jenž zatraktivnil představení hraná mládeži (Ulrych-Poštulka:Dynamit 18, 1976).\n\nSe zrušením Státního divadelního studia v roce 1980 došlo k administrativnímu spojení divadla se Studiem Ypsilon, scény však pracovaly samostatně. \n\nŘeditel Richter odešel do důchodu v roce 1990. V roce 1991 nastoupil ředitel J. Řeřicha (divadlo změnilo název na Divadlo na Starém Městě). Řada dlouholetých členů souboru však odešla. V roce 1995 byl prozatímním ředitelem jmenován F. R. Čech, v roce 1996 D. Šálková, se kterou přišla do divadla skupina odštěpená z divadla Labyrint a skupina Jana Borny z Dejvického divadla. V Dlouhé ulici působil zbytek divadla do roku 1996, pak pokračoval pod vedením G. Bubníka jako Divadlo Jiřího Wolkera v Divadle U hasičů, uvedl však jen jedinou premiéru a z ekonomických důvodů prostory opustil a věnoval se zájezdům. V dubnu 1998 soubor definitivně ukončil činnost.\n\n„Jiří Wolker dokazuje svým dílem, že umělec – socialista, právě proto, že má rád život, lidi, příírodu a těší se z radostí života, musí umět také nenávidět. Nenávidět svět kapitalismu. Jiří Wolker nás učí, že jen srozumitelné umění, které slouží pokroku a dělnické třídě, má právo na život.“\n\n„Protože divadlo nemůže působit na mladého návštěvníka soustavně, usiluje o to, aby každá jeho návštěva byla pro něj co nejsilnějším zážitkem. Svým repertoárem a jeho scénickou realizaci se divadlo snaží přispět co nejúčinněji ke komunistické výchově nových generací. Přitom by bylo chybou, aby mělo jednotvárný, pro mládež málo zajímavý, nebo dokonce nudný repertoár. Proto chce usilovat o co největší tematickou a žánrovou pestrost.“\n\n"}
{"id": "978592", "url": "https://cs.wikipedia.org/wiki?curid=978592", "title": "Dr. Feelgood (album)", "text": "Dr. Feelgood (album)\n\nDr. Feelgood je páté studiové album americké rockové skupiny Mötley Crüe vydané 5. září 1989.\nSkupina se v tomto období snaží zůstat \"čistá\" a abstinovat jak od drog tak od alkoholu.Jelikož dekadentní životní styl dovedl skupinu téměř k rozpadu jejich manažeři Thaler a McGhee je doslova přinutili podstoupit odvykací program pod pohrůžkou zrušení Evropského turné.\nAlbum Dr.Feelgood se umístilo na první příčce hitparády a v žebříčku se drželo celých 109 týdnů.Jedná se o nejprodávanější desku Mötley Crüe které se jen v USA prodaly miliony kopií.\nDr.Feelgood je poslední album na kterém zpívá Vince Neil až do svého návratu do skupiny v roce 1997 kdy se skupinou natočil album Generation Swine a trvale se tak vrátil.\n\n"}
{"id": "978595", "url": "https://cs.wikipedia.org/wiki?curid=978595", "title": "Accord", "text": "Accord\n\nAccord může být:\n\n\n"}
{"id": "978596", "url": "https://cs.wikipedia.org/wiki?curid=978596", "title": "Velešov (hora)", "text": "Velešov (hora)\n\nVelešov (509 m n. m.) je kopec v okrese Rychnov nad Kněžnou, na jehož vrcholku se nacházel zaniklý stejnojmenný hrádek.\n\nKopec s nadmořskou výškou 509 metrů geomorfologicky spadá do subprovincie Česká tabule, oblasti Východočeská tabule, celku Svitavská pahorkatina, podcelku Českotřebovská vrchovina, okrsku Kozlovský hřbet a podokrsku Potštejnský hřbet.\n"}
{"id": "978597", "url": "https://cs.wikipedia.org/wiki?curid=978597", "title": "Adolf Palúch", "text": "Adolf Palúch\n\nAdolf Paluch (24. června 1895, Kalište − 22. června 1977, Banská Bystrica) byl dělník a funkcionář KSČ.\n\nJeho otec Jozef Palúch, matka Marie rod. Tišliarová, manželka Helena rod. Náterová.\n\nDělník ČSAD (1951−1952), np Stavoindustria (1952−1965) v Banské Bystrici. Člen oblastního výboru KSČ v Banské Bystrici, během SNP vedoucí orgán ilegální KSS a předseda RNV v Kališti. Po osvobození funkcionář podnikových a místních orgánů KSČ a společenských organizací.\n\n\n"}
{"id": "978598", "url": "https://cs.wikipedia.org/wiki?curid=978598", "title": "Rosie Perez", "text": "Rosie Perez\n\nRosie Perez, rodným jménem Rosa Maria Perez (* 6. září 1964, Brooklyn, New York, USA) je americká herečka. Narodila se portorickým přistěhovalcům v New Yorku; kvůli jejich chudobě se později přestěhovala k tetě. Herectví se profesionálně začala věnovat koncem osmdesátých let; první větší rolí byla mladá matka ve filmu \"Jednej správně\". Později hrála například ve filmech \"King of the Jungle\" (1999), \"Neviditelné děti\" (2005), \"Stejně jako syn\" (2006) nebo \"Travička zelená\" (2008). Mimo hraní ve filmech se také věnuje divadlu.\n\n"}
{"id": "978600", "url": "https://cs.wikipedia.org/wiki?curid=978600", "title": "Agnesa Búřilová", "text": "Agnesa Búřilová\n\nAgnesa Búřilová, roz. \"Wlachovská\" (* 4. ledna 1943, Rožňava) je bývalá krasobruslařka, později trenérka. Její syn Vladimír je známý slovenský hokejista.\n\nReprezentovala ČSSR na zimní olympiádě 1964 v Innsbrucku, kde v soutěží sportovních dvojic obsadila spolu s Petrem Bartosiewiczem 9. místo. V roce 1966 spolu vybojovali druhé místo na Zimní Univerziádě.\n\nPo ukončení aktivní kariéry se věnovala trenérské profesi. Jozef Sabovčík pod jejím vedením v roce 1984 získal na zimních OH v Sarajevu bronzovou medaili.\n\ns Petrem Bartosiewiczem\n"}
{"id": "978602", "url": "https://cs.wikipedia.org/wiki?curid=978602", "title": "Vincenzo Carabetta", "text": "Vincenzo Carabetta\n\nVincenzo Carabetta [Vinčenzo Karabeta], (* 7. září 1973 Francie) je bývalý reprezentant Francie v judu.\n\nV začátcích své kariery stál před otázkou zdali bude tak úspěšný jako jeho starší bratr Bruno. V prvních letech předpoklady naplňoval, ale v tvrdé konkurenci francouzských judistů postupně začal ztrácet. V olympijském roce 1996 měl bojovat o Atlantu především s Dmonfokuem. Trenéři však překvapivě sáhli do polostřední váhy, odkud vytáhli mediálně populárního Jandziho.\n\nV dalším olympijském cyklu bojoval o pozici reprezentační jedničky. Pomohlo mu i vážné zranění jeho největšího konkurenta Dmonfokua. Ten se však stihl do olympijské sezóny 2000 uzdravit a do Sydney ho nepustil.\n\nSportovní karieru ukončil až v roce 2004\n\n"}
{"id": "978605", "url": "https://cs.wikipedia.org/wiki?curid=978605", "title": "Acheroraptor temertyorum", "text": "Acheroraptor temertyorum\n\nAcheroraptor temertyorum („Lupič z podsvětí“) byl malý, vývojově vyspělý deinonychosauroidní teropodní dinosaurus. Žil v období pozdní svrchní křídy, asi před 66 miliony let, na území dnešní Montany v USA. Jeho fosilní pozůstatky byly objeveny roku 2009 v sedimentech souvrství Hell Creek komerčními sběrateli fosílií.\n\nAcheroraptor žil až na samém konci křídy, krátce před K-T vymíráním. Byl tedy současníkem posledních severoamerických dinosaurů, jako byl \"Triceratops\", \"Tyrannosaurus\" nebo \"Ankylosaurus\". Acheroraptor představoval ve svých ekosystémech predátora menších rozměrů, lovil zřejmě kořist do hmotnosti zhruba 100 kilogramů. Sám acheroraptor dosahoval maximální délky asi 3 metry a hmotnosti kolem 40 kilogramů. Jeho blízkým příbuzným byl například o trochu starší asijský \"Velociraptor\". V roce 2015 byl popsán druhý dromeosaurid ze souvrství Hell Creek, mnohem větší druh \"Dakotaraptor steini\".\n\n\"Acheroraptor\" je zmíněn v knize \"Poslední dny dinosaurů\", kde téměř napadne geologa Robbena krátce po průchodu výpravy časoprostorovou škvírou do minulosti. Je popisován jako agilní opeřený teropod velikosti statného psa.\n\n\n"}
{"id": "978607", "url": "https://cs.wikipedia.org/wiki?curid=978607", "title": "PBZ Zagreb Indoors 2014 – mužská dvouhra", "text": "PBZ Zagreb Indoors 2014 – mužská dvouhra\n\nDo soutěže mužské dvouhry na tenisovém turnaji PBZ Zagreb Indoors 2014 nastoupilo dvacet osm hráčů. Obhájcem titulu byl pátý nasazený Marin Čilić, který vítězství obhájil, když ve finále porazil nejvýše nasazeného Tommyho Haase.\n\nČtyři nejvýše nasazení hráči měli volný los do druhého kola.\n\n"}
{"id": "978609", "url": "https://cs.wikipedia.org/wiki?curid=978609", "title": "František Dolejška", "text": "František Dolejška\n\nFrantišek Dolejška (30. září1838 Praha — 3. července 1909 Brioni) byl český středoškolský profesor. Vyučoval nejprve těsnopis, později kaligrafii na pražské technice, na městské vyšší dívčí škole a v Českoslovanské obchodní akademii. Vytvořil vlastní krasopiseckou metodu. Vystupoval v soudních sporech jako znalec písma. Věnoval se dobročinnosti (chudinská péče, zdravotnická záchranná služba).\n\nNarodil se r. 1838 v Praze.\n\nZprvu vyučoval těsnopis na malostranském reálném gymnáziu. Později složil zkoušku z kaligrafie a získal místo lektora na české technice. Působil zde 41 let a za zásluhy byl oceněn čestnou medailí. Krasopis učil také na městské vyšší dívčí škole (40 let) a Českoslovanské obchodní akademii (36 let od založení školy r. 1872) a jako nepovinný předmět na gymnáziu ve Spálené ulici. Provedl reformu latinského písma, položil základ moderního kupeckého písma a vytvořil vlastní krasopiseckou metodu, schválenou ministerstvem vyučování.\n\nVeřejně vystupoval rovněž v roli soudního znalce v oboru písma, například ve sporech o pravost podpisů na směnkách nebo v procesu s Omladinou, kde se vyjadřoval k autorství letáků.\n\nByl aktivní i jako filantrop. Od roku 1876 byl členem vedení spolku pro podporu chudých; za svou činnost získal zlatý záslužný kříž. Rovněž se angažoval v Pražském dobrovolném ochranném sboru a jím spravované záchranné stanici, kde od roku 1886 zastával funkci jednatele; valná hromada sboru mu v květnu 1909 udělila čestné členství. Byl také dlouholetým členem Měšťanské besedy.\n\n15. září 1908 odešel ze zdravotních důvodů do důchodu a odjel na léčebný pobyt na ostrovy Brioni u města Pula (dnešní Chorvatsko), kde 3. července 1909 zemřel. Pohřben byl 8. července na Olšanech.\n\n\n"}
{"id": "978620", "url": "https://cs.wikipedia.org/wiki?curid=978620", "title": "Centrum Černý Most", "text": "Centrum Černý Most\n\nCentrum Černý Most (CČM) je obchodní a zábavní centrum nacházející se v Praze na území městské části Praha 14 v katastrálním území Černý Most. Poprvé bylo otevřeno 30. listopadu 1997, což z něj dělá nejstarší obchodní centrum tohoto typu v České republice.\n\nSoučástí CČM je hypermarket provozovaný společností Globus. Jedná se o druhý nejstarší otevřený hypermarket Globus v ČR.\n\nV roce 2000 bylo v rámci CČM otevřeno i čtyřpatrové zábavní centrum, jehož součásti bylo mj. i multikino původně provozované společností Village Cinemas, která však byla v listopadu 2009 odkoupena firmou Cinestar. S otevřením nového centra Černý Most bylo zábavní centrum Černý Most uzavřeno a některé obchody byly přesunuty do nového centra Černý Most. Ty, které se nepřesunuly, se úplně uzavřely. V zábavním centru v roce 2016 vznikl dům s nábytkem XXXLutz.\n\nPlány na další rozšíření a modernizaci centra vznikaly již od roku 2002. S rozsáhlou přestavbou se začalo začátkem března 2011 a o dva roky později bylo CČM otevřeno ve své současné finální podobě.\n\nMezi českými nákupními centry bylo nové CČM oceněno jako nejlepší projekt roku 2013.\n\n"}
{"id": "978622", "url": "https://cs.wikipedia.org/wiki?curid=978622", "title": "PBZ Zagreb Indoors 2014 – mužská čtyřhra", "text": "PBZ Zagreb Indoors 2014 – mužská čtyřhra\n\nDo soutěže mužské čtyřhry na tenisovém turnaji PBZ Zagreb Indoors 2014 nastoupilo šestnáct dvojic. Obhájcem titulu byl rakousko-slovenský pár Julian Knowle a Filip Polášek, protože se však Polášek rozhodl nenastoupit, Knowle hrál po boku Johana Brunströma. Spolu se nicméně nedostali přes čtvrtfinále kde podlehli dvojici Marcelo Demoliner a Purav Raja.\n\nTitul získal druhý nasazený pár Jean-Julien Rojer – Horia Tecău, když ve finále porazili pár Philipp Marx a Michal Mertiňák ve třech setech 3–6, 6–4 a [10–2].\n\n"}
{"id": "978623", "url": "https://cs.wikipedia.org/wiki?curid=978623", "title": "Beňadiková", "text": "Beňadiková\n\nBeňadiková ( ) je obec na Slovensku v okrese Liptovský Mikuláš. V roce 2016 zde žilo 489 obyvatel. První písemná zmínka o obci pochází z roku 1352.\n\nLeží v Liptovské kotlině, na pravém břehu potoka Trnovce, nedaleko silnice I/18, mezi městy Liptovský Mikuláš a Liptovský Hrádok. Je součástí mikroregionu Baranec.\n\n"}
{"id": "978627", "url": "https://cs.wikipedia.org/wiki?curid=978627", "title": "Raná nová horní němčina", "text": "Raná nová horní němčina\n\nRaná nová horní němčina (německy \"Frühneuhochdeutsch\", \"fnhd.\") označuje historickou fázi němčiny, tedy jakýsi mezistupeň během kterého probíhaly změny vedoucí od střední horní němčiny k současné němčině (nové horní němčině). Časově se vymezuje lety 1350–1650. Na jazyk působil Martin Luther a jeho Bible patří k nejzajímavějším úkazům rané nové horní němčiny.\n\nMezi charakteristické změny probíhající v jazyce na přelomu středověku a novověku patřila novohornoněmecká diftongizace, novohornoněmecká monoftongizace a změna diftongu zapisovaného ei ve výslovnost /aj/.\n\nVývojovou fázi rané nové horní němčiny zavedl Wilhelm Scherer v době, když byla již od Grimma němčina dělena na starou, střední a novou horní němčinu, proto název v sobě obsahuje jistou přechodnost, byť zde nepanuje zcela shoda a někteří jazykovědci často přiznávají této fázi stejnou svébytnost jako zbylým třem fázím.\n\nFáze zahrnující období 1350-1650 se může ještě vnitřně dělit na tři části:\n\n"}
{"id": "978628", "url": "https://cs.wikipedia.org/wiki?curid=978628", "title": "Maria Magdalena Kowalski", "text": "Maria Magdalena Kowalski\n\nMaria Magdalena Kowalski (* 1983 Polsko) je modelka polsko-českého původu. Používá často zkrácenou verzi svého jména: Mina, která vznikla v době jejího působení v zahraničí.\n\nMaria M. Kowalski začala s modelingem v sedmnácti letech, brzy získala smlouvu u italské modelingové agentury a odcestovala do zahraničí. Tam působila celou svou dosavadní kariéru, pracovala v řadě evropských zemí, ale také například v zámoří anebo v Izraeli a Spojených arabských emirátech. Život a práci v Dubaji sama označuje za největší životní školu. Nyní žije střídavě v Praze a ve Vídni a pracuje stále především pro zahraniční klienty. Kromě ostatních modelingových aktivit vždy byla a je velmi žádaná jako modelka pro fotografování a předvádění spodního prádla díky svým nesporným tělesným přednostem, které nejsou výsledkem práce plastických chirurgů. Kromě modelingu se věnuje řadě charitativních aktivit, podporuje také několik mezinárodních organizací, zabývajících se ochranou lidských práv. Souběžně s kariérou modelky studovala mezinárodní vztahy a diplomacii.\n\nModelka si pečlivě hlídá své soukromí a nespolupracuje s bulvárními médii. Nerada se svěřuje s podrobnostmi ze svého osobního života a jak sama říká, cítí se nejlépe, když si jí veřejnost nevšímá. Má staršího bratra, pochází z intelektuální rodiny, zájem o mezinárodní vztahy a politiku získala pravděpodobně po dědečkovi, který byl v diplomatických službách. Zatím je svobodná, je však známý například její vztah s velmi bohatým arabským podnikatelem ze Spojených arabských emirátů. Nyní žije se svým přítelem, pilotem velké evropské letecké společnosti střídavě v Praze a ve Vídni. Mina Kowalski patří mezi lidi, kteří na sobě neustále pracují ve všech směrech a velký důraz klade také na vzdělání. Kromě úspěchů v modelingu ji zajímá mezinárodní politika, zejména na Středním a Blízkém východě, kde osobně poznala život v řadě zemí a po ukončení modelingové kariéry zvažuje možnost věnovat se práci válečné novinářky či reportérky. Pobyt ve válečných zónách si měla možnost vyzkoušet a dokonce během nich utrpěla zranění.\n\n"}
{"id": "978631", "url": "https://cs.wikipedia.org/wiki?curid=978631", "title": "Jaroslav Thun-Hohenstein", "text": "Jaroslav Thun-Hohenstein\n\nJaroslav Thun-Hohenstein (23. května 1864Děčín \"(některé dokumenty uvádějí, že se narodil v Kvasicích)\" – 5. března 1929 Děčín) byl rakouský a český šlechtic a politik, v závěru 19. století poslanec Českého zemského sněmu, na počátku 20. století poslanec Říšské rady a Moravského zemského sněmu.\n\nVystudoval českojazyčné gymnázium v Kroměříži, absolvoval studium práv na univerzitě. Získal titul doktora práv. Hlásil se k českému státoprávnímu programu a národnosti. Šlo o jeden z výrazných případů generačního posunu, kdy se příslušník české šlechty přiklonil na rozdíl od svých předků k českému (federalistickému) politickému táboru.\n\nVlastnil majorátní panství Děčín a také Kvasice na Moravě. Roku 1887 se oženil s Marií Chotkovou (sestra pozdější manželky následníka trůnu Františka Ferdinanda d'Este Žofie Chotkové). Jeho bratrem byl politik Franz Thun und Hohenstein.\n\nV zemských volbách roku 1889 byl zvolen na Český zemský sněm za velkostatkářskou kurii (svěřenecké velkostatky). Mandát obhájil i v zemských volbách roku 1895 a zemských volbách roku 1901. Na Českém zemském sněmu zasedal za Stranu konzervativního velkostatku. Na mandát rezignoval v roce 1902. V \"Památníku českých starostů na Moravě\" z roku 1909 je uváděn jako c. k. komoří, velkostatkář, říšský a zemský poslanec,\nod roku 1900 starosta Kvasic, místopředseda starostenského sboru kroměřížského, místopředseda okresní školní rady a okresního silničního výboru \na předseda agrární banky moravské.\n\nPo několika letech se ale opět uvádí jako zemský poslanec, nyní na Moravském zemském sněmu. V zemských volbách roku 1906 sem byl zvolen za kurii velkostatkářskou, v I. sboru.\n\nNa počátku 20. století se zapojil i do celostátní politiky. Ve volbách do Říšské rady roku 1907 se stal poslancem Říšské rady (celostátní zákonodárný sbor) za český obvod Morava 14. Usedl do poslanecké frakce Český katolicko-národní klub (širší aliance českých klerikálních subjektů). Šlo o dlohodobější tendenci moravské historické šlechty spolupracovat s katolickým politickým táborem.\n\nPoté, co roku 1916 zemřel bývalý český místodržitel Franz Thun und Hohenstein, nastoupil Jaroslav na majorát do Děčína a zároveň byl jmenován členem Panské sněmovny (horní komora Říšské rady).\n\nV roce 1911 byl rod Thun-Hohenstein povýšen do knížecího stavu. Jaroslav Thun-Hohenstein byl švagrem Františka Ferdinanda d'Este. Po sarajevském atentátu se stal poručníkem sirotků po zavražděném následníkovi trůnu Františku Ferdinandovi d'Este. Zabýval se výzkumem genealogie svého rodu. Okolo roku 1909 a 1910 se s bratrem Franzem začali zajímat o automobily a vzájemně se informovali o nákupu nových vozů a cestách podniknutých s nimi. Patřili mezi průkopníky motorismu mezi šlechtickou společností.\n\nZemřel v březnu 1929 na svém zámku v Děčíně na \"slabost srdce\". Pohřeb se konal v kapli svatého Jana v Podmoklech.\n"}
{"id": "978633", "url": "https://cs.wikipedia.org/wiki?curid=978633", "title": "Jakubovany (okres Liptovský Mikuláš)", "text": "Jakubovany (okres Liptovský Mikuláš)\n\nJakubovany ( ) jsou obec na Slovensku v okrese Liptovský Mikuláš. V roce 2016 zde žilo 374 obyvatel. První písemná zmínka o obci pochází z roku 1352.\n\nObec leží v blízkosti Tatranského národního parku pod majestátním vrcholem Barance (2184 m n. m.) a nedalekými vrcholy Roháče, Baníkov, Plačlivé a dalšími. Jakubovany se nachází v nadmořské výšce 715 m n. m.\n\n"}
{"id": "978634", "url": "https://cs.wikipedia.org/wiki?curid=978634", "title": "Petr Vavroušek", "text": "Petr Vavroušek\n\nDoc. PhDr. Petr Vavroušek, CSc. (14. června 1949 Praha – 14. února 2015 Praha) byl český lingvista, klínopisec a indoevropeista. V letech 1991-1994 proděkan Filozofické fakulty UK pro rozvoj, 2000-2003 proděkan FF UK pro ekonomiku a rozvoj a 1994-2000 ředitel Ústavu starého Předního východu a srovnávací jazykovědy FF UK. \n\nZabýval se hlavně jazykovědou starých orientálních jazyků, zejména chetitštinou, avestským jazykem, starou perštinou, dále sanskrtem, védským jazykem, srovnávací indoevropskou jazykovědou, metodami a postupy rekonstrukce indoevropského prajazyka.  Byl průkopníkem v zavádění počítačů a používání digitálních technologií v lingvistice, zej. při zpracování a analýze staroorientálních textů, digitalizaci klínopisných tabulek ad. \n\nV letech 1967-1972 studoval indologii a klínopis na Filozofické fakultě UK, kde pak pracoval jako asistent Katedry věd o zemích Asie a Afriky, od 1978 jako odborný asistent. 1973  PhDr. (rigorózní práce „Purúravas a Urvaśí. Studie o mýtu“). 1974-1978 vědecký aspirant. 1979 tříměsíční studijní pobyt na Sektion Asienwissenschaften Humboldtovy univerzity v Berlíně. 1981-1982 pětiměsíční studijní pobyt na vídeňské univerzitě – Institut für Sprachwissenschaft. 1982 kandidát filologických věd (kandidátská disertační práce „Chetitská pronominální adverbia“). 1988 jmenován docentem klínopisu. Kromě pedagogické činnosti na Filozofické fakultě UK (1972-2010) v devadesátých letech pravidelně přednášel jako hostující docent na vídeňské univerzitě (Institut für Sprachwissenschaft). V letech 1996 a 1998 přednáškové pobyty na univerzitě ve Frankfurtu n/M (Institut für Indogermanistik) ad. 1991-2003 člen vědecké rady FF UK. Od 1992 člen mezinárodního vědeckého projektu TITUS (Thesaurus Indogermanischer Text- und Sprachmaterialien, Frankfurt a.M.) 1999 -2004 člen vědecké rady Fakulty humanitních studií Západočeské univerzity v Plzni. Věnoval se též vydavatelské činnosti (např. \"Studia Iranica, Mesopotamica et Anatolica\"; \"Compositiones Indogermanicae, In Memoriam Jochem Schindler; Iranian and Indo-European Studies\", \"Memorial Volume of Otakar Klíma; Multilinguale Corpora ad.)\". V roce 2011 odešel do důchodu.\n\n\nÚčastnil se řady tuzemských a zahraničních mezinárodních vědeckých konferencí (v posledních letech v Saarbrückenu, Vídni, Bambergu, Frankfurtu, Drážďanech aj.), věnoval se též jejich pořádání např.:\n\n\n\nOdborné články a studie publikoval v časopisech (zej. Archív orientální, Nový Orient, Slovo a slovesnost, Listy filologické, SIMA, Chatreššar ad.) a ve sbornících též v Německu, Rakousku, Belgii a jinde. 1995 založil (spolu s prof. J. Gippertem, Frankfurt n/M) mezinárodní vědecký sborník \"Studia Iranica, Mesopotamica et Anatolica\" (SIMA).\n\n\n\n\n"}
{"id": "978639", "url": "https://cs.wikipedia.org/wiki?curid=978639", "title": "Jan Řežábek", "text": "Jan Řežábek\n\nJan Řežábek (16. května 1852 Drahonice — 6. července 1925 Písek) byl český středoškolský profesor, zeměpisec a překladatel. Řadu let vyučoval zeměpis, dějepis a ruštinu na Českoslovanské obchodní akademii, kde také v letech 1900—1918 zastával funkci ředitele. Byl autorem řady odborných článků v časopisech a vydal rozsáhlou učebnici \"Zeměpis hospodářský\". Překládal díla ruských autorů. Byl oceňovaný za zásluhy o povznesení českého obchodního školství.\n\nNarodil se 16. května 1852 v Drahonicích u Vodňan. Studoval na gymnáziích v Písku a Českých Budějovicích. Poté odjel na dvouletý studijní pobyt na reálné gymnázium do Nikolajeva v tehdejším Rusku.\n\nPo návratu v roce 1873 nastoupil na pražskou univerzitu, kde roku 1884 získal titul doktora filosofie.\n\nOd roku 1876 se věnoval pedagogické činnosti. Šest let učil na obecných a měšťanských školách v Praze. Roku 1879 se stal profesorem ruštiny na Českoslovanské obchodní akademii, kde o tři roky později začal rovněž vyučovat dějepis. Akademii zůstal věrný, i když mu roku 1889 nabídli místo docenta geografie na univerzitě v Oděse. Po smrti Emanuela Tonnera r. 1900 byl jmenován ředitelem a tuto funkci zastával až do vzniku Československa. Byl velmi oceňovaný za zásluhy o vysokou odbornou úroveň této školy, významné pro český hospodářský rozvoj.\n\nV roce 1912 se účastnil studijní výpravy 125 studentů a tří pedagogů do Varšavy. O rok později se podílel na poradách ohledně založení vysoké školy obchodní v Praze; zastával tam názor, že by měla vzniknout jako oddělení v rámci techniky, které by bylo možné později osamostatnit.\n\nZemřel 6. července 1925 v Písku. Nekrolog oceňoval jeho zásluhy o české obchodní školství i literární a překladatelskou činnost.\n\nByl autorem řady článků v časopisech (\"Musejník\", \"Zlatá Praha\", Vlčkova \"Osvěta\" aj.). V letech 1886—87 redigoval Ottův \"Zeměpisný sborník\".\n\nKnižně vydal:\n\nPřeklady:\n"}
{"id": "978640", "url": "https://cs.wikipedia.org/wiki?curid=978640", "title": "Royal Guard Open 2014 – mužská dvouhra", "text": "Royal Guard Open 2014 – mužská dvouhra\n\nDo soutěže mužské dvouhry na tenisovém turnaji Royal Guard Open 2014 nastoupilo dvacet osm hráčů. Vítězem minulého ročníku, tehdy ještě pod jménem \"VTR Open\", se stal Horacio Zeballos, který však podlehl již ve druhém kole Danielu Gimeno Traverovi.\nTitul nakonec získat italský tenista a nejvýše nasazený Fabio Fognini. Ve finále porazil Leonarda Mayera ve dvou setech 6–2 a 6–4.\n\nČtyři nejvýše nasazení hráči měli volný los do druhého kola.\n\n"}
{"id": "978644", "url": "https://cs.wikipedia.org/wiki?curid=978644", "title": "K-Verband", "text": "K-Verband\n\nK-Verband (celý název: \"Kleinkampfverband\"), bylo německé námořní velitelství za druhé světové války, které provádělo výzkum malých bojových plavidel, organizovalo jejich stavbu, vytvářelo pro ně taktiku a vybíralo místa nasazení. Velitelem této sekce Kriegsmarine byl kontradmirál Helmut Hey. K-Verband působil od začátku léta 1944.\n\n23. září 1943 zaútočila britská miniponorka X-craft na německou bitevní loď Tirpitz, která kotvila v norském fjordu. Podařil se ji zásah, po kterém byla největší německá bitevní loď vyřazena na 6 měsíců z boje. Po této události, která německé válečné námořnictvo šokovala, se Němci rozhodli vyvíjet vlastní miniponorky. Za tímto účelem založili v dubnu 1944 K-Verband (Kleinkampfverband – výbor pro malé bojové jednotky), který měl zkonstruovat několik druhů malých bojových plavidel, které by způsobily spojencům velké ztráty. Po jejich zkonstruování měla začít urychleně jejich výroba a vzápětí měli být nasazeny proti případné spojenecké invazi ve Francii. Tento úkol dostal na starost kontradmirál Helmut Hey. Od začátku ledna 1944 se začala malá bojová plavidla vyrábět téměř ve všech loděnicích, které mělo německé velení k dispozici. Celkem byl navrženo a vyrobeno 7 druhů malých bojových jednotek.\n\n\"Neger\" (Negr) bylo řiditelné torpédo s jednočlennou posádkou. Tvořila jej dvě 533mm torpéda zavěšená nad sebou. V horním byl kokpit pilota a spodní bylo vypouštěno na cíl. \"Neger\" nebyl schopen ponoru pod hladinu, takže se mohl stát snadným cílem. Vyrobeno bylo 200 kusů.\n\n\"Marder\" (Kuna) bylo řiditelné torpédo s jednočlennou posádkou představující vylepšenou verzi prostředku \"Neger\", která byla schopna krátkodobých ponorů pod hladinu. Vyrobeno bylo 300 kusů.\n\n\"Linse\" byl prostředek tvořený dvěma výbušnými čluny a jedním řídícím člunem, který je v závěru útoku dálkově řídil pomocí vysílačky.\n\n\"Biber\" (Bobr) byla nejmenší miniponorka německé kriegsmarine (výtlak 6,3 tuny). Měla jednočlennou posádku a byla vyzbrojena dvěma torpédy. Postaveno jich bylo 324 kusů. Jejich nasazení skončilo naprostým neúspěchem, neboť při velkých ztrátách potopily jedinou nákladní loď.\n\n\"Hecht\" (Štika) byla dvoumístná miniponorka, označovaná také jako typ XXVIIA. Původně měla klást miny, ale později byla přepracována pro nesení torpéd, aby mohla útočit na plovoucí plavidla. Výtlak byl 12 tun. Celkem dodáno vyrobeno 53 kusů. Kvůli špatným výkonům sloužily pouze k výcviku.\n\nSeehund (Tuleň) byla dvoumístná miniponorka pro dva členy posádky, nazývána také jako typ XXVIIIB. Vyzbrojena byla dvěma 533mm torpédy. Výtlak byl 15 tun. Měla složitý systém pohonu: Na hladině motor z nákladního automobilu firmy Bussing, pod vodou elektromotor o výkonu 18,8 kW. Její operační dosah díky této kombinaci činil na hladině 300 námořních mil při sedmi uzlech a 63 námořních mil pod hladinou při třech uzlech, ponořit se mohla nejvíce do 50 metrů. Už 30. července roku 1943 dostala společnost Howaldt v Kielu objednávku na tři prototypy miniponorky. V plánu bylo vyrobit 942 kusů, ale závody Schichau Werke, Elbing, Germania Werft a Klöckner-Humboldt-Deutz (všechny ve městě Ulm) vyrobily pouze 285 kusů. Brzy bylo zjištěno, že ponorka je asi jednou z nejlepších zbraní K-Verbandu, protože byla odolná vůči výbuchům hlubinných bomb. Bylo to způsobeno tím, že výbuch miniponorku \"Seehund\" vždy jen odhodil, protože měla malou váhu.\n\nMolch (Mlok) byla jednomístná miniponorka vyzbrojená dvěma torpédy.\n\n"}
{"id": "978645", "url": "https://cs.wikipedia.org/wiki?curid=978645", "title": "Ignacy Daszyński", "text": "Ignacy Daszyński\n\nIgnacy Ewaryst Daszyński (26. října 1866 Zbaraž – 31. října 1936 Bystrá) byl rakouský a polský politik, na přelomu 19. a 20. století poslanec Říšské rady, později politik poválečného samostatného Polska (v listopadu 1918 krátce první předseda vlády Polska).\n\nV říjnu 1892 patřil mezi první organizátory Polské sociálně demokratické strany v Haliči.\n\nNa konci 19. století se zapojil i do celostátní politiky. Ve volbách do Říšské rady roku 1897 byl zvolen do Říšské rady (celostátní zákonodárný sbor) za kurii všeobecnou, 2. volební obvod: Krakov. Za týž obvod uspěl i ve volbách do Říšské rady roku 1901. Ve volbách do Říšské rady roku 1907, konaných poprvé podle všeobecného a rovného volebního práva, poslancem zvolen nebyl, ale členem parlamentu se stal již 19. prosince 1907 poté, co na mandát v obvodu Slezsko 15 rezignoval Tadeusz Reger. Usedl do poslanecké frakce Klub polských sociálních demokratů. Mandát obhájil ve volbách do Říšské rady roku 1911, tentokrát za obvod Halič 11. Byl nyní členem parlamentní frakce Polský klub. K roku 1911 se profesně uvádí jako spisovatel. Poslancem byl až do zániku monarchie.\n\nOd roku 1903 se účastnil kongresů Socialistické internacionály. Byl stoupencem obnovy polského státu. Od roku 1912 spolupracoval s Józefem Piłsudskim. Od roku 1912 redigoval polský sociálně demokratický deník \"Naprzód\" v Krakově. Jeho politická kariéra vyvrcholila po zániku Rakouska-Uherska. Od 7. listopadu do 14. listopadu 1918 byl krátce předsedou vlády Polské republiky v Lublinu. 26. ledna 1919 byl zvolen za Polskou socialistickou stranu do Sejmu a opětovně zde mandát poslance získal v roce 1922, 1928 a 1930. Od července 1920 do ledna 1921 byl místopředsedou vlády, kterou vedl Wincenty Witos. Od roku 1928 do roku 1930 byl předsedou Sejmu a bránil parlamentní procedury před tlakem autoritativního režimu Józefa Piłsudského. V roce 1931 onemocněl a stáhl se z aktivní politiky.\n"}
{"id": "978646", "url": "https://cs.wikipedia.org/wiki?curid=978646", "title": "Royal Guard Open 2014 – mužská čtyřhra", "text": "Royal Guard Open 2014 – mužská čtyřhra\n\nDo soutěže mužské čtyřhry na tenisovém turnaji Royal Guard Open 2014 nastoupilo šestnáct dvojic. Vítězem minulého ročníku ještě pod jménem \"VTR Open\" byla dvojice Paolo Lorenzi a Potito Starace, kteří se však rozhodli v tomto ročníku nenastoupit spolu. Lorenzi hrál s Filippo Volandrim, vypadli ve čtvrtfinále, kde podlehli pozdějším vítězům páru Oliver Marach a Florin Mergea. Starace nastoupil ve dvojici s Danielem Braccialim, ti podlehli také ve čtvrtfinále nejvýše nasazené dvojici Marcel Granollers a Marc López.\n\nMarach a Mergea získali titul, když ve finále porazili kolumbijskou dvojici Juan Sebastián Cabal a Robert Farah Maksúd ve dvou setech 6–3 a 6–4.\n\n"}
{"id": "978649", "url": "https://cs.wikipedia.org/wiki?curid=978649", "title": "Port 255", "text": "Port 255\n\nPort 255, při použití šestnáctkové soustavy port FF, je port procesoru Z80 používaný v počítačích Sinclair ZX80 a Sinclair ZX81. U těchto počítačů je použit pro ukončení vertikálního pohybu paprsku.\n\nOficiálně není port 255 využíván u počítačů Sinclair ZX Spectrum, ovšem u těchto počítačů lze díky nedokonalému zapojení na tomto portu číst hodnotu právě vykreslované barvy obrazovky, případně to, že je vykreslován okraj obrazu (border). Přestože se jedná o nedokumentovanou vlastnost těchto počítačů, je port 255 využíván některými hrami k synchronizaci obrazu (např. hry Arkanoid, Cobra). U počítačů Sinclair ZX Spectrum +2A/+3 a u českých počítačů Didaktik M a Didaktik Kompakt je toto chování portu 255 opraveno, díky čemuž ale hry, které port 255 používají, na těchto počítačích nefungují. U počítačů, u kterých port 255 nefunguje jako u původního ZX Spectra, je možné jeho funkci umožnit pomocí GMX. Hodnoty čtené na tomto portu odpovídahjí tomu, jak jsou atributy obrazu uloženy v paměti ZX Spectra, tj. bit 7 - blikání, bit 6 - jas, bity 5 až 3 - barva pozadí, bity 2 až 0 - barva písma. Pokud se paprsek nachází v borderu, na portu 255 je možné číst hodnotu 255, což odpovídá kombinaci atributů bílé pozadí, bílé písmo, vyšší jas a zapnuté blikání.\n\nPort 255 je využit u počítačů Timex Sinclair 2068 a počítačů z něj odvozených k nastavení barevného režimu.\n\nProtože u ZX Spectra je port 255 ve vlastním počítači oficiálně nepoužit, používají ho pro svoji činnost některé periférie. Beta Disk Interface používá port 255 k výběru aktivní mechaniky. Rozšíření paměti podle Trollera používá port 255 ke stránkování paměti.\n"}
{"id": "978650", "url": "https://cs.wikipedia.org/wiki?curid=978650", "title": "Soundrive", "text": "Soundrive\n\nSoundrive je čtyřkanálový hudební interface pro počítače Sinclair ZX Spectrum. Jeho základem jsou čtyři osmibitové D/A převodníky. Interface existuje v několika verzích. Od verze Soundrive 1.05 je podporována kompatibilita s Covoxem pomocí přepínače, ovšem místo v přecházejících verzích používaných D/A převodníků ve formě integrovaných obvodů začala tato verze používat odporovou síť. Verze 1.51 automaticky provede přepnutí do režimu kompatibilního s Covoxem, pokud spuštěný program nepodporuje Soundrive.\n\nSoundrive ke své činnosti využívá následující porty:\n\nVerze 1.02, která je založena na dvou obvodech 8255, navíc ještě používá porty 63/3F A 127/7F, pomocí kterých se obvody 8255 konfigurují. V režimu kompatibilním s Covoxem používá verze 1.05 porty 241/F1, 243/F3, 249/F9, 251/FB.\n\n"}
{"id": "978652", "url": "https://cs.wikipedia.org/wiki?curid=978652", "title": "Emulátor počítače ZX Spectrum", "text": "Emulátor počítače ZX Spectrum\n\nEmulátor počítače ZX Spectrum je program, který umožňuje spouštět programy pro počítače Sinclair ZX Spectrum na počítačích se ZX Spectrem nekompatibilních. Emulátory počítačů Sinclair ZX Spectrum vznikaly od doby, kdy vznikly samotné počítače. Emulátor ZX Spectra byl dodáván i s počítačem Sinclair QL. Existují emulátory pro počítače Commodore 64, Commodore Amiga, PC. K žádnému jinému počítači, včetně ostatních osmibitových počítačů, nevzniklo tolik jeho emulátorů, jako emulátorů ZX Spectra.\n\nKromě počítačů ZX Spectrum 16K/48K/128K/+2/+2A/+3, Pentagon umožňuje emulovat počítače ZX Spectrum SE, Timex Sinclair 2068, Timex Computer 2068, Timex Computer 2048, Pentagon, Pentagon 1024SL a Scorpion ZS-256 a rozšíření ZX Spectrum +3e. Společně s emulátorem je vyvíjena knihovna libspectrum.\n\nEmulátor SP (autoři J. Światek a K. Mąkowski) nepatří mezi emulátory s mnoha schopnostmi. Emulátor neumožňuje využívat některé klávesy PC klávesnice, nezobrazuje korektně všechny barvy a pro ukládání veškerých dat používá jediný soubor tape_zx.spc jako virtuální magnetofonovou kazetu.\n\nSpec256 je emulátor, který umožňuje programům zobrazovat 256 barev místo 16. Pro využití této možnosti ale musí být programy upraveny.\n\nSpectemu je emulátor ZX Spectra 48K pro Linux. Nepraktickou vlastností emulátoru je, že pokud nějaký příkaz očekává zadání parametru, je jeho hodnotu nutné zadat nikoliv v okně emulátoru, ale v okně konzole, ze které byl emulátor spuštěn.\n\nEmulátor X128 emuluje počítače ZX Spectrum 48K/128K/+2/+2A/+3, Pentagon a Scorpion. Ve verzi 0.94 byla přidána neúplná emulace počítačů ZX81 a Profi+.\n\nZ80 je emulátor, který emuluje ZX Spectrum 48K a ZX Spectrum 128K. Volitelně je možné emulovat ZX Interface I a ZX Microdrive a při emulaci ZX Spectra 48K také SamRam. Kromě emulovaného magnetofonu pomocí souborů .tap emulátor umožňuje použít reálný magnetofon připojený přes paralelní port. Microdrive je emulováno pouze pomocí souborů .mdr. Sériový port ZX Interface I je možné nasměrovat do souboru, na sériový port, nebo na paralelní port. Emulátor umožňuje načítat a ukládat obrazy paměti ZX Spectra ve formátu .z80. Autorem emulátoru je Gerton Lunter.\n\nEmulátor ZX (autoři Eduard Rindt a Luděk Brukner) který neemuluje vyváženě všechny instrukce procesoru Z80, takže některé programy v něm běží rychleji a jiné pomaleji než na skutečném ZX Spectru. Emulátor emuluje i ZX Printer, ale neemuluje správně registr R procesoru Z80. Emulace magnetofonu si hlídá vstupní body rutin LD_BYTES, LD_EDGE1, LD_EDGE2 a SA_BYTES, takže v emulátoru nefungují programy používající vlastní nahrávací rutiny. Emulátor byl distribuován bez souboru obsahujícím ROM ZX Spectra, místo ní bylo přítomné demo. Emulátor zapisuje přímo do videopaměti, což poněkud komplikuje jeho provoz po Windows.\n\nS emulátorem byly dodávány programy \"ZXLOAD\" pro převod souborů z pásky na disk, \"CAL\" pro správné nastavení hlavy magnetofonu a \"Tape Manager\" pro převod souborů mezi emulátorem a DOSem.\n\nZX Spectrum Emulátor (autoři Ivan Havalda a Ivan Červenka) kromě samotného ZX Spectra emuluje i disketovou jednotku Didaktik 40 a umožňuje nastavit rychlost emulace. Emulátor má vestavěný assembler a disassembler.\n\nZXMak2 je emulátor, který kromě ZX Spectra 48K, ZX Spectra 128K a ZX Spectra +3 emuluje ruské varianty ZX Spectra Pentagon 128, Scorpion ZS-256, ATM 4.50, Profi 5xx, Kvorum 256, Leningrad 1, Sprinter, od verze 2.7.29 i počítače Pentagon 512, Pentagon 1024, ATM 7.10, Profi 3.xx, Byte 48K a ZX Spectrum s pamětí rozšířenou podle Lamače na 528 KiB (LEC 48/528).\n\nPro počítače Sinclair QL existují emulátory ZeXcel, ZM/128 & ZM/hT, Spectator a Speculator. ZeXcel umožňuje emulovat ZX Spectrum 48K a ZX Spectrum 128K +2 s možností emulace připojeného ZX Interface I a je kompatibilní s emulátorem Z80 Gertona Luntera.\n\n\n"}
{"id": "978655", "url": "https://cs.wikipedia.org/wiki?curid=978655", "title": "Dmitrij Morozov", "text": "Dmitrij Morozov\n\nDmitrij Morozov (: ), (* 24. únor 1974 Tuapse, Sovětský svaz) je bývalý reprezentant Ruska v judu.\n\nJeho sportovní osud je do velké míry spojený s Vitalijem Makarovem. S judem začali v Tuapse, jsou stejný ročník narození a oba trénovali judo vrcholově v Čeljabinsku. Jejich sportovní kariéra se lišila pouze v délce a úspěších. Morozov dostal příležitost dříve, ale na rozdíl od Makarova si udržel pozici reprezentačního lídra kratší dobu. Po neúspěchu na olympijských hrách v Sydney v roce 2000 se již na velký turnaj nepodíval (mimo univerziády, která má jinou organizaci).\n\n"}
{"id": "978656", "url": "https://cs.wikipedia.org/wiki?curid=978656", "title": "Zbigniew Bródka", "text": "Zbigniew Bródka\n\nZbigniew Marcin Bródka (* 8. října 1984 Głowno) je polský rychlobruslař.\n\nNa mezinárodní scéně startuje od roku 2008, kdy debutoval ve Světovém poháru. Roku 2010 poprvé závodil na Mistrovství Evropy (16. místo), následně se zúčastnil Zimních olympijských her ve Vancouveru, kde se v závodě na 1500 m umístil na 27. místě. Na MS ve víceboji 2010 byl patnáctý. Úspěchů dosáhl v sezóně 2012/2013, kdy vyhrál celkové hodnocení Světového poháru na distanci 1500 m a kdy získal bronzovou medaili ve stíhacím závodě družstev na Mistrovství světa na jednotlivých tratích (v individuálních závodech byl na tomto MS pátý na 1000 m a šestý na 1500 m). Zúčastnil se ZOH 2014, odkud si přivezl zlatou medaili z tratě 1500 m a bronz ze stíhacího závodu družstev, kromě toho byl čtrnáctý na kilometru. Na ME 2018 získal bronzovou medaili ve stíhacím závodě družstev. Zúčastnil se Zimních olympijských her 2018, kde v závodě na 1500 m skončil na 12. místě.\n\n"}
{"id": "978662", "url": "https://cs.wikipedia.org/wiki?curid=978662", "title": "Ryszard Paweł Kunicki", "text": "Ryszard Paweł Kunicki\n\nRyszard Paweł Kunicki (17. dubna 1873 Tbilisi – 23. února 1960 Varšava) byl rakouský lékař a politik polské národnosti ze Slezska, na počátku 20. století poslanec Říšské rady, ve 20. letech politik Polské republiky.\n\nProfesí byl lékař a politik. Působil v Karviné, Fryštátu a Orlové. Roku 1892 vystudoval klasické gymnázium č. 3 ve Varšavě, pak studoval na lékařské fakultě Varšavské univerzity. V roce 1894 byl pro účast v polském hnutí za samostatnost odsouzen do vyhnanství na Sibiř. Vysokoškolská studia dokončil roku 1899 na Jagellonské univerzitě v Krakově a téhož roku se usadil v Rakouském Slezsku.\n\nByl členem Poské sociálně demokratické strany Haliče a Slezska, Dělnického kulturně-osvětového spolku \"Siła\" a Matice školské Těšínského knížectví. Zasedal v dozorčí radě Zemědělské banky ve Fryštátu. Podílel se na organizování peněžních sbírek na podporu polskojazyčného školství v regionu. Zasloužil se o vznik polského reálného gymnázia v Orlové v roce 1909.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, se stal poslancem Říšské rady (celostátní zákonodárný sbor) za obvod Slezsko 13. Usedl do poslanecké frakce Klub polských sociálních demokratů. Na Říšské radě se zaměřoval na zdravotní a sanitární témata a zastupoval zájmy etnických Poláků ve Slezsku.\n\nZa světové války sloužil v polských legiích. Od roku 1917 byl lékařem ve vojenské nemocnici v Těšíně. Byl členem Národní rady Těšínského knížectví. V roce 1919 působil ve funkci předsedy plebiscitní komise na Těšínsku. Pak působil v Polsku. Roku 1920 byl zvolen za předsedu Polské socialistické strany a od roku 1919 do roku 1922 byl poslancem Sejmu. Jako lékař působil v Krakově, Lodži a Varšavě. Napsal četné odborné medicínské práce.\n"}
{"id": "978666", "url": "https://cs.wikipedia.org/wiki?curid=978666", "title": "FC Dragoun Břevnov", "text": "FC Dragoun Břevnov\n\nFC Dragoun Břevnov byl český fotbalový klub, který reprezentoval pražskou městskou čtvrť Břevnov. Klub byl založen v roce 1906. V sezóně 2005/06 skončil na 15. místě, které zaručovalo setrvání v ČFL. Po skončení sezóny klub opustil hlavní sponzor – firma Dragoun. Klub poté prodal třetiligovou licenci rezervě Mladé Boleslavi a ukončil následně svoji činnost.\n\nZdroj: \n\n\nZdroj: \n\n"}
{"id": "978667", "url": "https://cs.wikipedia.org/wiki?curid=978667", "title": "Ceny Anděl 2013", "text": "Ceny Anděl 2013\n\nCeny Akademie populární hudby Anděl 2013 byly vyhlášeny 14. května 2014 v Hudebním divadle Karlín. Předcházelo tomu vyhlášení vítězů žánrových cen 14. března v Paláci Akropolis.\n\n\n\n\n\n\n\n\n\n\n\n\n\n\n\n\n\n\n"}
{"id": "978668", "url": "https://cs.wikipedia.org/wiki?curid=978668", "title": "Jakubovany", "text": "Jakubovany\n\nNázev Jakubovany má více obcí:\n"}
{"id": "978672", "url": "https://cs.wikipedia.org/wiki?curid=978672", "title": "Juli Crockett", "text": "Juli Crockett\n\nJuli Crockett (* 1. srpna 1975, Enterprise, Alabama, USA) je americká dramatička, zpěvačka a kytaristka. Její matkou byla spisovatelka Linda Crockett. Napsala několik divadelních her a některé také režírovala. Roku 2003 založila spolu se zpěvačkou Lisou Dee skupinu The Evangenitals hrající alternativní country. Mimo to také vystupuje se skupinou Cash'd Out, což je skupina hrající písně Johnnyho Cashe. V roce 2012 složila hudbu k filmu \"Caine's Arcade\" režiséra Nirvana Mullicka. Rovněž se profesionálně věnovala boxu.\n\n"}
{"id": "978674", "url": "https://cs.wikipedia.org/wiki?curid=978674", "title": "Christophe Gagliano", "text": "Christophe Gagliano\n\nChristophe Gagliano, (* 22. květen 1967, Paříž, Francie) je bývalý reprezentant Francie v judu. Je majitelem bronzové olympijské medaile z roku 1996.\n\nPoprvé dostal příležitost reprezentovat až ve 24 letech a na na mistrovství Evropy bral bronzovou medaili. V olympijském roce 1992 však musel ustoupit Bruno Carranetovi, který se rozhodl zakončit kariéru v lehké váze.\n\nŠanci dostal opět až v roce 1995 a účast na olympijských hrách v Atlantě si už pohlídal. V olympijském turnaji však nezačal dobře. Prohrál v prvním kole s Brazilcem Perreirou na hantei (jusei-gači). Z oprav se však dostal až do boje o bronzovou medaili, o kterou vyzval Mongola Boldbátara. V polovině zápasu hodil Mongola podruhé na wazari technikou o-uči-gari a získal bronzovou medaili.\n\nAši-waza společně dobrou obranou bylo jeho velkou předností. Dalších olympijských her a obhajoby olympijské medaile se především kvůli vyššímu věku a velké konkurenci nedočkal.\n\n"}
{"id": "978675", "url": "https://cs.wikipedia.org/wiki?curid=978675", "title": "Józef Londzin", "text": "Józef Londzin\n\nJózef Londzin (2. února 1863 Zábřeh – 21. dubna 1929 Těšín) byl rakouský kněz a politik polské národnosti ze Slezska, na počátku 20. století poslanec Říšské rady, po válce polský politik (poslanec Sejmu a člen polského senátu) a starosta Těšína.\n\nProfesí byl římskokatolický kněz, redaktor, národní pracovník, historik a bibliograf, působící v Rakouském Slezsku.\n\nPocházel z rodiny učitele. Vychodil základní školu v rodném Zábřehu u Bílska, pak německojazyčné gymnázium v Bílsku a polský teologický seminář v Olomouci, kde byl roku 1889 vysvěcen na kněze. Působil jako vikář ve Strumeni, pak v Horním Meziříčí. Od roku 1890 až do své smrti pak působil v katolické církvi v Těšíně. Od mládí byl veřejně a politicky aktivní. Jako student teologie pomáhal P. Stalmachovi s vydáváním listu \"Gwiazdka Cieszyńska\" a po příchodu do Těšína se ujal vedení její redakce. Podporoval katolické spolky. Byl členem výboru Matice školské Těšínského knížectví (od roku 1903 do roku 1904 jako její předseda. Předsedal turistickému spolku \"Beskid Śląski\" a inicioval vznik dvou polských horských ubytoven na Ropičce a na Stožku. Podporoval a sám provozoval historiografické a etnografické bádání o regionu Těšínska.\n\nV roce 1902 neúspěšně kandidoval na Slezský zemský sněm za Svaz slezských katolíků. V následujících volbách se opět na sněm nedostal, když ho porazil Josef Koždoň. Roku 1905 založil sdružení \"Péče o vzdělávající se katolickou mládež blahoslaveného Melichara Grodeckého\".\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, se stal poslancem Říšské rady (celostátní zákonodárný sbor) za obvod Slezsko 14 (venkovský okres Bílsko). Šlo o neúspěch, protože Londzin byl jediným zvoleným kandidátem Svazu polských katolíků. Usedl do poslanecké frakce Polský klub. Mandát obhájil za týž obvod i ve volbách do Říšské rady roku 1911, Profesně se k roku 1911 uvádí jako profesor.\n\nV srpnu 1914 stanul v čele slezské sekce \"Hlavního národního výboru\", koordinační střechové organizace polských politických stran v Rakousku. Zastupoval v něm polské katolíky. V roce 1919 se stal poslancem Sejmu a roku 1928 byl zvolen senátorem. Od roku 1927 do své smrti rovněž zastával úřad starosty Těšína.\n"}
{"id": "978678", "url": "https://cs.wikipedia.org/wiki?curid=978678", "title": "Ilija (okres Banská Štiavnica)", "text": "Ilija (okres Banská Štiavnica)\n\nIlija ( , ) je obec na Slovensku v okrese Banská Štiavnica. V roce 2011 zde žilo 339 obyvatel. První písemná zmínka o obci pochází z roku 1266.\n\nV katastrálním území obce se nachází nejvyšší bod Štiavnických vrchů – Sitno (1009,2 m n. m.), na kterém se nachází rozhledna, vysílač a stejnojmenná zřícenina středověkého hradu ze 13. století.\n\nV obci stojí římskokatolický kostel sv. Jiljí postavený v 2. polovině 13. století v románském slohu.\n\n\n\n"}
{"id": "978679", "url": "https://cs.wikipedia.org/wiki?curid=978679", "title": "František Cinger", "text": "František Cinger\n\nFrantišek Cinger (* 18. března 1956, Praha) je český novinář, publicista a autor literatury faktu. Vystudoval obor čeština-dějepis na Filozofické fakultě Univerzity Karlovy.\n\n\n"}
{"id": "978680", "url": "https://cs.wikipedia.org/wiki?curid=978680", "title": "Milan Jankovič", "text": "Milan Jankovič\n\nMilan Jankovič (1. září 1929 Sečovce – 5. ledna 2019 Praha) byl český literární vědec.\nNavazoval na tradice českého strukturalismu, věnoval se teoretickým otázkám literatury, otázkám interpretace a české literatuře 20. století (Jaroslav Hašek, Bohumil Hrabal).\n\n"}
{"id": "978685", "url": "https://cs.wikipedia.org/wiki?curid=978685", "title": "Jiří Veselský", "text": "Jiří Veselský\n\nJiří Veselský (26. července 1933 Kyjov — 18. dubna 2004 Kyjov) byl český básník.\n\nByl synem dramatika Jaroslava Marii Veselského. Absolvoval Arcibiskupské gymnázium v Brně, studia historie na Univerzitě Palackého nedokončil. Pracoval jako učitel, knihovník (také na zámku v Kuksu, který hraje v jeho díle důležitou roli), archivář a korektor, příležitostně publikoval umělecké kritiky a články o historii. Udržoval přátelskou korespondenci se spisovateli jako Jakub Deml, Vítězslav Nezval nebo Milan Kundera. V patnácti letech vydal básnickou skladbu \"Maria\", dále napsal poémy \"Asi tak\", \"Křížová výprava dětí\", \"De Pontificatio Ioannae Papissae Tractatum\", \"Státnice z alchymie\", \"Žarošská pouť\", \"Oratorium na úryvky z deníku ze dnů maďarských událostí 1956\" a \"Čtrnáctiletá u Chruščovgradu\", které pro svůj nonkonformní obsah mohl publikovat pouze v samizdatu (souhrnně vyšly až v roce 1996 v souboru \"Nezaručené pověsti\". Později psal spíše drobnou milostnou lyriku, provokující otevřeným zobrazováním hebefilie. V jeho poezii i občanských postojích se projevuje snaha spojit katolickou víru s radikálně levicovými názory (v letech 1951—1957 byl členem KSČ).\n\n\n\n"}
{"id": "978689", "url": "https://cs.wikipedia.org/wiki?curid=978689", "title": "Jakubovany (okres Sabinov)", "text": "Jakubovany (okres Sabinov)\n\nJakubovany ( , ) jsou obec na Slovensku v okrese Sabinov. V roce 2011 zde žilo 937 obyvatel. První písemná zmínka o obci pochází z roku 1314. V obci stojí původně gotický, nyní barokní až secesní s prvky klasicismu, kostel sv. Vavřince z konce 13. století.\n\nObec se nachází 16 km severně od Prešova. Katastr obce se rozprostírá na jižním úpatí pohoří Čergov v Šarišské vrchovině, v údolí Jakubovanského potoka, který se poblíž Sabinova vlévá do Torysy.\n\nV roce 1995 byla v blízkosti obce vybudována vodní nádrž, která je v pěkném prostředí s možností aktivního odpočinku a sportovního rybolovu.\n\n"}
{"id": "978695", "url": "https://cs.wikipedia.org/wiki?curid=978695", "title": "Chminianske Jakubovany", "text": "Chminianske Jakubovany\n\nChminianske Jakubovany ( , ) jsou obec na Slovensku v okrese Prešov. V roce 2011 zde žilo 1 953 obyvatel. První písemná zmínka o obci pochází z roku 1334.\n\nObec leží v jihozápadní části Šariše, v západní části pohoří Šarišská vrchovina. V obci se nachází poměrně veliká romská osada.\n\n"}
{"id": "978696", "url": "https://cs.wikipedia.org/wiki?curid=978696", "title": "TVP ABC", "text": "TVP ABC\n\nTVP ABC je polská televizní stanice, která byla založena 15. února 2014.\n\nTelevizi lze naladit v muxu 1a na satelitu. Je určena pro děti ve věku 4-12 let v Polsku a v pohraničí sousedích zemí. Telewizja Polska uvedla, že zde budou nejen pořady z produkce TVP, ale i ze zahraničí, například ruský animovaný seriál \"Máša a medvěd\". TVP ABC je tedy podle televize bezpečný kanál a rodiče se nemusí bát násilí a pořadů nevhodných pro děti. Rodiče nemusí v menu v rodičovské kontrole zadávat věk dítěte.\n"}
{"id": "978707", "url": "https://cs.wikipedia.org/wiki?curid=978707", "title": "Pavčina Lehota", "text": "Pavčina Lehota\n\nPavčina Lehota je obec na Slovensku v okrese Liptovský Mikuláš s populací čítající obyvatel. První písemná zmínka o obci pochází z roku 1233. Obec obklopuje pohoří Nízké Tatry.\n\nAsi nejoblíbenější atrakcí této obce je bobová dráha, která se nachází kousek za obcí. Tato bobová dráha se na svých plakátech a reklamách sama prezentuje jako „Nejstrmější bobová dráha na Slovensku“. V zimě je pak možné navštívit lyžařské středisko Žiarce.\n\nNejbližší obce jsou Bodice, Lazisko, Svätý Kríž a Demänovská dolina .\n\n"}
{"id": "978708", "url": "https://cs.wikipedia.org/wiki?curid=978708", "title": "TVP Historia", "text": "TVP Historia\n\nTVP Historia (taktéž Televize Historia, Historia a Program Historia) je program Telewizje Polske (TVP), která se zaměřuje na historii, například na druhou světovou válku, ale také na pořady TVP, které se vysílaly za vlády komunistů, například \"Dziennik Telewizijny\" (v překladu Televizní deník). V červnu 2013 byla sledovanost 0,5 %.\n\nTVP Historia je dostupná na satelitu astra1, v multiplexu 3 a na kabelové televizi. TVP Historia není dostupná v HD kvalitě.\n\nSesterské kanály dostupné na české wikipedii:\n\n\n"}
{"id": "978713", "url": "https://cs.wikipedia.org/wiki?curid=978713", "title": "Liptovské Matiašovce", "text": "Liptovské Matiašovce\n\nLiptovské Matiašovce ( ) jsou obec na Slovensku v okrese Liptovský Mikuláš. V roce 2016 zde žilo 314 obyvatel.\n\nPrvní písemná zmínka o obci pochází z roku 1416. V obci je římskokatolický kostel svatého Ladislava ze 17. století.\n"}
{"id": "978714", "url": "https://cs.wikipedia.org/wiki?curid=978714", "title": "Salta", "text": "Salta\n\nSalta je hlavní město provincie Salta na severozápadě Argentiny. Nachází se v údolí Valle de Lerma, na úpatí And v nadmořské výšce 1187 metrů na řece Río Arenales. V současnosti je osmým největším městem Argentiny s 554 tisíci obyvateli.\n\n6 km jihozápadně od města se nachází letiště Martin Miguel de Guemes.\n\nMěsto je známo svou španělskou koloniální architekturou ve staré části města. Zpracovává se zde ropa v místní rafinerii, kromě toho je ve městě i potravinářský průmysl. Na jih od města je významná vinařská oblast Argentiny.\n\nPodnebí je teplé a suché, průměrný roční úhrn srážek je 756 mm, hlavní období dešťů je v lednu a únoru.\n"}
{"id": "978715", "url": "https://cs.wikipedia.org/wiki?curid=978715", "title": "Starček úzkolistý", "text": "Starček úzkolistý\n\nStarček úzkolistý (\"Senecio inaequidens\") je polokeř z čeledi hvězdnicovité, invazní, do Evropy náhodně zavlečená rostlina, jihoafrický druh rodu starček, který je v České republice považován za naturalizovaný neofyt.\n\nRostlina pochází z jižní Afriky, ze severovýchodní části Jihoafrické republiky. Roste tam na strmých kamenitých a málo zapojených travnatých svazích, na křemičitých píscích u břehů řek a přechodně vysychajících vodních toků, okolo komunikací i na volných prostranstvích ve městech. Do západní Evropy byl náhodně zavlečen v 19. století, pravděpodobně s dováženou ovčí vlnou. Projevuje se hlavně jako druh synantropní, roste na plochách nezapojených jinými rostlinami, na okrajích cest a železničních tratích, okolo překladišť, na skládkách zeminy, výsypkách, naplaveninách a na nejrůznějších nevyužívaných místech. Nejlépe mu vyhovují osluněná či polostinná místa s propustnou písčitou, štěrkovitou i hlinitou půdou. Z Evropy západní se postupně rozšiřuje do jižní, střední i severní a začíná se objevovat také jako plevel na obdělávaných polích, pastvinách i vinicích. V původním areálu se vyskytují diploidní i tetraploidní jedinci, do Evropy byli zaneseni jen tetraploidní.\n\nV Česku byl prvně zjištěn roku 1997 v labském překladišti v Děčíně, kam se pravděpodobně dostal s hromadnými substráty. Nejdříve vyrůstal v blízkosti místa zjištění ojediněle, ale začal rychle postupovat do nitra republiky, až se stal lokálně hojným. V současnosti byl pozorován na více než stovce lokalit v termofytiku i mezofytiku Čech i Moravy. Z rozložení míst výskytu lze usuzovat, že jeho šíření je navázáno na hlavní trasy železniční a silniční dopravy. Výsledky mapování výskytu druhu na Moravě a ve Slezku v letech 2013–2014 potvrdily, že hlavní vstupní branou na dané území je dálniční síť. Zachyceno bylo celkem 58 lokalit, přičemž největší populace (okolo 100 jedinců) byla zaznamenána na dálnici D1 v úseku Pávov – Brno mezi 171,5 km a 172 km. Starček úzkolistý se na rychlostních komunikacích Moravy a Slezska nachází ve všech fázích šíření (počáteční fáze, zachycení, migrační fáze).\n\nStarček úzkolistý je krátkověký polokeř (dožívající se 5 až 10 let) s bohatě větvenými a od spodu dřevnatějícími stonky dorůstajícími do výšky 20 až 50 cm. Starší statnější jedinci mívají až široce polokulovitý tvar. Je hustě porostlý střídavými, ouškatou bází přisedlými listy o délce 2 až 5 cm a šířce 1 až 3 mm, v jejichž paždích bývá svazeček drobných lístečků. Listové čepele čárkovitého tvaru bývají celokrajné nebo u vrcholu oddáleně zubaté, s tuhou špičkou na konci.\n\nNa rostlině může vyrůst 80 až 100 jasně žlutých dlouze stopkatých úborů, které mají asi 2 cm v průměru a vytvářejí bohaté chocholíky. V úboru bývá okolo 80 oboupohlavných trubkovitých kvítků a 10 až 15 samičích jazykovitých kvítků s 5 až 8 mm dlouhou ligulou. Zákrov vysoký 6 až 8 mm je tvořen 10 až 20 zelenými, úzce vejčitými listeny s ostrým vrcholem, které mají tmavou špičku, stejně jako drobné listeny zákrovečku.\n\nV prostředí ČR rostliny postupně vykvétají velmi dlouho, od června do listopadu; opylovány jsou létajícím hmyzem, nejsou samosprašné. Plody jsou válcovité, asi 3 mm dlouhé hustě chlupaté nažky se snadno opadavým bílým chmýrem asi 6 mm dlouhým.\n\nTento druh se může rozmnožovat pohlavně i vegetativně. Pohlavně se rozmnožuje semeny (nažkami), kterých může statná rostlina za vegetační období vyprodukovat desetitisíce. Nažky dozrálé koncem léta mohou vyklíčit ještě téhož roku, kdežto nažky dozrálé na podzim jsou dormantní a vyklíčí až napřesrok; klíčivost si zachovávají více než dva roky. Do okolí se lehké nažky nejčastěji šíří pohybem vzduchu, tekoucí vodou nebo přichycením na srst zvířat či na vozidla. Vegetativně se rozmnožuje pomocí adventivních pupenů na kořenech.\n\nRostlina je pro savce toxická, obsahuje pyrolizidinové alkaloidy, např. hepatoxický senecionin a retrorsin, po rozšíření na pastviny dokáže u zvířat po skrmení vyvolat chronická onemocnění včetně anorexie a průjmu; déletrvající konzumace končí úhynem.\n\nTento druh je mimořádně odolný proti herbicidům. Nejúčinnější doporučený způsob jeho likvidace je ruční vytahování rostlin z půdy ještě před kvetením; po prostém posečení dobře obráží a větví se. Starček úzkolistý je zařazen do celosvětové databáze invazních rostlin.\n\n\n"}
{"id": "978721", "url": "https://cs.wikipedia.org/wiki?curid=978721", "title": "TV Regina", "text": "TV Regina\n\nTV Regina byla česká televizní stanice, která vysílala programy hlavně pro osoby starší 45 let. Vysílaly zde například pořady \"Karty, hvězdy radí\", \"Osobnosti\", \"Na houpačce\", \"Vaříme s...\", \"Kamarádky\", \"Žaludské eso\" a \"Barevná sluníčka\". Televizi řídil kartář a léčitel Jan Saavedra. Programovou ředitelkou byla Ivana Regina Kupcová Sádlová. Nejsledovanějšími pořady byly \"Kamarádky\", \"Vaříme s...\" a \"Pro zdraví trochu jinak\".\n\nTV Regina začala vysílat zkušební titulky 2. ledna 2014, 6. ledna začala stanice vysílat první promo spoty. První jingly byly na pořad \"Karty, hvězdy radí\". Poté stanice vysílala zdravice různých osobností, které přejí TV Regina. V polovině února začala vysílat i upoutávky na pořady \"Na houpačce\", \"Pro zdraví trochu jinak\", \"Kamarádky\" a \"Pohádka pro radost\". Televize začala naostro vysílat 3. března 2014 okolo 14.00. Podle ohlasů diváků byly nejúspěšnějšími pořady \"Kamarádky\", \"Vaříme s...\" a \"Bubu show\".\n\nTV Regina vysílala nekódovaně na satelitu Astra 3B, který používají společnosti Skylink, CS Link a T-Mobile televize a v Regionální síti 4 pro Prahu a okolí.\n\nOd 19. října 2016 přestala televize vysílat přes satelit a 8. prosince 2016 již nebylo možné televizi naladit ani přes terestriální anténu. Údajně za to mohly finanční důvody majitele televize, Jana Saavedry. Rada pro rozhlasové a televizní vysílání zahájila s TV Regina dne 22. prosince 2016 správní řízení, protože televize nevysílala alespoň 30 dní v měsíci, což je lhůta, kterou povoluje zákon. 9. března 2017 byla poté společnosti Saavedramedia odebrána licence pro provozování stanice TV.\n\n\n\n\n"}
{"id": "978722", "url": "https://cs.wikipedia.org/wiki?curid=978722", "title": "Girls, Girls, Girls (album, Mötley Crüe)", "text": "Girls, Girls, Girls (album, Mötley Crüe)\n\nGirls, Girls, Girls je čtvrté studiové album americké rockové skupiny Mötley Crüe vydané 15. května 1987. Album zní více bluesově než jejich předchozí desky. Také toto album více odráží životní styl skupiny a vzdává hold motorkám, whisky, užívání drog a nočnímu životu ve striptýzových klubech na Sunset Stripu. Album obsahuje hity Wild Side a Girls, Girls, Girls, ale je zde i temnější stránka věci. Například závislost na heroinu které se věnuje Nikki Sixx v písni Dancing on Glass\n\n"}
{"id": "978725", "url": "https://cs.wikipedia.org/wiki?curid=978725", "title": "Armida (Gluck)", "text": "Armida (Gluck)\n\nArmida (v originále Armide) je opera (tragédie lyrique) skladatele Christopha Willibalda Glucka na starší libreto Philippe Quinaulta, původně zhudebněného Jean-Baptiste Lullym.\n\nGluck napsal operu na devadesát let staré libreto Philippe Quinaulta z roku 1686, které původně zhudebnil Jean-Baptiste Lully (Lullyho \"Armida\" měla premiéru 15. února 1686 rovněž v Paříži). Děj opery vychází z eposu Torquata Tassa \"Osvobozený Jeruzalém\" (La Gerusalemme liberata). Premiéra proběhla v Paříži dne 23. září 1777 v l'Académie royale de musique. Byla to čtvrtá opera, kterou Gluck pro l'Académie royale de musique napsal.\n\n\n\n\n"}
{"id": "978726", "url": "https://cs.wikipedia.org/wiki?curid=978726", "title": "Ciao (film)", "text": "Ciao (film)\n\nCiao je americký hraný film z roku 2008, který režíroval Yen Tan podle vlastního scénáře. Film popisuje setkání dvou mužů, kteří se potkají v Dallasu po úmrtí společného kamaráda.\n\nJeff vyřizuje pozůstalost po svém kamarádovi Markovi, který zahynul při autonehodě. Dozví se, že z Itálie za ním měl na víkend přijet přítel, se kterým se seznámil přes internet. Pozve ho tedy, aby i přesto přijel a poznal Dallas. Oba se po dva dny pozvolna poznávají a hovoří o Markovi, kterého Jeff znal ze školy a byl do něho platonicky zamilovaný, a Andrea ho znal pouze přes internet a teprve nyní ho měl osobně poznat. Od pátku do neděle se mezi muži vytvoří určitá náklonnost. Andrea se poté vrací zpět do Evropy.\n\n\n"}
{"id": "978728", "url": "https://cs.wikipedia.org/wiki?curid=978728", "title": "Wolfgang Trilling", "text": "Wolfgang Trilling\n\nWolfgang Trilling (16. dubna 1925 Chemnitz – 1. srpna 1993 Lipsko) byl německý katolický kněz, biblický teolog a vysokoškolský profesor, který se zabýval hlavně exegezí Nového zákona.\n\nRoku 1949 vstoupil do Oratoria sv. Filipa Neri v Lipsku, 1952 byl vysvěcen na kněze a po promoci roku 1958 přednášel Starý zákon na teologické fakultě v Erfurtu. V letech 1961–1967 byl studentským farářem v Lipsku a podílel se na přípravě první pokoncilní diecézní synody v Míšni. Roku 1963 reagoval na velkou akci špehování agenty StaSi otevřeným dopisem, v němž studentům připomněl, že udávání je mravně nepřijatelné. V letech 1968–1970 přednášel Nový zákon v Erfurtu a pak byl až do roku 1985 ekumenickým hostujícím profesorem na evangelické teologické fakultě v Lipsku.\n\nRoku 1971 získal čestný doktorát univerzity v Münsteru a roku 1986 v Grazu.\n\n\n\n"}
{"id": "978729", "url": "https://cs.wikipedia.org/wiki?curid=978729", "title": "Vítkův kámen (Šumava)", "text": "Vítkův kámen (Šumava)\n\nVítkův kámen (1053 m n. m.) je hora na pravém břehu Lipenské přehrady, nad vesničkou Svatý Tomáš, asi 5 km od obce Přední Výtoň. Na jejím vrcholu se rozkládá stejnojmenná zřícenina Vítkův kámen (též \"Vítkův hrádek\"), nejvyšší v celém Česku.\n\nVítkův kámen je snadno dostupný z osady Svatý Tomáš, odkud vede na vrchol červeně značená cesta, dlouhá asi 600 metrů.\n\n\"Občanské sdružení Vítkův Hrádek\" nechalo zříceninu a zejména věž zrenovovat (dokončeno roku 2005 při příležitosti 200. výročí narození spisovatele Adalberta Stiftera). Uvnitř věže bylo postaveno dřevěné schodiště o 61 schodech, vedoucí na plošinu, která slouží jako rozhledna, z níž je pěkný kruhový výhled jak na šumavské hřebeny (Plešská hornatina) a Lipno s okolím, tak i na Novohradské hory a četné kopce v Rakousku; při dobré viditelnosti je dokonce vidět i masiv Alp.\n"}
{"id": "978730", "url": "https://cs.wikipedia.org/wiki?curid=978730", "title": "Arne Åhman", "text": "Arne Åhman\n\nArne Per Åhman (* 4. února 1925 Nordingrå) je bývalý švédský atlet, olympijský vítěz v trojskoku.\n\nJeho prvním významným úspěchem byla bronzová medaile v trojskoku na mistrovství Evropy v roce 1946. Na olympiádě v Londýně v roce 1948 ve finále v trojskoku dosáhl výkonu 15,40 m, což znamenalo nový švédský rekord a vítězství v soutěži. Na evropském šampionátu v Bruselu v roce 1950 v trojskoku obsadil páté místo. Povedl se mu však start v soutěži výškařů, kde získal stříbrnou medaili.\n\n"}
{"id": "978732", "url": "https://cs.wikipedia.org/wiki?curid=978732", "title": "Adhemar Ferreira da Silva", "text": "Adhemar Ferreira da Silva\n\nAdhemar Ferreira da Silva (29. září 1927, São Paulo – 12. ledna 2001 tamtéž) byl brazilský atlet, olympijský vítěz v trojskoku.\n\nTrojskok začal trénovat v roce 1947. O rok později už startoval na olympiádě v Londýně, kde obsadil osmé místo. Dne 3. prosince 1950 vyrovnal světový rekord výkonem rovných 16 metrů, o necelý rok později ho vylepšil o jeden centimetr.\n\nNa olympiádě v Helsinkách v roce 1952 zvítězil – světový rekord vylepšil nejdříve ve druhém pokusu na 16,12 m a poté v pátém pokusu na 16,22 m. O rok později sice o světový rekord přišel, ale 16. března 1955 ho získal zpět výkonem 16,56 m. Na olympiádě v Melbourne v roce 1956 obhájil olympijský titul výkonem 16,35 m, což znamenalo nový olympijský rekord. Při svém čtvrtém olympijském startu v Římě v roce 1960 skončil čtrnáctý.\n"}
{"id": "978739", "url": "https://cs.wikipedia.org/wiki?curid=978739", "title": "Kenny Harrison", "text": "Kenny Harrison\n\nKerry Lorenzo (Kenny) Harrison (13. února 1965, Milwaukee) je bývalý americký atlet, olympijský vítěz a mistr světa v trojskoku.\n\nV roce 1991 v Tokiu se stal mistrem světa v trojskoku. Zranění mu znemožnilo start na olympiádě v Barceloně o rok později. Vše si vynahradil na olympiádě v Atlantě v roce 1996, kde zvítězil v soutěži trojskokanů ve světovém rekordu 18,09 m. Tento výkon je současným olympijským rekordem a druhým nejlepším výkonem v trojskoku v historii.\n\nČtyřikrát se stal mistrem USA v trojskoku pod širým nebem, dvakrát byl halovým národním šampionem.\n"}
{"id": "978742", "url": "https://cs.wikipedia.org/wiki?curid=978742", "title": "Valcha (přírodní památka, okres Mladá Boleslav)", "text": "Valcha (přírodní památka, okres Mladá Boleslav)\n\nPřírodní památka Valcha, ev. č. 5803, byla vyhlášena 28. září 2013. Území se nachází ve Středočeském kraji, v okrese Mladá Boleslav, asi 4 km východně od města Bělá pod Bezdězem na jeho katastrálním území, severně u železniční trati č. 080 mezi stanicí Bělá pod Bezdězem zastávka a osadou Šubrtov. Území je též evropsky významná lokalita CZ0213006 – Valcha.\n\nDůvodem ochrany je lesní rybníček a navazující mokřady tvořící biotop vzácných a ohrožených druhů rostlin a živočichů, obzvláště vrkoče bažinného a popelivky sibiřské.\n\nJe to zazemňující se lesní rybníček (někdy zván \"Tůň Hájovna\" dle bývalé hájovny na břehu) s navazujícími mokřady v postranní rokli na levé straně údolí říčky Bělé.\n\nNásep železniční trati tvoří v podstatě hráz rybníčku a propustkem v náspu odtéká voda do Bělé. Rybníček a mokřady vznikly pravděpodobně zatopením deprese právě při stavbě železniční trati. Za náspem a tokem Bělé se k východu táhne areál Bělských papíren. Vodoteč napájející rybníček se nazývá \"Radechovské povodí\" (dle blízkého vrchu Radechov). Na východní straně stoupá terén do poměrně prudkého svahu.\n\nGeologické podloží je tvořeno jizerským souvrstvím středního turonu s vložkami vápnitých pískovců. Lokalita je součástí Jizerské tabule.\n\nPopulace vrkoče bažinného žije zejména v ostřicových dobře zavodněných mokřadech včetně bultů (vyvýšené útvary) ostřice latnaté. V mělkém oligotrofním rybníčku se vyskytují vodní makrofyta: růžkatec ostnitý, okřehek menší a zejména vzácná bublinatka menší. V severní části území se nachází mokřadní olšina s olší lepkavou, olší šedou, břízou pýřitou a příměsí smrku ztepilého. V olšině a na okrajích vodní plochy je méně početná, ale vitální populace naturového druhu popelivka sibiřská.\n\n"}
{"id": "978743", "url": "https://cs.wikipedia.org/wiki?curid=978743", "title": "Zimbabwe na Zimních olympijských hrách 2014", "text": "Zimbabwe na Zimních olympijských hrách 2014\n\nZimbabwe se účastnila ZOH 2014, jednalo se o historicky první účast této země na ZOH.\nJediným zástupcem této země a zároveň vlajkonošem byl Luke Steyn.\n\nLuke Steyn\n\n"}
{"id": "978750", "url": "https://cs.wikipedia.org/wiki?curid=978750", "title": "Židovský hřbitov v Holicích", "text": "Židovský hřbitov v Holicích\n\nŽidovský hřbitov v Holicích se nachází  v těsném sousedství hřbitova komunálního na jižním okraji města Holic, asi 600 m od náměstí T. G. Masaryka.\n\nÚdaje o době jeho založení se různí, podle J. Heřmana to bylo zřejmě někdy v druhé polovině 19. století, zatímco J. Fiedler a B. Rozkošná uvádějí rok 1913.\n\nNa ploše asi 500 m se dochovalo 22 náhrobních kamenů (\"macev\") nebo jejich torz. Nejstarší z nich pocházejí z druhé poloviny 19. století.\n\nHolická židovská komunita přestala existovat před rokem 1921. Do okupace se o hřbitov starala židovská obec v Pardubicích.\n\n"}
{"id": "978751", "url": "https://cs.wikipedia.org/wiki?curid=978751", "title": "Erbovní listina", "text": "Erbovní listina\n\nErbovní listina či znakové privilegium je listina, která obsahuje slovní popis udělovaného, potvrzovaného nebo polepšeného znaku či erbu a jeho miniaturu nebo alespoň jednu z těchto složek. Právo udělovat znak či erb nebo povyšovat osoby do šlechtického stavu a tedy vydávat takové listiny měl panovník, případně palatin nebo úřad herolda. Listina udělená fyzické osobě (erbovní měšťané, nobilitovaní, šlechta) se označují erbovní listina, nobilitační listina (při současném povýšení do šlechtického nebo do vyššího stavu), listina udělená právnické osobě (města, cechy, církevní instituce) je nazývána znaková listina, znakové privilegium a může obsahovat i další práva (povýšení na město, pečetit barevným voskem, právo výročního trhu apod.).\n\nVe středověku erbovní listinou uděloval panovník rytířům erby. Tento typ listin se do střední Evropy rozšířil z Itálie. Nejstarší dochovanou erbovní listinou je privilegium císaře Ludvíka IV. Bavorského z 8. února 1338 hraběti Carbonesi a nejstarší známou nobilitační listinu vydal císař Karel IV. 30. září 1360 frankfurtskému měšťanu a duchovnímu Wickeru Froschovi.\n\nNa území dnešního Slovenska vydal první erbovní listinu Karel Robert z Anjou v roce 1326 Mikuláši Herczegovi jako fyzické osobě. Nejstarší znakové privilegium pro právnickou osobu bylo vydáno městu Košice v roce 1369, a to nejen v uherském, ale i v celoevropském měřítku.\n\nV českých zemích se první erbovní listiny a znaková privilegia objevují za vlády Zikmunda Lucemburského.\n\nPůvodní jednoduché pergamenové či papírové listy byly ve Svaté říši římské postupně nahrazovány listinami v sešitové formě o 4–6 listech svázaných do sametových nebo kožených desek. Tato forma se poprvé objevuje v polovině 16. století, od poloviny 17. století převažuje. Po zániku Rakouska-Uherska a Německého císařství v roce 1918 již erbovní listiny nejsou vydávány.\n\nListiny se zapisovaly do register buď jen v textové podobě, nebo i s miniaturním vyobrazením erbu. Takovýto soupis privilegií i s popisem a vyobrazením se nazývá armoriál (z latinského označení pro erbovní listiny \"litteræ armales\" či \"litteræ armorum\").\n\nZ právního hlediska existovaly tři druhy privilegií:\n\n\n\n"}
{"id": "978752", "url": "https://cs.wikipedia.org/wiki?curid=978752", "title": "Takács", "text": "Takács\n\nTakács je příjmení, které má více nositelů:\n\n\n"}
{"id": "978765", "url": "https://cs.wikipedia.org/wiki?curid=978765", "title": "Záruba", "text": "Záruba\n\nZáruba (Zárubová) je příjmení, které má více nositelů:\n\n\n\n"}
{"id": "978769", "url": "https://cs.wikipedia.org/wiki?curid=978769", "title": "Seznam kulturních památek ve Vítkovicích (Ostrava)", "text": "Seznam kulturních památek ve Vítkovicích (Ostrava)\n\nvčetně k. ú. Zábřeh-VŽ\n"}
{"id": "978770", "url": "https://cs.wikipedia.org/wiki?curid=978770", "title": "Seznam kulturních památek ve Slezské Ostravě", "text": "Seznam kulturních památek ve Slezské Ostravě\n\n"}
{"id": "978771", "url": "https://cs.wikipedia.org/wiki?curid=978771", "title": "Seznam kulturních památek v Porubě (Ostrava)", "text": "Seznam kulturních památek v Porubě (Ostrava)\n\n"}
{"id": "978772", "url": "https://cs.wikipedia.org/wiki?curid=978772", "title": "Seznam kulturních památek v Hrabůvce (Ostrava)", "text": "Seznam kulturních památek v Hrabůvce (Ostrava)\n\n"}
{"id": "978773", "url": "https://cs.wikipedia.org/wiki?curid=978773", "title": "Seznam kulturních památek v Přívoze", "text": "Seznam kulturních památek v Přívoze\n\n"}
{"id": "978774", "url": "https://cs.wikipedia.org/wiki?curid=978774", "title": "Seznam kulturních památek v Moravské Ostravě", "text": "Seznam kulturních památek v Moravské Ostravě\n\n"}
{"id": "978784", "url": "https://cs.wikipedia.org/wiki?curid=978784", "title": "Čeněk Pospíšil", "text": "Čeněk Pospíšil\n\nČeněk Pospíšil (3. ledna 1875 Dolní Bučice – 23. srpna 1917 Čepovan) byl rakouský a český politik ze Slezska, na počátku 20. století poslanec Říšské rady.\n\nPůvodní profesí byl pekařem, od 90. let 19. století aktivní v sociální demokracii coby odborový předák a politik. Pracoval jako úředník krajské nemocenské pokladny ve Slezské Ostravě.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, se stal poslancem Říšské rady (celostátní zákonodárný sbor) za obvod Slezsko 12. Usedl do poslanecké frakce Klub českých sociálních demokratů.\n\nZa světové války bojoval v rakousko-uherské armádě a padl při 11. italské ofenzívě na Soči, na italské frontě poblíž obce Čepovan v dnešním Slovinsku. Zemřel, když byl zasažen leteckou pumou.\n"}
{"id": "978786", "url": "https://cs.wikipedia.org/wiki?curid=978786", "title": "Argentina na Zimních olympijských hrách 2014", "text": "Argentina na Zimních olympijských hrách 2014\n\nArgentina se účastnila ZOH 2014, měla zastoupení ve 2 sportech.\n\nSebastiano Gastaldi\nJorge Birkner\nCristian Birkner\nSalomé Báncora\nMacarena Birkner\n\nFederico Cichero\n\n"}
{"id": "978788", "url": "https://cs.wikipedia.org/wiki?curid=978788", "title": "Tadeusz Reger", "text": "Tadeusz Reger\n\nTadeusz Reger (12. dubna 1872 New York – 15. října 1938 Bystrá) byl rakouský odborový a dělnický organizátor a politik polské národnosti ze Slezska, na počátku 20. století poslanec Říšské rady, v meziválečném období politik Polské republiky.\n\nPůsobil jako lékárník, polský národní činitel, družstevní a odborový aktivista, novinář, publicista a redaktor.\n\nNarodil se v New Yorku polským rodičům Karolovi a Emmě. Vystudoval obecnou školu, v letech 1885–1888 studoval na gymnáziu v Přemyšli, v roce 1889 absolvoval gymnázium svaté Anny v Krakově. Studoval pak farmacii na Jagellonské univerzitě v Krakově, ale ze studia byl vyloučen pro aktivity v dělnickém hnutí. Pracoval v lékárnách v Podgórzi a Jordanowě, od roku 1895 žil v Porębě. Koncem 19. století působil v Čadci v tehdejším Uhersku, kde vydával listy \"Wieniec\" a \"Pszczółka\".\n\nV roce 1897 přesídlil do Těšína a od téhož roku byl rozhodnutím 5. zemského sjezdu funkcionářem Polské sociálně demokratické strany Haliče a Slezska a předsedal nově ustavenému krajskému výboru strany se sídlem v Těšíně. Roku 1900 založil \"Odborové sdružení horníků Siła\" v Orlové, které bylo v roce 1901 začleněno do Horn\"ické unie pro Moravu, Slezsko a Halič\" se sídlem v Moravské Ostravě. Roku 1908 spoluzakládal \"Sdružení polských dělníků a dělnic Siła\" (později \"Dělnické kulturně-osvětové sdružení Siła\"), jehož předsedou byl v letech 1928–1938. Podílel se na vzniku \"Střeleckého svazu v Těšínském Slezsku\", byl redaktorem dělnického časopisu \"Naprzód\" a v roce 1897 založil a redigoval \"Równość\", první dělnický list v Těšínském Slezsku. Založil také organizaci odborového svazu lékárníků \"Unitas\". Prosazoval družstevnictví. Roku 1896 založil dělnický konzum v Orlové. V letech 1908–1929 byl předsedou zdravotní pojišťovny v Těšíně.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, se stal poslancem Říšské rady (celostátní zákonodárný sbor) za obvod Slezsko 15. Usedl do poslanecké frakce Klub polských sociálních demokratů. Na poslanecký mandát ovšem rezignoval již 16. října 1907. Uvolnil tak místo ve sněmovně pro Ignacy Daszyńského. Do víeňského parlamentu zasedl ve volbách do Říšské rady roku 1911, opět za obvod Slezsko 15. Profesně se uvádí jako redaktor.\n\nOd roku 1913 byl radním města Těšín. Za světové války byl aktivní v slezské sekci \"Hlavního národního výboru\", koordinační střechové organizaci polských politických stran v Rakousku, v němž byl jedním ze tří předsedů. Zároveň byl důstojníkem polských legií. V roce 1918 byl jedním ze tří předsedů Národní rady Těšínského knížectví. V roce 1919 byl reprezentantem Těšínského Slezska v polské vládní komisi pro Halič, Slezsko, Spiš a Oravu. Od roku 1919 zasedal také ve vedení Polské socialistické strany. V období let 1919–1935 byl poslancem Sejmu.\n"}
{"id": "978789", "url": "https://cs.wikipedia.org/wiki?curid=978789", "title": "Shout at the Devil", "text": "Shout at the Devil\n\nShout at the Devil je druhé album rockové skupiny Mötley Crüe, které vyšlo 26. září 1983. Pro skupinu to bylo průlomové album a velmi vlivné pro tehdejší vlnu hnutí \"Hair Metal\". S následujícími deskami udělalo \"Shout at the Devil\" ze skupiny jednu z nejprodávanějších rockových kapel 80 let.\n\n"}
{"id": "978790", "url": "https://cs.wikipedia.org/wiki?curid=978790", "title": "Plný dům", "text": "Plný dům\n\nPlný dům (v anglickém originále Full House) je americký sitcom, který se původně vysílal od 22. září 1987 do 23. května 1995 na ABC. Během osmi let bylo natočeno 192 dílů v 8 sériích. Seriál popisuje život mladého vdovce Dannyho Tannera (Bob Saget), kterému nejde výchova svých tří dcer zcela dobře a občas mu musí pomoct jeho kamarád Joey (Dave Coulier) a švagr Jesse (John Stamos) s ženou Rebeccou (Lori Loughlin). Dannyho nejmladší dceru Michelle hrají dvojčata Mary-Kate a Ashley Olsenovy.\n\nV Česku se sitcom vysílal poprvé v roce 1996 v České televizi, od roku 2013 ho uvádí Smíchov TV ze Skupiny Nova, která pro seriál nechala vyrobit nový dabing. Z původní verze dabingu zůstal pouze Martin Sobotka, který namluvil Jesseho Katsopolise.\n\nPokračování sitcomu s názvem \"Fuller House\" je od 26. února 2016 dostupné na Netflixu.\n\n\n\n"}
{"id": "978792", "url": "https://cs.wikipedia.org/wiki?curid=978792", "title": "Jindřich Hanuš Böhm", "text": "Jindřich Hanuš Böhm\n\nJindřich Hanuš Böhm (14. července 1836, Blatná - 2. prosince 1916, Praha) byl český libretista, překladatel, divadelní a hudební kritik.\n\n\n\nDále je autorem operetních libret a divadelních her.\n\n"}
{"id": "978794", "url": "https://cs.wikipedia.org/wiki?curid=978794", "title": "Priskos", "text": "Priskos\n\nPriskos, řecky Πρίσκος, či též Priskos z Pania nebo také Priskos z Thrákie byl byzantský historik, rétor a diplomat z 5. století. Bývá řazen k sofistům.\n\nNarodil se mezi lety 410 až 420. Zemřel někdy po roce 472. Je autorem monumentálního osmidílného díla \"Historie Byzance\" (Βυζαντινή Ιστορία), psaného řecky. Popisoval v něm podrobně léta 433-474, zachovaly se z něj však bohužel jen zlomky, zejména v Jordanově díle \"De origine actibusque Getarum (Getica)\".\n\nNějaký čas působil v byzantinské vyslanecké misy, vedené Maximinem, na dvoře hunského vládce Attily. Jejich mise spadala do éry Theodosia II., započala okolo roku 449. Právě popis této mise je jedním z největších zlomků, který se zachoval.\n\nBěhem panování Marciana (450–457) se rovněž zúčastnil diplomatických misí v Arábii a Egyptě.\n\n\n"}
{"id": "978796", "url": "https://cs.wikipedia.org/wiki?curid=978796", "title": "Jan Michejda", "text": "Jan Michejda\n\nJan Michejda (18. července 1853 Albrechtice – 14. května 1927 Skočov) byl rakouský advokát a politik polské národnosti ze Slezska, na počátku 20. století poslanec Říšské rady a Slezského zemského sněmu, v poválečném období starosta Těšína.\n\nPůsobil jako advokát a politik.\n\nNarodil se v Albrechticích v rolnické rodině. Jeho bratrem byl politik a duchovní Franciszek Michejda, synovcem politik a lékař Tadeusz Michejda a dalším synovcem politik (v meziválečném období starosta Těšína) Władysław Michejda. Jan vychodil evangelické gymnázium v Těšíně a pak studoval práva na Jagellonské univerzitě v Krakově a na Vídeňské univerzitě, kde mu byl roku 1877 udělen titul doktora práv. Od roku 1882 provozoval advokátní praxi v Těšíně.\n\nByl aktivní ve veřejném a politickém životě. Od roku 1890 až do roku 1918 zasedal na Slezském zemském sněmu, kam byl poprvé zvolen roku 1890 za kurii venkovských obcí, obvod Bílsko, coby jeden ze tří etnicky polských poslanců. Prosazoval spolupráci českého a polského etnika v Slezsku. V roce 1901 založil v Těšíně polskou organizaci tělovýchovného spolku Sokół. V roce 1908 podporoval český státoprávní program a na sněmu předsedal klubu českých a polských poslanců. V Těšíně rovněž zřídil záložnu.\n\nJan Michejda a bratr Franciszek Michejda založili roku 1906 Polskou národní stranu. Její předchůdkyní byla Politická lidová společnost (\"Polityczne towarzystwo ludowe\"), v které se oba bratři angažovali (strana byla dokonce neoficiálně nazývána \"michejdovci\"). Polská národní strana si za cíl kladla překonat konfesijní rozdělení slezských Poláků na katolíky a evangelíky. Prosazovala národní solidaritu místo třídního boje. V roce 1911 se Polská národní strana sloučila s Polskou lidovou stranou a utvořily Polské národní sjednocení.\n\nNa počátku 20. století se Michejda zapojil i do celostátní politiky. Ve volbách do Říšské rady roku 1901 se stal poslancem Říšské rady (celostátní zákonodárný sbor) za kurii venkovských obcí, obvod Těšín, Fryštát, Bílsko atd. Jako evangelík uspěl ve volbách i díky tomu, že ho podpořila část polské katolické inteligence. Do vídeňského parlamentu se vrátil ve volbách do Říšské rady roku 1911, za obvod Slezsko 13. Usedl do poslanecké frakce Polský klub. Na říšské radě byl po jisté období místopředsedou Polského klubu. V parlamentu se zasadil o postátnění polského soukromého gymnázia v Těšíně a (roku 1904) o zřízení polských tříd na těšínském německém učitelském ústavu. Profesně se uvádí k roku 1911 jako advokát.\n\nPo zániku Rakouska-Uherska byl Michejda jedním z předsedů Národní rady Těšínského knížectví. V lednu 1919 se stal náčelníkem zemské vlády Těšínského Slezska. V době československo-polského vojenského konfliktu o Těšínsko byl Michejda zatčen a uvězněn československými úřady, ale po intervenci T. G. Masaryka byl propuštěn. Po ukončení bojů byl jmenován polskou vládou komisařem polské části Těšínska. V prosinci 1922 se stal starostou Těšína a v této funkci setrval do své smrti. Od roku 1920 byl prezidentem slezské advokátní komory.\n\nZemřel náhle v květnu 1927, během slavnostního otevření železniční dráhy ze Skočova do Chyb.\n\n"}
{"id": "978798", "url": "https://cs.wikipedia.org/wiki?curid=978798", "title": "Hynek Albrecht", "text": "Hynek Albrecht\n\nHynek Albrecht (5. srpna 1874, Praha-Žižkov, Rakousko-Uhersko − 1933, Užhorod, tehdy Československo, dnes Ukrajina) byl český amatérský entomolog – lepidopterolog. Byl členem Československé společnosti entomologické od roku 1907. Působil dlouhá léta na území Slovenska.\n\nHynek Albrecht se narodil v Praze. Po skončení škol působil jako strojvůdce c. k. státní dráhy. Později působil jako vrchní oficiál Československých státních drah. V roce 1924 působil na území Slovenska v Levicích, od roku 1925 v Bojnických lázních v okrese Prievidza. Hynek Albrecht zemřel asi v červenci 1933 na území Podkarpatské Rusi v Užhorodě. \n\nV entomologii se věnoval hlavně motýlům (Lepidoptera). Během svého působení v Čechách sbíral hmyz hlavně v jižních Čechách, především v okolí Veselí nad Lužnicí. V období svého působení na Slovensku dělal lepidopterologické sběry hlavně v okolí Levic a Prievidze. Některé své faunistické údaje shrnul v svých krátkých pracích, které zveřejňoval v Časopise Čs. společnosti entomologické. \n\nJeho sbírka motýlů (Lepidoptera) je od roku 1934 uložena v Národním muzeu v Praze.\n\n\n"}
{"id": "978802", "url": "https://cs.wikipedia.org/wiki?curid=978802", "title": "Dmitrij Sergejev", "text": "Dmitrij Sergejev\n\nDmitrij Sergejev (: ), (* 22. prosinec 1968 Perm, Sovětský svaz) je bývalý reprezentant Ruska v judu. Je majitelem bronzové olympijské medaile.\n\nDo reprezentačního áčka se dostal až s rozpadem Sovětského svazu a jeden olympijský cyklus si udržel pozici reprezentačního lídra. V jeho stylu byly silně patrné sambo prvky, ale neuchyloval se pouze k sambistické klasice. Uměl do soubojů zapojovat i nohy (aši-waza), které jeho stylu dávalo judovost. Jeho největším rivalem byl Polák Paweł Nastula. Rok 1995 byl v polotěžké váze čistě v jejich režii.\n\nJudo trénoval v Rjazani a v roce 1992 byl vybrán jako hlavní adept k účasti na olympijských hrách v Barceloně. Rusko po rozpadu Sovětského svazu (konec roku 1991) se nestihlo stát členem MOV a bylo nuceno spolupracovat se svými bývalými republikami v rámci SNS. Největším soupeřem v nominaci pro něj byl Čeljabinský Givi Gaurgašvili, kterého v předolympijským testem porazil. Právě tyto předolympijské testy vzaly skoro všem nominovaným mnoho sil a jejich vystoupení na hrách nebylo ideální. Ke všemu pro řadu z nich to byla prakticky premiéra na velké akci. Sergejev v turnaji první zápas proti Lotyši Vojnovovi vyhrál na šido, ale ve druhém kole nestačil na Maďara Kováče. Maďar ho svým postupem do čtvrtfinále vytáhl do oprav, kde se uvolnil a přes obhájce zlata Brazilce Miguela a silného Japonce Kaie dostal do boje o třetí místo. Tehdy se poprvé utkal o medaili s Polákem Nastulou a na konci zápasu slavil vítězství po kombinaci te-guruma a o-uči-gari. Získal bronzovou medaili.\n\nPři své druhé účasti na olympijských hrách v Atlantě patřil k vážným kandidátům na medaili. Prožil však malé deja-vu. Ve druhém kole prohrál s Jihokorejcem Kim Min-su na wazari technikou kosoto-gake. V opravách se mu však nedařilo. Takticky ho vypenalizoval Nizozemec Ben Sonnemans. Tímto nezdarem skončila i jeho pozice reprezentačního lídra. V novém olympijském cyklu dostal příležitost Jurij Sťopkin.\n\nSportovní kariéru ukončil na přelomu tisíciletí. Společně se svojí manželkou vedou judistickou školu.\n\n"}
{"id": "978803", "url": "https://cs.wikipedia.org/wiki?curid=978803", "title": "Michael Richard Clifford", "text": "Michael Richard Clifford\n\nMichael Richard Clifford (* 13. října 1952 San Bernardino, Kalifornie) je americký vojenský pilot, důstojník a kosmonaut. Ve vesmíru byl třikrát.\n\nAbsolvoval do roku 1974 vojenskou akademii ve West Pointu a zůstal v armádě. Později vystudoval obor leteckokosmického inženýrství na Georgia Institute of Technology, studium ukončil v roce 1982.\n\nV letech 1990 až 1997 byl členem jednotky kosmonautů v NASA. Pak byl zaměstnán u společnosti Boeing.\n\nOženil se, s manželkou Nancy, rozenou Brunsonovou, má dvě děti.\nMá přezdívku Rich.\n\nNa oběžnou dráhu se v raketoplánech dostal třikrát vždy s funkcí letový specialista a strávil ve vesmíru 27 dní, 18 hodin a 24 minut. Byl 284 člověkem ve vesmíru. Při své poslední misi absolvoval i jeden výstup do volného vesmíru (EVA) v délce 6 hodin.\n\n\n"}
{"id": "978807", "url": "https://cs.wikipedia.org/wiki?curid=978807", "title": "Ferdinand Seidl", "text": "Ferdinand Seidl\n\nFerdinand Seidl, pseudonym \"Kurt Rudolf\" (12. ledna 1875 Kožlany – 6. července 1915 Lublin), byl rakouský novinář a politik německé národnosti ze Slezska, na počátku 20. století poslanec Říšské rady.\n\nPocházel z rodiny krejčího. Vystudoval obchodní akademii ve Vídni a po několik let působil jako soukromý úředník. Od roku 1899 byl aktivní jako novinář. Vedl redakci listu \"Deutsche Nordmährerblatt\" v Olomouci. Od roku 1905 žil v Opavě. Zde byl šéfredaktorem listu \"Deutschen Wehr\". Od roku 1906 byl vlastníkem a vydavatelem tiskového orgánu Německé dělnické strany \"Die Neue Zeit\", který se profiloval nacionalisticky a ostře vystupoval proti sociální demokracii.\n\nOd roku 1909 zasedal v městské radě v Opavě. Předsedal Německé dělnické straně v Slezsku. Byl předsedou \"Německého spolku pro Slezsko\" a \"Svazu německých dělníků\" v Opavě.\n\nNa počátku 20. století se zapojil i do celostátní politiky. Ve volbách do Říšské rady roku 1911 se stal poslancem Říšské rady (celostátní zákonodárný sbor) za obvod Slezsko 7. Usedl do poslanecké frakce Německá dělnická strana. Profesně se uvádí k roku 1911 jako redaktor. V Říšské radě byl dvakrát zvolen do rakousko-uherských delegací.\n\nNa počátku světové války dobrovolně narukoval do armády. V Opavě absolvoval školu pro rezervní důstojníky. Padl krátce po příchodu na frontu roku 1915 poblíž Lublinu v tehdejším Rusku.\n\nJeho syn Kurt Seidl byl hudebním skladatelem, další syn Walter Seidl byl spisovatelem a novinářem.\n"}
{"id": "978808", "url": "https://cs.wikipedia.org/wiki?curid=978808", "title": "Kompatibilní toner", "text": "Kompatibilní toner\n\nKompatibilní toner je levnější alternativou vůči toneru od výrobce tiskárny (tzv. originálu). Jedná se o toner, který vyrobil jiný výrobce než výrobce tiskárny za podstatně výhodnější cenu. Kompatibilní toner je zpravidla vyroben z nových komponentů, ve většině případů ve srovnatelné kvalitě jako originál (někdy i na stejné výrobní lince, pouze bez loga výrobce tiskárny). Použitím kompatibilních tonerů se neztratí záruka na tiskárnu. Na trhu je velké množství těchto alternativních tonerů a také jejich kvalita se velice liší. Rozdíl ve výsledné kvalitě tisku s kompatibilním tonerem může být způsoben často nejen výrobcem kompatibilního toneru, ale také typem tiskárny.\n\nVýjimku nacházíme u výrobce Xerox, který vyrábí kompatibilní tonery z 1× použitých kazet. V kompatibilních tonerech Xerox jsou vyměněny všechny vnitřní součástky za nové.\n\nVýroba kompatibilního toneru probíhá ve většině případů v Číně a na jiné výrobní lince, než originální tonery, které používají kvalitnější plasty a části potřebné k přímému tisku, pokud je již vyroben. Kompatibilní toner se ve většině případů vyrábí jako použitelný ve více typech tiskáren, díky čemu může dojít k poškození tiskárny a záruky. Patentní právo, velké množství kompatibilních tonerů porušuje patenty výrobců, pouze pokud dojde ke změně převodového ústrojí atp. tak nedochází k porušování patentů (extrémně vysoká cena za vývoj, proto se tak neděje). mezi další nevýhody kompatibilních tonerů je právě to, že tonery jsou vyrobeny zcela nové, spotřeba surovin, které jsou navíc velmi těžce zpracovatelné, tonery nejsou vyrobeny ze stejného a identifikovatelného plastu (na rozdíl od originálních).\n\nNejlepší alternativou se tak jeví repasovaný toner, jedná se o znovu naplnění použitého originálního toneru (tonerový prach, válec, stěrka atp.). Velkou výhodou je neporušování patentních práv, ekologie (nemusí se vyrábět nové tělo toneru, plasty ze starých tonerů jsou dále recyklovatelné), kvalita tisku je srovnatelná s originálním tonerem a v neposlední řadě nedojde k poškození tiskárny, protože do ní budete vkládat toner, který tam patří. Jen pozor na \"amatérsky\" repasované tonery,\n"}
{"id": "978809", "url": "https://cs.wikipedia.org/wiki?curid=978809", "title": "Konstantin Savčiškin", "text": "Konstantin Savčiškin\n\nKonstantin Savčiškin (: Константин Савчишкин), (* 15. listopad 1973, Jelec, Sovětský svaz) je bývalý reprezentant Ruska v judu.\n\nPoměrně kontroverzní postava sportovní scény. V roce 2008 byl obviněn z falšování dokladů. Narodil se údajně v roce 1971 a jeho křestní jméno je Dmitrij. S mladším bratrem si vyměnili doklady. Těchto případů jsou však v republikách bývalého Sovětském svazu mraky. Každopádně pokud se toto obvinění potvrdilo tak mu titul juniorského mistra Evropy morálně nenáleží (přestupek je promlčený). Nic to však nemění na jeho sportovních kvalitách. Rusové měli prakticky celá 90. léta problémy s velterovou vahou (polostřední váha). Nemohli najít osobnost, která by svou těžce vybojovanou nominaci potvrdila i na velkém turnaji. Savčiškin dostal příležitost v roce 1995 a v roce 1996 vybojoval pro Rusko po dlouhé době a na dlouhou dobu medaili na mistrovství Evropy ve veltru.\n\nV roce 1996 startoval na olympijských hrách v Atlantě a hned v prvním kole musel bojovat proti aktuálnímu mistru Evropy Bourasovi z Francie. Vyrovnaný zápas měl pod kontrolou Francouz, který ho nutil k faulům. Prohrál na šido a spadl do oprav. V opravách překvapivě nestačil na Argentince Garsíou. Po tomto neúspěchu roli reprezentačního lídra ztratil.\n\nPo skončení sportovní kariéry kolem roku 2004 vedl nějaký čas judistickou školu v Lipecké oblasti a později se snažil prosadit jako sportovní funkcionář. Jeho politická kariéra se však někomu nelíbila viz obvinění.\n\n"}
{"id": "978811", "url": "https://cs.wikipedia.org/wiki?curid=978811", "title": "Arnošt Berner", "text": "Arnošt Berner\n\nArnošt Berner (3. srpna 1863 Černý Kostelec – 1942 Opava) byl rakouský a český novinář a politik, na přelomu 19. a 20. století poslanec Říšské rady.\n\nProfesí byl středoškolským učitelem češtiny, němčiny a francouzštiny. V roce 1886 nastoupil jako suplent na reálnou školu v Brně. Pro aktivity v sociálně demokratickém hnutí byl ze školy propuštěn. Působil pak jako soukromý učitel. Od roku 1890 byl vedoucím redaktorem hornického listu \"Na zdar\" v Praze, později v Ostravě. V roce 1893 byl delegátem III. kongresu Druhé internacionály. Vydal několik politických brožur (\"Socialisté a mladočeši v parlamentě\", \"Socialistický katechismus neboli Červená abeceda\").\n\nNa konci 19. století se zapojil i do celostátní politiky. Ve volbách do Říšské rady roku 1897, konaných poprvé podle všeobecného (byť nikoliv rovného) volebního práva, se stal poslancem Říšské rady (celostátní zákonodárný sbor) za všeobecnou kurii, 6. volební obvod: Olomouc, Šternberk, Hranice atd. Byl jedním z pěti prvních českých sociálních demokratů, kteří díky volební reformě usedli do vídeňského parlamentu. Tito sociální demokrati pak na Říšské radě prezentovali takzvané protistátoprávní prohlášení, ve kterém se vymezili proti státoprávním postojům nesocialistických českých politických stran. Označili dlouhodobé federalistické snahy české politické reprezentace za „\"vyhrabávání ztrouchnivělých historických privilegií a dokumentů\",“ což vyvolalo v české společnosti ostré polemiky.\n"}
{"id": "978816", "url": "https://cs.wikipedia.org/wiki?curid=978816", "title": "Greg Haver", "text": "Greg Haver\n\nGreg Haver je britský hudební producent. Mezi jeho nejznámější práce patří produkce několika alb velšské skupiny Manic Street Preachers: \"Know Your Enemy\" (2001), \"Lifeblood\" (2004) a \"Send Away the Tigers\" (2007). Rovněž se podílel na sólových albech členů této skupiny: \"The Great Western\" (James Dean Bradfield, 2006) a \"I Killed the Zeitgeist\" (Nicky Wire, 2006). Během své kariéry spolupracoval i s dalšími hudebníky, mezi které patří například skupina Catatonia, Super Furry Animals, Bullet for My Valentine nebo popová zpěvačka Melanie C. Rovněž natočil singl s českou rockovou skupinou Chinaski.\n"}
{"id": "978818", "url": "https://cs.wikipedia.org/wiki?curid=978818", "title": "Josef Steiner (poslanec Říšské rady)", "text": "Josef Steiner (poslanec Říšské rady)\n\nJosef Steiner (14. listopadu 1862 Praha – 27. prosince 1912 Praha) byl rakouský a český novinář a politik, v období let 1893–1905 předseda sociální demokracie, na přelomu 19. a 20. století poslanec Říšské rady, ve které přednesl roku 1897 jménem Českoslovanské sociálně demokratické strany dělnické takzvané protistátoprávní prohlášení.\n\nPůvodní profesí byl brusičem skla v továrně Josefa Inwalda na Zlíchově, později pracoval v severních Čechách. Zde se zapojil do anarchistického a socialistického hnutí. Od roku 1888 byl politicky aktivní mezi pražskými sociálními demokraty (předsedou \"Politického klubu dělnického\" v Praze). Roku 1890 se podílel na organizování oslav 1. máje v Praze. V období let 1892–1894 vedl v Plzni redakci listu \"Heslo\" a podílel se na výstavbě stranických struktur sociální demokracie v Plzni. V letech 1894–1898 byl redaktorem listu \"Sociální demokrat\", v letech 1898–1899 byl členem redakce deníku \"Právo lidu\" a v období let 1899–1905 \"Dělnických listů\" ve Vídni. V roce 1893 byl delegátem III. kongresu Druhé internacionály.\n\nV období let 1893–1905 byl předsedou Českoslovanské sociálně demokratické strany dělnické.\n\nNa konci 19. století se zapojil i do celostátní politiky. Ve volbách do Říšské rady roku 1897, konaných poprvé podle všeobecného (byť nikoliv rovného) volebního práva, se stal poslancem Říšské rady (celostátní zákonodárný sbor) za všeobecnou kurii, 2. volební obvod: Smíchov, Kladno atd. Byl jedním z pěti prvních českých sociálních demokratů, kteří díky volební reformě usedli do vídeňského parlamentu. Tito sociální demokrati pak na Říšské radě v březnu 1897 prezentovali takzvané protistátoprávní prohlášení, ve kterém se vymezili proti státoprávním postojům nesocialistických českých politických stran. Prohlášení přečetl Josef Steiner. Označil v něm dlouhodobé federalistické snahy české politické reprezentace za „\"vyhrabávání ztrouchnivělých historických privilegií a dokumentů\",“ což vyvolalo v české společnosti ostré polemiky.\n\nOd roku 1905 působil jako tajemník Odborového sdružení českoslovanského v Kladně, později v Praze. Byl stoupencem rozšíření řad sociální demokracie o mladou inteligenci z řad pokrokového hnutí. Zpočátku ovšem sledoval příchod studentských pokrokářů do strany s obavami, protože to mohlo podle něj ohrozit její dělnický charakter. Měl zásluhu na vzniku Dělnické akademie. Postupně odmítl revoluční metody a sbližoval se s názory Tomáše Garrigua Masaryka.\n\nV roce 1910 duševně onemocněl a zemřel v roce 1912 v ústavu pro choromyslné v Praze-Kateřinkách.\n"}
{"id": "978822", "url": "https://cs.wikipedia.org/wiki?curid=978822", "title": "Ludvík Francouzský (1661–1711)", "text": "Ludvík Francouzský (1661–1711)\n\nLudvík Bourbonský z Viennois (1. listopadu 1661, Zámek ve Fontainebleau, Francouzské království – 14. dubna 1711, Zámek Meudon, Francouzské království) byl nejstarší syn a dědic krále Ludvíka XIV. a jeho choti Marie Terezy Španělské. Jako právoplatný dědic francouzského trůnu byl titulován dauphinem francouzským. Stal se známým jako \"Velký dauphin\" (\" le Grand Dauphin\") po narození svého syna Ludvíka Burgundského, známého jako \"Malý dauphin\" (\" le Petit Dauphin\"). Protože zemřel dřív než jeho královský otec, nikdy na francouzský trůn neusedl.\n\nNarodil se 1. listopadu roku 1661 na zámku ve Fontainebleau jako nejstarší syn krále a královny Francie. Byl pokřtěn 24. května 1668 v sedmi letech věku. Při tomto obřadu zastupoval kardinál z Vendôme oficiálního kmotra, papeže Klementa IX., a princezna Anna Marie de Bourbon-Conti zastupovala kmotru Henriettu Marii Bourbonskou. Pro tuto velkou událost zkomponoval dvorní skladatel Jean-Baptiste Lully moteto \"Plaude Laetare Gallia\".\n\nPo svém křtu byl Ludvík odebrán ženské péči a umístěn do mužské společnosti. Jeho vychovatelem se stal Charles de Saint-Maure, jeho učitelem Jacques-Bénigne Bossuet. Ludvíkova výchova však nebyla příliš úspěšná.\n\nŘíkalo se, že když Ludvík dospěl, mohl se celý den jen houpat v křesle. Nicméně díky své štědrosti, přívětivosti a liberálnosti byl v Paříži a v celé Francii velmi populární a oblíbený.\n\nLudvík byl jeden ze šesti legitimních dětí svého otce. Všechny ostatní zemřely v raném dětství. Druhá nejdéle žijící dcera, Marie Tereza Francouzská (1667–1672), zemřela ve věku pěti let, když bylo Ludvíkovi 11 let.\n\nLudvík XIV. chtěl svého syna oženit s princeznami z evropských nebo i francouzských rodin, např. s Annou Marií Luisou de Medici, nebo Marií Louisou Orleánskou, která byla Ludvíkovou sestřenicí jako dcera Filipa I. Orleánského a Henrietty Anny Stuartovny. Podle některých zpráv byli Ludvík a Marie Louisa Orleánská do sebe zamilovaní, nicméně Ludvík XIV. využil Marii Louisu k navázání kontaktu se Španělskem a přinutil ji, aby se provdala za španělského Habsburka Karla II., jenž byl zároveň nevlastním strýcem Velkého Dauphina. Nakonec se Ludvík oženil s Marií Annou Bavorskou, která údajně nebyla atraktivní, byla však velmi inteligentní.\n\nI když mu bylo dovoleno účastnit se Královského koncilu (Conseil du Roi), v politice žádnou velkou roli nehrál, místo toho se věnoval umění (sbírky ve Versailles a v Meudonu). Žil tiše v Meudonu, obklopen svými dvěma nevlastními sestrami, které ho obě milovaly. Tito tři tvořili \"Cabal de Meudon\" (tajný spolek na Meudonu), kterému oponoval Ludvíkův syn, Ludvík Burgundský a jeho manželka Marie Adelaide Savojská.\n\nBěhem Devítileté války byl poslán do Porýní. Před odjezdem mu jeho otec řekl: „Posílám tě velet mé armádě, dávám ti příležitost zviditelnit své zásluhy; jdi a ukaž je celé Evropě, abys, až umřu, nemusel oznámit: Král je mrtev.“ Vzhledem k tomu, že dauphin Ludvík zemřel již roku 1711 na pravé neštovice, jeho otec jej přežil o čtyři roky.\n\nLudvík se oženil s Marií Annou Viktorií Bavorskou, se kterou měl tři syny. Ve Francii byla známá jako \"la dauphine\" Marie Anne Victoire. Po Mariině smrti v roce 1690 se Ludvík roku 1695 tajně oženil se svou milenkou Marie Emilie de Joly (ta však již nezískala titul \"dauphine\").\n\n\n"}
{"id": "978825", "url": "https://cs.wikipedia.org/wiki?curid=978825", "title": "Karel Vrátný (politik)", "text": "Karel Vrátný (politik)\n\nKarel Vrátný (1. prosince 1856 – 1. března 1935 Plzeň) byl rakouský a český politik, na přelomu 19. a 20. století poslanec Říšské rady.\n\nPůvodní profesí byl truhlářem z Plzně. Patřil mezi první aktivisty sociálně demokratického hnutí v Plzni. V roce 1897 na něj město Plzeň podalo žalobu, protože na veřejné schůzi v dělnickém domě Peklo označil vedení města za podněcovatele protiněmeckých výtržností, které se nedlouho předtím v Plzni odehrály.\n\nNa konci 19. století se zapojil i do celostátní politiky. Ve volbách do Říšské rady roku 1897, konaných poprvé podle všeobecného (byť nikoliv rovného) volebního práva, se stal poslancem Říšské rady (celostátní zákonodárný sbor) za všeobecnou kurii, 18. volební obvod: Plzeň, Blovice atd. Byl jedním z pěti prvních českých sociálních demokratů, kteří díky volební reformě usedli do vídeňského parlamentu. Tito sociální demokrati pak na Říšské radě v březnu 1897 prezentovali takzvané protistátoprávní prohlášení, ve kterém se vymezili proti státoprávním postojům nesocialistických českých politických stran a označili dlouhodobé federalistické snahy české politické reprezentace za „\"vyhrabávání ztrouchnivělých historických privilegií a dokumentů\",“ což vyvolalo v české společnosti ostré polemiky. Ve volbách do Říšské rady roku 1901 ho porazil národně sociální kandidát Václav Fresl.\n\nZemřel v březnu 1935.\n"}
{"id": "978826", "url": "https://cs.wikipedia.org/wiki?curid=978826", "title": "Open Data Protocol", "text": "Open Data Protocol\n\nOpen Data Protokol (OData) je protokol definovaný společností Microsoft. Verze 1.0 , 2.0 a 3.0 jsou uvolněny pod Microsoft Open Specification Promise. Verze 4.0 je v současné době předmětem standardizace v OASIS. Protokol byl navržen tak, aby umožnil standardní CRUD přístup ke zdroji dat prostřednictvím webové stránky. Je to podobné jako JDBC a ODBC, i když OData není omezen pouze na SQL databází.\n\nOData je protokol doporučený pro Open Government Data Initiative. Jedná se o data API (aplikační programové rozhraní) pro Microsoft Azure. eBay poskytuje OData API ke svým údajům. \n\nOData je postaven na protokolu AtomPub a JSON, kde struktura Atom je obálka, která obsahuje data vrácená z každého požadavku OData.\n"}
{"id": "978829", "url": "https://cs.wikipedia.org/wiki?curid=978829", "title": "Taj-šan Tao (866)", "text": "Taj-šan Tao (866)\n\nTaj-šan Tao (866) (jinak též Peace Ark) je nemocniční loď námořnictva Čínské lidové republiky typu 920 (v kódu NATO třída Anwei). Je to první postavená čínská nemocniční loď (dříve pro tento účel používala pouze upravené transportní lodě). Sekundární využití plavidla je nasazení při živelních pohromách a humanitárních misích.\n\nPlavidlo bylo postaveno loděnicí CSIC (Guangzhou Shipyard International Company Limited) v Kantonu. Trup byl na vodu spuštěn dne 29. srpna 2007. V srpnu 2008 loď úspěšně prošla zkouškami a dne 22. prosince 2008 vstoupila do služby.\n\nMnohé technické údaje plavidla jsou pouze odhadem. Velikost posádky je při nasazení 328 námořníků a 100 členů zdravotnického personálu. Palubní nemocnice má 300 lůžek, 40 lůžek JIP a osm operačních sálů, ve kterých lze provést až 40 operací denně. Specializované vybavení zahrnuje rentgen, ultrazvuk, dialýzu, nebo tomograf. Jedna místnost je vyhrazena také pro tradiční čínskou medicínu. Loď nenese výzbroj. Na zádi se nachází přistávací plocha a hangár pro dva vrtulníky. Palubní hangár pojme jeden vrtulník typu Z-8. Dle odhadů plavidlo pohánějí dva diesely, roztáčející dva lodní šrouby.\n\nV roce 2009 \"Taj-šan Tao (866)\" operovala podél čínského pobřeží. V roce 2010 se vydala na první mezinárodní misi, během které návštívila Džibutsko, Keňu, Tanzanii, Seychely a Bangladéš. V roce 2011 navštívila Karibik a Střední Ameriku, konkrétně Kubu, Jamajku, Trinidad a Tobago a Kostariku. V roce 2013 byla nasazena na Filipíny zasažených tajfunem Haiyan.\n"}
{"id": "978831", "url": "https://cs.wikipedia.org/wiki?curid=978831", "title": "Full House", "text": "Full House\n\nVýraz full house (někdy také \"full boat\") obvykle označuje sestavu karet v pokeru.\n\nFull House pak může být:\n"}
{"id": "978832", "url": "https://cs.wikipedia.org/wiki?curid=978832", "title": "Snowboarding na Zimních olympijských hrách 2014 – snowboardcross ženy", "text": "Snowboarding na Zimních olympijských hrách 2014 – snowboardcross ženy\n\nSnowboardcross žen na Zimních olympijských hrách 2014 se konal v neděli 16. února jako třetí ženský snowboardový závod olympiády v Parku extrémních sportů Roza Chutor poblíž Krasné Poljany. Zahájení proběhlo v 11.00 místního času UTC+4 (8.00 hodin SEČ) a finále se jelo od 13.40 hodin UTC+4 (10.40 hodin SEČ). Závodu se zúčastnilo 24 závodnic ze 14 zemí.\n\nÚřadující mistryní světa i obhájkyní olympijského zlata z vancouverských Her 2010 byla Kanaďanka Maëlle Rickerová, která skončila ve čtvrtfinále. Náročná trať v Extreme Parku měřila 750 metrů.\n\nOlympijskou vítězkou se stala 20letá Češka Eva Samková, která předvedla suverénní výkon, když po vítězné kvalifikaci vyhrála všechny tři jízdy vyřazovací fáze. Přes poraněné rameno z tréninku tak získala první olympijský kov v kariéře, stejně jako premiérové zlato pro českou výpravu. \n\nV rámci české a československé historie na zimních olympijských hrách vyhrála Samková pátou individuální zlatou medaili po skokanu na lyžích Jiřím Raškovi, akrobatickém skokanu Aleši Valentovi, běžkyni na lyžích Kateřině Neumannové a rychlobruslařce Martině Sáblíkové. Po skončení, s tradičním závodním doplňkem v podobě namalovaného knírku, uvedla: „\"Já se normálně raduju, to je jasné, ale tohle bylo hustý. Tohle jsem si nedokázala představit … Chtěla jsem jim co nejvíc ujet hned na začátku, abych měla náskok. Mohla si pohlídat rychlost a nedostala se do problémů. To se povedlo. Krizi jsem měla v semifinále, kde jsem přeletěla jeden skok a myslela jsem si, že už neodjedu. Ale ve finále ta jízda byla asi nejjistější.\"“\n\nStříbrnou medaili vybojovala Kanaďanka Dominique Maltaisová, která dosáhla na svůj druhý olympijský kov, když ve stejné disciplíně dojela na třetím místě již v turínském závodu 2006. Bronz si odvezla francouzská snowboardistka Chloé Trespeuchová, pro niž to byla první olympijská medaile.\n\nZ každé čtvrtfinálové a semifinálové jízdy postoupily do další fáze soutěže první tři závodnice.\n\n"}
{"id": "978837", "url": "https://cs.wikipedia.org/wiki?curid=978837", "title": "Dadja Altenburg-Kohl", "text": "Dadja Altenburg-Kohl\n\nDadja Altenburg-Kohl (původně \"Drahoslava Pešta Kohl\", * 30. května 1949, Praha) je lékařka a česká filantropka.\n\nAltenburg-Kohl vystudovala Lékařskou fakultu Univerzity Karlovy v Praze. Z politických důvodů emigrovala do Německa, kde pracovala od roku 1973 jako lékařka na Univerzitní klinice ve Frankfurtu nad Mohanem na oddělení čelistní chirurgie, kde dokončila svou specializaci. V témže oboru v roce 1980 otevřela svou soukromou lékařskou praxi.\n\nSouběžně s prací lékařky se od roku 1986 podílela na vybudování firmy Kohlpharma, jedné z nejúspěšnějších obchodních farmakologických společností v Německu. Ta se později stala součástí akciové společnosti Kohl Medical AG, kde je prof. Altenburg-Kohl od roku 1993 byla spolumajitelkou a členkou představenstva.\n\nOd roku 1995 je také spolumajitelkou společnosti Amigo, která vyvíjí dětské a rodinné hry a je nositelem dlouhé řady mezinárodních ocenění.\n\nVe spolupráci s prof. Melkonianem, vedoucím vědeckým pracovníkem na Botanickém institutu Univerzity v Kolíně nad Rýnem, vybudovala společnost Algenion (2004), která se zabývá také využitím mikrořas.\n\nV Česku založila po revoluci roku 1989 společnost Pragofarm, která se zabývala obchodem s léky a jejich distribucí (prodána 2002).\n\nOd roku 2010 je členkou poradního sboru představenstva UniCredit Group XX v Mnichově.\n\nV roce 2003 založila v Praze Galerii Montanelli, na jejíž šestiletou výstavní činnost navázalo Museum Montanelli, jedno z mála soukromých muzeí současného umění v Česku, . Patronem Muzea Montanelli se stal Václav Havel, který ho roku 2009 slavnostně otevřel.\n\nRoku 2005 Altenburg-Kohl byla zvolena do představenstva Evropského kulturního fóra v Berlíně a zaroveń kurátorkou řady společných projektů mezi Saarländische Galerie v Berlíně a Českou republikou.\n\nOd roku 2006 je v Praze činná Nadace DrAk zaměřená na oblast kultury a lékařské prevence, kterou založila. Sbírku umění Nadace DrAk spravuje Muzeum Montanelli. Altenburg-Kohlová se zde jako kurátorka podílí na řadě monografických i tematických výstav a organizuje mezinárodní výměnu projektů s muzei a galeriemi v Evropě.\n\nPodporuje rovněž činnost divadel (Divadlo Ungelt, \"Alfred ve dvoře\"), kinematografii (film \"Občan Havel\", film Olgy Sommerové \"Magický hlas rebelky\") a další film Olgy Sommerové \"Červená\". \n\nV Praze prof. Altenburg-Kohl od roku 2004 aktivně podporuje Národní divadlo, je členkou Rady ND a v období 2014/2017 byla předsedkyní Výboru Mecenášského klubu Národního divadla, který má v roce 2015 více než 200 členů.\n\nPodpořila několik představení (inscenaci Mozartova \"Dona Giovanniho\", jazzovou operu \"Dobře placená procházka\" v režii Miloše Formana, baletní představení \"Causa Carmen\"). Významnou částku věnovala souboru baletu ND a pro orchestr zakoupila špičkové koncertní housle Mihálye Reményiho (nástroj z roku 1909). V roce 2009 nechala zrestaurovat Hynaisovu oponu a spolu s manželem věnovala Národnímu divadlu bronzovou bustu Václava Havla.\nV roce 2013 financovala její rodina kompletní restaurovaní Alšových a Ženíškových lunet. Restaurátorské práce trvaly až do roku 2015. U příležitosti restaurování Lunet vydala knihu \"Foyer\".\n\nByla jmenována a čestně ustanovena členkou \"Baletního souboru\" ND. Od roku 2012 vystupuje na jevišti ND v baletním představení \"Šípková Růženka\". Dále jako matka Nikiye v baletu Ludwiga Minkuse \"La Bayadère\".\na v baletním představení choreogrefa Jana Kodeta \"Malá mořská víla\"..\n\nOsobní život\nJe provdaná za výtvarníka a multimediálního umělce Daniela Peštu.\nMá čtyři děti.\n\nJe první nositelkou nově ustavené Státní ceny \"Mecenáš české kultury\", kterou jí udělil ministr kultury Daniel Herman v roce 2015.\n\n\n"}
{"id": "978844", "url": "https://cs.wikipedia.org/wiki?curid=978844", "title": "Mandátový a imunitní výbor Poslanecké sněmovny Parlamentu České republiky", "text": "Mandátový a imunitní výbor Poslanecké sněmovny Parlamentu České republiky\n\nMandátový a imunitní výbor Poslanecké sněmovny Parlamentu ČR je jedním z výborů, které je Poslanecká sněmovna povinna zřídit na začátku každého volebního období. Jeho hlavním úkolem je zkoumat, zda byli poslanci řádně zvoleni, projednává věci o poslanecké imunitě, řídí disciplinární řízení proti členům dolní komory českého Parlamentu a mnoho dalších věcí. Schůze mandátového a imunitního výboru jsou neveřejné.\nVe volebním období 2017–2021 ho vede Stanislav Grospič z KSČM.\n\n\n\n\n\n\n\n\n\n"}
{"id": "978845", "url": "https://cs.wikipedia.org/wiki?curid=978845", "title": "Muzeum města Duchcova", "text": "Muzeum města Duchcova\n\nMuzeum města Duchcova je muzeum v Duchcově, jehož zřizovatelem je Město Duchcov.\n\nO založení muzea rozhodla městská rada v Duchcově v roce 1896, zejména pod vlivem vzniku obdobných podniků v okolních městech – Teplicích, Mostu a Ústí nad Labem. Hlavním iniciátorem jeho založení byl patriot Franz Xaver Reidl, nadšený obdivovatel duchcovské minulosti a autor prvního přehledu dějin města \"Beitrag zur Geschichte von Dux\", vydaného v roce 1875 a v rozšířeném vydání 1886. Sbírky muzea byly shromažďovány již od roku 1896, tehdy dočasně v jedné z místností úřadu starosty. V roce 1901 byla zřízena správní rada duchcovského muzea, v té době byl F. X. Reidl již starostou města. Rozrůstající se muzeum mělo v roce 1903 hned několik oddělení – přírodovědné a prehistorické, lidovou knihovnu a čítárnu, muzejní zahradu, uměleckohistorické a etnografické oddělení, měšťanskou světničku, lokálně historické oddělení a městský archiv. Dynamický rozvoj muzea byl utlumen první světovou válkou. Po vzniku první československé republiky ve městě vzniká ještě české muzeum, takže se původní podnik transformuje na \"Deutsches Heimatmuseum Dux \"(Německé vlastivědné muzeum). V letech 1924 a 1925 začalo vydávat vynikající vlastivědný časopis \"Heimat und Volk\", který však po pěti vydaných číslech zanikl. Hlavní osobností muzejního spolku i muzea byla v té době Hermína David-Mayová, učitelka, která se zabývala lokální historií a ve 30. a 40. letech 20. století také archeologií. Od roku 1932 spolu s ní v muzeu působil ještě Josef Glott, učitel z Českých Zlatníků, absolvent prehistorie na pražské univerzitě. Díky němu se do popředí dostaly archeologické zájmy – muzeum provádělo výzkumy zejména v okolí Duchcova, čímž se mimo jiné obohacoval sbírkový fond. V roce 1940 bylo muzeum přestěhováno do Nádražní ulice, muzejní spolek byl zrušen a vše přešlo z nařízení vyšších instancí do majetku města.\n\nPo druhé světové válce převzalo správu muzea město, které pověřilo jeho řízením opět Hermínu David-Mayovou. Té se s ohledem na smíšený původ podařilo přesvědčit úřady, aby nebyla zařazena do odsunu německého obyvatelstva. Pokračovala ve vykopávkách v libkovické cihelně a pečovala o sbírky. V roce 1952 nastoupil na místo vedoucího Adolf Merten, který muzeum velmi amatérským způsobem vedl po následujících pět let. V této době došlo k rozchvácení části sbírek. V letech 1957–1963 až do své smrti vedl muzeum Václav Kukla. V roce 1960 bylo přeměněno na \"Pamětní síň dělnického hnutí v Duchcově\" a v letech 1965–1968 se přestěhovalo na zámek. Nepořádek ve sbírkách vedl ke spolupráci s personálně lépe vybaveným muzeem v Teplicích, které se podílelo na odborném zpracování části fondů. V 70. a 80. letech byla v Československu hromadně rušena menší muzea a jejich sbírky předávány do muzeí vyššího řádu. Obětí tohoto procesu se stalo i muzeum v Duchcově, které fakticky zaniklo již na počátku 70. let. Sbírky, uložené na zámku, byly postupně předávány jiným institucím až do roku 1989.\n\nV roce 1994 bylo muzeum obnoveno na základě návrhu Josefa Zády a Pavla Koukala. O dva roky později získalo pro svou činnost budovu v Masarykově ulici č. 7, kde sídlí dodnes. Muzeum je jedinečné zejména specializovanou casanovistickou badatelnou, v níž je uložena pozůstalost Bernharda Marra, obsahující mimořádně obsáhlý soubor dokumentů a kopií týkajících se Giacoma Casanovy. Z toho důvodu do muzea každoročně míří řada evropských casanovistů. Vedle toho je součástí sbírek i fond duchcovských historik, složený z trojrozměrných artefaktů, archiválií, vyobrazení a řady dokumentů. Zajímavá je i kolekce manuskriptů 16.- 19. století.\n\nV patře muzea je stálá expozice věnovaná dějinám Duchcova a okolí, která prezentuje dějinný vývoj od pravěku až po 20.století. V přízemí se nachází sál (Poppelova síň), kde probíhají krátkodobé výstavy. Muzeum disponuje kvalitní knihovnou, zaměřenou především na regionální dějiny a vlastivědu.\n\nV lapidáriu muzea se nachází tzv. odpočivný kámen z Hudcovské výšiny, jeden ze 48 kamenů, které dal osadit roku 1674 opat oseckého kláštera Laurentius Scipio (1650-1691). Na kamenech je vytesán nápis FLAO (Frater Laurentius Abbas Ossecensis – Bratr Vavřinec opat osecký) a letopočet.\n"}
{"id": "978847", "url": "https://cs.wikipedia.org/wiki?curid=978847", "title": "Klapavkovití", "text": "Klapavkovití\n\nKlapavkovití (\"Kinosternidae\") je malá čeleď želv, u které jsou si všichni příslušníci podobní.\n\nJsou malí, obvykle asi 15 cm dlouzí. Spodní krunýř je oválný, horní zakulacený a vypadá jako oblý kámen. Spodní krunýř je typicky rozdělen. Skládá se ze širokého nehybného středního můstku a ze dvou přívěsných, pohyblivých plátů, které mohou být vyzdviženy k vrchnímu krunýři. Některé druhy mají však spodní pancíř jen docela malý a v podobě kříže. Prsty jsou opatřeny tenkou plovací blánou.\n\nVšechny druhy jsou vodní a zdržují se v pomalu tekoucích vodách nebo v zátočinách řek. Žijí v USA, v Mexiku, ve střední Americe, v severní Brazílii a v Guayaně.\n\n\n"}
{"id": "978851", "url": "https://cs.wikipedia.org/wiki?curid=978851", "title": "Stereophonics", "text": "Stereophonics\n\nStereophonics je velšská rocková skupina, založená v roce 1992 ve vesnici Cwmaman na jihu Walesu. Původní sestavu skupiny tvořili zpěvák a kytarista Kelly Jones, baskytarista Richard Jones a bubeník Stuart Cable. Po celou dobu existence skupiny ve skupině zůstali pouze dva původní členové: Kelly Jones a Richard Jones (přes stejné příjmení nejsou příbuzní). Cable byl v roce 2004 nahrazen Javierem Weylerem, kterého roku 2012 nahradil Jamie Morrison. Roku 2007 se ke skupině přidal kytarista Adam Zindani. Své první studiové album nazvané \"Word Gets Around\" skupina vydala v roce 1997 a do roku 2019 jich vydala dalších deset.\n\n\n"}
{"id": "978855", "url": "https://cs.wikipedia.org/wiki?curid=978855", "title": "Nicky Wire", "text": "Nicky Wire\n\nNicky Wire, rodným jménem Nicholas Allen Jones (* 20. ledna 1969) je velšský baskytarista a zpěvák. V roce 1986 spoluzaložil skupinu Manic Street Preachers, ve které původně působil jako kytarista, ale když ze skupiny odešel její baskytarista Miles „Flicker“ Woodward, baskytary se ujal právě Wire. Rovněž je výhradním textařem písní této skupiny; původně texty psal spolu s Richeym Edwardsem, po jeho zmizení je píše sám. V roce 2006 vydal své první sólové album \"I Killed the Zeitgeist\".\n"}
{"id": "978862", "url": "https://cs.wikipedia.org/wiki?curid=978862", "title": "Julie Covington (album)", "text": "Julie Covington (album)\n\nJulie Covington je studiové album britské zpěvačky Julie Covingtonové, vydané v roce 1978 u vydavatelství Virgin Records. Album produkoval Joe Boyd spolu s Johnem Woodem a obsahuje celkem jedenáct písní různých autorů. Na albu se podílela řada doprovodných hudebník, mezi které patří kytaristé Richard Thompson a Simon Nicol, hráč na různé klávesové nástroje John Cale, varhaník Steve Winwood nebo saxofonista Plas Johnson. Album bylo nahráno ve studiu Britannia Row Studios v Islingtonu. V roce 2000 vyšlo album v reedici doplněné o dvě bonusové písně; jde o písně, které vyšly v roce 1977 jako singl.\n\n"}
{"id": "978863", "url": "https://cs.wikipedia.org/wiki?curid=978863", "title": "Udo Quellmalz", "text": "Udo Quellmalz\n\nUdo Quellmalz (* 8. března 1967 Lipsko) je bývalý německý zápasník–judista, olympijský vítěz z rok 1996.\n\nS judem začínal v 7 letech v rodném Lipsku. Vrcholově se připravoval v klubu SC Leipzig pod vedením Norberta Littkopfa a Helmuta Howillera. Po znovusjednocení Německa v roce 1990 se přesunul do Bavorska, kde zápasil za bundesligové kluby TSV Abensberg a MTV Ingolstadt. Jeho osobním trenérem byl Karl-Heinz Deblitz a později Harald Heinke. Ve východoněmecké reprezentaci se pohyboval od roku 1987 v pololehké váze do 66 kg. V roce 1988 se kvalifikoval na olympijské hry v Soulu, kde nestačil ve druhém kole na Japonce Jósuke Jamamota. V roce 1992 startoval na olympijských hrách v Barceloně jako úřadující mistr světa. V semifinále ho zaskočil svým levým o-soto-gari neznámý Brazilec Rogério Sampaio a v boji o třetí místo porazil na praporky tzv. haintei Belgičana Philipa Laatse a získal bronzovou olympijskou medaili.\n\nOd roku 1994 přešel do lehké váhy do 73 kg, ale po nevýrazných výsledcích šel do olympijské kvalifikace opět v pololehké váze. V roce 1996 startoval na olympijských hrách v Atlantě stejně jako před čtyřmi roky jako úřadující mistr světa. Do finále s Japoncem Jukimasou Nakamurou postoupil bez sebemenšího zaváhání, ale samotný finálový zápas nebyl z pohledu diváka atraktivní. V polovině zápase měl s Japoncem dvě napomenutí (šida) za pasivitu a tento pasivní styl boje vydržel u obou do poslední minuty. V poslední minutě se mu povedlo nachytat soupeře technikou ko-uči-gari. Za techniku sice nedostal body, ale při hantei (praporky) v poměru 2:1 hrál tento výpad důležitou roli v zisku zlaté olympijské medaile. Po olympijských hrách startoval v lehké váze, ale po nevýrazných výsledcích ukončil v roce 1998 sportovní kariéru. Věnuje se trenérské práci. Vedl britskou či rakouskou judistickou reprezentaci. Jeho nejznámějším svěřencem byl olympijský medailista Ludwig Paischer.\n\nUdo Quellmalz byl levoruký, dynamický judista, jehož úspěch byl založen na precizním boji o úchop. Osobní technika ko-uči-gari a tai-otoši. Prakticky neporazitelný byl v boji na zemi, kde převládaly submisivní techniky škrcení.\n\n\n"}
{"id": "978866", "url": "https://cs.wikipedia.org/wiki?curid=978866", "title": "Florin Mergea", "text": "Florin Mergea\n\nFlorin Mergea ( * 26. ledna 1985 Craiova) je rumunský tenista, který se zaměřuje především na čtyřhru.\n\nVe své juniorské kariéře zaznamenal Mergea několik významných úspěchů. V roce 2003 získal svůj jediný juniorský grandslamový titul, když ve finále Wimbledonu zdolal Chrise Gucciona 6–2 a 7–6(3). V témže roce se dostal do finále juniorky Australian Open, kde však podlehl kyperskému tenistovi Marcosi Baghdatisovi dvakrát 6–4. Mezi juniory vyhrál i několik grandslamových deblových titulů. Pokaždé se svým krajanem Horiou Tecăuem. V letech 2002 i 2003 získali titul z Wimbledonu a navíc se pokaždé dostali i do finále Australian Open.\n\nMezi dospělými se prosadil hlavně ve čtyřhře. Na okruhu ATP Challenger Tour získal v této disciplíně mnoho titulů. Od roku 2012 zaznamenal úspěchy i na okruhu ATP World Tour, kde získal několik titulů.\n\n"}
{"id": "978874", "url": "https://cs.wikipedia.org/wiki?curid=978874", "title": "Diecéze mutarecká", "text": "Diecéze mutarecká\n\nDiecéze Mutare se nachází v Zimbabwe, je katolickou diecézí a její ritus je latinský.\n\nDne 2. února 1953 byla na tomto území zřízena apoštolská prefektura Umtali, která vznikla z apoštolských vikariátů Salisbury a Fort Victoria. Prvním prefektem se stal otec Donal Raymond Lamont, O.Carm.. O čtyři roky později 15. února 1957 byla povýšena na diecézi Umtali a jeho biskupem se stal prefekt této prefektury. Dne 25. června 1982 byla přejmenována na diecézi Mutare. Tento název se používá dodnes. Jejím hlavním chrámem je katedrála Nejsvětější Trojice. Patří pod církevní provincii Harare. K roku 2004 měla 128 120 věřících, 15 kněží, 36 řeholních kněží, 41 řeholníků, 112 řeholnic a 26 farností.\n\n\n\n\n"}
{"id": "978876", "url": "https://cs.wikipedia.org/wiki?curid=978876", "title": "Murmansk (1955)", "text": "Murmansk (1955)\n\nMurmansk byl lehký křižník sovětského námořnictva, poslední ze 14 postavených křižníků Projektu 68bis.\n\nStavba křižníku byla zahájena 28. ledna 1953, trup byl na vodu spuštěn 24. dubna 1955 a do operační služby \"Murmansk\" vstoupil dne 22. září 1955.\n\nVýzbroj \"Murmansku\" tvořilo dvanáct 152mm kanónů MK-5-bis v třídělových věžích, sekundární ráží představovalo dvanáct 100mm kanónů SM-5-1 ve dvoudělových věžích a plavidla dále nesla 32 protiletadlových 37mm kanónů V-11 v dvouhlavňových postaveních. Plavidla také nesla dva pětihlavňové 533mm torpédomety PTA-53-68bis. Pohonný systém tvořily dvě parní turbíny a šestnáct kotlů. Nejvyšší rychlost přesahovala 33 uzlů.\n\nKřižník byl v operační službě v letech 1955–1989.\n\nPo vyřazení byl \"Murmansk\" prodán k sešrotování. Během vlečení na místo rozebrání se loď dostala do bouře, dne 24. 12. 1994 se přetrhla vlečná lana a křižník ztroskotal na pobřeží Norska u ostrova Sørøya v blízkosti rybářské vesnice Sørvær. Po zaplavení vnitřních prostor trup dosedl na dno. Roku 2009 norská vláda rozhodla o likvidaci vraku. Kolem vraku byly postaveny hráze, z jeho okolí byla vyčerpána voda a poté byl rozebrán.\n"}
{"id": "978879", "url": "https://cs.wikipedia.org/wiki?curid=978879", "title": "C.P.A. CZECH", "text": "C.P.A. CZECH\n\nC.P.A. CZECH s.r.o. je česká firma prodávající mobilní telefony vyrobené v Číně a příslušenství. Mezi značky prodávané touto firmou patří řady mobilů pro seniory: \"CPA Halo\" a \"Emporia\" a řada chytrých telefonů \"myPhone\" s operačním systémem Android.\n\n"}
{"id": "978882", "url": "https://cs.wikipedia.org/wiki?curid=978882", "title": "Park extrémních sportů Roza Chutor", "text": "Park extrémních sportů Roza Chutor\n\nPark extrémních sportů Roza Chutor (: ) je lyžařské středisko na Kavkazu nacházející se západně od letoviska Roza Chutor. Leží v Krasnodarském kraji Ruské federace poblíž Krasné Poljany, zhruba čtyřicet kilometrů od černomořského pobřeží v Soči. K otevření střediska došlo v roce 2012.\n\nNa Zimních olympijských hrách 2014 v Soči se stalo dějištěm dvou z patnácti soutěžních sportů – akrobatického lyžování a snowboardingu. Kapacita pro akrobatického lyžování činila 4 000 a pro snowboarding pak 6 250 diváků.\n"}
{"id": "978884", "url": "https://cs.wikipedia.org/wiki?curid=978884", "title": "Magura (Kysucké Beskydy)", "text": "Magura (Kysucké Beskydy)\n\nMagura ( , 1073 m n. m.) je hora v Kysuckých Beskydech na slovensko-polské státní hranici. Nachází se v hlavním hřebeni mezi Kykulou (1087 m) na západě a Malým Príslopem (985 m) na jihu. Severovýchodním směrem vybíhá z hory krátký hřbítek zakončený asi po 400 m vrcholem Skrzadnica (1070 m) a sevřený mezi údolí potoků Radecki a Plaskórówka. Jihozápadní svahy spadají do údolí potoka Oščadnica. Samotný vrchol hory neleží přímo na hranici, ale asi 50 m východně od ní, tedy již na území Polska. Po hřebeni v těchto místech prochází Hlavní evropské rozvodí i dálková turistická strasa Główny Szlak Beskidzki.\n\n\n"}
{"id": "978885", "url": "https://cs.wikipedia.org/wiki?curid=978885", "title": "Perry Anderson", "text": "Perry Anderson\n\nPerry R. Anderson (* 11. září 1938, Londýn) je britský historik a politický filozof marxistické orientace. Je profesorem historie a sociologie na Kalifornské univerzitě v Los Angeles. Byl spjatý s tzv. Novou levicí. Jeho specializací jsou dějiny idejí. 23 let (1962-1982, 2000-2003) byl šéfredaktorem vlivné intelektuální revue \"New Left Review\". Jeho bratr Benedict Anderson je rovněž významným sociálním vědcem.\n\n\n\n"}
{"id": "978889", "url": "https://cs.wikipedia.org/wiki?curid=978889", "title": "Kýčerka", "text": "Kýčerka\n\nKýčerka (1050 m n. m.) je hora ve slovenské části Kysuckých Beskyd. Nachází se v rozsoše vybíhající jihovýchodním směrem z vrcholu Javorina (1172 m). Západní svahy hory spadají do údolí potoka Kašubova Kolíska, východní do údolí Janíkova potoka. Rozsocha se zde dělí na dvě větve vzájemně oddělené údolím Kryštofova potoka. První větev, která směřuje na jih, je zakončena bezejmenným vrcholem vysokým 780 m, za nímž klesá do údolí Vychylovky. Druhá větev směřující na jihovýchod kulminuje vrcholem Sajdov vrch (856 m) a též klesá do údolí Vychylovky.\n\n\n"}
{"id": "978892", "url": "https://cs.wikipedia.org/wiki?curid=978892", "title": "Liberec (nádraží)", "text": "Liberec (nádraží)\n\nLiberec je centrální železniční stanice v statutárním městě Liberec, v městské části Jeřáb.\n\nNádraží bylo postaveno v roce 1859, kdy byly otevřeny tratě do Pardubic a německé Žitavy. První velkou rekonstrukcí prošlo před otevřením dráhy do České Lípy roku 1900 a druhou v letech 2009–11.\n\nMá pět nástupišť přístupných dvěma podchody s výtahy, je vybaveno audiovizuálním informačním systémem. Další frekventovaná nádraží jsou nádraží Liberec-Horní Růžodol na trati 086 nebo zastávka nejblíže centru Liberec-Rochlice na trati 036.\n\nZ této železniční stanice je přímé rychlíkové spojení do Děčína, Ústí nad Labem nebo Hradce Králové a Pardubic; spojení do Prahy je delší a méně výhodné než autobusové. Spěšné vlaky spojují Liberec se saskými Drážďany.\n\nZ nádraží vychází 5 jednokolejných neelektrizovaných tratí:\n\nV železniční stanici jsou poskytovány cestujícím služby: vnitrostátní pokladní přepážka, mezinárodní pokladní přepážka, ČD centrum, bezbariérové WC, úschovna zavazadel, rychlé občerstvení, pošta, směnárna.\n\n"}
{"id": "978893", "url": "https://cs.wikipedia.org/wiki?curid=978893", "title": "Satoshi Nakamoto", "text": "Satoshi Nakamoto\n\nSatoshi Nakamoto (česky též Satoši Nakamoto) je jméno nebo pseudonym osoby nebo skupiny, která navrhla a vytvořila protokol pro Bitcoin a potřebný software, Bitcoin-Qt. V roce 2008 na e-mailové konferenci metzdowd.com zveřejnil popis digitální měny Bitcoin. Roku 2009 vydal první software, který zahájil provoz celé sítě a prvních jednotek Bitcoin měny. Jeho skutečná identita není známa, ačkoli existuje několik teorií.\n\nNakamoto dále přispíval do dalších verzí Bitcoin softwaru společně s ostatními vývojáři, dokud se v polovině roku 2010 postupně nevytratil jeho kontakt s vývojářským týmem a celou komunitou. Zhruba v této době předal kontrolu nad úložištěm zdrojového kódu a klíčových funkcí softwaru Gavinu Andresenovi. Také předal doménu Bitcoin.org a několik dalších domén do rukou předních členů komunity Bitcoinu.\n\nPodle domněnek by Nakamoto mohl mít ve vlastnictví zhruba jeden milión bitcoinů. V prosinci roku 2017 by to odpovídalo asi 19 miliardám dolarů (asi 390 miliard Kč).\n\nNejsou žádné záznamy o existenci identity Nakamoto před vytvořením Bitcoinu. Satoshi je mužské japonské jméno, jehož význam má různé podoby jako „moudrý“, „jasné myšlení“, „bystrý“, nebo „osoba s inteligentními předky“. Nakamoto je japonské příjmení (jméno rodiny).\n\nNa svém profilu u nadace P2P Foundation Nakamoto tvrdil, že je jeden muž ve věku 37 let s japonskými kořeny. To ale podnítilo řadu pochybností, protože používá jako jazyk angličtinu a software pro Bitcoin nebyl zdokumentován ani vydán v japonštině.\n\nSpekuluje se, že první vydání jeho původního Bitcoinového softwaru je dílo skupiny spolupracovníků, což někoho vede k názoru, že Satoshi Nakamoto byl kolektivní pseudonym skupiny lidí.\n\nJak v komentářích zdrojového kódu, tak v příspěvcích na fórech používá britskou angličtinu. To naznačuje, že alespoň jedna osoba ze sdružení vydávající se za něj by měla mít původ ze zemí Commonwealthu. Jeden z jeho příspěvků obsahuje anglický výraz „Bloody hard“. „Bloody“ je slovo používané pro klení ve Velké Británii, Irsku, Jižní Africe, Austrálii, na Novém Zélandu a těmi, kteří mluví indickou angličtinou. Nicméně je málokdy slyšet v Severní Americe mimo Newfoundland a Labrador.\n\nStefan Thomas, švýcarský kodér a aktivní člen komunity, vytvořil graf s časy příspěvků od Nakamota na bitcoinovém fóru (více než 500 příspěvků). Výsledek ukázal prudký pokles aktivity, až na téměř žádné příspěvky, mezi 5. a 11. hodinou Greenwichského středního času. Pokud je Nakamoto jedinec s běžnými zvyky spaní, měl by se nacházet v časovém pásmu nebo . To odpovídá východní části severní Ameriky, části Střední Ameriky, Karibiku a Jižní Ameriky.\n\nV prosinci 2015 vydal časopis \"Wired\" článek, podle kterého by Nakamotem měl být australský podnikatel a bývalý vědec Craig Steven Wright. Ten se k tomu původně nevyjadřoval, ale v květnu 2016 se za Satoshiho Nakamota veřejně prohlásil a před novináři provedl operace, které podle jeho tvrzení tuto identitu prokazují. Toto prohlášení však rozporovali zástupci komunity Bitcoin či Dan Kaminsky.\n\nOd roku 2018 internet tvrdí, že americký umělec Vincent van Volkmer je Satoshi Nakamoto. Pro z. Například mluví o tom, že je matematik a kryptolog, má také dobré kontakty s odborníky, kteří mají znalosti, které vedly k blokovacím technologiím. On sám proti tomuto tvrzení odporuje.\n"}
{"id": "978894", "url": "https://cs.wikipedia.org/wiki?curid=978894", "title": "Jorien ter Morsová", "text": "Jorien ter Morsová\n\nJorien ter Morsová (* 21. prosince 1989 Enschede) je nizozemská shorttrackařka a rychlobruslařka.\n\nV short tracku je trojnásobnou medailistkou z mistrovství světa (2× stříbro, 1× bronz) z let 2011 a 2013, na evropských šampionátech pravidelně získává medaile od roku 2007. Startovala na Zimních olympijských hrách 2010, kde v závodě na 500 m skončila na 23. místě, na kilometru byla diskvalifikována a ve štafetě na 3000 m skončil nizozemský tým čtvrtý. Na následných ZOH 2014 se umístila šestá (500 m) a čtvrtá (1500 m), v závodě štafet byl nizozemský tým diskvalifikován. Ze Zimních olympijský her 2018 si přivezla bronzovou medaili ze závodu štafet.\n\nPrvního závodu v klasickém rychlobruslení se zúčastnila na podzim 2010, na mezinárodní scéně se poprvé představila na začátku sezóny 2012/2013, kdy na mítinku Světového poháru byla třetí na trati 3000 m a druhá v závodě s hromadným startem. Během tohoto ročníku však již na velkých rychlobruslařských závodech nestartovala. V sezóně 2013/2014 se opět představila pouze na jednom mítinku Světového poháru. V následné nizozemské kvalifikaci se probojovala na Zimní olympijské hry 2014, kde získala zlaté medaile na distanci 1500 m a ve stíhacím závodě družstev. Na Mistrovství světa na jednotlivých tratích 2016 zvítězila na tratích 1000 m a 1500 m a na sprinterském světovém šampionátu téhož roku vybojovala bronz. Na premiérovém sprinterském Mistrovství Evropy 2017 získala stříbrnou medaili, na MS 2017 si na trati 1000 m dobruslila pro bronz. Na sprinterském světovém šampionátu 2017 obhájila bronzovou medaili. Zúčastnila se také Zimních olympijských her 2018, kde vyhrála závod na 1000 m a na poloviční distanci byla šestá. Na následném Mistrovství světa ve sprintu zvítězila.\n\n"}
{"id": "978898", "url": "https://cs.wikipedia.org/wiki?curid=978898", "title": "ABN AMRO World Tennis Tournament 2014 – mužská dvouhra", "text": "ABN AMRO World Tennis Tournament 2014 – mužská dvouhra\n\nDo soutěže mužské dvouhry na tenisovém turnaji ABN AMRO World Tennis Tournament 2014 nastoupilo třicet dva hráčů. Obhájcem titulu byl nejvýše nasazený Argentinec Juan Martín del Potro, který však podlehl již ve čtvrtfinále Ernestsu Gulbisovi.\n\nTurnaj vyhrál třetí nasazený a česká tenisová jednička Tomáš Berdych, když ve finále porazil Marina Čiliće ve dvou setech. Berdych tak ukončil své šestnácitměsíční čekání na singlový titul z okruhu ATP, naopak Čilić přerušil svoji sérii devíti vyhraných zápasů za sebou.\n\nPoněkud velkým překvapením byl výkon domácího tenisty Igora Sijslinga, který startoval na divokou kartu. Sijsling se dostal až do semifinále, kde podlehl po třísetové bitvě Marinu Čilićovi.\n\n\n"}
{"id": "978899", "url": "https://cs.wikipedia.org/wiki?curid=978899", "title": "Hnilecké vrchy", "text": "Hnilecké vrchy\n\nHnilecké vrchy jsou jedním z geomorfologických podcelků Volovských vrchů.\n\nVyplňují území mezi Hnilcem na jihu a Hornádem na severu, táhnou se od Gelnice po Markušovce. Dále se člení na geomorfologické části Galmus a Hnilecké podolie. Nejvyšším vrcholem je Bukovec (1127 m), Dalšími výraznými vrcholy jsou Korban (1110 m), Ostrý vrch (1082 m), Skala (1014 m), Biela skala (926 m), Vysoký vrch (874 m).\n\nUvnitř podcelku leží obce Slovinky, Poráč a Rudňany.\n"}
{"id": "978901", "url": "https://cs.wikipedia.org/wiki?curid=978901", "title": "Holička (podcelek)", "text": "Holička (podcelek)\n\nHolička je geomorfologický podcelek Volovských vrchů.\n\nSousedí na severovýchodě, východě a jihu s Košickou kotlinou a od Kojšovskou holí na severozápadě je oddělena potokem Ida. Je to nejmenší geomorfologický podcelek pohoří, tvoří jihovýchodní výběžek. Nejvyšším bodem je stejnojmenný vrch (927 m).\n"}
{"id": "978902", "url": "https://cs.wikipedia.org/wiki?curid=978902", "title": "Irakli Garibašvili", "text": "Irakli Garibašvili\n\nIrakli Garibašvili (gruzínsky: ) (* 20. října 1982, Tbilisi, Gruzínská sovětská socialistická republika, Sovětský svaz) je gruzínský politik, bývalý ministr vnitra a předseda vlády Gruzie.\n\nIrakli Garibašvili působil ve vládě premiéra Bidziny Ivanišviliho jako ministr vnitra v letech 2012 až 2013. Poté co Ivanišvili odstoupil z funkce premiéra ho nahradil a působil jako předseda vlády od roku 2013 do prosince 2015. V prosinci 2015 byl vystřídán Giorgim Kvirikašvilim.\n\nJe zastánce těsnější spolupráce země s Evropskou unií.\n"}
{"id": "978906", "url": "https://cs.wikipedia.org/wiki?curid=978906", "title": "Spišsko-gemerský kras", "text": "Spišsko-gemerský kras\n\nSpišsko-gemerský kras je část (geomorfologická oblast) Slovenského rudohoří. Skládá se ze dvou celků, které jsou zároveň národními parky:\n\nTy jsou tvořeny komplexem krasových planin a horských plošin s nadmořskou výškou 800 - 1100 m.\n"}
{"id": "978908", "url": "https://cs.wikipedia.org/wiki?curid=978908", "title": "TVP Kultura", "text": "TVP Kultura\n\nTVP Kultura je televizní stanice veřejnoprávní Polské televize TVP. TVP Kultura nabízí kulturní pořady, staré pořady a Kulturní informace.\n\nTVP Kultura je dostupná na satelitu Hotbird a Astra, v pozemní digitální televizi na multiplexu 3 a na kabelové televizi. TVP Kultura není dostupná v HDTV rozlišení.\n\nTVP Kultura má malou sledovanost. Podle webových portálů a v novinách se na TVP Kultura dívá pouze cca 816 Poláků za minutu. Přitom TVP do televize dala více než 20 miliónů złotých. Taky bylo v plánu tuto televizní stanici ukončit, k čemuž ale nedošlo.\n\n"}
{"id": "978909", "url": "https://cs.wikipedia.org/wiki?curid=978909", "title": "Mako Mermaids", "text": "Mako Mermaids\n\nMako Mermaids – mořské víly z ostrova Mako (v anglickém originále Mako: Island of Secrets) je australský televizní seriál pro děti a mládež. Jedná se o spin-off seriálu \"\". Seriál je vytvořen Jonathanem M. Shiffem ve spolupráci s Network Ten a Nickelodeon.\n\nPrvní řada měla premiéru v červenci 2013. Druhá řada měla premiéru v únoru 2015 a třetí řada byla zveřejněna 26. května 2016. V Česku jej od prosince 2013 vysílala stanice Disney Channel. Předabovanou druhou sérii Disney Channel začal odvysílat 24. května roku 2015.\n\nPrvní řada se točí okola patnáctiletého teenagera jménem Zac (Chai Romruen), který se rozhodne během úplňku kempovat na ostrově Mako. Netuší však, že ho sledují tři mořské panny Sirena (Amy Ruffle), Nixie (Ivy Latimer) a Lyla (Lucy Fry), jejichž úkolem je ostrov chránit. Zac objeví vchod do jeskyně s kouzelným jezírkem a za svitu měsíce do něj spadne. Druhý den zjišťuje, že se po kontaktu s vodou promění v mořského muže s nadpřirozenými schopnostmi. Sirena, Nixie a Lyla jsou za své selhání při ochraně měsíčního jezírka potrestány tím, že je ostatní mořské panny vyženou z hejna. Pokud svůj čin chtějí napravit, musí si přičarovat nohy, vyhledat na pevnině Zaca a jeho schopnosti mu vzít. Tento plán je však složitější, než by se dalo čekat.\n\nDruhá řada dále sleduje osudy Zaca a Sireny, kterou nyní doprovází dvě nové mořské panny Mimmi (Allie Bertram) a Ondina (Isabel Durant). Ty se rozhodnou vzít situaci ohledně Zaca do vlastních rukou a za pomoci kouzelného lektvaru se ho pokusí v měsíčním jezírku definitivně zbavit jeho schopností a ploutve. Vše se ale nečekaně zvrtne, když se v jezírku objeví i Zacova přítelkyně Evie (Gemma Forsyth). Nejenže Zac o své schopnosti nepřijde, ale z jeho přítelkyně se navíc stane mořská panna. Sirena, Mimmi a Ondina se tak dostávají do dalších potíží a jejich šance na znovuzískání domova na ostrově Mako se zdá být mizivá.\n\nTřetí řada představí novou mořskou pannu jménem Weilan (Linda Ngo), na kterou v moři zaútočí děsivý vodní drak. Weilan, pronásledována drakem, prchá na Mako, kde se setká s Mimmi a Ondinou. Společně musí najít způsob jak draka porazit dřív, než on zničí vše, na čem tak tvrdě pracovaly. V posledních dvou epizodách třetí řady se vrátí postava Rikki Chadwickové (Cariba Heine) ze seriálu .\n\n"}
{"id": "978911", "url": "https://cs.wikipedia.org/wiki?curid=978911", "title": "Chotárný potok", "text": "Chotárný potok\n\nChotárny potok může označovat:\n\n\n\n\n\n\n\n\n"}
{"id": "978914", "url": "https://cs.wikipedia.org/wiki?curid=978914", "title": "Chotárny potok (přítok Turně, Zádiel)", "text": "Chotárny potok (přítok Turně, Zádiel)\n\nChotárny potok je vodní tok ve Slovenském krasu, levostranný přítok Turně, délka 14 km. Někdy se nazývá též nestandardizovanými názvy Blatný potok nebo i Blatnica.\n\nPramení na rozhraní Slovenského krasu a Volovských vrchů (podsestava Pipitka), pod Hajdúchovým vrchem (1120 m), v nadmořské výšce cca 945 m. Odděluje dvě planiny Slovenského krasu — Horný vrch na západě a Zádielskou planinu na východě.\n\nV horní části protéká Blatnickou dolinou východním směrem, zprava přibírá krátký přítok zpod Matesovy skály (925 m) a obloukem se stáčí na jihovýchod. Protéká krasovou oblastí v dolní části Blatnické doliny, zprava přibírá Šajbový potok a prořezává se masivem v oblasti Havraní skaly (770 m) do Zádielské tiesňavy.\n\nZde utváří hluboce zaříznutou kaňonovitou dolinu s více jeskyněmi a skalními útvary. Z pravé strany přibírá Baksovský potok a postupně se stáčí více na jih, na levém břehu odděluje skupinu tzv. \"Krkavčích skal\".\n\nVtéká do Turnianské kotliny, protéká obcí Zádiel, následně přes Dvorníky, kde vytváří dvě ramena, přičemž hlavní pokračuje na jih, vytváří ostrou zatáčku a pod Dlouhým vrchem (428 m) ústí do Turně. Druhé rameno (Zádielský náhon) pokračuje obloukem na východ, napájí Turnianský rybník, protéká okrajem obce Turňa nad Bodvou a v její blízkosti ústí do Hájského potoka.\n"}
{"id": "978915", "url": "https://cs.wikipedia.org/wiki?curid=978915", "title": "Hájský potok", "text": "Hájský potok\n\nHájský potok může být:\n\n"}
{"id": "978916", "url": "https://cs.wikipedia.org/wiki?curid=978916", "title": "ABN AMRO World Tennis Tournament 2014 – mužská čtyřhra", "text": "ABN AMRO World Tennis Tournament 2014 – mužská čtyřhra\n\nDo soutěže mužské čtyřhry na tenisovém turnaji ABN AMRO World Tennis Tournament 2014 nastoupilo šestnáct dvojic. Obhájcem titulu byli Robert Lindstedt a Nenad Zimonjić, kteří se ale rozhodli nestartovat společně. Lindstedt nastoupil s polákem Łukaszem Kubotem, vypadli však již v prvním kole, kde hráli proti francouzské dvojici Julien Benneteau a Édouard Roger-Vasselin. Zimonjić hrál po boku Daniela Nestora, společně podlehli ve čtvrtfinále budoucím vítězům Michaëlu Llodrovi a Nicolasi Mahutovi.\n\nLlodra a Mahut získali titul, když ve finále porazili nizosemsko-rumunskou dvojici Jean-Julien Rojer a Horia Tecău 6–2 a 7–6.\n\n"}
{"id": "978918", "url": "https://cs.wikipedia.org/wiki?curid=978918", "title": "Hospodářský výbor Poslanecké sněmovny Parlamentu České republiky", "text": "Hospodářský výbor Poslanecké sněmovny Parlamentu České republiky\n\nHospodářský výbor Poslanecké sněmovny Parlamentu ČR je výbor, který se zabývá především dopravou, obchodem, jadernou bezpečností a dalšími věcmi. Jedná se o výbor, který sněmovna není povinna zřídit.\nVe volebním období 2013–2017 ho vedl Ivan Pilný z hnutí ANO 2011.\n\n\n\n\n\n\n\n\n\n"}
{"id": "978919", "url": "https://cs.wikipedia.org/wiki?curid=978919", "title": "Vilém Černý", "text": "Vilém Černý\n\nVilém Černý (\"1865 (???)\" – 8. ledna 1913 Praha) byl rakouský a český politik Českoslovanské sociálně demokratické strany dělnické, na počátku 20. století poslanec Říšské rady.\n\nProfesí byl vrchním montérem v Praze. Pracoval jako montér v karlínské továrně firmy Akciová společnost, dříve Breitfeld, Daněk a spol. a patřil mezi autority ve svém oboru. Byl členem představenstva a místopředsedou \"Úrazové pojišťovny dělnické pro království České\".\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, se stal poslancem Říšské rady (celostátní zákonodárný sbor) za obvod Čechy 12. Usedl do parlamentní frakce Klub českých sociálních demokratů. Mandát obhájil i ve volbách do Říšské rady roku 1911, nyní za obvod Čechy 35 (Slánsko). Po jeho smrti roku 1913 ho v Říšské radě nahradil František Soukup. I v průběhu poslanecké dráhy si Černý udržoval kontakt se svou profesí a byl opakovaně odvoláván z jednání parlamentu kvůli technickým konzultacím.\n\nZemřel \"ve věku 48 let\", náhle v lednu 1913 v kavárně na Palmovce v pražské Libni, \"byv raněn mrtvicí\".\n\nByl vzdáleným příbuzným je polistopadový pražský politik ČSSD Jaromír Šída.\n"}
{"id": "978921", "url": "https://cs.wikipedia.org/wiki?curid=978921", "title": "Zadný potok", "text": "Zadný potok\n\nZadný potok může být:\n\n\n"}
{"id": "978924", "url": "https://cs.wikipedia.org/wiki?curid=978924", "title": "Zadný potok (přítok Turně)", "text": "Zadný potok (přítok Turně)\n\nZadný potok je potok v západní části regionu Turňa, na území okresu Rožňava. Je to levostranný přítok Turně, měří 2,1 km a je tokem VI. řádu.\n\nPramení ve Slovenském krasu v podcelku Silická planina, vytéká z vyvěračky Zadný prameň na východním svahu Fabiánky (632,6 m n. m.) v nadmořské výšce přibližně 515 m n. m. Nejprve teče jihojihovýchodním směrem, pak přechodně směrem na jih a obtéká Malou Melu (608,0 m n. m.) na pravém břehu. Následně se stáčí na jihozápad, podtéká silnici III. třídy Silica - Silická Jablonica, znovu teče severojižním směrem a zprava přibírá přítok z jihozápadního svahu Malé Mely. Nakonec se obloukem stáčí na jihovýchod a na katastrálním území obce Silica, východojihovýchodně od ní, ústí v nadmořské výšce cca 307 m n. m. do Turně. Je to první přítok Turně.\n"}
{"id": "978926", "url": "https://cs.wikipedia.org/wiki?curid=978926", "title": "Hynek Klička", "text": "Hynek Klička\n\nHynek Klička (31. července 1867 Nepomuk – 11. května 1949 Praha) byl rakouský a český novinář a politik Českoslovanské sociálně demokratické strany dělnické, na počátku 20. století poslanec Říšské rady.\n\nPůvodní profesí byl kožešníkem. Od počátku 90. let 19. století se angažoval v Českoslovanské sociálně demokratické straně dělnické. V roce 1895 zakládal její organizaci v Příbrami. V letech 1901–1919 působil jako vydavatel a redaktor příbramského dělnického týdeníku \"Naše obrana\". Od konce 19. století do 20. let 20. století byl nejvýznamnějším představitelem sociální demokracie na Příbramsku.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, se stal poslancem Říšské rady (celostátní zákonodárný sbor) za obvod Čechy 54. Usedl do parlamentní frakce Klub českých sociálních demokratů. Mandát obhájil za týž obvod i ve volbách do Říšské rady roku 1911. Profesně se k roku 1911 uvádí jako redaktor listu Naše obrana.\n\nV roce 1912 se stal členem celorakouské sociálně demokratické delegace na protiválečném kongresu v Basileji. V roce 1918 vykonával funkci předsedy okresního revolučního národního výboru v Příbrami. 29. října 1918 zde vyhlásil vznik samostatného československého státu. V období let 1919–1932 zastával úřad starosty Březových Hor. Během štěpení sociální demokracie v roce 1920 se připojil k radikální levici a roku 1921 se účastnil na zakládání Komunistické strany Československa, kde ale nezastával výraznější posty.\n"}
{"id": "978932", "url": "https://cs.wikipedia.org/wiki?curid=978932", "title": "Jadranka Đokićevá", "text": "Jadranka Đokićevá\n\nJadranka Đokićevá (* 14. ledna 1981 Pula) je chorvatská herečka.\n\n\n"}
{"id": "978935", "url": "https://cs.wikipedia.org/wiki?curid=978935", "title": "Žižkův vraždící palcát", "text": "Žižkův vraždící palcát\n\nŽižkův vraždící palcát je metalový festival pořádaný v Táboře.\n\nFestival je pořádán již od roku 1998, pravidelně vždy 2-3× do roka (většinou březen, říjen a prosinec). Mnohokrát se festival od svého začátku konal v táborských Čekanicích v restauraci Na Pěkné vyhlídce. V roce 2004 se pořadatelský tým festivalu začal poohlížet po větším areálu a nakonec pro první open air ročník (2004 – 20. pokračování) vybral areál Housova mlýna, mimo jiné i pro jeho výjimečnou polohu téměř v centru města. Následovalo už jen jedno zastavení na Vyhlídce v Čekanicích a festival se stěhoval od 23. pokračování v roce 2005 na „Housák“. V roce 2008 došlo ke změně místa konání na klub Milenium Tábor. \n\nV roce 2017 se majitel rozhodl klub Milenium zavřít, proto opět došlo ke změně místa konání, tentokrát do Cadillac Caffe & restaurant. \n\nRok 2019 se nesl v další změně místa konání a festival se znova vrací do Housova mlýna, kde vystoupí více jak 9 kapel.\n\nNa festivalu se již vystřídalo více jak 100 kapel, například italští Fleshgod Apocalypse, čeští Debustrol, táborští F.O.B., death metalový Hypnos a mnoho dalších z Evropy a Asie.\n\n"}
{"id": "978939", "url": "https://cs.wikipedia.org/wiki?curid=978939", "title": "Cauchyho úloha", "text": "Cauchyho úloha\n\nJako Cauchyho úloha se označuje problém nalezení řešení pro diferenciální rovnici při daných počátečních podmínkách. Přesněji:\n\nNechť formula_1 je obyčejná diferenciální rovnice \"n\"-tého řádu v normálním tvaru. Dále nechť formula_2 je jistý, pevně zadaný, bod definičního oboru zobrazení \"F\", tj. formula_3. Nakonec mějme v tomto bodě zadány počáteční podmínky \n\nformula_4\n\nÚloha nalezení řešení pro výše uvedenou diferenciální rovnici a zadané počáteční podmínky se nazývá Cauchyho úloha.\n\nPojmenována je po francouzském matematikovi A. L. Cauchym.\n"}
{"id": "978942", "url": "https://cs.wikipedia.org/wiki?curid=978942", "title": "Klapavka americká", "text": "Klapavka americká\n\nKlapavka americká (\"Kinosternon subrubrum\") obývá východní a jihovýchodní část USA. Známe ještě 14 druhů tohoto rodu, způsobem\nživota se nijak neliší.\n\nKlapavka americká je kolem 16 cm dlouhá, krunýř má 13 cm. Břišní pancíř střední je už užší než oba vedlejší. Barva vrchního krunýře je olivově hnědá až černá, břišního žlutavě až oranžově, zatímco švy jsou tmavě hnědé.\n\nKlapavka americká se zdržuje v bažinatých vodách. Ráda vylézá na břeh, kde se sluní nebo odpočívá.\n\nŽiví se hmyzem, červy, drobnými rybkami, také malými obojživelníky. Když loví kořist, plave jakoby nevšímavě a na oběť se vrhá s nečekanou prudkostí.\n\nSamice klade vejce do zetlelého listí na břehu v blízkosti vody.\n\nV zajetí je tato želva velmi odolná a přijímá velmi dobře nakrájené kousky ryby nebo masa. Jeden jedinec žil v zajetí 38 roků.\n"}
{"id": "978946", "url": "https://cs.wikipedia.org/wiki?curid=978946", "title": "Noc vrahů", "text": "Noc vrahů\n\nNoc vrahů (v originále \"La noche de los asesinos\") je divadelní hra kubánského spisovatele José Triana z roku 1965. Premiéra proběhla v roce 1966. Hra získala v roce 1966 cenu Casa de las Américas a je považována za jednu z nejvýznamnějších latinskoamerických her dvacátého století.\n\n\n\n1970 - \"Noc vrahů\" překlad: Ivana Vadlejchová, Praha : Dilia\n\n"}
{"id": "978947", "url": "https://cs.wikipedia.org/wiki?curid=978947", "title": "František Janula", "text": "František Janula\n\nFrantišek Janula (* 24. března 1932, Lysá nad Labem) je český malíř, vnímán nyní jako francouzský (od roku 1968 žije trvale v Paříži), patří k významným osobnostem moderního evropského malířství.\n\nDětství prožil v Lysé nad Labem, kde jeho otec působil jako zahradník zámeckého parku. Měl možnost seznámit se se zámeckými sbírkami, které ho fascinovaly tak, že se již jako dítě rozhodnul stát se malířem. Absolvoval střední Odbornou školu sklářskou v Kamenickém Šenově a bez maturity, ještě před dosažením plnoletosti, byl přijat ke studiím na VŠUP v Praze v ateliéru prof. Josefa Kaplického (1950-1955). Jako malíř ve svobodném povolání žil bohémsky v ateliéru na Novém Světě, pohyboval se v okruhu umělců Divadla Na Zábradlí, kde měl jednu z vernisáží při premiéře hry Václava Havla Zahradní slavnost (3. 12. 1963), vystavoval, ilustroval knihy, jeho kresby otiskovaly literární časopisy (kupř. Svět literatury). Po výstavě v Galerii Mlada Fronta v roce 1967 s pomocí kulturního rady francouzského velvyslanectví Henri Ehreta získal stipendium na École nationale supérieure des beaux-arts. Po srpnové okupaci v roce 1968 do Paříže přesídlil definitivně.\n\nTéměř okamžitě začal vystavovat v pařížských galeriích, mmj. ve slavné galerii Studio Paul Facchetti (1973), soustavně v Galerii ABCD a galerii DELIRE AN FORMATION, Galerii ARTO a v Galerii Simoncini v Lucembursku. Desítky dalších výstav z celkového počtu ca sto třiceti byly uspořádány v jiných pařížských galeriích a v západní Evropě vůbec, ke dvěma desítkám od roku 2000 i v Čechách.\n\nFrantišek Janula se spřátelil s významnými francouzskými básníky, kupř. Michelem de Smet, Jossé Pierrem, Jeanem Orizetem či s výtvarným kritikem Jeanem Marcem Natelem. Jejich básnické sbírky začasté ilustroval a sám se básnické tvorbě začal úspěšně věnovat, vydal již čtyři básnické sbírky s prostým názvem Carnet (Sešit) a sbírky básní Mé měsíce a Cesty.\n\nPrvní žena Františka Januly Eva Kopáčová je dcera českého malíře Jaroslava Kopáče, z tohoto manželství se narodila dcera Tereza. František Janula žije v Paříži se svojí druhou ženou Kateřinou, roz. Bernáškovou, vnučkou básníka Karla Tomana.\n\nPočátky malířské dráhy Františka Januly spočívají především ve figurativní tvorbě, víceméně realisticky a výrazně svébytně pojaté. Před odchodem do Francie se již částečně zabýval abstrakcí, v pařížských podmínkách nového a nelehkého životního začátku se načas opět vrátil ke kresbám. Postupně se ale abstraktní vyjádření stalo jeho doménou. Vesměs jsou jeho práce hodnoceny jako natolik originální, že se vymykají jakémukoliv typickému zařazení. Velmi podmíněně je lze vnímat jako lyricky abstraktní, ale i symbolistické, expresivní, s ozvěnami baroka atd atp.\n\nFrantišek Janula při své tvorbě velmi volně kombinuje a střídá nejrůznější postupy a povrchy začasté v podobě originálního experimentu na pomezí obrazu, kresby, grafiky či objektu. Používá olej, temperu, pastel, akryl i kvaš mnohdy ve složitých kombinacích. Využívá přitom netradičních a roztodivných povrchů, struktur a podkladů, ať již jde o plátno, dřevo, papír, tapety, karton, podlahové krytiny, textilie, lepenku, kov, dlaždice, průmyslově vyráběné desky, umělohmotné fólie a maquety či obyčejné dveře či okna. Pracuje s neobvyklými formáty a libovolně je překračuje, maluje oboustranně či pouze na zadní strany napnutých pláten a rámů a zkoumá tak zákulisí obrazu. S oblibou používá americké retuše, stříkané barvy, principy koláže či asambláže a povrch narušuje razantními vrypy a vrty. Obrazovou plochu libovolně prořezává, stříhá, řeže, přelepuje a slepuje a jinak deformuje a doplňuje.\n\nV katalogových textech bývají zmiňovány klíčové momenty jeho tvorby, jako např.: „… propojení racionálního přístupu s bohatou imaginací… neočekávaná hra s elementy a prostupování a vrstvení významů… uměřená tvrdošíjná přísnost……zemitý sen a kosmické opojení… výbušná tvorba… promyšleně skloubené záměry“. Všechny tyto citace mají svoji váhu a dobře charakterizují umělcův profil. Jeho podstatou je však především obrovské nasazení a vášeň pro malbu, kterou sám autor příznačně nazývá „ velkým dobrodružstvím“.\n\nVe Francii má okruh sběratelů, mnozí z nich sledují jeho práci již desítky let. Je vnímán jako jeden z mála malířů cizinců, který v Paříži uspěl, a pro svůj původ je často spojován se jmény Františka Kupky a Josefa Šímy, jakkoliv výtvarně je jeho poloha odlišná.\n\nFrantišek Janula je, především ve Francii, uznávaným a ceněným malířem. Za svůj dosavadní život vytvořil tisíce prací, jejichž společným znakem je komplexní fantazie výrazu a formy a v důsledku toho naprostá originalita a nezaměnitelnost, která nikterak neubírá estetickému účinku a celkové působivosti vytvořených děl. V posledních deseti letech se do Čech vrací alespoň svými výstavami, které vždy mají zasloužený ohlas. Česká televize o něm již natočila několik dokumentů, kupř. \"František Janula, malíř\" (1998) a \"Chtěl být klaunem\" (2006), či reportáží z jeho českých výstav. Reportáž z jeho ateliéru se objevila v Československém filmovém týdeníku č. 1132 z roku 1967.\n\n"}
{"id": "978950", "url": "https://cs.wikipedia.org/wiki?curid=978950", "title": "Sergej Kosmynin", "text": "Sergej Kosmynin\n\nSergej Kosmynin (: ), (* 26. květen 1964 Meždurečensk, Sovětský svaz) je bývalý reprezentant Sovětského svazu a Ruska v judu.\n\nS judem začal až ve 14 letech v Minusinsku, kam se s rodinou přestěhoval. V rodném Meždučerensku se věnoval sambu. Během své sportovní kariéry dominoval na tatami především v boji na zemi (ne-waza). Jakmile se jeho soupeř dostal na zem, tak si mohl být jistý, že udělá vše proto aby ho znehybnil. Když k tomu přidal i obstojné aši-waza tak měl pozici reprezentačního lédra pololehké váhy na několik sezon zajištěnou.\n\nV roce 1988 se ještě na úkor Sokolova na olympijské hry nedostal. V roce 1992 však měl nominaci předem zajištěnou. Situace se zkomplikovala měsíc před olympijskými hrami, kdy na zákrok funkcionářů musel reprezentační trenér SNS vystavit své ovečky předolympijskému testu. Ten měl potvrdit oprávněnost jejich nominace. Kosmynin pozici před Gamzatovem uhájil, ale jeho samotná účast na olympijských hrách v Barceloně nedopadla dobře. V prvním zápase překvapivě nestačil na veterána Pavla Petřikova st. z Československa.\n\nPozici jedničky udržel i v ruským barvách. V roce 1994 dosáhl unikátní obhajoby zlaté medaile z mistrovství Evropy ve dvou různých váhových kategoriích. Do olympijských her v roce 1996 však nevydržel. Po skončení sportovní kariéry pracoval jako trenér. Od roku 2002 vedl několik let ženskou ruskou reprezentaci.\n\n"}
{"id": "978954", "url": "https://cs.wikipedia.org/wiki?curid=978954", "title": "Katolická církev v Tunisku", "text": "Katolická církev v Tunisku\n\nKatolická církev v Tunisku je křesťanské společenství. Hlásí se k ní asi 21 000 obyvatel. Je v jednotě s papežem. Skládá se z jedné arcidiecéze.\n\nTunisko má jednu arcidiecézi která nepatří pod žádnou církevní provincii. Tato arcidiecéze je římského (latinského) ritu.\n\n\nNemá vlastní biskupskou konferenci ale patří do \"Conférence Episcopale Régionale du Nord de l’Afrique\". Současným předsedou je Vincent Louis Marie Landel, S.C.I.\nPrvním kardinálem Tunisu se stal Charles Martial Lavigerie, který byl arcibiskupem arcidiecéze Kartágo. Dnes je tato arcidiecéze zrušena a je z ní titulární metropolitní sídlo.\n\nTunisko má jedno metropolitní sídlo Kartágo a 341 titulárních biskupství. Sídlo v Kartágu je bez titulárního arcibiskupa od roku 1979.\nByla založena roku 1972 papežem Pavlem VI.. Tohoto roku neměla svého nuncia, nýbrž pro-nuncia, kterým se stal Sante Portalupi, titulární arcibiskup Christopoliský. V současné době apoštolským nunciem je Thomas Yeh Sheng-nan, titulární arcibiskup Leptis Magna.\nApoštolští pro-nunciové\n\nApoštolští nunciové\n\n"}
{"id": "978958", "url": "https://cs.wikipedia.org/wiki?curid=978958", "title": "Albert Vyskočil", "text": "Albert Vyskočil\n\nAlbert Vyskočil (28. ledna 1890 Praha - 4. prosince 1966 tamtéž) byl učitel, spisovatel, literární kritik a překladatel, vydavatel díla J. V. Sládka. Nejznámější je jeho překlad a adaptace knihy Robinsona Crusoe.\n\nPo absolutoriu na učitelském ústavu v Praze roku 1908 studoval literární vědu na Filozofické fakultě UK a v letech 1918–1948 působil jako odborný učitel v Praze. Spolupracoval s nakladatelstvím Vyšehrad a po roce 1945 byl vydavatelem básnického díla J. V. Sládka. Překládal spisy Daniela Defoe, E. A. Poe, T. Carlyle, D. G. Rosettiho a dalších. Věnoval se také literatuře pro děti, přeložil Robinsona Crusoe (1920, 8. vydání 1968) a roku 1941 vydal vlastní adaptaci jeho příběhu (3. vyd. 1948).\n\n\n\n"}
{"id": "978961", "url": "https://cs.wikipedia.org/wiki?curid=978961", "title": "Starček přímětník", "text": "Starček přímětník\n\nStarček přímětník (\"Senecio jacobaea\") je hodně rozšířena žlutě rozkvétající planě rostoucí rostlina považována za jedovatou. Je to druh rodu starček u něhož lze očekávat změny v taxonomickém zařazení.\n\nJe rozšířen mimo nejsevernějších území po celé Evropě, směrem na východ přes Malou Asii, oblast Kavkazu, střední Sibiř a Střední Asii až do okolí Bajkalu, jižním směrem zasahuje až na sever Afriky. Také byl zavlečen do Severní Ameriky a na Nový Zéland. V České republice roste původně především v termofytiku a mezofytiku, jeho zřídkavý výskyt v horských polohách je přičítán druhotnému zanesení lidmi.\n\nDruh pocházející z lesostepí obvykle v Česku vyrůstá na sušších místech pastvin, luk a mezí, na kamenitých stráních a nezastíněných okrajích lesů. Rozšiřuje se také na příhodná místa v okolí cest, železničních tratí, opuštěných lomů a na různé ruderalizované plochy.\n\nRostlina je dvouletý nebo krátce vytrvalý hemikryptofyt vyrůstající z nedlouhého, jako ukousnutého oddenku s krátkou, rozvětvenou hlavou. Má vzpřímenou, rýhovanou lodyhu dorůstající do výše 30 až 90 cm která je v horní části rozvětvená, lysá nebo pavučinatě chlupatá a často bývá vespod nachově naběhlá. Tuhé, řídce vlnaté a později olysalé listy bývají zbarvené zeleně až modrozeleně a jsou peřenosečné až peřenodílné a výrazně zkadeřené. Listy vyrůstající v růžici jsou řapíkaté a jejich lyrovité čepele jsou 1 až 3krát zpeřené, mají nápadně velký, vejčitý, nepravidelně zoubkovaný poslední úkrojek a bývají dlouhé 7 až 20 cm a široké 2 až 5 cm, u báze je několik tenkých čárkovitých úkrojků a mají často červenou žilnatinu. Střídavě vyrůstající lodyžní listy, často bez zřetelného řapíku, jsou výrazně zprohýbané s úkrojky prostorově rozloženými a bez výrazného koncového úkrojku. Listy v růžici i vespod lodyhy za květu obvykle usychají.\n\nSytě žluté květní úbory na stopkách asi 1 cm dlouhých mívají v průměru 15 až 20 mm a jsou poskládány do chocholičnaté laty. Na bezplevném květním lůžku vyrůstají dvojaké kvítky, v terči 60 až 80 oboupohlavných s pětizubou trubkovitou korunou a po obvodě 12 až 15 pestíkovitých jazykovitých s asi 10 mm dlouhou ligulou se třemi zoubky. Gyneceum je složeno ze dvou plodolistů, trubkovité kvítky mají po pěti tyčinkách. Úbory mají široce zvonkovitý, 5 až 10 mm dlouhý, často nahnědlý jednořadý zákrov tvořený asi 13 zelenými, podlouhle kopinatými listeny a na bázi je asi poloviční počet drobných listenů zákrovečku. Kvete od července do září.\n\nPlodem je žebrovatá válcovitá nažka asi 2 mm dlouhá se 6 mm bílým chmýrem. Nažky jsou dvou typů, z trubkovitých kvítků jsou na žebrech brvité a mají chmýr trvalý, z jazykovitých jsou lysé a chmýr mají snadno opadavý. Statná rostlina může ročně vyprodukovat až tisíce po mnoho let dobře klíčivých nažek které jsou rozšiřovány převážně větrem.\n\nVyzdvihována je především jedovatost této rostliny která obsahuje toxický alkaloid pyrrolizidin. Je nebezpečná pro pasoucí se zvířata stejně jako pro lidi kteří konzumují nakažené produkty (mléko, semena, vejce, med) nebo jejich kůže dlouhodobě přichází do styku s rostlinou či vdechují její pyl. Pyrrolizidin se kumuluje v organizmu a způsobuje pomalé a nevratné poškození jater a nervové soustavy. Chronická otrava koní tímto starčkem se nazývá \"žďárská choroba\". Dobytek při větší konzumaci uhyne, u lidí se nemoc začíná projevovat bolestí břicha.\n\nNať byla často používána v lidovém léčitelství k zástavě krvácení a zhojení zanícených ran. Odtud pochází i jeho druhové jméno, dříve se zanícené ráně říkalo přímět. Starček přímětník je žírnou rostlinou housenek motýla přástevníka starčkovitého (\"Callimorpha jacobaeae\") které nežerou ptáci, obojživelníci ani savci.\n\nStarček přímětník se v Evropě rozděluje do dvou poddruhů. Prvý nominátní starček přímětník pravý (\"Senecio jacobaea\" L. subsp. \"jacobaea\") roste téměř po celé Evropě a tudíž i v ČR.\n\nDruhý poddruh (\"Senecio jacobaea\" L. subsp. \"dunensis\") (Dumort.) Kadereit et P. D. Sell se vyskytuje pouze v pobřežních dunách Baltského a Severního moře a na rozdíl od nominátního poddruhu mu chybí jazykovité květy.\n\nPo prozkoumání evolučních vztahů bylo navrženo přeřadit do nového rodu \"Jacobaea\" druhy ze sekcí \"Jacobaea\" a \"Crociseris\" z rodu \"Senecio\", ty jsou s ostatnímu druhy rodu \"Senecio\" spřízněny jen velmi vzdáleně. Podle tohoto zatřídění dostal starček přímětník nové vědecké jméno \"Jacobaea vulgaris\". Toto nové členění dosud nebylo evropskými badateli přijato, je však už používáno mj. u.\n\n\n \n"}
{"id": "978967", "url": "https://cs.wikipedia.org/wiki?curid=978967", "title": "Svatý Charalambos", "text": "Svatý Charalambos\n\nSvatý Charalambos ( \"Άγιος Χαράλαμπος\") (\"někdy také uváděný jako\" Charalampos, Charalampus, Haralampus, Haralampos, Haralabos nebo Haralambos) byl prvokřesťanským biskupem v Magnézii, což byla v té době prefektura Římské říše v Malé Asii. Jeho jméno \"Χαράλαμπος\" znamená v řečtině \"zařící radostí\". Žil za vlády Septima Severa (193-211), v době kdy byl prokonzulem Magnézie Lucian. Podle tradice byl roku 202, když byl umučen, stár 113 let.\n\nSvatý Charalambos byl biskupem (nebo knězem, podle řeckých zdrojů) v Magnézii, kde šířil po mnoho let slovo Evangelia. Když se roznely zvěsti o tom, že šíří křesťanství, prokonzul Lucian a vojenský velitel Lucius svatého Charalamba zatkli a přivedli ke zkoušce, během které vyznal Krista a odmítl sloužit modlám. \n\nPřes svůj pokročilý věk byl nemilosrdně mučen. Do kůže mu ryli háky a seškrábali všechnu kůži z těla. Svatý řekl svým mučitelům jedinou větu: \"Děkuji vám bratři, že mi ničíte staré tělo a obnovujete mou duši pro nový a věčný život.\" Podle tradice, když viděli jeho vytrvalost při tomto mučení, dva vojáci, Porphyrius a Baptus tím byli tak zasaženi, že vyznali Krista, za což byli ihned sťati. Tři ženy, které viděly Charalambovo mučení, také začaly chválit Krista a za to umučeny. Lucius, rozzuřen, že mučedník odolává statečně mučení a neumírá, vzal sám do ruky mučící nástroje a chtěl začít Charalamba mučit, ale znenadání mu upadla paže jako uťata mečem. Správce Lucian pak plivl svatému do tváře, ale jeho hlava se otočila nazad o 180°. Když viděli, co se děje, Lucian a Lucius začali prosit o milost, Charalambos oba uzdravil a oni se pak stali křesťany.\n\nDalší mučení musel podstoupit, když byl po těchto událostech přiveden k samotnému Septimovi Severovi. Odsouzen k smrti a veden na místo popravy Charalambos zvedl své ruce k nebi a modlil se za všechny lidi: \"Pane, Ty víš, že lidi jsou jen maso a krev; odpusť jim jejich hříchy a vylij svou milost na všechny\". Když dokončil modlitbu, svatý odevzdal duši Bohu, ještě dříve než se meč kata dotkl jeho krku. Podle tradice pak Severova dcera Gallina byla smrtí svatého tak zasažena, že se stala křesťankou a osobně pohřbila Charalamba.\n\nV pravoslavné tradici se zpívají následující hymny na oslavu svatého:\n\nTropar, hlas 4.\n\n\"Vyvolený sloupe Církve Kristovy, / nehasnoucí lampo veškerenstva, / Charalambe přemoudrý a blažený, / světu zazářil jsi mučednictvím svým / a rozehnal modlářská mračna démonů. / Proto jsi zastáncem naším u Krista, // pros za spásu naši!\"\n\nKondak, hlas 8.\n\n\"Důstojným stav se blahodati biskupské, / přejasně Církev zkrášlil jsi božským svým strádáním, / jež s odvahou a radostí přijal jsi za Krista, / ctihodná lampo, do všech končin světa zářící, // ó slavný Charalambe, nepřemožitelný!\"\n\nVelebení\n\n\"Velebíme tě, / světiteli mučedníče Charalambe, / a ctíme svatou tvou památku, / neboť za nás modlitby vznášíš / ke Kristu, Bohu našemu.\"\nLebka svatého Charalamba je uchovávána v monastýru svatého Štěpána na Meteoře. Jeho ostatkům, které jsou uloženy na mnoha místech po celém světě, zejména v Řecku, je připisováno mnoho zázraků. Svatý, označovaný za nejstaršího z mučedníků, je ctěn pro množství zázraků, které činí.\n\nSvátek svatého Charalamba se slaví 10. února, s výjimkou let, kdy svátek připadne na Zádušní sobotu před Velkým postem, nebo na Čisté pondělí, v těchto letech se slaví 9. února\n\nV řecké ikonografii je Charalambos zobrazován jako kněz, v ruské jako biskup.\n\n"}
{"id": "978968", "url": "https://cs.wikipedia.org/wiki?curid=978968", "title": "Flapper", "text": "Flapper\n\nFlapper (takzvaná ptáčata) označuje moderní dívku dvacátých let 20. století. Ženu nové doby, noblesní, samostatnou, s krátkými vlasy, která nepotřebuje mužskou podporu, kouří a pije. Možná i ženu lehkých mravů. Ženu toužící veřejně prezentovat svoji sexualitu. Výraz \"flapper\" měl své kořeny v liberálním období bouřlivých dvacátých let, v sociálních i politických turbulencích a ve zvýšené transatlantické kulturní výměně, jež následovala po konci první světové války, stejně jako export americké jazzové kultury do Evropy.\n\nSlangové slovo \"flapper\", popisující mladou ženu, mělo původně odkazovat na třepotání křídel ptáčete, které se učí létat. Z toho vznikl i český překlad – ptáče. Nicméně může pocházet ze severní Anglie, kde výraz \"flapper\" označoval dospívající dívku, případně ještě ve starším, původním slova smyslu prostitutku. Je známo, že již v roce 1631 byl tento výraz používán jako označení pro velmi mladou prostitutku. Až do roku 1890 byl pak tento výraz používán v Anglii v obecnějším a méně hanlivém smyslu pro jakoukoli živější dospívající dívku. V tisku se toto slovo objevilo poprvé ve Velké Británii v roce 1903. V roce 1907 anglický herec George Graves popsal Američanům \"flapper\" jako divadelní slangový výraz pro akrobatické mladé ženské scénické umělce. Do roku 1920 se stal tento termín v plném smyslu životním stylem tehdejší mladé generace. Ztělesňovala ho móda mezi dospívajícími dívkami. Dr. R. Murray-Leslie ve své přednášce o nadbytku mladých žen, který způsobily ztráty mladých mužů ve válce, kritizoval tento způsob života, říkal o něm: „Typ sociální motýl. Frivolní dívky, spoře oděné, poslouchající jazz. Nezodpovědné a neukázněné, jimž jsou tanec, nový klobouk nebo muž s autem přednější než osud národů.“ V polovině třicátých let začal být termín \"flapper\" v Británii spojován s minulostí. V roce 1936 ho noviny \"The Times\" označily jako zastaralý slangový výraz.\n\nStyl \"flapper\" se dostal do popředí po první světové válce. V této době si ženy začaly stahovat hruď spodním prádlem, aby zeštíhlily svou siluetu, neboť tento styl velebil chlapeckou postavu s plochou hrudí, kde vynikaly rovné šaty se sníženým pasem. Ženy držely drastické diety a usilovně cvičily, aby se přiblížily ideálu preadolescentního těla. Ženy posílily své postavení během války téměř ve všech odvětvích průmyslu, není proto divu, že získaly vliv i v oblasti médií. V poválečné době ohromně narostla obliba ženského tisku. Právě díky tomu se na stránkách časopisů, zejména \"Vogue\" nebo \"Ladies’ Home Journal\", začal vytvářet ženský ideál 20. let. Vznikl nový typ nekonvenčních žen: velmi femininní, lehkomyslná, bezstarostná a samostatná dívka, která je zblázněná do tance a filmu. Tzv. \"flapper\" (ptáče), jak byl tento typ mladých žen označován i v celobritských denících, zosobňoval lehčí morálku poválečných let. Ženská emancipace této doby spočívala podle časopisů ve společenském vyžití. Politický boj za ženská práva byl považován za záležitost nemoderních starých panen – feministek. Mezi feministkami a \"flappers\" nové generace se vytvořila nepřekročitelná propast. \"Ptáčata\" měla ovšem více nepřátel než jen v řadách starších feministek. Z pohledu mužů nebyla angažovanost žen ve společenském životě, jak je propagovala média, vítána, ba dokonce vyvolávala odpor. Ve 20. a 30. letech se objevily ženy-dobrodružky, které vystoupily na Kilimandžáro, přeplavaly kanál La Manche nebo pilotovaly letadla, tedy narušily typicky mužskou doménu, což jim nemohlo být odpuštěno. Zejména v tisku, jejž vedli muži, se slovo \"flapper\" brzy stalo hanlivým označením pro nemorálnost tehdejších žen. Rovněž velmi mnoho antifeministek volalo společně s muži po návratu do původního, předválečného stavu – požadovali vrátit roli ženy na správné místo: muži musí dostat nazpět svá ztracená pracovní místa a ženy zasvětit své životy péči o jejich domov. To ovšem ztěžovala fakta a výrazný rys poválečné doby, nedostatek mužů. Nevyhnutelně proto nastala situace, že si ženy stanovovaly kritéria pro výběr manžela, docházelo k rozvoji metod zabraňujících početí a mladé ženy byly sexuálně svobodnější. Tato svoboda i určitá uvolněnost poválečných let však netrvala dlouho, nepřežila hospodářskou krizi a brzy „nabrala zpátečku“ (\"backlash\") v podobě ideologie kultu domácnosti.\n\nChování \"flappers\" bylo považováno ve své době za výstřední. Někdo se domnívá, že termín \"flapper\" jako označení pro jednu fázi života se dostal do Anglie z Německa. V Německu byly dospívající dívky nazývány \"Backfisch\", v překladu mladé rybky, dosud nedostatečně velké, aby se mohly prodávat na trhu. Tento pojem byl v Anglii znám, ale byl chápán jako dívka cudná, sociálního typu, oproti tomu \"flappers\" byly dívky typicky vzpurné a vzdorující konvencím. Byly to nezávislé mladé ženy, které chodily v noci do jazzových klubů, kde provokovaly svým chováním, tancem, kouřily a veřejně pily alkohol, čímž vzdorovaly americké prohibici. Byly aktivní, sportovně založené, řídily auta a přebíraly na sebe mnoho mužských aktivit. V době \"flappers\" se vyvinul nový, šokující taneční styl – charleston.\n\nKromě neuctivého chování byly \"flappers\" známé také pro svůj styl, jenž z velké části vznikl jako důsledek francouzské módy, kterou propagovala Coco Chanel. Propagovala styl \"Garçonne\" (ve francouzštině „chlapec“ s ženskou příponou), z toho čerpal také \"flapper\": vypadat mladě, chlapecky, krátké vlasy, zploštělá prsa a rovný pas. Ze šatníku odstranil korzet, zvedl sukně a šaty. Kalhoty byly upozaděny, dokonce se málokdy na postavě objevily. Díky zkracujícímu stylu se popularizovaly i krátké sestřihy vlasů, zejména sestřih „Bob“. V úzce vymezené době \"flappers\" zářily herečky Olive Borden, Olive Thomas, Dorothy Mackaill a Colleen Moore. Od počátku 1920 se \"flappers\" jako módní ikona začaly objevovat nejen v časopisech, ale i v novinových komiksech, například v \"Blondie\".\n\n\"Flapper\" šaty byly rovné a volné, měly holá ramena a projmutí pasu k bokům. Původní délka se zkrátila a sukně dosahovala dokonce jen těsně pod kolena. Nezanedbatelným doplňkem byly hedvábné punčochy a podvazky. Některé \"flappers\" používaly výstřední zdobení a kolena si zdobily rtěnkou. Do módy přišly vysoké podpatky s výškou 5–8 cm.\n\n\"Flappers\" se zbavily korzetů, které zdůrazňovaly ženské křivky, zato začaly používat nový, měkčí a pružnější typ korzetu, jenž měl postavu narovnat a zbavit siluetu oblých boků a plných poprsí. Nedostatek křivek umocňoval chlapecký vzhled. Další možností a novým typem prádla, vynalezeným přímo pro tento módní styl, byly stahovací podprsenky. Tento typ podprsenky stáhl ňadra dozadu a zploštil tak hrudní koš. Velká prsa byla v té době již běžně považována za zvláštnost, proto si \"flappers\" podprsenka našla rychle místo i v šatníku normálních dívek a žen.\n\n\"Flappers\" používaly ve srovnání s tím, co bylo dříve považováno za přijatelné, silné vrstvy make-upu. V módě byla objevena rtěnka a možnosti její barevné škály byly na tehdejší poměry až neuvěřitelné. Nejoblíbenější byly přesto odstíny rudé a hnědé. Původní bledou pleť, která se dlouho považovala za nejatraktivnější, vystřídala pleť opálená. Populárnost snědé pokožky stoupla, když se Coco Chanel předvedla opálená po dovolené. To se stalo symbolem volného času žen bez tíživé nutnosti pracovat. Ženy chtěly vypadat celkově v dobré kondici a především zdravě, mladě. Významným a často výrazným prvkem každé \"flapper\" ženy byly klobouky. Šperky se obvykle skládaly z art deco kousků, a to zejména z mnoha vrstev korálkových náhrdelníků. Prsteny, brože a brýle s umělohmotnými obroučkami byly také velice populární.\n\n\"Flapper\" byl extrémním projevem změny životního stylu amerických žen, která se neprojevovala jen v ošacení. Změny v módě byly interpretovány jako příznaky hlubších proměn amerického ženského ideálu. Krátké sukně a ostříhané vlasy byly použity jako symbol emancipace. Znaky morální revoluce sestávaly z předmanželského sexu, z pití alkoholu a z opovrhování staršími hodnotami. Ženy začaly být vulgární, používaly antikoncepci a zvedly sukně nad kolena. Začaly být soutěživější a dravější v tehdejším obchodním světě mužů. Sexuálně a ekonomicky svobodná moderní žena z roku 1920 byla nezávislým myslitelem a postrachem mnoha mužů prahnoucích po spořádané domácnosti, protože mravnost a tradiční pojetí role mužů a žen byly ignorovány. \"Flappers\" odmítaly tradiční morální kodex, staly se více asertivními a byly méně ochotné udržovat domácnost.\n"}
{"id": "978969", "url": "https://cs.wikipedia.org/wiki?curid=978969", "title": "Hubertus von Hohenlohe", "text": "Hubertus von Hohenlohe\n\nHubertus Prinz zu Hohenlohe (* 2. února 1959 v Mexiko, Mexiko) je fotograf, zpěvák a závodník alpského lyžování. Bydlí v Marbelle (Španělsko), v Lichtenštejnsku a ve Vídni. Má mexické a lichtenštejnské občanství.\n\nNarodil se v Mexiku v době, kdy jeho otec budoval firmu a obchod pro Volkswagen. Když mu byly čtyři roky odstěhoval se s otcem a bratrem do Marbelly, kde v pěti hvězdičkovém hotelu svého otce vyrůstal. V deseti letech byl odeslán do internátu v Rakousku odkud si ho v 11 letech vyzvedla teta, která měla 7 dětí. Jeho starší bratr Christoph byl předurčen k převzetí hotelu a proto si musel mladší Hubertus najít jinou oblast jako fotografování, jízdu na lyžích a jiné umělecké směry.\n\n"}
{"id": "978970", "url": "https://cs.wikipedia.org/wiki?curid=978970", "title": "Copa Claro 2014", "text": "Copa Claro 2014\n\nCopa Claro 2014 byl tenisový turnaj pořádaný jako součást mužského okruhu ATP World Tour, který se hrál v areálu Buenos Aires Lawn Tennis Clubu na otevřených antukových dvorcích. Konal se mezi 8. a 16. únorem 2014 v argentinském hlavním městě Buenos Aires jako 17. ročník turnaje.\n\nTurnaj s rozpočtem 484 100 dolarů patřil do kategorie ATP World Tour 250. Nejvýše nasazeným hráčem ve dvouhře byl obhájce trofeje Španěl David Ferrer, který celý turnaj vyhrál.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n"}
{"id": "978973", "url": "https://cs.wikipedia.org/wiki?curid=978973", "title": "Tim Minear", "text": "Tim Minear\n\nTimothy P. „Tim“ Minear (* 29. října 1963 New York) je americký scenárista a režisér.\n\nByl asistentem režiséra snímku \"Četa\" (1986), od 90. let působí především v televizi jako scenárista, režisér či výkonný producent. Napsal scénáře pro různé epizody seriálů \"Superman\", \"Akta X\", \"Wonderfalls\", \"The Inside\", \"Drive\", \"Čmuchalové\", \"Chicago: Zákon ulice\" a \"American Horror Story\". Od začátku 21. století spolupracuje s Jossem Whedonem, výrazně se podílel na jeho seriálech \"Angel\", \"Firefly\" a \"Dům loutek\".\n\n"}
{"id": "978976", "url": "https://cs.wikipedia.org/wiki?curid=978976", "title": "Copa Claro 2014 – mužská dvouhra", "text": "Copa Claro 2014 – mužská dvouhra\n\nDo soutěže mužské dvouhry na tenisovém turnaji Copa Claro 2013 nastoupilo třicet dva hráčů. Obhájcem titulu z dvou předchozích let byl pátý hráč světa a turnajová jednička David Ferrer, jenž turnaj opět vyhrál. Ve finále přehrál druhého nasazeného Fabia Fogniniho.\n\n\n"}
{"id": "978978", "url": "https://cs.wikipedia.org/wiki?curid=978978", "title": "Copa Claro 2014 – mužská čtyřhra", "text": "Copa Claro 2014 – mužská čtyřhra\n\nDo soutěže mužské čtyřhry na tenisovém turnaji Copa Claro 2013 nastoupilo šestnáct dvojic. Obhájcem titulu byl pár Simone Bolelli a Fabio Fognini, který se však turnaje nezúčastnil.\n\nDeblový titul získal první nasazený pár Marcel Granollers a Marc López, když ve finále přehráli dvojici Pablo Cuevas a Horacio Zeballos\n\n"}
{"id": "978982", "url": "https://cs.wikipedia.org/wiki?curid=978982", "title": "Boris Carloff", "text": "Boris Carloff\n\nBoris Carloff (* 17. září 1974, Brno) je český zpěvák, textař, hudební skladatel a hudební producent.\n\nBoris Carloff (vlastním jménem Milan Havrda) na hudební scéně funguje od roku 2003. Má klasické vzdělání pro hru na housle. V roce 2012 vydal svou debutovou desku The Escapist za kterou získal\nhudební ceny Anděl i Apollo.\n\nBoris\nCarloff debutoval svojí tvorbou s projektem Palm Beat na londýnském labelu Tracktion v roce 2003. Později navázal spolupráci s labelem Red Salamanda a\nvydal EP Good Stuff. To bylo velmi dobře přijato a hráno po celém světě. V rozhlasové show Gilese Petersona Worldwide na BBC byla dokonce několikrát hrána jeho píseň First Joy. Další track byl licencován v Japonsku a vydán na labelu Nuro Japan. V roce 2005 vydal s projektem kNot Photogenic album Underexposed (projekt Borise Carloffa, Boba Mustarda a Charlie One). Spolupracoval také se Stevem Albinim, a to v rámci desky Breath od A Banquet. Kromě toho produkoval také nahrávky a pracoval s interprety jako jsou Kryštof, Skyline, Sunshine, David Koller či Wohnout.\n\nV roce 2012 na sebe výrazně upozornil debutovým albem The Escapist (vydáno 17. října 2012), na kterém je i píseň s Ghetto Priestem (bývalý člen Asian Dub Foundation a spolupracovník Massive Attack) – píseň My Lonely Room. Společně s Ghetto Priestem vystoupili na Rock For People 2013. Z alba vzešly dva videoklipy, a to k singlům Falling a I Have Got One Soul. Klip Falling je inspirován horory 20.let minulého století a také populárními filmy Karla Zemana, klip režírovali Martin a Jan Živočtí vystupující pod jménem ObraskiBros. U videa k I Have Got One Soul bylo využito netradiční a složité 3D scanu hlavy, počítačového modelu a trackovacích bodů – námět klipu Martin Živocký, spolupracovali také Matěj Chlupáček a Mike Samir. Za album The Escapist byl Boris Carloff nominován na hudební Cenu akademie populární hudby Anděl 2012 hned v pěti kategoriích (zpěvák roku, nahrávka roku, objev roku, videoklip roku – Falling a nahrávka roku – žánrové ceny). Z nominací proměnil dvě – stal se vítězem v kategoriích Klip roku (za video Falling) a Nejlepší album v žánru elektronická hudba. V témže roce se stal také držitelem Ceny české hudební kritiky APOLLO.\n\nCarloff se také věnuje skládání vážné a filmové hudby, například pro seriál Proč bychom se netopili, mix hudby k filmu Jana Hřebejka U mě dobrý. Podílel se také na soundtracku k filmu \"Hany\" (premiéra 1. 5. 2014), jehož režisérem i scenáristou je Michal Samir, ve filmu se Carloff objevil také v herecké roli. Dále Carloff složil hudbu k několika televizním inscenacím a mnoha rozhlasovým hrám a audioknihám.\n\nJeho umělecké jméno je inspirováno hercem Borisem Karloffem, který jako první ztvárnil filmovou roli Frankensteinova netvora.\n\n\n\n\n\n\n\n\n\n"}
{"id": "978983", "url": "https://cs.wikipedia.org/wiki?curid=978983", "title": "Karpatské dřevěné chrámy v Polsku a na Ukrajině", "text": "Karpatské dřevěné chrámy v Polsku a na Ukrajině\n\nKarpatské dřevěné chrámy v Polsku a na Ukrajině je souhrnné pojmenování pro 16 dřevěných chrámů, které od roku 2013 figurují na seznamu světového dědictví UNESCO. Jde o chrámy katolické a pravoslavné církve postavené mezi 16. a 19. stoletím. 8 chrámů leží na Ukrajině, 8 v Polsku.\n"}
{"id": "978985", "url": "https://cs.wikipedia.org/wiki?curid=978985", "title": "Československá basketbalová liga žen", "text": "Československá basketbalová liga žen\n\nČeskoslovenská basketbalová liga žen byla nejvyšší československá basketbalová soutěž žen. Jejím nástupcem v roce 1993 v České republice se stala Ženská basketbalová liga a na Slovensku Basketbalová extraliga žien.\n\nFinálového turnaje se zúčastnili vítězové soutěží v Čechách, na Moravě a na Slovensku.\n\nV letech 1939–1944 bylo hráno na Slovensku samostatné Mistrovství Slovenska.\n\nS ohledem na rozdělení Československa od 1.1.1993 na dva samostatná státy, tak ročník československé basketbalové ligy 1992/93 byl ukončen v lednu 1993 po základní části soutěže a již nebylo hráno play-off. Kluby československé ligy byly zařazeny do dvou samostatných národních soutěží: Ženská basketbalová liga (Česká republika) a Slovenská liga žen (Slovenská republika).\n\nSparta Praha získala v československé 1. lize basketbalu žen celkem 23 titulů mistra republiky, 10x byla vicemistrem a 7x měla bronzovou medaili. V roce 1976 byla vítězem Poháru evropských mistrů a 6x byla finalistou tohoto poháru v letech 1964, 1967, 1968, 1972, 1975 a 1978. Na výsledcích basketbalového týmu žen Sparty Praha se podíleli tito trenéři:\n\n\nMezi mimořádné osobnosti československé basketbalové ligy žen patří trenér Svatopluk Mrázek, který vedl tým Slovanu Praha Orbis 18 ročníků ligy v letech 1953 až 1971 a získal s ním devět titulů mistra a čtyřikrát titul vicemistra Československa.\n"}
{"id": "978987", "url": "https://cs.wikipedia.org/wiki?curid=978987", "title": "Ostravský orloj", "text": "Ostravský orloj\n\nV Ostravě se nachází několik orlojů:\n"}
{"id": "978993", "url": "https://cs.wikipedia.org/wiki?curid=978993", "title": "Tunel pod Pochajskou úžinou", "text": "Tunel pod Pochajskou úžinou\n\nTunel pod Pochajskou úžinou je plánovaný železniční tunel v Čínské lidové republice, který má spojit subprovinční město Ta-lien na Liaotungském poloostrově s městskou prefekturou Jen-tchaj na Šantungském poloostrově trasou pod Pochajskou úžinou na hranici Pochajského moře a zbytku Žlutého moře.\n\nTunel má být dlouhý 123 kilometrů, přičemž délka podmořské části má být zhruba 90 kilometrů. Tunel tedy bude nejen delší než 51 kilometrů dlouhý Eurotunel pod Lamanšským průlivem spojující Velkou Británii s pevninskou Evropou i než 54 kilometrů dlouhý tunel Seikan pod Cugarským průlivem spojující japonské ostrovy Honšú a Hokkaidó, ale i než oba zmíněné tunely dohromady.\n\nMožný začátek prací byl v roce 2013 odhadován na rok 2015 nebo 2016. Čínské rychlovlaky by tunelem měly projet zhruba za 40 minut, což bude významné zrychlení oproti dopravě trajekty, kterým cesta trvá šest a půl až osm hodin. Objíždění celého Pochajského moře po souši přitom představuje vzdálenost 1400 kilometrů.\n"}
{"id": "978997", "url": "https://cs.wikipedia.org/wiki?curid=978997", "title": "Naučná stezka Mnichovské hadce", "text": "Naučná stezka Mnichovské hadce\n\nNaučná stezka Mnichovské hadce je pojmenování naučné stezky ve Slavkovském lese, v centrální části CHKO Slavkovský les. Naučná stezka nabízí turistům prohlídku jedinečných přírodních krás Slavkovského lesa, seznamuje je s největším hadcovým komplexem v Čechách a zároveň s jednou z nejpozoruhodnějších lokalit chráněné krajinné oblasti Slavkovský les. Je vedena v nejjižnějším cípu okresu Sokolov v Karlovarském kraji na hranici okresů Sokolov a Cheb, nedaleko obcí Prameny (okres Cheb), Nová Ves, Louka a Mnichov, v katastrálním území Nová Ves u Sokolova a Louka u Mariánských Lázní. Území mezi Prameny a Mnichovem je z přírodovědného hlediska jednou z nejzajímavějších oblastí v CHKO Slavkovský les. Naučná stezka, která byla vybudována základní organizací Českého svazu ochránců přírody Kladská, byla otevřena 28. září 2008. Projekt stezky z větší části financovala společnost RWE Transgas Net v rámci svého programu Blíž přírodě.\n\nStezka s poměrně malým převýšením má délku 12 km a vede převážně po zpevněných lesních cestách a silnicích. Trasa stezky není koncipována jako klasická naučná stezka vedená pouze v terénu. I když se jedná o naučnou stezku určenou pro pěší turistiku, nenáročný terén s poměrně mírným převýšením (nejvýše položené je zastavení č. 2 – 800 m n. m., nejníže položené je zastavení č.  6 – 670 m n. m.) je tak vhodná i pro cyklisty (lesní pěšiny a cesty nebo minimálně frekventované silnice III. tříd). Větší provoz je jen v úseku, který vede po silnici č. 210 Prameny – Mnichov. I zde však projede většinou jen pár aut za hodinu. Naučná stezka není v terénu nijak značená, její část vede po zelené turistické trase Prameny – Bečov n. Teplou. Na každém informačním panelu stezky je však mapka s vyznačením umístění jednotlivých zastavení. Do blízkosti většiny zastavení je možné dostat se autem po silnici. Jednotlivé části stezky se dají projít nezávisle na sobě. Na její trase je 9 zastavení (u každého zastavení je informativní tabule). \n\n\nPoblíž pramene Grünské kyselky se nacházel zajatecký tábor z druhé světové války se hřbitovem. Francouzští zajatci zde pracovali při stáčení minerální vody do lahví.\n\n\n"}
{"id": "978999", "url": "https://cs.wikipedia.org/wiki?curid=978999", "title": "Maryna Dorošenková", "text": "Maryna Dorošenková\n\nMaryna Dorošenková, dívčím jménem Chabarová ( ; 22. března 1981, Marhanec − 7. září 2014) byla ukrajinská basketbalistka, sedminásobná mistryně Ukrajiny, dvojnásobná vítězka poháru Ukrajiny v sestavě basketbalového klubu „Kozačka – ZALK“ (Záporoží), účastnice soutěží evropských pohárových turnajů, výběrových i finálových her v sestavě národního mužstva Ukrajiny a Mistryně sportu.\n\nV roce 2013 jí byla diagnostikována akutní leukemie, na začátku ledna 2014 se nemoc zhoršila. Protože neměla dostatek vlastních prostředků k boji s nemocí, obrátila se s prosbou o pomoc při financování léčby k veřejnosti. Nemoci však téhož roku podlehla.\n"}
{"id": "979001", "url": "https://cs.wikipedia.org/wiki?curid=979001", "title": "Ronald Michael Sega", "text": "Ronald Michael Sega\n\nRonald Michael Sega (*4. prosince 1952 v Clevelandu, stát Ohio, USA), inženýr, důstojník a americký kosmonaut. Ve vesmíru byl dvakrát.\n\nAbsolvoval střední školu Nordonia High School ve městě Macedonia (1970) a pak pokračoval ve studiu na vojenské námořní akademii v Colorado Springs se zaměřením na matematiku a fyziku. Po ukončení studia v roce 1974 pokračoval ve vysokoškolském studiu na Ohio State University. Později studoval i na univerzitě University of Colorado, kde v roce 1982 získal titul PhD.\n\nJako pilot působil v armádě v letech 1974 až 1979. Později byl vyučujícím profesorem a zastával i různé řídící funkce.\nV letech 1990 až 1997 byl členem jednotky kosmonautů v NASA.\n\nOženil se a má dvě děti.\nMá přezdívku Ron.\n\nNa oběžnou dráhu se v raketoplánech dostal dvakrát a strávil ve vesmíru 17 dní, 12 hodin a 25 minut. Byl 306 člověkem ve vesmíru.\n\n\n"}
{"id": "979002", "url": "https://cs.wikipedia.org/wiki?curid=979002", "title": "Richard Alan Searfoss", "text": "Richard Alan Searfoss\n\nRichard Alan Searfoss (5. června 1956 v Mount Clemens, stát Michigan, USA – 29. září 2018) byl letec, důstojník a americký kosmonaut. Ve vesmíru byl třikrát.\n\nAbsolvoval střední školu Senior High School v městě Portsmouth (1974) a pak pokračoval ve studiu na vojenské letecké akademii. Po ukončení studia v roce 1978 pokračoval ve vysokoškolském studiu na California Institute of Technology.\n\nJako pilot působil v armádě v letech 1979 až 1987. V letech 1990 až 1998 byl členem jednotky kosmonautů v NASA. Po ukončení kariéry kosmonauta byl zaměstnán v soukromém sektoru.\n\nOženil se s Julií, rozenou McGuire.\nMá přezdívku Rich.\n\nNa oběžnou dráhu se v raketoplánech dostal třikrát a strávil ve vesmíru 39 dní, 3 hodiny a 18 minut. Byl 301 člověkem ve vesmíru.\n\n\n"}
{"id": "979004", "url": "https://cs.wikipedia.org/wiki?curid=979004", "title": "Sigillo", "text": "Sigillo\n\nSigillo je italská obec v provincii Perugia v oblasti Umbrie.\n\nV roce 2012 zde žilo 2 480 obyvatel.\n\nCostacciaro, Fabriano (AN), Fossato di Vico, Gubbio\n\nZdroj: \n\n"}
{"id": "979025", "url": "https://cs.wikipedia.org/wiki?curid=979025", "title": "Aenesidemus", "text": "Aenesidemus\n\nAenesidemus, taktéž Ainesidémos z Knóssu (řecky \"Αἰνησίδημος\"), byl starořecký filosof, představitel mladší pyrrhónské skepse. Žil zhruba v 1. století př. n. l., ale šíře odhadů datace je až 250 let. Narodil se v Knóssu na Krétě, později žil v egyptské Alexandrii, kde silně ovlivnil Cicerona. O jeho životě nevíme téměř nic. Naopak mnoho známe o jeho filosofických pracích. Na rozdíl od staršího pyrrhonismu, se mladší pyrrhonismus proslavil teoretickým zdůvodněním skepticismu.\n\nPůvodně byl členem platónské Akademie, v době, kdy v ní převládal skepticismus. Když převládly jiné směry, Aenesidemus ji opustil s tím, že v ní zvítězili \"Stoikové ve sporu se stoiky\" a založil vlastní školu, která si dala do názvu jméno Pyrrhóna z Élidy. Nejslavnější Aenesidemovou prací byla kniha \"Pyrrhôneoi logoi\" (Πυρρώνειοι λóγοι). V ní definoval pojem \"epoché\" i deset důvodů, proč je epoché nevyhnutelné, tzv. deset tropů, které by měly pomoci v úsudku v jakékoli situaci, a které jsou jakýmisi zásadami relativismu a odvislosti všeho od kontextu. Diogenes Laertius je připisoval samotnému Pyrrhonovi, historici se však dnes přiklánějí k tomu, že jejich autorem je Aenesidemus. Tropy se zachovaly v díle Fotiově (\"Myriobiblion\"). Byl též odpůrcem důvěry v kauzalitu, \"příčina\" podle něj neexistuje sama o sobě (nebo to nemůžeme vědět), je jen konstruktem lidské mysli. Připisuje se mu autorství hlavní zásady skepticismu: \"panti logo logos antikeitai\" (\"Ke každému argumentu lze přiřadit protiargument se zcela stejnou vahou\").\n\nHlavní jeho dílo se nazývá \"„Pyrrhónské rozpravy v osmi knihách (Pyrrhoneioi logoi októ biblia)\", jenž se dochovalo z přepisu Fótia. Přepis zřejmě neobsahuje žádné znatelnější zkreslení. V první knize spisu je vůbec poprvé rozlišeno mezi pyrrhónskou a akademickou skepsí. Druhá kniha obsahuje rozpory v pojmech. Třetí kniha s věnuje problému myšlení a smyslového poznání. Čtvrtá je o nemožnosti poznání boha, světa i přírody. Pátá kniha se týká pojmu příčiny, 6-8. kniha pak problematiky etické skepse. Součástí rozprav je i slavných „10 trópů“ (výroků zpochybňující platnost absolutního poznání), což znamená důležité přetavení skepse do filosofické koncepce. Celkovou spojnici těchto problémů tvoří princip, kvůli němuž je Ainesidémos často citovaný jako předchůdce moderní filosofie: je to princip kauzality. Pravděpodobně právě tato analýza inspirovala Huma a následně Kanta.\n\nDalší významné díla nesou název \"O moudrosti (Peri sofias)\" a \"Pyrrhónské náčrtky (Hypotýpóseis eis ta Pyrrhoneia)\".\n\nMezi žáky jeho školy patřili: Antiochos z Askalonu, Menodoton z Nikomédie, Theodas, Hérodotos, Agrippa a další. Všichni zmínění jsou empiričtí lékaři, kteří se při léčení nemoci vždy zaměřovali na symptomy. Příčiny jsou totiž neviditelné a nezjistitelné. Zřetelná je zde tak návaznost na Pyrrhóna a jeho tezi, že platí pouze fainómena, tedy to, co se jeví. Podstata, esence, metafyzický základ jevu je naproti tomu nepoznatelný.\n\n\n \n"}
{"id": "979031", "url": "https://cs.wikipedia.org/wiki?curid=979031", "title": "Ivan Daňo", "text": "Ivan Daňo\n\nIvan Daňo (* 15. března 1946) je bývalý slovenský fotbalista, obránce.\n\nV československé lize hrál za Inter Bratislava. Nastoupil ve 114 ligových utkáních. Za dorosteneckou reprezentaci nastoupil v 5 utkáních a za juniorskou reprezentaci nastoupil ve 2 utkáních.\n\n\n"}
{"id": "979039", "url": "https://cs.wikipedia.org/wiki?curid=979039", "title": "Olfactory reference syndrome", "text": "Olfactory reference syndrome\n\nOlfactory reference syndrome (ORS) je duševní porucha. Lidé trpící tímto syndromem trpí neopodstatněným strachem z vlastního tělesného zápachu. Obvykle se tento syndrom objevuje jako posedlost jedním nebo několika specifickými znaky. Tato posedlost se může časem měnit. Může to být například strach ze zápachu z úst nebo zápachu z podpaží. Lidé trpící ORS si často vykládají chování druhých jako čichání, dotýkání se nosu nebo otevírání okna jako reakci na jejich tělesný zápach.\n\nSymptomy:\n"}
{"id": "979040", "url": "https://cs.wikipedia.org/wiki?curid=979040", "title": "U.S. National Indoor Tennis Championships 2014 – mužská dvouhra", "text": "U.S. National Indoor Tennis Championships 2014 – mužská dvouhra\n\nDo soutěže mužské dvouhry na tenisovém turnaji U.S. National Indoor Tennis Championships 2014 nastoupilo dvacet osm hráčů. Obhájcem titulu byl Japonský hráč Kei Nišikori, který byl také obhájcem trofeje. Titul úspěšně obhájil, když ve finále porazil Chorvata Iva Karloviće ve dvou setech.\n\n"}
{"id": "979043", "url": "https://cs.wikipedia.org/wiki?curid=979043", "title": "Capgrasův syndrom", "text": "Capgrasův syndrom\n\nCapgrasův syndrom je jednou z poruch vnímání, tedy poruchou vnímání reálného světa nebo jeho zkreslení. Patří mezi patické poruchy vnímání, to znamená, že je signálem nebo symptomem nějakého duševního onemocnění. Řadí se mezi zrakové iluze, z čehož vyplývá, že subjekt je nezvratně přesvědčen o tom, že to, co vnímá, v tomto případě vidí, je nezvratné a jedná se o skutečnost. Někdy se také nazývá jako tzv. „iluze dvojníka“.\n\nJedná se o poruchu vnímání známých subjektů nebo objektů. Nemocný nejčastěji tvrdí, že jeho žena, kolega v práci atd. není tím, kým byl. Je přesvědčen, že došlo k záměně a tyto osoby jsou někým jiným (např. kolega v práci je špionem). Tedy byl vyměněn stejně vypadající entitou, která ovšem není tou původní osobou. Nejčastěji se jedná o tajné agenty, mimozemšťany, roboty atd. Obvykle se tento fenomén týká tváří a lidí kolem nemocného, ovšem může se týkat i objektů nacházejících se v blízkosti nemocného. Nemocný se může chovat agresivně vůči osobám, o nichž je přesvědčený, že jsou dvojníky, a tato porucha tak může být potenciálně nebezpečná.\n\nCapgrasův syndrom získal své jméno podle francouzského psychiatra Josepha Capgrase (1873–1950), který jej jako první popsal ve svém článku z roku 1923 (jako spoluautor článku je uváděn Jean Reboul-Lachaux). Studie pojednává o francouzské pacientce „paní M“, která si stěžovala na to, že její manžel a lidé kolem ní jsou zastoupeni dvojníky. Capgras a Reboul-Lachaux tento fenomén nejdříve pojmenovali jako „iluzi dvojníka“.\n\nCapgrasův syndrom byl zpočátku považován za čistě psychiatrické onemocnění a „iluze dvojníka“ byla označována jako jeden ze symptomů schizofrenie. Vyvráceno bylo také tvrzení, že se jedná o onemocnění postihující pouze ženy (jako symptom hysterie). Většina pokusů o vysvětlení nemoci vycházejících ze studie Capgrase a Reboul-Lachauxe byla psychoanalytické povahy a až teprve osmdesátá léta dvacátého století přenesla pozornost na specificky se vyskytující organické mozkové léze, u kterých byla prokázána souvislost s výskytem Capgrasova fenoménu. V současnosti je Capgrasův fenomén chápán jako neurologická porucha, v rámci které je blud „iluze dvojníka“ způsoben specifickými lézemi v mozku nebo degenerací.\n\nCapgrasův syndom se nejčastěji vyskytuje jako projev paranoidní schizofrenie. Můžeme se s ním však setkat také o mnoha dalších onemocnění. Objevuje se u organických poškození mozku, dále také u neurodegenerativních onemocnění, jako jsou např. demence (mj. Lewy body demence, frontotemporální a afatická), Parkinsonova choroba a Alzheimerova choroba. U těchto onemocnění se může stát, že pacient tvrdí, že on sám je dvojníkem a nepoznává sám sebe.\n\nCapgrasův syndrom se může také objevit u onemocnění jako je hypotyreóza, diabetes nebo silná migréna. Je pozorován výskyt i u uživatelů drog.\nNapříč onemocněními a individui se projevy mohou různit, demonstrujeme je tedy na jednotlivých případových studiích u různých onemocnění. 28letá žena, diagnostikována paranoidní schizofrenie s Capgrasovým syndromem. Trpěla mnoha bludy a iluzemi o manipulaci s jejími orgány a částmi těla, přičemž se chovala hostilně a agresivně k osobám nemocničního personálu, kterým dávala za vinu manipulaci s jejími částmi těla. Capgrasův fenomén se u ní projevoval přesvědčením, že její otec je dvojník, ale menšího vzrůstu než její „originální otec“. Dále trpěla přesvědčením, že každý člověk na světě je dvojník, že ona sama je svoje dvojče a stejně tak její přátelé.\n\n62letý muž s paranoidní schizofrenií věřil v záměnu každého člověka za robota, svého doktora, okolí a sám sebe jednou označil za robota a tvrdil, že muž v novinách je jeho dvojče.\n\n48letý muž, paranoidní schizofrenie, věřil v záměnu svých rodičů za dvojníky, jenž mu předkládali vyměněné jídlo. Ostatní obyvatelé a zaměstnanci psychiatrické nemocnice byli též považování za podvodníky a dvojníky původních obyvatel.\n54letá žena tvrdila, že její sousedé používají černou magii a pomocí ní se vloupali do jejího domu, kde jí ukradli oblečení, které teď nosí. Časté konfrontace se sousedy (jejichž nevinu se pokoušel nemocné vysvětlit její manžel) vedly postupně k tomu, že nemocná začala tvrdit, že její manžel není jejím manželem. Byla neomylně přesvědčena o záměně jednoho ze sousedů a jejího manžela, přičemž to deklarovala tím, že vyměněný manžel smrdí a je špinavý, zatímco její originální ne. „Vyměněnému“ manželi se vyhýbala a odmítala s ním spát v jedné místnosti.\n56letá žena s diagnostikovanou Parkinsonovou chorobou. Nejdříve se u ní začaly objevovat nezvyklé projevy chování. Následně tvrdila, že obrazy a věci v jejím domě nejsou její a byly vyměněny. Vypadaly sice stejně, ale nebyly to ony. Dále se svému okolí svěřila s tím, že její pes byl také vyměněn. Bylo to stejné plemeno, stejného věku i vzrůstu, ale zdálo se jí, že určité skvrny na kožichu má jinde, a proto je vyměněný. Tato iluze se posléze vztahovala i na květiny v zahradě.\n59letý muž s rychle progredující demencí ze začátku pletl manželčino jméno. Posléze se začal své ženy ptát, kde je jeho žena. Epizody se stávaly čím dál častějšími a trvalejšími. Nejdříve přešly a muž svojí manželku opět poznal, ale nakonec byl přesvědčen, že osoba vydávající se za jeho ženu je její dvojník, jelikož měla stejný vzhled, osobnost, hlas i jméno. Několikrát volal policii a ohlašoval svoji ženu jako pohřešovanou, přičemž zmiňoval i nastrčeného dvojníka za ni. Nechoval se k ní žádným způsobem agresivně a trávil s ní běžně den, ovšem s přesvědčením o její nepravosti.\nCapgrasův syndrom lze z neurologického hlediska objasnit jako příčinu několika faktorů, názory na klíčovou příčinu nejsou pro svou složitost mezi vědci dodnes jednoznačné. Nejznámějším a nejšířeji příjímaným názorem je Langdonova a Coltheartova dvoufaktorová teorie. Podle této hypotézy vzniká tato iluze v součinnosti dvou faktorů. Zatímco první faktor je specifický pro každého pacienta, druhým faktorem, který se naopak objevuje u každého stejně, je poškození pravé mozkové hemisféry. U pacienta je narušen především exekutivní systém, v důsledku kterého není schopen vyhodnotit své iluze jako iracionální.\n\nZodpovědět nejasnosti se následně pokusili autoři Davies a Davies, kteří vypracovali teorii parametrické odchylky. Jako neurologickou příčinu předpokládají lézi v oblasti pravé hemisféry frontálního mozkového laloku. Davies a Davies rozpracovávají Langdonovu a Coltheartovu hypotézu s tím, že druhý faktor je způsoben součinností poruch exekutivních funkcí myšlení a pracovní paměti. U pacienta dochází k útlumu dominantní, zkušeností ukotvené odpovědi na situaci (porucha exekutivy) a následné manipulaci s krátkodobě uchycenými informacemi (pracovní paměť). Výsledkem je vyhodnocení alternativní možnosti situace jako pravdivé.\n\nPoletti a Sambataro vyjádřili příčinu taktéž dvěma faktory – podle jejich vysvětlení se jedná o zaměnění výsledků shodných kognitivních mechanismů jakýmsi „překrytím“ neurální odpovědi na situaci. Tato chyba vzniká v místě ventromediální prefrontální části mozkové kůry.\n\nJako problém pramenící z chybného zapojení neuromediátorů vidí Capgrasův fenomén Corlett a Fletcher. Podle jejich vysvětlení se za nemožností normálního vyhodnocení dané situace skrývá porucha distribuce GABA a dopaminových transmisí.\nV současnosti existuje několik přístupů, které se užívají k léčbě Capgrasova syndromu, ale neexistuje jednotná standardní péče. Je tedy zapotřebí důkladné výzkumné práce, aby mohl být nalezen nejefektivnější způsob léčby. V současnosti se vedle kognitivních technik (mj. testování reality) užívá individuální terapie, která je nejvhodnější pro léčbu jednotlivých iluzí. Efektivní může být dlouhodobá kognitivně behaviorální terapie, jež je založena na vzájemných diskuzích, kdy se terapeut pokouší nemocnému předkládat četné důkazy o jeho iluzi. Cílem je najít způsob, jak může nemocný překonat vlastní blud, v který věří proti všem dostupným důkazům. Antipsychotika a další terapeutické léky jsou užívány s relativním úspěchem. Mnoho nemocných Capgrasovým syndromem se nikdy plně nezotaví, poskytovatelé péče a rodinní příslušníci však mohou částečně eliminovat projevy nemoci, především úzkost a strach.\n"}
{"id": "979047", "url": "https://cs.wikipedia.org/wiki?curid=979047", "title": "Cotardův syndrom", "text": "Cotardův syndrom\n\nCotardův syndrom neboli syndrom chodící mrtvoly je vzácná duševní porucha, při níž si pacienti myslí, že jsou mrtví, neexistují nebo nemají krev proudící v těle či vnitřní orgány (jako např. mozek), a nemohou tak reagovat na žádné racionální vysvětlení, že jsou ve skutečnosti živí. Je to v některých případech doprovázeno pocitem viny, neklidem a negativismem. Ve velmi vzácných případech syndrom zahrnuje halucinace o nesmrtelnosti.\n\nStudie dokazují, že toto onemocnění se více vyskytuje u starších pacientů s depresemi. Je také více pravděpodobné, že se tento syndrom objeví u lidí trpících schizofrenii, maniodepresivní psychózou, úrazem mozku, depresemi, mozkovým nádorem, migrénami a u pacientů s halucinacemi.\n\nV počáteční fázi onemocnění trpí pocitem strachu, který je následován vírou v to, že jsou mrtví a neexistují. Dokonce mohou cítit pach mrtvého těla. Lidé trpící touto poruchou nepoznají vlastní tvář a nemají žádný zájem o sociální aktivity či požitky. Jsou paranoidní a nedbají o osobní hygienu. Mají sebevražedné sklony či sklony k sebepoškozování. Ztrácí pojem o realitě a mají zkreslený pohled na svět.\n\n"}
{"id": "979050", "url": "https://cs.wikipedia.org/wiki?curid=979050", "title": "U.S. National Indoor Tennis Championships 2014 – mužská čtyřhra", "text": "U.S. National Indoor Tennis Championships 2014 – mužská čtyřhra\n\nDo soutěže mužské čtyřhry na tenisovém turnaji U.S. National Indoor Tennis Championships 2013 nastoupilo šestnáct dvojic. Obhájcem titulu byli Bob a Mike Bryanovi. Ti se sice dostali až do finále, ale tam podlehli druhé nasazené dvojici Eric Butorac a Raven Klaasen dvakrát 6–4.\n\n"}
{"id": "979053", "url": "https://cs.wikipedia.org/wiki?curid=979053", "title": "Hideie Ukita", "text": "Hideie Ukita\n\nHideie Ukita (japonsky 宇喜多秀家 \"Ukita Hideie\"; 1573 - 17. prosince 1655) byl daimjó provincií Bizen a Mimasaka (současná prefektura Okajama) a člen Rady pěti starších založené Hidejošim Tojotomim. Byl synem Naoieho Ukity, oženil se s Gohime, dcerou Tošiieho Maedy. Protože v bitvě u Sekigahary stál proti Iejasuovi Tokugawovi, byl poslán do exilu do ostrovního vězení Hačidžódžima, kde i zemřel.\n\nOtec Hideiea, Naoie - daimjó provincie Bizen, byl zpočátku proti, ale později se přidal na stranu Nobunagy Ody a Hidejošiho Tojotomiho. Naoie zemřel v roce 1581 a v roce 1582 se Hideie stal hlavou klanu Ukita. Jelikož Hideie byl ještě malý, byl to jeho strýc Tadaie, kdo zastával roli vůdce armády Ukita (pod Hidejoši Tojotomim) během obléhání hradu Takamacu v Biččú v roce 1582. Nobunaga byl zavražděn v tomto roce, ale obléhání hradu pokračovalo ještě další dva dny až do jeho pádu. Hidejoši se hnal zpět do Kjóta, ponechávaje na starosti klanu Ukita provincie Bizen, Mimasaka a nově nabyté části provincie Biččú. Ukitové měli také dávat pozor na Terumota Móriho na západě.\n\nV roce 1586 se Hideie oženil s Hidejošiho adoptovanou dcerou Gohime (byla adoptovaná Hidejošim od Tošiieho Maedy).\n\nHideie se připojil k Hidejošiho válečným tažením na Šikoku (1585), Kjúšú (1586) a k obléhání hradu Odawara (1590). Po sjednocení Japonska pod vládou Hidejošiho se Hideie připojil k tažení do Koreje a vrátil se v roce 1598, aby sloužil Hidejošimu jako jeden z pěti poradců, spolu s Tošiiem Maedou, Kagekacuem Uesugim, Terumotem Mórim a Iejasu Tokugawou.\n\nHidejoši zemřel v roce 1598 a jako následníka zanechal svého pětiletého syna Hidejoriho a Iejasua Tokugawu chystajícího se převzít moc. Hideie přispěl 17 000 muži do Tojotomiho armády v bitvě u Sekigahary, ale byli poraženi poté, co někteří z jejich \"spojenců\" proběhli na stranu Tokugawy. Jedním z těch přeběhlíků byl Hideaki Kobajakawa, který dostal jako válečnou kořist hrad Okajama a okolní území.\n\nHideie utekl ve zmatku, který vznikl na válečném poli, ale později byl nalezen a poslán do vyhnanství na ostrov Hačidžódžima spolu s několika svými příznivci, včetně jeho dvou synů a sestry. Jeho manželka našla útočiště u klanu Maeda a mohla odtud udržovat korespondenci a posílat dary (rýži, saké, oblečení) svému manželovi a synům.\n\nHideie nakonec přežil svou manželku a všechny samuraje z období Sengoku. Bylo mu nabídnuto podmíněné odpuštění po smrti Iejasua, ale odmítl a nikdy se nevrátil na pevninu. Jeho manželka zemřela, Tojotomi byl poražen a nebylo tam místo, kam by se vrátil, jeho synové zplodili děti na Hačidžó a šógunát měli zdědit členové klanu Tokugawa.\n\nNeexistují žádné důkazy, že by Hideie zplodil další děti sám, ale hodně z potomků jeho synů se vrátilo na hlavní území Japonska po udělení plné milosti na konci éry Tokugawa.\n\n"}
{"id": "979054", "url": "https://cs.wikipedia.org/wiki?curid=979054", "title": "Hačidžódžima", "text": "Hačidžódžima\n\nHačidžódžima ( 八丈島) je ostrov vulkanického původu, nacházející se v Tichém oceánu v souostroví Izu, asi 300 km jižně od Tokia. Průměr ostrova je asi 14 km, má mírně deformovaný kruhový tvar. Nejvyšší bod se nachází 854 m nad hladinou moře. Ostrov je trvale osídlen, podle posledního sčítání tam žilo přes 8 300 lidí. Největším sídlem je Micune. V minulosti (během období Edo) byl místem, kam byli posíláni trestanci. V současnosti je oblíbeným místem surfařů a rekreačních potápěčů.\n\nOstrov je tvořen dvěma stratovulkány, starší, pleistocénní vulkán \"Higaši-jama\" se nachází v jihovýchodní části ostrova, mladší \"Niši-jama\" v severozápadní části. Vývoj mladšího vulkanického centra začal před 10 000–8 000 lety, poslední erupce byla zaznamenána v roce 1606.\n\n"}
{"id": "979055", "url": "https://cs.wikipedia.org/wiki?curid=979055", "title": "Gvendolin", "text": "Gvendolin\n\nGvendolin je ženské křestní jméno. Pochází z velšských slov gwen \"bílá\", \"spravedlivá\" a dolen \"kruh\", \"luk\". Jméno Gwendolen nosila mýtická královna Britů, která porazila svojeho manžela v boji. Další varianty jsou Gwendolyn či Gwendolen.\n\n\n\n"}
{"id": "979056", "url": "https://cs.wikipedia.org/wiki?curid=979056", "title": "Jan Vladimír Pokorný", "text": "Jan Vladimír Pokorný\n\nJan Vladimír Pokorný (21. dubna 1860 Ivanovice na Hané – 22. března 1922 Brno) ,byl rakouský a český politik Lidové strany na Moravě, později Lidové strany pokrokové na Moravě, na počátku 20. století poslanec Říšské rady a Moravského zemského sněmu.\n\nPocházel z Ivanovic na Hané, byl profesí zemědělcem. Zapojil se do politického života. V roce 1889 byl zvolen starostou Ivanovic. V roce 1892 ho ovšem místodržitelství a zemský výbor z funkce sesadily. Při nařízené nové volbě byl opět manifestačně zvolen starostou, nicméně volba nebyla uznána, obecní zastupitelstvo rozpuštěno a v nových volbách jeho stoupenci neuspěli a starostou se nestal. Nadále se ovšem angažoval v obecní samosprávě a ještě k roku 1906 se uvádí jako člen ivanovického zastupitelstva.\n\nDlouhodobě zasedal od zemských voleb roku 1896 na Moravském zemském sněmu. V zemských volbách roku 1902 sem byl zvolen za kurii venkovských obcí, obvod Vyškov, Bučovice, Slavkov. V zemských volbách roku 1906 uspěl za kurii venkovských obcí, český obvod Vyškov. Na sněmu se profiloval jako obhájce zájmů zemědělců.\n\nByl členem Lidové strany na Moravě (moravská odnož mladočeské strany). Byl aktivní v moravské zemské zemědělské radě, v \"Ústředním svazu českých hospodářských společenstev\" a v mnoha regionálních spolcích a korporacích. I po vzniku agrární strany zůstal věrný lidové straně. V roce 1907 z Moravské lidové strany dočasně odešel pro nesouhlas s postupem jejího předáka Adolfa Stránského, který souhlasil pro druhé kolo voleb do Říšské rady roku 1907 s utvořením aliance s klerikály proti sociálně demokratickým kandidátům. Části členstva, včetně Pokorného, vadilo, že tento krok byl učiněn bez širší debaty a lidová strana se tím spojila s dosud kritizovanými klerikály.\n\nV roce 1909 se podílel na sloučení Lidové strany na Moravě a Moravské strany pokrokové do Lidové strany pokrokové na Moravě, jejímž jedním ze tří místopředsedů se stal.\n\nNa počátku 20. století se zapojil i do celostátní politiky. Ve volbách do Říšské rady roku 1911 se stal poslancem Říšské rady (celostátní zákonodárný sbor) za český obvod Morava 12. Usedl do parlamentní frakce \"Jednota nezávislých pokrokových poslanců Čech a Moravy\". Profesně se k roku 1911 uvádí jako zemský poslanec a majitel zemědělského hospodářství.\n\nV roce 1881 mu byl udělen stříbrný záslužný kříž za osobní odvahu, kdy jako člen hasičského sboru zachránil o rok dříve při požáru lidský život.\n\nV roce 1918 se uvádí jako místopředseda Moravsko-slezské lidové strany pokrokové (vznikla sloučením Lidové strany pokrokové na Moravě a analogicky orientované Slezské lidové strany), jež následně vplynula do České státoprávní demokracie. Po vzniku Československa se angažoval v Československé národní demokracii, v níž se zaměřoval na zemědělskou problematiku. Ještě krátce před smrtí připravoval podklady pro referát o pozemkové reformě na sjezd národně demokratické strany.\n\nZemřel náhle (\"raněn mrtvicí\") v březnu 1922 na nádraží v Brně, když čekal na vlak do domovských Ivanovic.\n"}
{"id": "979057", "url": "https://cs.wikipedia.org/wiki?curid=979057", "title": "Gabriel Altmann", "text": "Gabriel Altmann\n\nGabriel Altmann (* 24. května 1931, Poltár, Československo) je německý lingvista. \n\nJe považován za významného lingvistu 20. století. Ve svém oboru se zaměřuje především na kvantitativní lingvistiku a její jednotlivé oblasti, jako jsou synergetika, jazykové jednotky, fonetika, písmo, gramatika, sémantika, analýza textu, lexikologie, dialektologie, historická lingvistika, typologie, teorie pravděpodobnosti, statistika, denotativní analýza ad. Mimoto se Altmann také věnuje jazykovým zákonům, teorii jazyka či teorii pravděpodobnosti.\n\nProfesor Gabriel Altmann také působí v redakčních radách odborných periodik zaměřených na kvantitativní lingvistiku Journal of Quantitative Linguistics (Taylor&Francis Group), Glottometrics (RAM-Verlag) (PDF ram-verlag.eu) Glottotheory (De Gruyter). Neméně významným příspěvkem pro kvantitativní lingvistiku je Altmannův interaktivní software Altmann-Fitter, ve kterém je možno přiřadit četnostem dat z výběrového souboru příslušná jednorozměrná diskrétní rozdělení četností. \n\nV letech 1953–1958 studoval Gabriel Altmann na Karlově univerzitě obory indonéská lingvistika a japonská filologie. Dva roky po svém absolutoriu odešel do Bratislavy, kde začal pracovat v Orientálním ústavu Slovenské akademie věd. Zde působil až do roku 1968. V tomto období obhájil svou habilitační práci \"Kvantitativne štúdie z indonezistiky – Quantitative Studien zur Indonesistik\" – a získal tak titul docenta (1964). Roku 1968 odešel z Bratislavy do Kolína nad Rýnem, kde mu bylo nabídnuto místo v Ústavu fonetiky na zdejší univerzitě. Zde pracoval dva roky. V roce 1970 přijal nabídku práce v Ústavu německého jazyka v Mannheimu a krátce nato i v Ústavu lingvistiky na Univerzitě Ruhr v Bochumi, kde nejprve působil jako hostující profesor a od roku 1971, kdy úspěšně obhájil práci s názvem \"Introduction to Quantitative Phonology\" \"(Exemplified on Indonesian)\", pak jako profesor matematické lingvistiky, a to až do svého odchodu do penze v roce 1996. \n\nGabriel Altmann je považován za jednoho ze zakladatelů moderní kvantitativní lingvistiky. Ačkoliv se tento směr prosadil v jazykovědě již dříve, nebyla mu věnována dostatečná pozornost a představoval spíše marginální oblast výzkumu. Tato situace se změnila právě díky Gabrielu Altmannovi. Luděk Hřebíček považuje jeho přínos za jeden ze dvou mezníků lingvistiky 20. století, a ve svých úvahách dokonce zachází tak daleko, že lingvistiku druhé poloviny minulého století nazývá „lingvistikou altmannovskou“. Altmann ovlivnil lingvistiku nejen výsledky svých odborných prací či prostřednictvím žáků, které odchoval a kteří působí na prestižních univerzitách, nebo rozsáhlou editorskou činností, ale zejména svým pojetím vědy a lingvistiky (více viz níže). \n\nAltmannovo pojetí kvantitativní lingvistiky se zakládá především na důrazu na formulaci vědeckých zákonů, jinými slovy vědeckých hypotéz, které jsou jádrem vědecké teorie a které lze testovat, tj. ověřit či vyvrátit. Jeho požadavek testovatelných hypotéz tak postavil lingvisty před nový úkol – aplikaci metod schopných testovat údaje o jazyku, a to zejména pomocí matematické statistiky a teorie pravděpodobnosti.\n\nAltmannovy práce významně ovlivnily mezinárodní fórum International Quantitative Linguistics Association (IQLA), které se snaží reagovat na zvýšený zájem odborné veřejnosti o teoretickou i aplikovanou kvantitativní lingvistiku v oblastech, jako je strojový překlad, výuka jazyků či zpracování přirozeného jazyka, a zajišťovat spolupráci kvantitativních lingvistů (\"IQLA – International Quantitative Linguistics Association\" 2008–2012, [online]). \n\nAltmann stál také za vznikem dvou periodik věnujících se primárně kvantitativně lingvistickým výzkumům jazyka a textu, a sice \"Journal of Quantitative Linguistics\", ve kterém působí jako koeditor Reinhharda Köhlera, a \"Glottometrics\", které je vydáváno pod Altmannovým vedením. Kromě vědecké práce se rovněž věnuje rozsáhlé editorské a překladatelské činnosti např. z malajštiny do slovenštiny nebo z ruštiny do němčiny. \n\nGabriel Altmann objevil a popsal několik vědeckých zákonů. Jedním z nich je Menzerath-Altmannův zákon. Zákon původně vycházel z poznatků německého germanisty Paula Menzeratha. Menzerath vypozoroval v jazyce zvláštní jev, a sice že mezi slabikou a slovem existuje určitý vztah. Na základě rozboru německých slov došel v roce 1928 k závěru, že: „čím delší je slovo co do počtu slabik, tím kratší je jeho slabika“. Začal se tak zabývat otázkou vzájemných vztahů jazykových úrovní.\n\nAltmann na něj v 80. letech minulého století navázal a zavedl dva nové pojmy, jazykový konstrukt a jazykový konstituent. Konstrukt definuje jako jazykovou jednotku na vyšší jazykové úrovni a konstituent pak jako jednotku na úrovni nižší, přičemž konstrukt lze dělit na konstituenty. Pomocí experimentů, které provedl spolu se svými žáky na různých jazycích a které testovaly vztahy mezi těmito jazykovými jednotkami na různých jazykových úrovních, prokázal, že mezi konstrukty a konstituenty existuje vzájemný vztah. Na základě získaných výsledků vytvořil hypotézu, která dosud nebyla vyvrácena: „čím delší je v jazyce konstrukt, tím kratší jsou v průměru jeho konstituenty“. Menzerathovo pozorování tak bylo zavedením nových jazykových pojmů zobecněno a povýšeno na jazykový zákon, pro který Altmann navrhl název Menzerathův zákon. Gabriel Altmann pro tento vztah odvodil z jednoduché diferenciální rovnice rovněž matematickou podobu ve formě mocninového zákona, jehož slovní formulace zní: „Konstituent je (v daném případě nepřímo) úměrný konstruktu povýšenému na (v daném případě negativní) parametr a celý tento výraz je řízený ještě dalším parametrem.“ Zkrácená matematická formule tohoto zákona má následující podobu: \n\nkde \"x\" představuje délku konstruktu měřenou v počtu jeho bezprostředních konstituentů, \"y\" průměrnou délku jeho konstituentů měřenou v jednotkách na nejbližší nižší úrovni jazyka, tj. průměrném počtu jeho nejbližších nižších konstituentů, \"A\", \"b\" jsou kladné reálné parametry a \"\" je počet zkoumaných jazykových úrovní. \n\nAplikace zákona umožňuje kvantitativní ověřování obecných definic jednotlivých jazykových úrovní, tedy definice jednotlivých jazykových konstruktů (od hlásek až po věty), a nadto definování další jazykové úrovně – nadvětných textových konstruktů, jejichž konstituenty tvoří na základě syntaxe definované segmenty textu. \n\nZ důvodu přínosu obou vědců se pro zákon později vžilo označení Menzerath-Altmannův. Menzerath-Altmannův zákon představuje nejen milník ve vývoji vnímání jazyka, ale zároveň stojí za vznikem dílčích lingvistických disciplín. \n\nGabriel Altmann se zabýval také Piotrowského zákonem, pojmenovaným podle ruského lingvisty Raimunda G. Piotrowského, který se snažil vyjádřit procesy změn v jazyce pomocí matematického modelování. Jeho návrh Altmann spolu s dalšími vědci rozvedl. Základ zákona tvoří hypotéza, že matematickým vzorcem lze vyjádřit průběh jednotlivých změn v jazyce – od pomalého nástupu ke zrychlení šíření přes zlom a následně k poklesu rychlosti šíření změny až po úplný útlum. Těmito změnami mohou být např. různé trendy v jazyce – nárůst slovní zásoby, rozptýlení cizích či přejatých slov v jazyce, vybírání křestních jmen atd. Tyto a další informace viz „Change in Language“ [online]; \"Raimund G. Piotrovskij Passed Away\" 2008, [online]. \n\nPočátky kvantitativní lingvistiky lze spatřit již ve druhé polovině 19. století, v době, kdy matematika začala pronikat do dalších vědních oborů. Za první propojení matematiky a jazykovědy by mohla být považována diskuse nad možností využití kvantitativních metod v lingvistice, na kterou poukazoval v polovině 19. století ruský matematik Viktor Jakovlevič Buňakovskij. Zohlednění statistiky při úvahách o jazyce se objevilo také na konci tohoto století u německého mladogramatika Hermana Paula. Dále lze např. uvést využití matematiky, resp. počtu pravděpodobností, při ověřování pravosti tzv. Rukopisu královédvorského a zelenohorského, které aplikoval v 80. letech 19. století český matematik a fyzik August Seydler. \n\nVůbec prvním lingvistou, jenž se začal zabývat frekvencí, byl Američan William Dwight Whitney, který ji použil v 70. letech 19. století při výzkumu anglických hlásek. Frekvenci uplatňovali i stenografové, mezi něž se řadí např. americký vynálezce Samuel Morse, který podle frekvence přiřazoval písmenům různě složité znaky, či německý stenograf Friedriech Wilhelm Käding, který na základě frekvence německých slov vydal první slovník četnosti. \n\nVýrazným rozvojem prošla kvantitativní lingvistika zejména ve 20. století. V první polovině se o to zasloužili především ruský matematik Andrey Andreyevich Markov a americký lingvista a psycholog německého původu George Kingsley Zipf. Markov došel k závěru, že na základě určité pravděpodobnosti lze v každé části výpovědi předpovídat, jaké jazykové jednotky budou následovat, jinými slovy že lze měřit míru informace, kterou jazykové jednotky přenášejí. Tato teorie, nazvaná Markovův proces, přispěla k rozvoji teorie pravděpodobnosti, matematické statistiky a teorie informace. Zipf se zabýval matematicky formulovanými zákonitostmi slovní zásoby přirozených jazyků, známé pod názvem Zipfovy zákony. Druhá polovina 20. století se v oblasti kvantitativní lingvistiky rozvíjí pomocí vědeckého přínosu Gabriela Altmanna, tj. Mezerath-Altmannova zákona.\n\nCo se týče vývoje kvantitativní lingvistiky v českých zemích, její počátky lze spojit s pedagogikou a těsnopisy. V této souvislosti se jedná zejména o práce lingvistů a zástupců Pražské školy Viléma Mathesia, Bohumila Trnky a Josefa Vachka. Dalšími osobnostmi, které se zasloužily o rozvoj kvantitativní lingvistiky v první polovině 20. století, byli Jiří Krámský a Roman Jakobson. Je třeba zmínit i Václava Příhodu a Vladimíra Šmilauera, kteří dali podnět ke vzniku českého frekvenčního slovníku. Ten vyšel v 60. letech a jeho autory byli Jaroslav Jelínek, Josef Bečka a Marie Těšitelová, která se stala významnou představitelkou české kvantitativní lingvistiky. Mezi další české významné osobnosti věnující se kvantitativní lingvistice patří bezpochyby orientalista a textolog Luděk Hřebíček, který se specializuje na kvantitativní teorii textu a Menzerath-Altmannův zákon. \n\nAltmann spolupracoval s mnoha vědeckými osobnostmi, jako např. Werner Lehfeldt (německý slavista), Gejza Wimmer (matematik), Reinhard Köhler (kvantitativní lingvista), Luděk Hřebíček (kvantitativní lingvista), Ioan Iovitz Popescu (fyzik), Ján Mačutek (teorie pravděpodobnosti, kvantitativní lingvistika) či Radek Čech (kvantitativní analýza textu, kvantitativní syntax – valence, syntakticky komplexní sítě), což ostatně dokládá i jejich společná publikační činnost (viz Bibliografie).\n\nNa tomto místě je třeba uvést dílo Vladimíra Skaličky, Altmannova učitele, který začal podněcovat tehdejší lingvisty k úvahám nad využitím metodických postupů ostatních věd. Požadavek odmítnutelných a testovatelných hypotéz, resp. vědeckých zákonů, které platí do doby, než jsou vyvráceny, vznášeli kromě Altmanna moderní epistemologové Karel Reimund Popper a Mario Bunge.\n\n\n\n\nMotalová Tereza. 2014. „Gabriel Altmann.“ \"Encyklopedie lingvistiky\", ed. Kateřina Prokopová. Olomouc: Univerzita Palackého v Olomouci. https://web.archive.org/web/20140222011730/http://oltk.upol.cz/encyklopedie/index.php5/Gabriel_Altmann\n\n"}
{"id": "979060", "url": "https://cs.wikipedia.org/wiki?curid=979060", "title": "Honda CB 1300S", "text": "Honda CB 1300S\n\nHonda CB 1300S je motocykl kategorie naked bike, vyvinutý firmou Honda, vyráběný od roku 2005.\n\nJe polokapotovanou variantou modelu Honda CB 1300, pod názvem CB 1300S je prodáván v Evropě, na americkém trhu je označován jako Super Bol D'Or. Mezi konkurenty patří především Yamaha XJR 1300 a Suzuki GSX 1400.\n\n\n"}
{"id": "979061", "url": "https://cs.wikipedia.org/wiki?curid=979061", "title": "W3af", "text": "W3af\n\nw3af je otevřený bezpečnostní skener webových aplikací. Tento software nabízí skener zranitelností a exploitační nástroje pro webové aplikace. Získává informace o bezpečnostních zranitelnostech a poskytuje rady pro testování průniku.\n\nTento multiplatformní nástroj je k dispozici ve všech populárních operačních systémech jako Microsoft Windows, Linux, Mac OS X, FreeBSD a OpenBSD a je napsaný v programovacím jazyce Python. Uživatel má dále na výběr mezi grafickým uživatelským rozhraním nebo příkazovou řádkou.\n\nw3af dokáže identifikovat mnoho zranitelností webových aplikací a používá k tomu více než 130 pluginů.\nPo identifikaci zranitelností jako jsou například: (Blind) SQL injection, vložení cizího (vzdáleného) souboru (v PHP), Cross-site scripting (XSS), nebo nezabezpečené nahrávání souborů, můžou být využity k získání různého druhu a úrovně přístupu ke vzdálenému systému.\n\nw3af je rozdělen do dvou hlavních částí, jádra a pluginů. Jádro koordinuje chod a poskytuje funkce, které jsou využívané pluginy k hledání zranitelností a k jejich využití.\nPluginy jsou vzájemně propojené a sdílejí mezi sebou informace.\n\nPluginy se dělí do několika kategorií:\n\nw3af zahájil Andres Riancho v roce 2007, po mnoha letech vývoje komunitou. V srpnu roku 2010 w2af oznámila své partnerství a sponzorství od Rapid7. S pomocí od Rapid7 mohl projekt nabrat na rychlosti vývoje a udržet si růst z hlediska uživatelů a přispěvatelů.\n"}
{"id": "979064", "url": "https://cs.wikipedia.org/wiki?curid=979064", "title": "Rychlost přeběhu", "text": "Rychlost přeběhu\n\nV elektronice je rychlost přeběhu definována jako maximální rychlost změny výstupního napětí za jednotku času. Bývá vyjadřována jako Volt za mikrosekundu. Omezení daná rychlostí přeběhu přispívají k nelineárním vlastnostem operačních zesilovačů. \n\nV mechanice je rychlost přeběhu spojena se změnami s poloze objektu rotujícího kolem pozorovatele za čas. Rychlost přeběhu má v tomto případě jednotku úhel za sekundu.\n"}
{"id": "979066", "url": "https://cs.wikipedia.org/wiki?curid=979066", "title": "Izu Óšima", "text": "Izu Óšima\n\nIzu Óšima je ostrov vulkanického původu, nacházející se v souostroví Izu v Pacifiku, asi 20 km jihozápadně od poloostrova Izu a asi 150 km jihovýchodně od Tokia, pod jehož správu patří. Je to nejseverněji umístěný ostrov souostroví Izu. Má rozměry 11×13 km a je to největší ostrov souostroví. Nejvyšší bod je struskový kužel \"Mihara\", počet obyvatel je 8514. Prakticky celý ostrov Izu Óšima je tvořen masivním stratovulkánem, jehož vrchol je ukončen 4 km širokou kalderou.\n\nV rámci kaldery se nachází asi 40 struskových kuželů, uspořádaných podél dvou paralelních zlomových systémů ve směru severozápad-jihovýchod. Stratovulkán je tvořen převážně bazalty, vulkanická aktivita je zaznamenána od 7. století. Poslední větší erupce se odehrála v roce 1986, když bylo evakuováno asi 12 000 lidí. Láva byla vyvrhována až do výšky 1000 m a mrak prachu a popela dosáhl výšky 16 km. Takové velké explozivní erupce pilniovského typu se opakují každých 100–150 let.\n\nOstrov je součástí národního parku Fudži-Hakone-Izu a je oblíbenou turistickou destinací. Vrcholový kráter je místem, kde japonská vláda pohřbila Godzillu v filmu The Return of Godzilla a také místem, kde se znovu dostane na povrch (film Godzilla vs. Biollante).\n\n"}
{"id": "979070", "url": "https://cs.wikipedia.org/wiki?curid=979070", "title": "Jídelní vůz", "text": "Jídelní vůz\n\nJídelní vozy jsou jedním z několika druhů železničních osobních vozů. Jídelní vozy většinou fungují stejně jako bar, bistro nebo přímo jako restaurace. Nasazovány jsou zpravidla na mezinárodní, případně i vnitrostátní dálkové vlaky kategorie rychlík a vyšší (Expres, InterCity, EuroCity). Ceny v jídelních vozech jsou v Česku vyšší než v restauraci pevně stojící na zemi, ale v jiných zemích to může být i naopak.\n\nJídelní vozy se rozlišují na 2 druhy.\n\nNíže jsou uvedeny některé jídelní vozy využívané Českými drahami:\n\n\n\nJídla mohou být připravována běžně, ale např. JLV často používá postup, kdy jsou přímo ve voze dovařována, dosmažována nebo ohřívaná předpřipravená jídla, která byla uvařena před výjezdem vozu. Tento postup umožňuje velmi rychlou přípravu, a proto mohou využít jídelní vůz i cestující na krátké vzdálenosti. V bistro vozech jednotek Pendolino jsou jídla vždy ohřívána v mikrovlnné troubě.\n\nNa území České republiky jezdí jídelní vozy provozované těmito společnostmi:\n\nJedním ze známých bývalých provozovatelů jídelních vozů byla firma Urblík, jejíž jídelní vozy jezdily i na vnitrostátních rychlíkových trasách jako například Praha – Hradec Králové – Týniště nad Orlicí.\n\n"}
{"id": "979074", "url": "https://cs.wikipedia.org/wiki?curid=979074", "title": "Chytré hodinky", "text": "Chytré hodinky\n\nChytré hodinky neboli smartwatch (též smart watch) jsou vestavěný systém v podobě náramkových hodinek, jejichž funkcionalita přináší víc než jen informace o čase (nebo toho, co mohly nabídnout klasické mechanické hodinky). Z dnešního pohledu jde o analogie smartphone v podobě hodinek, včetně možnosti mobilního volání nebo alespoň upozorňování na příchozí zprávy a hovory (tato zařízení vstoupila na trh v roce 2013). Z dřívějšího pohledu sem bylo možno zařadit i hodinky (včetně mechanických) rozšířené o další elektronická zařízení (sem patří i např. hodinky s kalkulačkou, populární v 80. letech, i starší modely).\n\nZatímco první modely mohly nabídnout jen základní funkcionality jako kalkulačku, kalendář, překlady a jednoduché hry, ty moderní jsou vlastně nositelné počítače. Na většině chytrých hodinek běží mobilní aplikace, z toho u nejnovější generace na mobilním operačním systému a též fungují jako přenosné multimediální přehrávače – mohou obsahovat i rádiový FM přijímač a přehrávat zvukové i audiovizuální soubory přes sluchátka s Bluetooth. Do pásku hodinek mohou být zabudovány snímače pulzu nebo přenašeč vibrace coby alternativa ke zvukovému výstupu, kterou pocítí pouze nositel hodinek. Zhruba od roku 2013 se postupně formuje trh s „náramkovými telefony“ – zařízeními schopnými buď upozornit na příchozí hovory na mobilním telefonu (pokud je tento v dosahu Bluetooth) nebo přímo se schopností přes ně uskutečňovat a přijímat hovory, psát SMS nebo využívat datové služby jako například Twitter, Instant Messaging, prohlížení internetu a další. Takováto zařízení většinou obsahují i Wi-fi přijímač, digitální fotoaparát a kameru, čtečku paměťových karet, teploměr, výškoměr, chronograf, přijímač GPS, dotykový displej. Existuje i speciální řada sportovních chytrých hodinek, obsahující mimo jiné snímač pulzu, akcelerometr, digitální kompas a přijímač GPS a speciálně navržené aplikace, které mohou analyzovat a vyhodnocovat místa nositele hodinek, jeho tělesnou zátěž atd.\n\nPrvní plně digitální hodinky vyrobila v roce 1972 švýcarská firma Hamilton Watch Company. Jmenovaly se \"Pulsar\" a od roku 1975 obsahovaly i elektronickou kalkulačku. Značku Pulsar v roce 1978 koupila japonská společnost Seiko. V roce 1982 přišel na trh model \"Pulsar NL C01\", pravděpodobně první na světě, který měl programovatelnou paměť. Model \"Data 2000\" měl externí klávesnici pro možnost zadat uživatelská data – až 2000 znaků. Model \"D409\" měl kromě miniaturní klávesnice maticový displej. V průběhu 80. let 20. století Seiko vyrábělo další řady a modely, například sérii RC. V této době vstoupila na trh další společnost, Casio, se svými hodinkami s kalkulačkou. Vznikaly i hodinky se zabudovanými hrami jako například modely \"Nelsonic\".\n\nVýznamná byla řada Seiko RC. Model RC-1000 z roku 1984 byly první chytré hodinky, jejíž uživatelská data byla kompatibilní s většinou soudobých počítačů: IBM PC, Apple II, Commodore 64, NEC 8201, Tandy Color Computer, Model 1000, 1200, 2000 and TRS-80 Model I, III, 4 a 4p. Model \"(Seiko Epson) RC-20\" z roku 1985 měl klon mikroprocesoru Z-80 s 8 KiB ROM a 2KiB RAM. Obsahoval aplikace pro plánování, poznámky a světový čas stejně jako kalkulačku se čtyřmi funkcemi. Měl maticový displej s rozlišením 42×32 pixelů, který byl dotykový. Model \"RC-2000 PC Data graph\", též z roku 1985, byl nazýván „nejmenší počítačovým terminál na světě“. Měl 2 KiB úložné paměti. Model \"RC-4500\", zvaný též \"Wrist Mac\", měl podobné funkce jako RC-4000 a byl vyráběn v různých výrazných barvách.\n\nV červnu 2000 vyrobila společnost IBM hodinky, na kterých běžel operační systém Linux (verzi 2.2). Původní verze vydržela jen 6 hodin (později rozšířeno na 12), měla 8 MiB paměti. Později přibyl akcelerometr, vibrační mechanismus a senzor otisků prstů. IBM začala spolupracovat se společností Citizen Watch Co. a stvořili \"WatchPad\". Tyto hodinky ve verzi 1.5 měly displej s rozlišením 320×240 a běžel na nich Linux 2.4. Měly 8 MiB RAM, 16 MiB paměti typu flash a nechyběl jim kalendář ani Bluetooth. Citizen chtěl tyto hodinky cílit na manažery a studenty za cenu kolem 399 USD, ale projekt byl po zhruba roce a půl zastaven.\n\nOd roku 2013 dochází k vývoji chytrých hodinek s mobilními operačními systémy. Mezi výraznější modely lze zařadit Sony SmartWatch & SmartWatch 2, Pebble Watch a Samsung Galaxy Gear. V roce 2014 byl uveden Apple Watch.\n\nSamostatnou kapitolu tvoří sportovní hodinky, které měří tep na principu EKG, nebo opticky, mívají akcelerometr, barometr, kompas. Označují se také jako sporttestery, sportovní počítače a outdoorové hodinky. Označení sporttester je však nesprávné. Sporttestery umí prakticky měřit tepovou frekvenci, čas, spálené kalorie a mají další základní parametry – cílové zóny, osvětlení displeje, tréninkový deník apod. Proto se taky často setkáte s označením pulsmetry. Přenos dat je analogový, a proto ho často může rušit například elektrické vedení, nebo jiné snímače tepové frekvence. Sportovní hodinky jsou oproti sporttesterům nabité funkcemi. Tou zásadní je, že disponují GPS a tep umí měřit buď pomocí hrudního pásu, nebo přímo ze zápěstí.\n\nPředstaviteli jsou výrobci POLAR (bateriový snímač pulsu v r.1977, kompaktní sporttester již v r.1992) a Suunto.\n\n"}
{"id": "979079", "url": "https://cs.wikipedia.org/wiki?curid=979079", "title": "Rada pěti starších", "text": "Rada pěti starších\n\nRada pěti starších nebo pět Tairó (五大老 - \"go-tairó\") byla rada vytvořená Hidejoši Tojotomim, aby vládla Japonsku namísto jeho syna Hidejoriho, dokud nedosáhne plnoletosti. Hidejoši si vybral do Rady svých pět nejmocnějších daimjóů: Hideie Ukitu, Tošiie Maedu, Kagekacu Uesugiho, Terumoto Móriho, a světoznámého Iejasu Tokugawu. (Takakage Kobajakawa byl také jeden ze starších, ale zemřel dříve než Hidejoši).\n\nHidejoši doufal, že členové Rady budou na sebe navzájem dohlížet, aby nikdo nezískal převahu. To se nestalo, přestože ihned po Hidejošiho smrti v roce 1598 se starší rozdělili do dvou táborů, ve kterých byl 'Tokugawa' a 'ostatní'. Mír přetrval až do poloviny roku 1600 a byl ukončen v tomto roce bitvou u Sekigahary, která ukončila nepříliš stabilní mír, který nastal poté, co Hidejori začal žít a řídit Ósacký hrad.\n"}
{"id": "979082", "url": "https://cs.wikipedia.org/wiki?curid=979082", "title": "JLV", "text": "JLV\n\nJLV, a.s. (do 28. prosince 2009 Jídelní a lůžkové vozy, a.s.) je česká akciová společnost založená roku 1959 Československými státními drahami. Jejím hlavním účelem je poskytování služeb v jídelních a lůžkových vozech. Jako nezávislá společnost JLV funguje od roku 1992. Pracuje pro ni přibližně 600 zaměstnanců.\n\nV roce 2012 vyhrála výběrové řízení pořádané Českými drahami. Společnost dále pracuje pro Deutsche Bahn a Österreichische Bundesbahnen.\n\nJLV v rámci skupiny provozuje celkem 13 značek, které poskytují služby lidem na cestách zejména v oblasti stravování. Má dvě dceřiné společnosti:\n\nSpolečnost byla několikrát kritizována za rozdílné účtování cen. V jídelních vozech u mezinárodních vlaků jsou na území Česka, Slovenska a Maďarska účtovány nižší ceny než na území Polska, Německa a Rakouska. Od roku 2015 jsou účtovány nižší ceny také v Rakousku, ale pouze v úseku od hranic po Vídeň.\n\n"}
{"id": "979085", "url": "https://cs.wikipedia.org/wiki?curid=979085", "title": "Gubbio", "text": "Gubbio\n\nGubbio je italské město v provincii Perugia v oblasti Umbrie.\n\nV roce 2012 zde žilo 32 355 obyvatel.\n\nCagli (PU), Cantiano (PU), Costacciaro, Fossato di Vico, Gualdo Tadino, Perugia, Pietralunga, Scheggia e Pascelupo, Sigillo, Umbertide, Valfabbrica\n\nZdroj: \n\nLokalita Gubbio je významná také z paleontologického hlediska. Místní sedimenty zahrnují i hranici mezi druhohorní křídou a paleogénem, tedy kritickou dobu před 66 miliony let, kdy došlo k celosvětovému hromadnému vymírání druhů. Právě v lomech u Gubbia objevil pozůstatky této dávné katastrofy (způsobené zřejmě dopadem planetky Chicxulub) americký geolog Walter Alvarez.\n\n"}
{"id": "979087", "url": "https://cs.wikipedia.org/wiki?curid=979087", "title": "Curling na Zimních olympijských hrách 2014 – turnaj ženy", "text": "Curling na Zimních olympijských hrách 2014 – turnaj ženy\n\nCurling žen na Zimních olympijských hrách 2014 je soutěž hraná v hale Leďanoj kub.\n"}
{"id": "979093", "url": "https://cs.wikipedia.org/wiki?curid=979093", "title": "Bulharské demonstrace (2013)", "text": "Bulharské demonstrace (2013)\n\nBulharsko v roce 2013 zažilo dvě významné vlny demonstrací:\n\n"}
{"id": "979095", "url": "https://cs.wikipedia.org/wiki?curid=979095", "title": "Matteo Renzi", "text": "Matteo Renzi\n\nMatteo Renzi (* 11. ledna 1975, Florencie, Itálie) je italský politik a předseda jím založené strany Italia Viva, kterou založil poté, co opustil Demokratickou stranu. V letech 2014–2016 zastával úřad premiéra Itálie, když stál v čele kabinetu. Předtím působil jako starosta Florencie. \n\nDne 17. února 2014 ho prezident Giorgio Napolitano pověřil sestavením italské vlády. Dne 22. února 2014 složil Matteo Renzi přísahu a s ním i kompletní vláda. Stal se tak nejmladším ministerským předsedou v historii této země. Na začátku prosince roku 2016 vyhlásil jím samým navrhované referendum, dávající mu legitimitu k provedení ústavních změn, avšak italští voliči vyslovili cca 60 % nesouhlas s těmito plánovanými změnami a návrh tak nepodpořili. Krátce poté veřejně ohlásil, že na svůj post premiéra Itálie rezignuje. Demisi podal do rukou italského prezidenta Sergia Mattarella 7. prosince 2016, ačkoliv jím byl žádán, aby v pozici premiéra země setrval až do schválení státního rozpočtu. Úřad opustil 12. prosince téhož roku, když nový kabinet sestavil stranický kolega a ministr zahraničí Paolo Gentiloni.\n\nMatteo Renzi je ženatý a má tři děti.\n\n"}
{"id": "979099", "url": "https://cs.wikipedia.org/wiki?curid=979099", "title": "Cena Georga Büchnera", "text": "Cena Georga Büchnera\n\nCena Georga Büchnera, někdy též Büchnerova cena, (německy Georg-Büchner-Preis) je nejvýznamnější literární ocenění v německy mluvících zemích pojmenované po významném hesenském spisovateli Georgu Büchnerovi. Poprvé bylo uděleno už roku 1923. Tehdy bylo zaměřeno výhradně na umělkyně a umělce pocházející z Hesenska nebo s tímto státem úzce spjaté. V letech 1933 až 1944 byla Büchnerova cena nahrazena Kulturní cenou města Darmstadtu.\n\nRoku 1951 došlo ke změně pravidel udílení této ceny, díky čemuž se z ní stalo literární ocenění určené pro spisovatelky a spisovatele z celé německojazyčné oblasti. Cena je každoročně udělována Německou akademií pro jazyk a literaturu. V roce 1951 byla cena dotována 3 000 DM. Během let se finanční dotace postupně zvyšovala, v letech 2003 až 2010 dosahovala 40 000 euro, od roku 2011 získává oceněná autorka či autor 50 000 euro. Díky tomu patří Büchnerova cena od roku 2011 vedle Ceny Josepha Breitbacha k nejvýše dotovaným literárním oceněním pro německy píšící autorky a autory.\n\n\n\n"}
{"id": "979104", "url": "https://cs.wikipedia.org/wiki?curid=979104", "title": "Lůžkový vůz", "text": "Lůžkový vůz\n\nLůžkové a lehátkové vozy jsou osobní vozy určené hlavně pro noční cesty a cesty na velmi dlouhé vzdálenosti. Jsou řazeny převážně na vlacích kategorie rychlík a EuroNight, ale mohou být řazeny i na ostatních dálkových vlacích a to hlavně přes noc. Lůžkové vozy jsou oproti lehátkovým vozům pohodlnější a cestuje v nich méně lidí, také postele jsou pohodlnější a širší. Dále bývá v lůžkových vozech v každém kupé místo k převlékání, umyvadlo a v luxusnějších kupé i soukromá koupelna s umyvadlem, záchodem a sprchou. V některých zemích, typicky v Rusku nebo Číně existují i velkoprostorové lůžkové vozy, v Rusku nazývané . U těchto vozů je zvláštnost to, že při cestě v nich je většinou nutné mít dost vysoký lůžkový příplatek, který je možné zakoupit jen na nepřerušované cesty delší než 5 hodin. V České republice nemají lůžkové a lehátkové vozy na starosti průvodčí a vlakvedoucí, ale zaměstnanci firmy JLV a. s.\nSeznam typů lůžkových vozů využívaných Českými drahami:\n\nOddíly v lůžkových vozech se liší celkovou obsazeností, která může být od jednoho do tří cestujících, a komfortem. Kromě toho se jednotlivé třídy liší i výší příplatku:\n\n\nRusko je velmi rozlehlé a proto jsou tam lůžkové vozy používány velmi často. Na rozdíl od České republiky zde nejsou lůžkové příplatky, ale vše je započítáno už v ceně jízdenky, která může být na krátkých trasách i několikanásobně dražší než ve voze s místy pouze k sezení. Cestovních tříd v těchto vozech je v Rusku velmi mnoho. Existuje zde 5 základních typů lůžkových vozů, ve kterých nabízeno několik různých tříd v závislosti na poskytovaných službách (business, ekonom, třída \"vyššího komfortu\" aj.).\n\n\n"}
{"id": "979123", "url": "https://cs.wikipedia.org/wiki?curid=979123", "title": "David Brainerd", "text": "David Brainerd\n\nDavid Brainerd (20. dubna 1718 – 9. října 1747) byl americký misionář amerických indiánů (původních obyvatel), který vedl úspěšnou službu zejména mezi indiány kmene v Delaware (zvaný Lenape) v New Jersey. V průběhu svého krátkého života se potýkal s mnoha těžkostmi. Jeho životopis se proto stal zdrojem inspirace a povzbuzení pro spoustu křesťanů, včetně misionářů jako William Carey, Jim Elliot nebo James Brainerd Taylor (1801–1829), který byl evangelistou Druhého velkého probuzení a Brainerdovým bratrancem.\n\nDavid Brainerd se narodil 20. dubna 1718 ve městě Haddam, ve státě Connecticut, jako syn Chizkijáše, zákonodárce Connecticutu a Dorothy. Měl devět sourozenců, jeden z nich byl z Dorotina prvního manželství. Osiřel ve 14 letech, jeho otec zemřel 1727 v 64 letech a jeho matka zemřela o 5 let později.\n\nPo smrti své matky se přestěhoval do East Haddam, aby tam žil se starší sestrou Jerushou. V 18 letech zdědil farmu poblíž Durhamu, ale farmaření neměl příliš v oblibě, takže se o rok později vrací do East Haddam, aby se připravil na Yale. 12. července 1739 zaznamenává zážitek\n\"nevýslovné slávy\", který v něm započal vydatnou touhu vyvýšit Boha, posadit ho na trůn a \"hledat nejprve Boží království\". Což bylo evangelickými učenci interpretováno jako prožití obrácení.\nO dva měsíce později se přihlásil na Yale. Ve svém druhém roce na Yale byl poslán domů z důvodu vážné nemoci, která zapříčinila, že plival krev. Touto nemocí pravděpodobně byla tuberkulóza, která se stala příčinnou jeho smrti o sedm let později. Když se vrátil v listopadu 1740, začalo narůstat napětí mezi studenty a zaměstnanci fakulty, kvůli přílišnému duchovnímu entuziazmu, který byl podněcován navštěvujícími kazateli jako George Whitefield, Gilbert Tennent, Ebenezer Pemberton a James Davenport a jež byl tehdejšími zaměstnanci vyhodnocen jako nadměrný. Následně situace vyústila ve vyhlášku vydanou správci školy v roce 1741 - \"Pokud student této vysoké školy, nazve přímo nebo nepřímo rektora, správce nebo učitele pokrytcem, tělesným nebo neobráceným člověkem v případě prvního takového prohřešku učiní doznání v hale v případě, že se to bude znovu opakovat bude takový student vyloučen.\" Odpoledne toho stejného dne pozvala fakulta Jonathana Edwardse, aby odkázal zahajovací projev, doufajíc, že podpoří stanovisko fakulty, on se však přiklonil na stranu studentů. Brainerd byl vyloučen, když prohlásil o rektoru Chaunceyi Whittelseymu: \"nemá více milosti než židle\" a poté se divil proč rektor \"nepadl mrtvý na zem\", kvůli jeho vybíráni peněz od studentů za jejich přílišnou horlivost. Později se omluvil za první prohlášení, ale popřel, že by učinil druhé.\n\nTato událost Brainerda zarmoutila, zvlástě poté, když nedávný zákon dovoloval jmenování duchovních v Connecticutu, pouze pokud dokončili Harvard, Yale nebo evropskou vzdělávací instituci. Musel tedy přehodnotit svoje plány. 1742 získal Brainerd licenci kázat od skupiny evangelikálů známou jako \"New Lights\". Díky tomu si ho všiml Jonathan Dickinson, přední známý Presbyterián v New Jersey, který se neúspěšne pokusil navrátit Brainerda zpět na Yale. Místo toho bylo tedy navrženo, aby se Brainerd oddal misionářské práci mezi původními obyvateli Ameriky (Indiány), podporován Society in Scotland for Propagating Christian Knowledge.\nK této práci byl vybrán 25. listopadu 1742.\n\n1. dubna 1743, po krátké době strávené službou ve sboru na Long Islandu, začíná Brainerd pracovat jako misionář pro Americké indiány, s čímž bude pokračovat až do pozdního období roku 1746, kdy mu zhoršení zdravotního stavu znemožnilo nadále pracovat. Tuberkulóza je obecně považována za nemoc, kterou začal trpět už na Yale, ale ke zhoršení zdravotního stavu došlo, jakmile vstoupil na misijní pole. V posledních letech svého života trpěl také jistou formou deprese, která občas zapříčinila jeho znehybnění a taktéž přání smrti a to v alespoň 21 případech. Také ho postihly jiné těžkosti, kterým čelili i jiní misionáři v jeho době, jako je samota a nedostatek potravy.\n\nJeho prvním úkolem bylo pracovat v Kaunameeku, s husatonickou indiánskou skupinou, poblíž dnešního města Nassau v New Yorku, 20 nebo 30 mil daleko od misionáře Johna Sergeanta, který pracoval v Stockbridge, stát Massachusetts. Brainerd tam zůstal po dobu jednoho roku. Během této doby založil školu pro indiánské děti a začal s překladem Žalmů.\n\nNásledně byl přeřazen na práci s Indiány v Delaware, podél řeky Delaware, severovýchodně od města Bethlehem v Pensylvánii, kde zůstal jeden rok, během něhož byl vysvěcen Newark Presbytery. Poté se přesunul do Crossweeksung v New Jersey, kde měl nejplodnější službu. Během jednoho roku se indiánský sbor rozrostl na 130 členů, kteří se v roce 1746 přesunuli do Cranbury, kde založili křesťanskou komunitu.\n\nBěhem těchto let odmítl několik nabídek stát se pastorem, neopustil tak misijní pole a to včetně jednoho sboru v East Hampton na Long Islandu. Zůstal odhodlaný pracovat mezi Indiány a to navzdory mnoha těžkostem. Do deníku si poznamenal:\n\nV listopadu 1746 byl už příliš nemocný, aby mohl pokračovat ve službě, přestěhoval se proto k Jonathanovi Dickinsonovi do Elizabethtownu. Po několika měsících odpočinku se přesunul do Northamptonu v Massachusetts, kde zůstal v domě Jonathana Edwardse. Z výjimkou výletu do Bostonu v létě téhož roku, zůstal v Edwardsově domě až do své smrti následujícího roku. V květnu 1747 mu byla diagnostikována nevyléčitelná tuberkulóza; v posledních měsících svého života hodně trpěl. Ve svém diáři ke dni 24. září Brainerd napsal:\n\nBěhem této doby ho ošetřovala Jerusha Edwards, Jonathanova sedmnáctiletá dcera. Přátelství, které mezi nimi vzniklo bylo tak silné, že to některé vedlo k domnění, že tito dva byli romanticky zpřízněni. Brainerd zemřel na tuberkulózu 9. října 1747 ve věku 29 let. Je pohřben na hřbitově Bridge Street v Northamptonu, vedle Jerushuvi, která zemřela v únoru 1748 na tuberkulózu, kterou dostala, když se starala Brainerda. Jeho náhrobní kámen obsahuje tento epitaf:\n\nNa počest pomátce Rev. Davida Brainerda. Věrného a pracovitého misionáře indiánských kmenů Stockbridge, Delaware a Sasquehanna, který zemřel v tomto městě. 10. října 1747, ve věku 32 let.\nUvěřilo díky němu spoustu lidí, nicméně známým se stal v 19. století (1800–1899) z knih, které o něm byly publikovány. Jeho deník byl vydán na dvě části roku 1746 Scottish Society for Promoting Christian Knowledge.\n\nBrainerdův vliv na budoucí generace může být jistě přisuzován biografii, kterou sepsal Jonathan Edwards a byla poprvé vydána roku 1749 pod názvem \"An Account of the Life of the Late Reverend Mr. David Brainerd.\" Edwards věřil, že biografie o Brainerdovi by byla užitečná a odložil dokonce i anti-Arminianské pojednání, které psal (později vydané jako Freedom of the Will).\nNakonec bylo vyústěním vydání upravené verze Brainerdova deníku, které neobsahovaly pásaže zobrazující jeho zoufalsví. Deníku se dostalo okamžitého uznání, teolog z 18. století John Wesley nabádal: 'Nechme každého kazatele pozorně přečíst o životě Davida Brainerda'. Nejvíce znovutištěná kniha od Edwardse, kniha byla vždy dostupná, nikdy nechyběla na skladě. A z tohoto důvodu ovlivnila mnoho následujících generací, zejména kvůli Brainerdovu odhodlání a zapálení pro jeho práci navzdory mnohým utrpením a zkouškám. Clyde Kilby shrnul Brainerdův vliv jako založený na faktu, že 'v naší bázlivosti a nášem chatrném opportuntismu jsme vždy rozrušení, když se člověk objeví za horizontem ochoten riskovat veškerá jeho přesvědčení'. Od 18. století nacházeli ostatní misionáři v této biografii inspiraci a povzbuzení. Gideon Hawley napsal uprostřed potíží:\n'Potřebuji, hrozně potřebuji něco víc než jen lidskou a přirozenou podporu. Čtu svou Bibli a Brainerdovu biografii, jediné knihy, které jsem si vzal sebou a z nich mám trochu té podpory'.\nOstatní misionáři, kteří přiznali vliv Jonathana Edwardse a jeho vydání Brainerdovy biografie na jejich život, jsou Henry Martyn, William Carey, Jim Elliot a Adoniram Judson.\n\nNová edice obsahující Brainerdovi žurnály a dopisy byla vydána Sereno E. Dwightem v New Haven roku 1822; a 1884 byla vydána v podstatě jako nová edice \"The Memoirs of David Brainerd\", upravená Jamesem M. Sherwoodem. Brainerdovy zápisky obsahují zamyšlení nad podstatou nemoci, která vedla k jeho smrti a její souvislostí na jeho vztah s Bohem.\n\nDavid Belden Lyman (1803–1868), misionář na Havaji, byl jedním z mnoha v Americe v 19. století, kdo pojmenoval svého syna po Davidovi Brainerdovi (David Brainerd Lyman, 1833–36, a další David Brainerd Lyman, 1840–1914).\n\nBrainerdův život hrál určitou roli při zakládání Princeton College a Dartmouth College. The 'College of New Jersey' (později Princeton) byla založena z důvodu nespokojenosti Presbyteriánského synodu z New Yorku a New Jersey s Yale; jejich vyloučení Brainerda a následné zamítnutí jej znovu přijmout bylo důležitým faktorem pro jednání lidí jako Jonathan Dickinson a Aaron Burr. Vyučování začalo v Dickinsonově domě v květnu 1747, zatímco se tam Brainerd léčil. Dartmouth College vychází ze školy založené mužem jménem Eleazar Wheelock jakožto vzdělávací instituce pro původní obyvatele Ameriky a kolonisty v 1748. Wheelock byl inspirován Brainerdovým příkladem pro vzdělávání Indiánů.\nNavzdory Brainerdovu vyloučení z Yale University po něm univerzita pojmenovala budovu (Brainerd Hall at Yale Divinity School). Jedná se tak o jedinou budovu v kampusu pojmenovanou po studentovi, který byl vyloučen. Dále po něm byla pojmenována David Brainerd Christian School.\n\n"}
{"id": "979125", "url": "https://cs.wikipedia.org/wiki?curid=979125", "title": "Kaitoku", "text": "Kaitoku\n\nKaitoku je masivní podmořský vulkán s třemi vrcholy, nacházející se v Pacifiku, asi 130 km severozápadně od ostrova Iwodžima. Poslední erupce vulkánu se odehrála v roce 1984, od té doby je oblast monitorována Japonskou meteorologickou službou.\n"}
{"id": "979128", "url": "https://cs.wikipedia.org/wiki?curid=979128", "title": "Numazawa", "text": "Numazawa\n\nNumazawa může být:\n\n\n"}
{"id": "979130", "url": "https://cs.wikipedia.org/wiki?curid=979130", "title": "Numazawa (sopka)", "text": "Numazawa (sopka)\n\nNumazawa je menší vulkanický komplex, sestávající ze štítového vulkánu a kaldery \"Numazawako\" \"( 沼沢湖)\" s rozměry 1,5 × 2 km, nacházející se v centrální části japonského ostrova Honšú. Na stavbě komplexu Numazawa se podílejí zejména dacity. Komplex je vybudován na starší, pliocénní kaldeře, současný tvar byl vytvořen při velké pliniovské erupci přibližně před 5000 lety.\n\n"}
{"id": "979131", "url": "https://cs.wikipedia.org/wiki?curid=979131", "title": "Niseko", "text": "Niseko\n\nNiseko může být:\n\n"}
{"id": "979132", "url": "https://cs.wikipedia.org/wiki?curid=979132", "title": "Jean-Claude Killy", "text": "Jean-Claude Killy\n\nJean-Claude Killy (* 30. srpna 1943, Saint-Cloud, Francie) je někdejší francouzský sjezdař. Stal se nejúspěšnějším závodníkem na ZOH v Grenoblu v roce 1968, když získal olympijské zlato ve všech tehdejších mužských disciplínách alpského lyžování – slalomu, obřím slalomu i sjezdu. Šestkrát také zvítězil v závodech Světového poháru.\n\nV roce 1973 se oženil s francouzskou herečkou Danielle Gaubert, se kterou žil až do roku 1987, kdy ve 44 letech zemřela na rakovinu. Měli spolu dceru Emilii. Killy také adoptoval dvě děti z jejího předchozího manželství s Rhadamésem Trujillem – synem Rafaela Trujilla, v roce 1961 zavražděného diktátora z Dominikánské republiky.\n"}
{"id": "979134", "url": "https://cs.wikipedia.org/wiki?curid=979134", "title": "Jörg Lucke", "text": "Jörg Lucke\n\nJörg Lucke (* 7. ledna 1942, Berlín) je bývalý východoněmecký veslař. Dvakrát se stal olympijským vítězem. Na Letních olympijských hrách 1968 v Ciudad de México, zvítězil na dvojce bez kormidelníka a na Letních olympijských hrách 1972 v Mnichově na dvojce s kormidelníkem.\n\n"}
{"id": "979135", "url": "https://cs.wikipedia.org/wiki?curid=979135", "title": "Niseko (sopka)", "text": "Niseko (sopka)\n\nNiseko je v současnosti neaktivní vulkanický komplex, sestávající z několika andezitových stratovulkánů a lávových dómů, nacházející se na japonském ostrově Hokkaidó, severozápadně od stejnojmenného města. Poslední aktivita se odehrála přibližně před 7000 lety, v současnosti se na různých částech komplexu nacházejí pouze aktivní fumaroly a horké prameny.\n"}
{"id": "979137", "url": "https://cs.wikipedia.org/wiki?curid=979137", "title": "Takahara", "text": "Takahara\n\nTakahara může být:\n\n\n"}
{"id": "979139", "url": "https://cs.wikipedia.org/wiki?curid=979139", "title": "Takahara (sopka)", "text": "Takahara (sopka)\n\nTakahara (japonsky 高原山 [Takaharajama/Takaharasan], je zařazena na seznam 300 nejslavnějších hor Japonska (日本三百名山 [Nihon sambjakumeizan])) je neaktivní stratovulkán, nacházející se v centrální části japonského ostrova Honšú, severozápadně od města Ucunomija. Sopka leží ve starší, pleistocénní sopečné kaldeře \"Šiobara\" (塩原火山群 [Šiobara kazangun]). Postkalderová sopečná činnost vytvořila současnou podobu sopky.\n\nPoslední sopečná erupce se odehrála přibližně před 6500 lety a vytvořila sopečný dóm \"Fudžisan\" (富士山, pojmenovaný díky podobnosti podle nejznámější japonské sopky Fudži). Erupce se odehrávaly podél zlomového systému \"Jumoto-Šiobara\". V okolí sopky se nacházejí termální prameny \"Šiobara araju onsen\" (塩原新湯温泉) naznačující, že sopka není úplně vyhaslá.\n\n"}
{"id": "979140", "url": "https://cs.wikipedia.org/wiki?curid=979140", "title": "Tokači", "text": "Tokači\n\nTokači může být:\n\n"}
{"id": "979142", "url": "https://cs.wikipedia.org/wiki?curid=979142", "title": "Tokači (sopka)", "text": "Tokači (sopka)\n\nTokači je aktivní vulkanický komplex, nacházející se v centrální části Hokkaida. Komplex je tvořen několika, převážně andezitovými stratovulkány a lávovými dómy, seřazenými v linii severovýchod-jihozápad. Nejmladší projevy vulkanismu jsou lokalizovány na severním okraji komplexu. V 19. a 20. století bylo zaznamenáno přibližně dvacet menších freatických erupcí, větší se vyskytly v letech 1926 a 1962. Při erupci z roku 1926 došlo k částečné destrukci západní stěny vulkánu Tokači.\n\n"}
{"id": "979143", "url": "https://cs.wikipedia.org/wiki?curid=979143", "title": "Towada", "text": "Towada\n\nTowada může být:\n\n"}
{"id": "979144", "url": "https://cs.wikipedia.org/wiki?curid=979144", "title": "Towada (sopka)", "text": "Towada (sopka)\n\nTowada je název neaktivní vulkanické kaldery, nacházející se na severu ostrova Honšú. Kaldera má průměr 11 km a je zalita vodou, vytvářejíc tak jezero s stejným názvem. Kaldera vznikla před 40 000 lety šesti explozivními erupcemi, předkalderové stadium vulkanismu oblasti Towada má více než 2 mil. let.\n\nPozdější stadium (po vytvoření kaldery) dalo za vznik několika menším stratovulkánům různého složení (od čedičových přes andezitové až po ryolitové horniny) na okrajích kaldery . Poslední erupce komplexu se odehrála v roce 915, když sopečný dóm \"Ogura-jama\" vyprodukoval větší objemy (2,3·10⁸ m³) vulkanického popela a pyroklastik.\n\n"}
{"id": "979146", "url": "https://cs.wikipedia.org/wiki?curid=979146", "title": "Elektronické peníze", "text": "Elektronické peníze\n\nEvropská komise vymezuje pojem elektronické peníze jako digitální ekvivalent skutečných peněz, uložený na elektronickém zařízení, nebo vzdáleně na serveru. Jedním typem e-peněz je elektronická peněženka, kdy si uživatelé ukládají relativně malé částky peněz na své platební karty, které následně užívají k placení malých částek. Elektronické peníze mohou být také uloženy na mobilních telefonech (zároveň se jejich prostřednictvím dá platit), či platebních účtech na internetu.\n\nElektronické peníze mohou podle novely vydávat pouze:\n\nPrvní zmínku o elektronických penězích můžeme vidět již v polovině 90. let minulého století, kdy se vedle vzniku a postupného rozšiřování internetu začaly objevovat i první internetové platební systémy (EPS). Mezi ty nejznámější se řadí např. Ecash, Cybercash, Milicent, nebo Mondex. Všechny tyto systémy se od počátku snažily o společnou věc - uvést na trh jakýsi druh specifického elektronického platebního nástroje, který by v reálném čase dokázal převádět platby mezi subjekty, bez ohledu na jejich polohu a skutečné hranice státu. Jedinou podmínkou umožňující tuto operaci bylo připojení k internetu. Elektronické peníze však nikdy neměly snahu nahradit funkci skutečných peněz. Jejich cílem byla spíše náhrada skutečných peněz při úhradě velmi malých finančních částek, tzv. mikroplateb. Důvodem byly zejména vysoké náklady na transakci v případě skutečných peněz, kdy tyto náklady byly mnohdy vyšší než samotná transakce. Elektronické peníze se tedy daly považovat za jakési konkurenty již zavedených systémů, kterými byly např. šek, směnka a především platební karta.\n\nElektronické peníze lze dělit hned z několika hledisek. Zřejmě nejpraktičtější je však dělení na Token-based a balance-based:\n\nJinou možností je dělit elektronické peníze dle jejich implementace:\n\nDalší dělení elektronických peněz je dle povahy emitenta - bankovní a nebankovní:\n\nJe třeba striktně vymezit hranici mezi elektronickými penězi a internetovými věrnostními systémy a odlišit je od sebe. Typickým příkladem věrnostních systémů jsou např. dukáty od firmy Mafra a.s. Avšak i přesto, že se na české scéně objevují různé hybridní platební systémy, jako např. nugetty, jsou patrné některé odlišnosti od elektronických peněz. Nejzásadnější odlišností je omezená konvertibilita ve skutečné peníze některé z existujících měn. Internetové věrnostní body jsou totiž pouhým marketingovým nástrojem, který slouží především k získávání nových zákazníků. Nejedná se o platební nástroj, jakým jsou elektronické peníze.\n\nVelmi zásadní nevýhodou je bezesporu fakt, že emitorem v případě elektronických peněz není banka, nýbrž běžný \"podnikatel\", který však nepodléhá dohledu ze strany centrální banky.\n\nVýčet konkrétních nevýhod:\n\nZákladním cílem každého EPS je přenos určité částky mezi dvěma účastníky – plátcem a příjemcem. Různé EPS se však v různých aspektech liší, například v místě, kde je elektronická transakce úzce spjata s pohybem peněz skutečných ve finančním zúčtovacím systému (clearing). Dalším místem, kde se mohou EPS lišit, je stupeň bezpečnosti.\n\nElektronický platební systém tedy sestává vždy z nějakého plátce, příjemce a nejméně jedné instituce, která má na starosti převod mezi bitovou podobou peněz a tou skutečnou. Finanční institucí je ve většině případů banka, která má na starosti obchodování s penězi. Tato instituce je však ještě rozdělena na dvě role, dle směru platby. Ve spojení s nakupujícím je banka označována jako vydavatel (issuer) a v případě spojení s prodávajícím jako nabyvatel (acquier). Elektronickou platbu tedy můžeme chápat jako tok peněz od prodávajícího přes bankovní instituci (vydavatele a nabyvatele) ke kupujícímu. Poslední částí, která se může, avšak nemusí, v modelu EPS nacházet, je arbitr, který plní svou roli v případě řešení sporů.\n\nMnoho systémů, jako PayPal, WebMoney, nebo cashU, prodávají jejich elektronickou měnu přímo koncovému příjemci, ale ostatní systémy prodávají pouze prostřednictvím třetí strany.\n\nDecentralizované EPS zahrnují systémy:\n"}
{"id": "979162", "url": "https://cs.wikipedia.org/wiki?curid=979162", "title": "Mikrospánek", "text": "Mikrospánek\n\nMikrospánek je krátká epizoda spánku, která může trvat od několika desetin sekundy až po 30 sekund. Během této doby člověk nevnímá žádné vnější podněty jako jsou zvuky nebo vizuální vjemy.\n\nHlavní příčiny mikrospánku je nespavost a obstrukční spánková apnoe (OSA), která se projevuje chrápáním a zástavami dechu během spánku. Mikrospánku často předchází snížená pozornost, ospalost a únava.\n\nMikrospánek se nejvíce dotýká lidí, kteří jsou spánkově deprivovaní nebo vykonávají monotónní práci. Jde například o řidiče, piloty, pacienty trpící narkolepsií, lidi pracující na směny.\n\nPodle lékařů patří mezi nejvíce ohrožené skupiny muži do 26 let, a to z důvodu častého nedostatku spánku.\n\nSklony k mikrospánku u ospalých řidičů potvrzuje také experiment Toryho Bellaci a Kary Byronové, kteří testovali pozornost po probdělé noci vůči opilým řidičům. Během testů dokázali, že ospalost je při řízení nebezpečnější než opilost.\n"}
{"id": "979169", "url": "https://cs.wikipedia.org/wiki?curid=979169", "title": "Deborah Compagnoniová", "text": "Deborah Compagnoniová\n\nDeborah Compagnoniová (nepřechýleně Compagnoni, * 4. června 1970, Bormio, Itálie) je bývalá italská lyžařka, trojnásobná olympijská vítězka. Zvítězila na ZOH v roce 1992 v Super G, o dva roky později v obřím slalomu. Z Nagana v roce 1998 si odvezla zlato z obřího slalomu a stříbro ze slalomu. Třikrát se stala mistryní světa.\n\nJe provdaná za ředitele skupiny Benetton, Alessandra Benettona, mají spolu tři děti.\n"}
{"id": "979171", "url": "https://cs.wikipedia.org/wiki?curid=979171", "title": "Atletika na Letních olympijských hrách 1996 – skok vysoký muži", "text": "Atletika na Letních olympijských hrách 1996 – skok vysoký muži\n\nSkok vysoký mužů na Letních olympijských hrách 1996 se uskutečnil ve dnech 26. a 28. července na Olympijském stadionu v Atlantě. Zlatou medaili získal americký výškař Charles Austin výkonem 239 cm, což byl nový olympijský rekord. Stříbrnou medaili získal Polák Artur Partyka a bronzovou Steve Smith z Velké Británie.\n\n"}
{"id": "979173", "url": "https://cs.wikipedia.org/wiki?curid=979173", "title": "Jaroslav Bureš (poslanec)", "text": "Jaroslav Bureš (poslanec)\n\nJaroslav Bureš (7. června 1864 Praha – 6. listopadu 1920 Hranice) byl rakouský a český pedagog a politik agrární strany, na počátku 20. století poslanec Moravského zemského sněmu.\n\nPocházel z Prahy, kde vystudoval na Malostranském gymnáziu. Absolvoval pak s vyznamenáním vyšší hospodářský ústav v Táboře. Od roku 1884 do roku 1891 byl samostatným příručím na velkostatku Březovice u Chrudimi. V letech 1891–1896 působil jako správce velkostatku Uhersko v Čechách. V roce 1896 se stal odborným učitelem na zimní hospodářské škole v Místku a roku 1898 převzal řízení zimní hospodářské školy v Hranicích, kde pak působil dlouhodobě.\nAngažoval se v obecní samosprávě, byl dlouholetým členem hranické městské rady. Patřil mezi spolupracovníky politika JUDr. Františka Šromoty. Město Hranice mu roku 1913 udělilo čestné občanství.\n\nByl členem agrární strany. Zasedal na Moravském zemském sněmu, kam byl zvolen v zemských volbách roku 1906 sem byl zvolen za kurii venkovských obcí, český obvod Hranice, Lipník.\n\nZemřel v listopadu 1920.\n"}
{"id": "979175", "url": "https://cs.wikipedia.org/wiki?curid=979175", "title": "Augerville-la-Rivière", "text": "Augerville-la-Rivière\n\nAugerville je francouzská obec v departementu Loiret v regionu Centre-Val de Loire. V roce 2011 zde žilo 235 obyvatel.\n\n\"Počet obyvatel\" \n\n"}
{"id": "979181", "url": "https://cs.wikipedia.org/wiki?curid=979181", "title": "Qatar Total Open 2014", "text": "Qatar Total Open 2014\n\nQatar Total Open 2014 byl tenisový turnaj pořádaný jako součást ženského okruhu WTA Tour, který se hrál na otevřených dvorcích s tvrdým povrchem v areálu Khalifa International Tennis and Squash Complex. Konal se mezi 10. a 16. únorem 2014 ve katarském hlavním městě Dauhá jako 12. ročník turnaje.\n\nTurnaj s rozpočtem 2 440 070 dolarů patřil do úrovně \"Premier 5\" kategorie WTA Premier Tournaments. Do soutěže dvouhry nastoupilo padesát šest hráček a čtyřhry se účastnilo dvacet osm párů.\n\nTitul měla obhajovat světová dvojka Viktoria Azarenková, která se však z turnaje musela odhlásit kvůli zranění chodidla. Turnaj vyhrála Simona Halepová a získala tak svoji nejcennější trofej.\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\n\n\n\n"}
{"id": "979182", "url": "https://cs.wikipedia.org/wiki?curid=979182", "title": "Malesherbes", "text": "Malesherbes\n\nMalesherbes je francouzská obec v departementu Loiret v regionu Centre-Val de Loire. V roce 2011 zde žilo 6 203 obyvatel. Je centrem kantonu Malesherbes.\n\n\"Počet obyvatel\"\n\n"}
{"id": "979186", "url": "https://cs.wikipedia.org/wiki?curid=979186", "title": "První máj (svátek zamilovaných)", "text": "První máj (svátek zamilovaných)\n\nPrvní máj je v západní kultuře jarní svátek zamilovaných slavený 1. května.\n\nStarší podoba svátku je zpravidla zastíněna oslavami Svátku práce nazývaného též První máj. První máj také úzce souvisí se slavnosti konanými v jeho předvečer jako je české Pálení čarodějnic, Valpuržina noc v německy mluvících zemích a Skandinávii a gaelský Beltaine, a stavěním májek. V římskokatolickém prostředí je celý květen prováděna májová pobožnost k poctě Panny Marie.\n\nSlavení tohoto dne se podobá římskému svátku Floralia konaném ve dnech 28. dubna až 3. května.\n\nV Česku je První máj tradičně chápán jako svátek zamilovaných a celý květen jako měsíc lásky. S tímto pojetím je tradičně spojena především noc předcházející prvnímu květnu zahrnující stavění a hlídání máje, vylévání cestiček z hašeného vápna smíšeného s vodou mezi domy milenců a malování vápnem srdcí a nápisů na jejich vrata.\n\nNa První máj se také líbají zamilované páry pod rozkvetlým stromem. Podle etnografky Kláry Posekané se nejedná o starý zvyk, mohl vzniknout okolo počátku 20. století a pravděpodobně v mětském prostředí, snad v souvislosti s Karlem Hynkem Máchou a Petřínem. Za vhodný strom bývá nejčastěji považována třešeň, višeň, jabloň či bříza.\n\nV tento den či předcházející se také koná studentská slavnost majáles.\n\nVe Spojeném království se První máj slavil tradičně tancem mladých mužů a žen okolo májky a v některých venkovských oblastech je slaven dodnes. Oslavy zahrnovaly také průvod vedený dívkou zvolenou za Královnu máje, případně i chlapcem zvoleným Králem máje oděným v zelené symbolizující plodnost a jaro. Ve středověku bylo slavení tohoto svátku církví tolerováno ale roku 1644 pod vlivem puritánů stavění májek zakázáno. Po restauraci monarchie v roce 1660 však bylo jejich stavění obnoveno a v 19. století ještě získalo na popularitě. V téže době však oslavy ztratily zbytky svého předkřesťanského a plodnostního charakteru a tanec kolem máje se proměnil v dětskou hru.\n\n\n"}
{"id": "979191", "url": "https://cs.wikipedia.org/wiki?curid=979191", "title": "Biatlon na Zimních olympijských hrách 2014 – závod s hromadným startem ženy", "text": "Biatlon na Zimních olympijských hrách 2014 – závod s hromadným startem ženy\n\nZávod s hromadným startem žen na Zimních olympijských hrách 2014 se konal v pondělí 17. února v lyžařském středisku v Centru biatlonu a běžeckého lyžování Laura nedaleko Krasné Poljany. Zahájení závodu proběhlo v 19.00 hodin místního času UTC+4 (16.00 hodin SEČ).\n\nVítězkou se stala Běloruska Darja Domračevová, pro kterou to byla už čtvrtá medaile ze ZOH a z toho třetí zlatá. Druhá skočila česká závodnice Gabriela Soukalová, pro kterou to byla premiérová medaile. Bronz brala Norka Tiril Eckhoffová, pro kterou to byla nejcennější medaile v dosavadní kariéře. Na čtvrtém místě (s časem 35:53,9 a žádnou chybou na střelnici) původně dojela Němka Evi Sachenbacherová-Stehleová, která ovšem měla po závodě pozitivní dopingový nález. Mezinárodní biatlonová unie ji v červenci 2014 potrestala dvouletým zákazem startů s platností od 17. února toho roku, přičemž byla také zpětně diskvalifikována ze závodu s hromadným startem a ze smíšené štafety.\n\nDisciplinární komise Mezinárodního olympijského výboru 27. listopadu 2017 diskvalifikovala Rusku Olgu Viluchinovou pro porušení antidopingových pravidel.\n"}
{"id": "979192", "url": "https://cs.wikipedia.org/wiki?curid=979192", "title": "Hidejori Tojotomi", "text": "Hidejori Tojotomi\n\nHidejori Tojotomi (japonsky 豊臣秀頼 \"Tojotomi Hidejori\"), 1593 − 5. červen 1615, byl syn a jmenovaný následník Hidejoši Tojotomiho, generála, který poprvé sjednotil celé Japonsko. Jeho matka, Paní Jodo, byla neteř Nobunagy Ody.\n\nKdyž Hidejoši v roce 1598 zemřel, členové Rady pěti starších pověření vládnout místo Hidejoriho se snažili převážit moc na svou stranu. V roce 1600 po svém vítězství nad ostatními v bitvě u Sekigahary získal moc Iejasu Tokugawa. Hidejori se oženil se sedmiletou vnučkou Iejasuho, Senhime, aby bylo pojištěna loajalita ke klanu Tokugawa. Nicméně Iejasu stále viděl v mladém Hidejorim potenciální nebezpečí a zaútočil na Hidejoriho sídlo v Ósace v zimě roku 1614. Útok nebyl úspěšný, ale Hidejori byl přinucen podepsat příměří a zbourat své opevnění na Ósackém hradě.\n\nV roce 1615 Iejasuův syn Hidetada zrušil příměří a opět zaútočil proti Hidejorimu, který začal hloubit příkopy kolem Ósackého hradu, a tak nedodržel příměří, dohodnuté předchozí zimu. 5. června 1615 Hidejori Tojotomi, nevida smysl v další obraně proti sestupujícím se Tokugawským vojskům, spáchal sebevraždu spolu s třiceti dalšími následovníky v hořícím hradě. Takto skončil klan Tojotomi, který vládl Japonsku 30 let a připravil cestu na 250 let pro Tokugawský šógunát.\n\nHidejoriho syn Kunimacu byl popraven; jeho dcera byla poslána do Tókei-dži, kláštera v Kamakuře, kde se později stala představenou Tenšú-ni.\n"}
{"id": "979193", "url": "https://cs.wikipedia.org/wiki?curid=979193", "title": "Junior (časopis)", "text": "Junior (časopis)\n\nJunior 21. století je český časopis, určený dětem od 8 do 14 let. Slogan časopisu zní: \"Časopis pro děti, které chtějí vědět víc\". Vychází od roku 2006, nejprve jako měsíčník, od roku 2017 jednou za 2 měsíce. Vydavatelem časopisu je společnost RF HOBBY, s. r. o..\n\nJunior 21. století speciál je speciální vydání časopisu Junior. Obsahuje především rébusy, kvízy a hlavolamy, po jejichž vyluštění se čtenář může zúčastnit SMS soutěže o ceny. První Junior speciál vyšel roku 2008, od roku 2009 vychází pravidelně dvakrát ročně.\n\nV časopise se nacházejí další zajímavá témata, která jsou obměňována, např. \"seriály\" nebo Pecka čísla.\n\nBěhem let 2010 až 2014 byl na obálce uváděn počet čtenářů (více než 100 000). V roce 2019 měl časopis 86 400 čtenářů při nákladu 27 000ks.. \n\n"}
{"id": "979194", "url": "https://cs.wikipedia.org/wiki?curid=979194", "title": "Simon Abram", "text": "Simon Abram\n\nSimon Abram (3. dubna 1871 Wilten – 29. února 1940 Salzburg) byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady.\n\nVystudoval národní školu a vyučil se soustružníkem. Pracoval jako pomocný dělník v přádelně. Po vyučení cestoval. Byl obchodníkem. Pracoval v nemocniční pokladně v Innsbrucku. Od roku 1892 byl aktivní v Sociálně demokratické straně Rakouska. Zasedal v zemském vedení sociální demokracie v Tyrolsku. Od roku 1898 pracoval v redakci stranického listu \"Innsbrucker Volkszeitung\". V období let 1902–1904 zasedal v obecní samosprávě rodném Wiltenu. Byl poslancem Tyrolského zemského sněmu. Byl členem předsednictva \"Nákupní společnosti rakouských konzumů\". Zasedal v dozorčí radě podniku \"Unionbrotfabrik Salzburg\". V Innsbrucku založil spořitelnu a záložnu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Tyrolsko 2. Usedl do poslanecké frakce Klub německých sociálních demokratů. Za týž obvod obhájil mandát i ve volbách do Říšské rady roku 1911 a ve vídeňském parlamentu setrval až do zániku monarchie.Profesně byl k roku 1911 uváděn jako obchodník.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), následně od 4. března 1919 do 9. listopadu 1920 jako poslanec Ústavodárného národního shromáždění Rakouska a pak dlouhodobě (od 10. listopadu 1920 do 1. října 1930 a od 2. prosince 1930 do 17. února 1934) jako poslanec rakouské Národní rady, stále za rakouskou sociálně demokratickou stranu.\n"}
{"id": "979200", "url": "https://cs.wikipedia.org/wiki?curid=979200", "title": "Ludwig Bretschneider", "text": "Ludwig Bretschneider\n\nLudwig Bretschneider, \"celým jménem\" Ludwig August Bretschneider (22. srpna 1860 Vídeň – 4. srpna 1929 Vídeň), byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady.\n\nVychodil národní školu a uměleckou řemeslnou školu. Pracoval jako sochař. Byl aktivní v Sociálně demokratické straně Rakouska jako stranický tajemník. V roce 1899 byl odsouzen za sedm měsíců do vězení. Podílel se na vydávání listů \"Arbeiter-Zeitung\", \"Volkstribüne\" a \"Gleichheit\".\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 43. Usedl do poslanecké frakce Klub německých sociálních demokratů. Za týž obvod obhájil mandát i ve volbách do Říšské rady roku 1911 a ve vídeňském parlamentu setrval až do zániku monarchie.Profesně byl k roku 1911 uváděn jako soukromý úředník.\n\nV letech 1918–1919 byl poslancem Dolnorakouského zemského sněmu.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), následně od 4. března 1919 do 9. listopadu 1920 jako poslanec Ústavodárného národního shromáždění Rakouska a pak dlouhodobě (od 10. listopadu 1920 do 18. května 1927) jako poslanec rakouské Národní rady, stále za rakouskou sociálně demokratickou stranu.\n"}
{"id": "979201", "url": "https://cs.wikipedia.org/wiki?curid=979201", "title": "Martin Joseph Fettman", "text": "Martin Joseph Fettman\n\nMartin Joseph Fettman (* 31. prosince 1956 v Brooklynu, New York, USA) je americký učitel, vědec a kosmonaut. Ve vesmíru byl jednou.\n\nAbsolvoval střední školu Midwood High School v Brooklynu (1973) a pak pokračoval ve studiu na Cornell University, Ithaca. Po ukončení tamního studia v roce 1980 pokračoval ve vysokoškolském studiu na California State University v Fort Collins.\n\nNa univerzitě pak zůstal do roku 1991 jako učitel a šéf patologie.\n\nV letech 1991 až 1993 byl členem jednotky kosmonautů v NASA. Po ukončení krátké kariéry kosmonauta se vrátil na universitu.\n\nMěl přezdívku Marty a zůstal svobodný.\n\nNa oběžnou dráhu se v raketoplánu dostal jednou a strávil ve vesmíru 14 dní, 0 hodin a 12 minut. Byl 304 člověkem ve vesmíru.\n\n\n"}
{"id": "979205", "url": "https://cs.wikipedia.org/wiki?curid=979205", "title": "Konice (zámek)", "text": "Konice (zámek)\n\nKonický zámek se nachází v jihovýchodní části města Konice vzdáleného asi 21 km severozápadně od Prostějova a ležícího na předělu Zábřežské a Drahanské vrchoviny. Na místě dnešního zámku stála tvrz, mající za úkol chránit obchodní cesty vedoucí z Moravy a Slezska do Čech. Zámek je chráněn jako kulturní památka České republiky.\n\nVes \"Konice\" je poprvé zmiňována ve falzu ze 14. století, které se hlásí k roku 1200. Roku 1305 ves postoupil král Václav II. Adamovi z Choliny. Tvrz v Konici – tehdy již městečku – se poprvé připomíná v roce 1351 a jejím držitelem byl Ješek z Konice, který tvrz se vsí zapsal coby své věno manželce Cecílii z Cimburka. \n\nV roce 1379 získali zboží, k němuž patřilo městečko Konice s tvrzí, hrad Strážiště a několik okolních vsí bratři Štěpán a Ješek Kropáčové z Holštejna. Následně přechází panství do rukou pánů z Cimburka a Tovačova, když jej koupil v roce 1386 Ctibor z Cimburka. Majetky zůstaly přes dvě století v držení Cimburků až do roku 1446, kdy zboží koupili bratři ze Švábenic. Koničtí ze Švábenic pak drželi zboží až do roku 1655. Z tohoto období pochází i nejstarší známá pečeť použitá na listině z roku 1446. Za nich se také v roce 1618 naposledy připomíná zdejší tvrz. Ta zanikla pravděpodobně za třicetileté války. \n\nVe druhé polovině 17. století se vinou majetkových rodinných sporů začalo panství drobit a upadat. Vystřídalo se zde několikero majitelů, až v roce 1699 nastala pro Konici významná změna, kdy konické zboží koupil klášter Hradisko u Olomouce. Opat premonstrátského řádu Norbert Želecký z Počenic pak dal v roce 1705 postavit na místě původní tvrze barokní zámek, jako letní klášterní rezidenci. Kromě zámku dává Opat Želecký z Počenic v letech 1702–1703 přestavět rovněž konický kostel Narození Panny Marie. Stavbu zámku a přestavbu kostela provedl olomoucký stavitel Lukáš Glöckel.\n\nPo zrušení kláštera Josefem II. v roce 1784 připadlo panství se zámkem Náboženskému fondu ve správě státu. V roce 1825 jej zadlužený a zchátralý koupil brněnský továrník Karel Příza, který provedl nákladné opravy a roku 1830 se do Konice přestěhoval. Jeho potomci (mj. Leopold Příza) měli zámek v držení až do roku 1945.\n\nDnes slouží zámek potřebám města Konice jako koncertní a obřadní síň. Nachází se tu také knihovna a Mateřské centrum Srdíčko. \n\nJednopatrová barokní budova zámku má v ose průčelí nad vjezdem s kamenným portálem dvojité okno a po stranách po třech oknech. Nad dvojitým oknem je pískovcová socha opata Norberta Želeckého s monstrancí a palmou. Ve čtyřkřídlém nádvoří jsou v přízemí i patře barokní arkády s křížovými klenbami, v přízemí otevřené, v prvním poschodí zasklené. V bývalé jídelně, která dnes slouží jako obřadní síň, je umělecky cenný freskový obraz Večeře Páně, snad dílo Bedřicha Diviše Strausseho (1660–1720), který vyzdobil freskovými malbami i klášter Hradisko.\n\nDodnes jsou zachovány erby rytířů ze Švábenic a pět kamenných náhrobků jejich rodu v Konici.\n\nV zámku sídlí městské kulturní středisko a jediné informační centrum na Konicku. V jeho interiéru se nachází expozice lidových řemesel, pořádají se zde také různá kulturní vystoupení. Zajímavostí expozice je největší sbírka seker čítající bezmála 500 kusů různých druhů sekyrek a před zámkem se nachází největší sekera v České republice. Expozice i sekera před zámkem jsou zapsány v České knize rekordů. \n\n\n"}
{"id": "979210", "url": "https://cs.wikipedia.org/wiki?curid=979210", "title": "Anton David (politik)", "text": "Anton David (politik)\n\nAnton David (23. dubna 1849 Praha-Smíchov – 20. prosince 1924 Vídeň) byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady.\n\nVystudoval národní školu. Pracoval jako mydlář, později jako vydavatel novin. Byl členem zemského vedení Sociálně demokratické strany Rakouska v Dolních Rakousích a zasedal ve Vídeňské obecní radě.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 27. Usedl do poslanecké frakce Klub německých sociálních demokratů. Za týž obvod obhájil mandát i ve volbách do Říšské rady roku 1911 a ve vídeňském parlamentu setrval až do zániku monarchie.Profesně byl k roku 1911 uváděn jako vydavatel novin.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), následně od 4. března 1919 do 31. května 1919 jako poslanec Ústavodárného národního shromáždění Rakouska, stále za rakouskou sociálně demokratickou stranu.\n"}
{"id": "979214", "url": "https://cs.wikipedia.org/wiki?curid=979214", "title": "Akagi", "text": "Akagi\n\nAkagi může být:\n"}
{"id": "979218", "url": "https://cs.wikipedia.org/wiki?curid=979218", "title": "Aogašima", "text": "Aogašima\n\nAogašima ( \"青ヶ島\") je menší (2,5 × 3,5 km) ostrov vulkanického původu, nacházející se v Pacifiku asi 358 km jižně od Tokia a 71 km od nejbližšího ostrova Hačijódžima. Ostrov je trvale osídlen, nachází se zde podle počtu obyvatel nejmenší obec v Japonsku, v dubnu roku 2008 zde žilo jen 198 lidí. Je to nejjižnější a nejizolovanější obývaný ostrov souostroví Izu.\n\nOstrov je tvořen převážně čedičovými horninami, poslední erupce se odehrály koncem 18. století. Ostrov vznikl vyzvednutím staršího stratovulkánu \"Kurosaki\" (současný severozápadní konec ostrova), mladší fáze představovala zformování novějšího vulkanického centra v jihovýchodní části - současný kráter/kaldera \"Ikenosawa\". V geologické minulosti ostrova bylo zaznamenáno několik, převážně středně silných erupcí, spojené většinou s kolapsem kráterových stěn.\n\n"}
{"id": "979219", "url": "https://cs.wikipedia.org/wiki?curid=979219", "title": "Luis Arcángel Ramos Colón", "text": "Luis Arcángel Ramos Colón\n\nLuis Arcángel Ramos Colón (* 11. dubna 1985, San Pedro Sula, Honduras) je honduraský fotbalový záložník momentálně hraje v klubu Nyíregyháza Spartacus.\n\nLuis Ramos začal s profi fotbalem v Hondurasu v klubu CD Marathón, odkud v roce 2005 odešel na Slovensko do MŠK Žilina. V sezoně 2006/07 hrál v FC Nitra, kde si připsal 4 ligové starty.\n\nOd roku 2007 působil v Maďarsku, postupně v klubech Nyíregyháza Spartacus, Debreceni VSC a Kecskeméti TE (zde hostoval). S Debrecínem získal dvakrát maďarský ligový titul (2009/10, 2011/12) a třikrát vítězství v maďarském fotbalovém poháru (2009/10, 2011/12, 2012/13). Působil zde i pod českým trenérem Zdenkem Ščasným.\n\nV červenci 2013 podepsal smlouvu s druholigovým francouzským klubem LB Châteauroux, v únoru 2014 se dohodl na jejím rozvázání. V témže měsíci byl na testech v českém klubu FK Teplice. V Teplicích podepsal smlouvu s opcí do léta 2014. Setkal se zde opět s trenérem Ščasným, který jej doporučil. V soutěžním zápase debutoval za Teplice 21. února 2014 v ligovém střetnutí proti FK Dukla Praha (porážka 1:3). Odehrál první poločas. Nekompletní sezonu 2013/14 v dresu Teplic zakončil s bilancí 10 ligových zápasů a 0 vstřelených branek. V létě 2014 nedostal nabídku na prodloužení smlouvy a odešel do ázerbájdžánského klubu AZAL PFK. V červenci 2015 se vrátil do maďarského týmu Nyíregyháza Spartacus, kde již v minulosti působil.\n\nLuis Ramos reprezentoval Honduras na Mistrovství světa hráčů do 20 let 2005, které se konalo v Nizozemsku (Honduras skončil bez bodu na posledním čtvrtém místě základní skupiny C). Nastoupil proti Maroku (prohra 0:5) a Chile (porážka 0:7).\n\nV roce 2009 byl v kádru honduraského A-mužstva na Zlatém poháru CONCACAF, kde Honduras vypadl v semifinále s USA po porážce 0:2. Ramos však nezasáhl ani do jednoho zápasu na turnaji.\n\n"}
{"id": "979223", "url": "https://cs.wikipedia.org/wiki?curid=979223", "title": "Asama", "text": "Asama\n\nAsama může být:\n"}
{"id": "979226", "url": "https://cs.wikipedia.org/wiki?curid=979226", "title": "Asama (sopka)", "text": "Asama (sopka)\n\nAsama je název vulkanického komplexu, nacházejícího se na hlavním japonském ostrově Honšú na hranici prefektur Nagano a Gunma, asi 140 km severozápadně od Tokia. Sopka je jedna z nejaktivnějších v Japonsku, jen v 20. a 21. století bylo zaznamenáno více než 40 menších erupcí. Větší se odehrály v letech 1108 a 1783.\n\nMasiv sopky leží na zbytcích staršího andezitového stratovulkánu \"Kuforu-jama\", který byl koncem pleistocénu (před cca 20 000 lety) masivně poškozen sesuvy. Pozdější vulkanická aktivita, doprovázená produkcí velkých objemů dacitových pyroklastik a pemzy, vytvořila současnou podobu vulkánu.\n\n"}
{"id": "979229", "url": "https://cs.wikipedia.org/wiki?curid=979229", "title": "Aso", "text": "Aso\n\nAso nebo ASO může být:\n\n\nnebo jako zkratka\n"}
{"id": "979230", "url": "https://cs.wikipedia.org/wiki?curid=979230", "title": "Azuma", "text": "Azuma\n\nAzuma může být:\n\n\n"}
{"id": "979232", "url": "https://cs.wikipedia.org/wiki?curid=979232", "title": "Azuma (sopka)", "text": "Azuma (sopka)\n\nAzuma (japonsky: 吾妻山 [Azuma-jama/Azuma-san]), je v současnosti neaktivní stratovulkanický komplex, nacházející se v centrální části ostrova Honšú, západně od města Fukušima, a severně od sopky Adatara. Komplex je tvořen několika překrývajícími se stratovulkány, štítovými vulkány, lávovými dómy a struskovými kužely, ležícími na starších, třetihorních sedimentech a granodioritech.\n\nVulkanická aktivita se během vývoje přesouvala na východ (severovýchod), posledně činný byl stratovulkán \"Issaikjó\" (japonsky: 一切経山 [Issaikjózan]) na severním okraji komplexu. Kráter \"Azuma-Kofudži\" (japonsky: 吾妻小富士) a přilehlé fumarolické pole na vrcholu tohoto stratovulkánu jsou oblíbenými turistickými destinacemi.\n\n"}
{"id": "979234", "url": "https://cs.wikipedia.org/wiki?curid=979234", "title": "Bandai", "text": "Bandai\n\nBandai může být:\n"}
{"id": "979235", "url": "https://cs.wikipedia.org/wiki?curid=979235", "title": "Veľký Príslop", "text": "Veľký Príslop\n\nVeľký Príslop ( , 1044 m n. m.) je hora v Kysuckých Beskydech na slovensko-polské státní hranici. Nachází se v hlavním hřebeni mezi vrcholy Malý Príslop (985 m) na severozápadě a Uplaz (1042 m) na jihu. Severovýchodním, východním a jihovýchodním směrem vybíhají z hory tři krátké rozsochy klesající do údolí říčky Rycerka. Západní svahy spadají do údolí potoka Oščadnica. Vrcholem hory prochází Hlavní evropské rozvodí, po východním úbočí vede dálková turistická trasa Główny Szlak Beskidzki.\n\n\n"}
{"id": "979236", "url": "https://cs.wikipedia.org/wiki?curid=979236", "title": "Bandai (sopka)", "text": "Bandai (sopka)\n\nBandai nebo Bandaisan (japonsky 磐梯山) je název v současnosti neaktivního stratovulkanického komplexu, nacházejícího se v centrální části ostrova Honšú, na severním pobřeží jezera Inawaširo. Komplex je tvořen několika překrývajícími se stratovulkány převážně andezitového složení. Nejvyšší z nich je \"Ó-Bandai\" (大磐梯), který leží ve starší kaldeře podkovovitého tvaru, která vznikla při pliniovské erupci před cca 40 000 lety. V rámci vulkanismu komplexu převládají freatické erupce, poslední výlev magmatu nastal před 25 000 lety. Za minulých 5 000 let se odehrály čtyři větší freatické exploze, poslední v roce 1888, kdy došlo k destrukci stěn vulkánu \"Ko-Bandai\" (小磐梯; o této události napsal Jasuši Inoue (井上 靖) roku 1961 román 小磐梯 - Ko-Bandai, ve kterém jsou doprovodné ilustrace (ukijo-e) od Jasudži Inoueho z roku 1888).\n\n"}
{"id": "979238", "url": "https://cs.wikipedia.org/wiki?curid=979238", "title": "Motýlek rudouchý", "text": "Motýlek rudouchý\n\nMotýlek rudouchý \"(Uraeginthus bengalus) \"je drobný exotický pták z řádu pěvců, čeledi astrildovití \"(Estrildidae). \"Díky jeho exotickému vzhledu jej je možné často vidět i u soukromých chovatelů.\n\nMotýlka rudouchého poprvé popsal Linnaeus ve své knize Systema Naturae roce 1766 a pravděpodobně se jednalo o vzorek z Keni. Blízkým příbuzným motýlka rudouchého je pravděpodobně motýlek angolský. Oficiálně je uznáváno pět poddruhů:\nRozeznat jednotlivé poddruhy je poměrně těžké, především proto, že se mezi sebou ve volné přírodě mohou křížit. Obecně platí, že se mezi sebou liší v sytosti barev a postavě. Příkladem je třeba to, že jedinec z Keni (viz obrázek vlevo) je očividně těžší a se sytějšími barvami, než jedinec z Austrálie (viz obrázek vpravo).\n\nJe rozšířen v Africe od Senegalu po Etiopii, jižně přes Východní Afriku až po Zambii. Celkově obývá asi 7 700 000 km². Motýlku rudouchému vyhovuje suché počasí, vlhkost je mu nepříjemná. Vyhledává proto suchá místa v blízkosti vodních toků, polí nebo lidských obydlí. Obzvláště vyhledává pole obehnané lesy, ve kterých se může skrýt, pokud to situace vyžaduje, a přesto zde má mnoho potravy.\n\nDle IUCN se jedná o málo dotčený, tedy nechráněný druh. Asi největší populace se nacházejí v Keni.\nJedná se o drobného a lehkého ptáka, ale s mírně zavalitou postavou. Přesný tvar postavy se může u jednotlivých poddruhů lišit. Délka těla se pohybuje okolo 12 cm. Pohlavní dimorfismus je výrazný i pro začátečníka a spočívá především v tom, že samičky nemají červenou skvrnu na hlavě, na rozdíl od samečků.\n\nPřevládající a zároveň základové zbarvení je blankytně modré. Témě, zadní krk a křídla jsou hnědé, s nádechem šedé. Břicho a spodní ocasní krovky jsou světle šedohnědé s červeným nádechem. Po stranách hlavy mají velmi nápadnou, jasně červenou skvrnu. Právě od této skvrny je odvozen český název, motýlek rudouchý, Oči mají hnědé, zobák šedavě červený s černou špičkou, nohy béžové. Od ostatních astrildovitých se liší především svým zobákem, který není příliš těžký a velký, naopak je malý, krátký a lehký. Dosahuje délky 12 cm.\nJedná se o denního ptáka, který v noci spí v keřích nebo vysoké trávě a přes den sbírá potravu. Motýlci žijí v párech nebo malých rodinných skupinách. Živí se semeny travin, bobulemi nebo drobným hmyzem.\n\nObdobí hnízdění začíná v době dešťů. Jako u většiny astrildovitých ptáků, i u tohoto druhu probíhá tokání stejně; sameček má v zobáku klas a předvádí se s ním před samičkou. Společně pak postaví kulaté hnízdo ze suché trávy s postranním, většinou kulatým vchodem. Bývá postaveno ve stromech, keřích či střechách. Samička snáší 4 až 7 vajíček. Mláďata se líhnou asi po 12 dnech, z hnízda pak vylétají asi po dalších třech týdnech.\n"}
{"id": "979239", "url": "https://cs.wikipedia.org/wiki?curid=979239", "title": "Bejonésu Recugan", "text": "Bejonésu Recugan\n\nBejonésu Recugan ( \"ベヨネース列岩\", \"Bayonnaise Rocks\") jsou ostrovy v Pacifiku, které jsou součástí souostroví Izu a leží asi 450 km jižně od Tokia. Jde o nadmořské zbytky okraje rozlehlé podmořské kaldery (9 km průměr) v postkalderovém stádiu aktivity s lávovým dómem Mjódžin-So, nacházejícím se na severovýchodním okraji kaldery. Ten je původcem většiny erupcí, pozorovaných v 19. a 20. století. Erupce v roce 1952 si vyžádala i 31 obětí na životech, vše námořníků z lodi \"Mjódžin Maru\".\n\n"}
{"id": "979242", "url": "https://cs.wikipedia.org/wiki?curid=979242", "title": "Jarek Nohavica a přátelé", "text": "Jarek Nohavica a přátelé\n\nJarek Nohavica a přátelé (2014) je dvojalbum a DVD písničkáře Jaromíra Nohavici, které obsahuje záznam koncertu z festivalu Noc plná hvězd v Třinci z roku 2012.\n\n"}
{"id": "979246", "url": "https://cs.wikipedia.org/wiki?curid=979246", "title": "Uplaz", "text": "Uplaz\n\nUplaz ( , 1042 m n. m.) je hora v Kysuckých Beskydech na slovensko-polské státní hranici. Nachází se v hlavním hřebeni mezi vrcholy Veľký Príslop (1044 m) na severu a Veľká Rača (1236 m) na jihozápadě. Severozápadní svahy spadají do údolí potoka Oščadnica, jihovýchodní do údolí potoka Racza. Přes vrchol prochází Hlavní evropské rozvodí a dálková turistická trasa Główny Szlak Beskidzki.\n\n\n"}
{"id": "979249", "url": "https://cs.wikipedia.org/wiki?curid=979249", "title": "Tchu-lou", "text": "Tchu-lou\n\nTchu-lou je zvláštní druh hliněných obydlí, typický pro čínské etnikum Hakka. Nejznámější jsou domy \"tchu-lou\" v provincii Fu-ťien, které byly pro svou historickou hodnotu v roce 2008 zařazeny na seznam světového dědictví UNESCO.\n\nDomy \"tchu-lou\" mají nejčastěji čtvercový nebo kruhový půdorys a mohou být vzájemně propojené. Domy se silnými zdmi z dusané hlíny jsou stavěné jako pevnosti, aby chránily své obyvatele. Venkovní stěny jsou strohé, otevřené jen vstupem v přízemí a okny pod střechou. Kolem vnitřního nádvoří obíhají v jednotlivých patrech pavlače, z nichž vedou vstupy do jednotlivých bytů. \n\nNejvětší budovy mohly sloužit k bydlení až 600 lidem z 80 rodin. Obývaná byla původně jen vyšší patra, zatímco v přízemí byly umístěny kuchyně, sklady i stáje.\n"}
{"id": "979250", "url": "https://cs.wikipedia.org/wiki?curid=979250", "title": "Zlenice (hrad)", "text": "Zlenice (hrad)\n\nZlenice (lidově též \"Hláska u Senohrab\") jsou zřícenina hradu nad soutokem potoka Mnichovky s řekou Sázavou jižně od obce Senohraby v okrese Praha-východ. Jeho zbytky jsou chráněny jako kulturní památka České republiky.\n\nHrad Zlenice patrně vznikl jako šlechtické sídlo, jehož existenci je dnes možné předpokládat, díky poznatkům dlouholetého archeologického průzkumu, již v poslední třetině třináctého století. V písemných pramenech se Zlenice poprvé objevují roku 1318 v predikátu Oldřicha ze Zlenic. Druhým známým držitelem byl Jan ze Šternberka řečený ze Zlenic. Jan v roce 1351 zapsal hrad s příslušenstvím bratrům Štěpánovi a Ješkovi z Tetína, kterým dlužil. Jak dlouho hrad bratři vlastnili, nevíme.\n\nZlenice se pravděpodobně staly neznámým způsobem královským majetkem a roku 1377 je císař Karel IV. dal v manství Ondřeji staršímu z Dubé, který do roku 1394 působil ve funkci nejvyššího sudího Království Českého a je autorem právnického spisu Práva zemská česká. Roku 1405 byl králem Václavem IV. pověřen úřadem popravce kouřimského kraje. V období mezi červencem 1412 a březnem 1413 na Zlenicích umírá, zřejmě více než devadesátiletý a bez potomků. Zlenické panství jako královské léno potom získali Boček starší z Poděbrad a Půta III. z Častolovic. Od nich je pak v roce 1415 koupil Kuneš z Konojed za 3050 kop pražských grošů. Kuneš byl příslušníkem šlechtického rodu z Litoměřicka. Když zemřel, o pozůstalost se podělili jeho synové Jan starší, Jan mladší a Markvart, kteří jsou zmiňování mezi lety 1428 a 1444.\n\nPo smrti bratrů hrad přešel roku 1444 na jejich sestru Alžbětu z Konojed. Od Alžběty, jako zástavu, ještě téhož roku získal hrad Zdeněk II. Kostka z Postupic. Nedlouho poté, v lednu 1445, stejné zboží Běta zapsala Kunešovi řečenému Rozkoš z Dubé a Kostelce za jiný dluh. Zlenice tak měly dva majitele. Spornou věc rozhodl v listopadu 1445 Zdeněk ze Šternberka ve prospěch pana Kostky z Postupic. Zdeněk II. Kostka z Postupic ještě před rokem 1448 zemřel. Rodinný majetek zdědil jeho nezletilý syn Mikuláš (Mikeš) Kostka z Postupic zastupovaný poručníkem, kterým byl jeho bratranec Zdeněk III. Kostka z Postupic. Roku 1454 Zdeněk Kostka zlenické zboží vrací zpět synovci. Jedná se o hrad Zlenice, celé vsi Hrušice (dnes Hrusice) s právem podacím, Senohraby, Šešim (Všešimy), Chlum, Mirošovice s třemi mlýny, Zleusedly (Lensedly), Bohumil, Doubravice, Lomnici, v Javornici dvůr a plat, v Ondřejově dva úročníky a právo podací, v Údašíně (Aldašín) jednoho mana a právo podací, polovinu Lštění s přívozem a právem podacím. Odhadní cena 2000 kop grošů.\nOd Mikuláše, již plnoprávného majitele, koupili Zlenice v roce 1456 bratři Burian, Zdeněk a Mikuláš Trčkové z Lípy.\nO dva roky později (1458) bratři z Lípy hrad prodali hluboko pod cenou (za pouhých 50 kop) Zdeňkovi III. z Postupic. Král Jiří z Poděbrad později přikázal prodej zrušit a vymazat z desk. Na druhý pokus, roku 1463, získal pan Zdeněk, hejtman Litomyšle (1449–1468) a chrudimského Landfrýdu (1449–1452), nejvyšší mincmistr Království Českého (od 1462) a nejvyšší pražský purkrabí (od 1467), hrad Zlenice a vše co k němu patřilo za 3 000 kop.\n\nHrad Zlenice v držení Zdeňka III. z Postupic zanikl. Jak vyplývá z žádosti o převedení manského závazku na jeho myšlínské panství, byl hrad v roce 1465 již pobořen a opuštěn. Archeologický průzkum sond v prostoru brány předhradí a jihozápadní stěny věžového paláce prokázal, že Zlenice byly dobývány a záměrně zničeny. Není však zřejmé, zda tyto události spolu souvisí nebo proběhly za různých okolností a dělí je delší časový úsek. Podrobnosti nejsou známé.\n\nAreál kulturní památky je od roku 1996 ve správě Sdružení pro ochranu kulturního dědictví – Zlenice. Za tu dobu bylo provedeno několik etap konzervace. Hned z počátku došlo k zajištění čelní hradby jádra hradu, včetně první fáze statického zajištění první brány jádra hradu a to především v úrovni jejího suterénu. Následně byly staticky zajištěny vrcholové partie vstupní brány a osazena střešní konstrukce, chránící dochované zdivo před nepříznivými vlivy podnebí. Od roku 1999 probíhal kontinuální archeologický výzkum lokality pod vedením Tomáše Durdíka z Archeologického ústavu AV ČR.\n\nV roce 2010 byla dokončena obsáhlá Studie na záchranu a rehabilitaci hradní zříceniny Zlenice a jejího přírodního prostředí, která poskytla zevrubný pohled na celý areál památky včetně kompletního detailního digitálního zaměření a následné 3D modelace terénu a dochovaného zdiva. Na základě uskutečněných průzkumů bylo následně možno přikročit k další fázi záchrany areálu hradu.\n\nV roce 2011 byla dokončena druhá fáze statického zajištění brány jádra hradu ve formě dřevěné vyhlídkové plošiny a zpevněna turistická stezka ve svahu kolem hradu. V roce 2012 byl proveden předstihový archeologický průzkum v prostoru jihozápadní zdi věžového paláce, který odhalil nebezpečnou destrukci základového zdiva. Tato havarijní situace byla provizorně zajištěna základním statickým zajištěním paty paláce, které se mohlo uskutečnit mimo jiné i díky velké podpoře veřejnosti, kdy se podařilo mezi dobrovolnými dárci vybrat téměř 60 000 Kč, což spolu s přispěním obce Senohraby, Nadace Českých Památek a Sdružení Zlenice postačilo na pokrytí celkových nákladů této akce. V průběhu roku 2013 byl zahájen projekt první etapy konzervace věžového paláce, v rámci kterého byla staticky zabezpečena jeho havarijní situace a zakonzervovány dochované interiérové omítky.\n\nHrad v současné chvíli čelí urychlené destrukci rozpadající se koruny severozápadního paláce jádra hradu, kdy za poslední tři roky došlo k masivnímu rozvolnění a postupnému rozpadu koruny zdiva. Zde bude potřeba co nejdříve zahájit konzervaci zdiva, na kterou v roce 2014 Sdružení Zlenice shání finanční podporu v řadách dobrovolných dárců.\n\nHrad byl založen na ostrožně nad pravým břehem řeky Sázavy obtékané Mnichovickým potokem. Charakter staveniště způsobil, že předhradí a přístup do hradu byl situován na klesajícím konci ostrožny za hradním jádrem.\n\nPříchozí musel nejprve skrz předsunuté zemní opevnění (val) a přes čelní příkop vstoupit po padacím mostě kulisovou branou v parkánové hradbě do parkánu, který z čela a ve svahu opevňoval předhradí i jádro. Teprve z něj mohl čtverhrannou, dovnitř otevřenou branou, uzavíratelnou pouze vraty, vstoupit do vlastního předhradí. V něm společně s další, dnes již zcela zaniklou provozní zástavbou lehčí konstrukce, stávala velká dvouprostorová budova vyplňující téměř celou jižní stranu předhradí. Její hospodářský charakter potvrzují nálezy z dosavadních sond. Je zde možné předpokládat stáje a sýpku.\n\nDo jádra hradu se vstupovalo po mostě přes druhý příkop subtilní věžovitou branou vybavenou padacím mostem kolébkové konstrukce a tedy i vlčí jámou. Další brána mezi věžovitým palácem se zaobleným nárožím a čelem severozápadního křídla umožňovala vstup úzkým dvorkem na nádvoří jádra. Brána umístěná poměrně vysoko nad terénem byla zřejmě přístupná po dřevěné rampě.\n\nJádru dominoval zmíněný věžovitý palác, jehož zbytky jsou dodnes nejvýraznějším prvkem pozůstatků hradu. Archeologický průzkum odhalil půdorys o rozměrech přibližně 8 × 16 metrů a vstup do přízemí v jihovýchodním rohu nádvoří. Ve druhém patře obsahoval valeně zaklenutou místnost s hrotitým oknem. Do nejvyššího, mladšího patra byla vestavěna roubená komora. Jeho severovýchodní stěna byla k vnějším přizděna na spáru.\n\nNádvoří rozdělovala ve starší stavební fázi příčná hradba s branou, jejíž špaleta se zachovala na stěně paláce. Jádro obklopovala palácová křídla. Obvodová hradba za východním palácem byla nad mohutným, zadním příkopem protažena v oblý břit a zevnitř k ní byl přizděn pilíř, nejspíše související s můstkem k prevétu. V prostoru svahu mezi vnější a vnitřní parkánovou hradbou na jihovýchodní straně jádra stávala okrouhlá věž, dnes již zcela zaniklá. Na ostrožně za hradem se dochovaly pozůstatky obléhacích prací.\n\nAreál hradu prošel, jak postupně ukazuje soustavný výzkum, několika zásadními přestavbami a jeho podoba se výrazně měnila. Popis vývoje hradu a jeho interpretace je tak komplikovanější, než jak se doposud soudilo.\n\n\n\n"}
{"id": "979253", "url": "https://cs.wikipedia.org/wiki?curid=979253", "title": "Evropská sociální charta", "text": "Evropská sociální charta\n\nEvropská sociální charta je mezinárodní smlouva o sociálních a hospodářských právech ratifikovaná členskými státy Rady Evropy. Spolu s Evropskou úmluvou o ochraně lidských práv a základních svobod je jedním ze dvou základních pilířů smluvního systému ochrany lidských práv v členských zemích Rady Evropy a měla velký význam pro rozvoj sociální politiky na evropské úrovni. Ustanovení Charty, jež smluvní strany přijaly, představují nezpochybnitelné mezinárodněprávní závazky na ochranu lidských práv. Navíc tato úmluva významně přispěla k tvorbě evropských standardů lidských práv v sociální a hospodářské oblasti.\n\nPrvní verze Charty byla přijata dne 18. října 1961 v Turíně a pro své původní signatáře vstoupila v platnost 26. února 1965. Jménem České a Slovenské Federativní Republiky byla Evropská sociální charta podepsána ve Štrasburku dne 27. května 1992. Pro Českou republiku vstoupila v platnost dne 3. prosince 1999 po vyslovení souhlasu Parlamentu České republiky a uzavření procesu ratifikace.\n\nOproti Evropské úmluvě o ochraně lidských práv a základních svobod bere Evropská sociální charta v úvahu odlišnosti sociálních práv od práv občanských či politických a také i možné ekonomické rozdíly v jednotlivých zemích.\n\nV části I. Evropské sociální charty je stanoveno 19 zásad, jež smluvní strany uznávají za cíl, o který budou usilovat při realizaci této mezinárodní smlouvy.\n\nČást II. obsahuje a podrobně definuje jednotlivá sociální a hospodářská práva (individuální i kolektivní), jež jsou nastavena tak, že smluvní strany mají povinnost přijmout nejméně pět ze sedmi článků II. části Charty (konkrétně čl. 1, 5, 6, 12, 13, 16, 19), které tvoří její jádro. Následně smluvní strany přijímají další ustanovení dle své volby tak, aby jejich počet nebyl nižší než 10 článků nebo 45 číslovaných odstavců. Tyto závazky smluvních stran udává Charta ve své III. části.\n\nV části IV. je dále specifikován kontrolní mechanismus Charty.\n\nPREAMBULE\n\nČÁST I – vyjmenovává 19 zásad\n\nČÁST II – články 1-19 obsahující jednotlivá sociální a hospodářská práva\n\nČÁST III – článek 20 (závazky)\n\nČÁST IV – články 21-29 (kontrolní mechanismus)\n\nČÁST V – články 30-38 s přílohou\n\nK právům chráněným Chartou byl v roce 1988 ve Štrasburku přijat Dodatkový protokol rozšiřující Chartu o dalších 12 sociálních a hospodářských práv (např. právo na rovné příležitosti a rovné zacházení v zaměstnání bez diskriminace z důvodu pohlaví, právo na informace a konzultace, právo podílet se na stanovení a zlepšování pracovních podmínek a pracovního prostředí, právo starších osob na sociální ochranu).\n\nV roce 1991 byl v Turíně podepsán Protokol pozměňující Evropskou sociální chartu, který zlepšil účinnost Charty včetně fungování jejího kontrolního mechanismu.\n\nNovější Dodatkový protokol k Evropské sociální chartě zakládající systém kolektivních stížností byl přijat ve Štrasburku roku 1995.\n\nRoku 1996 byla ve Štrasburku vypracována Revidovaná Evropská sociální charta, k níž se nyní postupně přechází. Vedle základních práv již zakotvených v Evropské sociální chartě tento dokument představuje pokrok, zejména co se týče práva na ochranu zaměstnanců v případě skončení jejich zaměstnání (revidovaný čl. 24).\n\nKontrolním mechanismem v případě Evropské sociální charty není soudní kontrola (jak tomu je u Evropské úmluvy o lidských právech), ale pravidelné podávání zpráv o plnění stanovených závazků generálnímu tajemníkovi Rady Evropy (čl. 21). Zprávy jsou následně prošetřeny Výborem nezávislých expertů a Výbor ministrů předkládá státům své případné kritické připomínky a doporučení (čl. 29).\n\nKe zlepšení účinnosti Charty a zejména zdokonalení jejího kontrolního mechanismu přispěl Protokol pozměňující Evropskou sociální chartu z roku 1991. Díky novému ustanovení čl. 23 je posílena úloha sociálních partnerů - národních organizací, jež jsou členy mezinárodních organizací zaměstnavatelů a odborových svazů - kterým toto ustanovení umožňuje zasílat připomínky ke zprávám smluvních stran přímo generálnímu tajemníkovi Rady Evropy. Dále se rozšiřuje pravomoc Výboru nezávislých expertů, který podle čl. 24 může požádat o dodatečné informace přímo příslušné smluvní strany. Počet členů v samotném Výboru se má zvýšit a zároveň je zvýrazněn požadavek na jejich nezávislost a nestrannost (čl. 27).\n\nV posílení a zdokonalení kontrolního mechanismu Charty došel zatím nejdále Dodatkový protokol z roku 1995, jež zavádí systém kolektivních stížností. Tento Protokol umožňuje sociálním partnerům a nevládním organizacím podat Výboru nezávislých expertů písemnou stížnost týkající se některého z ustanovení Charty, které příslušný stát přijal za závazné. Stížnost by měla poukázat na to, v čem příslušný stát náležitě nezajistil uspokojivé provádění konkrétního ustanovení (čl. 4). Pokud Výbor nezávislých expertů uzná stížnost za přijatelnou, vyzve dotčenou smluvní stranu a organizaci, jež podala stížnost, aby doložily potřebné informace, vysvětlení a připomínky, přičemž může uspořádat i slyšení se zástupci stran (čl. 7). Na základě šetření Výbor vypracuje zprávu, dodržela-li daná smluvní strana své závazky podle Charty. Pokud by zjistil nesoulad se závazky, může Výbor vydat doporučení (čl. 9). Dotčený stát pak bude muset ve své příští periodické zprávě poskytnout informace o opatřeních, která přijala k naplnění doporučení (čl. 10).\n\n\n"}
{"id": "979255", "url": "https://cs.wikipedia.org/wiki?curid=979255", "title": "Kýčera (Kysucké Beskydy)", "text": "Kýčera (Kysucké Beskydy)\n\nKýčera (1005 m n. m.) je hora ve slovenské části Kysuckých Beskyd. Nachází se v rozsoše vybíhající jižním směrem z vrcholu Orol (1118 m). Rozsocha se zde dělí na dvě větve: jihozápadní, která směřuje přes vrcholy Senkov (980 m) a Dedová (956 m) k vrcholu Predný vrch (661 m) nad údolím řeky Bystrica, a jihovýchodní, která směřuje přes vrcholy Bubnová (944 m) a Grúnik (843 m) opět k údolí Bystrice. Obě větve jsou odděleny údolím potoka Sobolová. Západní svahy hory spadají do boční větve Klubinské doliny, východní do údolí Veľkého potoka.\n\n\n"}
{"id": "979263", "url": "https://cs.wikipedia.org/wiki?curid=979263", "title": "Ten druhý jsem já", "text": "Ten druhý jsem já\n\nTen druhý jsem já je název českého vydání dobrodružného románu pro mládež \"L'Autre chez les corsaires\" (1959), který napsala francouzská spisovatelka Simone Martin-Chauffierová. Za toto dílo obdržela autorka roku 1959 cenu za nejlepší dětskou knihu \"Prix Jeunesse\".\n\nRomán je založen na skutečné plavbě pana Reného Duguay-Trouina (1673-1736), slavného francouzského korzára, kterému ještě nebylo celých devatenáct let, když se stal kapitánem na \"Coétquenu\", což byla lehká fregata s osmnácti děly a s posádkou sto třiceti mužů, z nichž asi třicet bylo vojáků.\n\nRomán líčí napínavé příhody dvou dvojčat, Alaina a Albana, kteří jsou si k nerozeznání podobní a kteří žijí se svou chudou ovdovělou matkou a s několika sourozenci ve francouzském přístavním městečku Saint-Malo. Dobrodružství obou chlapců začíná roku 1692, když se stanou plavčíky na lodi \"Coétquen\" pana Duguay-Trouina. Ve skutečnosti se plavčíkem stal jen Alain, ale díky lsti, založené na tom, jak jsou si podobni, se na loď dostanou oba, přičemž Alban se schovává v podpalubí. Když jsou odhaleni, pan Duguay-Trouin je vezme na milost a oba mohou na lodi zůstat.\n\nOba chlapci zažijí na \"Coétquenu\" veselé i smutné příhody, zažijí střetnutí s Angličany i bouře. Spřátelí se s mladým anglickým plavčíkem, který upadl do zajetí a kterého pojmenují Derstand podle toho, že neustále říká „I don't understand (Nerozumím).“ S ním se pak všichni šťastně vrátí domů. Z výpravy si odnesou ponaučení, jak je v životě důležité přátelství.\n\n"}
{"id": "979265", "url": "https://cs.wikipedia.org/wiki?curid=979265", "title": "Fuzz testování", "text": "Fuzz testování\n\nFuzz testování (\"fuzzing\") je technika testování softwaru, často automatizovaná alespoň částečně, která na vstup počítačovému programu poskytuje chybná, neočekávaná, nebo náhodná data.\nU programu jsou při tom monitorovány vzniklé výjimky, jako jsou pády, nesplnění testovacích výrazů, nebo paměťové úniky. Fuzz testování se běžně používá pro testování bezpečnostních problémů v aplikacích a počítačových systémech. \n\nObor zabývající se tímto testováním se díky Bartonu Millerovi zrodil na Univerzitě ve Wisconsinu v roce 1988. \nToto rané dílo zahrnuje nejen použití náhodného nestrukturalizovaného testování, ale také sadu nástrojů pro vyhodnocení široké škály softwarových nástrojů na různých platformách. Také umožňuje systematickou analýzu druhu chyb, které byly odhaleny tímto druhem testování. Kromě toho je s veřejným přístupem k dispozici zdrojový kód tohoto nástroje, testovací procedury a surová výsledná data.\n\nProgram pro fuzz testování má dvě formy, které mohou být využity pro různé druhy testování (white box, grey box ablack box testování). Nejčastějším cílem testování jsou formáty souboru a síťové protokoly, ale jakýkoli druh vstupu může být testován. Zajímavé druhy vstupů jsou proměnné prostředí, události klávesnice a myši a pořadí volání API. Dokonce i položky, které nejsou považovány za vstup, mohou být testovány. Jako například obsah databáze, sdílená paměť, nebo přesné prokládání vláken.\n\nPro bezpečnostní účely je nejpodstatnější vstup, který protíná hranice důvěry (vstup z nedůvěryhodných zdrojů).\nNapříklad je mnohem důležitější testovat kód, který zpracovává nahrávání souboru libovolným uživatelem, než testování kódu který analyzuje konfigurační soubor, který je přístupný pouze privilegovaným uživatelům.\n"}
{"id": "979266", "url": "https://cs.wikipedia.org/wiki?curid=979266", "title": "Bolometr", "text": "Bolometr\n\nBolometr je citlivý přístroj určený pro měření slabého záření. Založený je na zahřívání odporu s vysokým teplotním koeficientem. Zhotovuje se jako vhodně tvarovaný tenký pásek z čistého kovu (platina) s vývody na galvanometr. Od vedlejších rušivých vlivů (ztráty konvekcí) se bolometr izoluje vakuovým pouzdrem. Pohlcováním dopadajícího záření se mění odpor bolometru, na základě čehož se vypočítá množství pohlcené energie. Bolometr je vhodný pro velmi přesné měření teploty. Ve spojení s dalekohledem se jím měří záření hvězd a tepelné záření Měsíce a planet. Moderní konstrukce mají namísto kovového pásku termistor. Pro proměřování rozložení intenzity ve spektru (zejména Slunce) se používá spektrobolometr.\n\nPrvní bolometr sestrojil americký astronom Samuel Pierpont Langley v roce 1880. Byl tvořen dvěma platinovými proužky pokrytými sazemi z petrolejové lampy. Jeden platinový proužek byl vystaven záření, zatímco druhý nebyl, přičemž oba byly zapojeny do Wheatstoneova můstku.\n"}
{"id": "979267", "url": "https://cs.wikipedia.org/wiki?curid=979267", "title": "Zetor 15", "text": "Zetor 15\n\nZetor 15 (zkrácený název Z-15) byl traktor s jednoválcovým vznětovým motorem, vyráběný národním podnikem Zbrojovka Brno. Konstrukčně traktor připomínal dobové stroje německé provenience. Výroba byla zahájena v březnu 1946, do roku 1949 vzniklo 2 215 kusů. Dnes se řadí k vyhledávaným sběratelským artiklům.\n"}
{"id": "979270", "url": "https://cs.wikipedia.org/wiki?curid=979270", "title": "Zahořanský potok (přítok Vltavy)", "text": "Zahořanský potok (přítok Vltavy)\n\nZahořanský potok dříve nazývaný též \"Libřice\" je pravostranný přítok řeky Vltavy v okrese Praha-západ ve Středočeském kraji. Délka toku činí 14,0 km. Plocha povodí měří 51,2 km².\n\nPotok pramení v severní části obce Psáry v nadmořské výšce okolo 385 m. V Psárech jej zleva posiluje první větší přítok, který se nazývá Sulický potok. Mezi Psáry a Libří, kterou protéká, zadržuje jeho vody nádrž Mordýřka. Zahořanský potok směřuje převážně na jihozápad a zařezává se do strmého údolí. Od Libře teče na severní hranici Jílovského zlatonosného revíru pod zalesněnými svahy k Zahořanům, před nimiž z pravé strany přibírá Libeňský potok. Posledním významnějším přítokem je Zlatý potok přitékající zprava z Pražské plošiny. Těsně před ústím do řeky Vltavy (Vranská přehrada) jej překonává železniční trať č. 210. Zahořanský potok tvoří hranici mezi Pražskou plošinou a Benešovskou pahorkatinou. \n\nPo téměř celé své trase je potok sledován modrou turistickou značkou, která jej překonává 10 brodů, z nichž jsou pouze 3 přemostěné lávkou lávkou. Využívají ji pěší turisté a také cyklisté na horských kolech. Za velké vody se dá potok sjet na kajaku nebo kanoi. Vodácká obtížnost je WWII. \n\n\nPrůměrný průtok u ústí činí 0,07 m³/s.\n\nNa dolním toku se nacházejí trampské osady vzniklé již ve třicátých letech 20. století.\n"}
{"id": "979272", "url": "https://cs.wikipedia.org/wiki?curid=979272", "title": "Římskokatolická farnost Velký Újezd u Jemnice", "text": "Římskokatolická farnost Velký Újezd u Jemnice\n\nŘímskokatolická farnost Velký Újezd u Jemnice je územní společenství římských katolíků s farním kostelem svatého Petra a Pavla v děkanátu Moravské Budějovice.\nPrvní písemná zmínka o Velkém Újezdě, konkrétně o faře pochází z roku 1377; bývala prebendou kroměřížské kapituly.\nOd 1. července 2010 je farářem R. D. Mgr. Martin Grones.\n\nDnem vzájemných modliteb farností za bohoslovce a bohoslovců za farnosti brněnské diecéze je 26. září. Adorační den připadá na 25. ledna.\n\nFarnost se účastní akce Tříkrálová sbírka. V roce 2014 se při ní ve farnosti vybralo 46 768 korun (v Dědicích 3 111 korun, v Dešově 11 274 korun, v Hornicích 4 950 korun, v Kojaticích 4 679 korun, v Rácovicích 3 990 korun, V Třebelovicích 14 927 korun a ve Velkém Újezdě 3 837 korun). V roce 2017 činil výtěžek sbírky jen ve Velkém Újezdu 3 897 korun.\n\n"}
{"id": "979273", "url": "https://cs.wikipedia.org/wiki?curid=979273", "title": "Lambert (kráter na Měsíci)", "text": "Lambert (kráter na Měsíci)\n\nLambert je impaktní kráter typu kruhového pohoří nacházející se v jižní části měsíčního moře Mare Imbrium (Moře dešťů) na přivrácené straně Měsíce. Má průměr 30 km, terasovité okrajové valy a na jeho dně se místo centrálního pahorku nachází malý kráter. Ze Země je poměrně snadno identifikovatelný díky své izolované poloze v Moři dešťů.\n\nZápado-severozápadně lze nalézt horu Mons La Hire, severozápadně mořský hřbet Dorsum Zirkel a severovýchodně soustavu hřbetů Dorsa Stille. Východně se nachází mírně větší kráter Timocharis. Jižně leží velmi nezřetelný satelitní kráter Lambert R (tzv. „duchový“), který je viditelný pouze v blízkosti terminátoru. Dále na jih lze nalézt kráter Pytheas.\n\nPojmenován je podle alsasko-švýcarského matematika, fyzika a astronoma Johanna Heinricha Lamberta.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "979275", "url": "https://cs.wikipedia.org/wiki?curid=979275", "title": "Tammám Salám", "text": "Tammám Salám\n\nTammám Salám (arabsky \"\", * 13. května 1945 v Bejrútu) je sunnitský libanonský politik, který byl od 15. února 2014 premiér Libanonu a od května téhož roku byl prozatímní prezident Libanonu. Pověřen sestavením vlády byl 6. dubna 2013 a sestavit čtyřiadvacetičlennou vládu, v níž jsou zastoupeni rovným dílem sunnité, šíité a příznivci prezidenta Michela Sulajmána, mu trvalo deset měsíců. Jeho mandát skončil 1. listopadu 2016, kdy byl novým libanonským prezidentem zvolen maronita Michel Aoun. Ve funkci premiéra nahradil Nadžíba Míkátího.\n\nTammám Salám pochází z významné libanonské rodiny, je nejstarším synem Saíba Saláma, jenž byl opakovaně, ovšem s přestávkami, libanonským premiérem v padesátých, šedesátých a sedmdesátých letech dvacátého století.\n"}
{"id": "979276", "url": "https://cs.wikipedia.org/wiki?curid=979276", "title": "Východočeská galerie v Pardubicích", "text": "Východočeská galerie v Pardubicích\n\nVýchodočeská galerie v Pardubicích je příspěvkovou organizací zřizovanou Pardubickým krajem. Získává, shromažďuje, uchovává, eviduje, odborně zpracovává a zpřístupňuje veřejnosti sbírky výtvarného umění. Galerie pořádá krátkodobé výstavy a stálé expozice, vydává odborné publikace, ke svým expozicím připravuje kulturně výchovné pořady pro veřejnost.\n\nAčkoliv byla původně Krajská galerie v Pardubicích zřízena již v roce 1953, pro její rozvoj a zejména její sběratelskou činnost byla rozhodující až 60. léta, kdy se galerie osamostatnila a začala používat i dnešní název Východočeská galerie v Pardubicích.\n\nVedle sbírkotvorné činnosti, orientované zejména na regionální okruh působnosti a tradiční krajinomalbu, byla v 60. letech věnována zvýšená pozornost i modernímu a soudobému umění ( Mikuláš Medek, Otakar Slavík, Jan Kotík, Adriena Šimotová, Karel Nepraš, Jaroslav Vožniak, Valerián Karoušek, Zdeněk Sklenář, František Muzika, Zdeněk Palcr, Zbyněk Sekal, Josef Istler, Jan Šerých, Čestmír Kavka, Jiří Hilmar, Václav Boštík, Stanislav Podhrázský).\n\nV roce 1962 byla otevřena první stálá expozice Českého výtvarného umění 20. století, i když ještě s příliš znatelným důrazem na umění Východních Čech. V letech 1968-69 proběhly v Pardubicích dva ročníky ojedinělého sochařského sympozia Artchemo, které VČG pořádala ve spolupráci s tehdejším n. p. VCHZ Synthesia. Soustředilo se na dobově aktuální zkoumání možností využití umělých hmot v moderním výtvarném umění (Stanislav Kolíbal, Jan Hendrych, Věra Janoušková, Karel Malich, Karel Nepraš, Miloš Ševčík, Rudolf Volráb, Václav Mergl, Josef Jankovič, Miloš Urbásek, Dalibor Chatrný). Teoreticky se na něm podílel Jiří Toman a Jaromír Zemina. Sympozium však bylo, stejně jako celé toto období dynamického a progresivního rozvoje sbírky, ukončeno normalizačními zákroky, zákazy i změnami ve vedení galerie a kontinuita budování sbírky byla na dlouhá léta přerušena.\n\nStagnace sbírkového programu byla provázena neadekvátním extenzívním růstem počtu sbírek. Nejen vlastními a ne vždy kompetentními nákupy často i tendenčního umění, včetně umění regionálního, ale i neuváženými převody z MK a dalších institucí, např. AVU v Praze a Armádního studia. Sbírka však byla i tehdy obohacena o některá kvalitní díla umění 19. století, umění přelomu století a první poloviny století dvacátého, zejména krajinomalby.V této době byl zakoupen např. i ojedinělý soubor grafických listů B. Reynka, obrazy a kresby F. Ronovského, J. Pešicové, plastiky F. Štorka a díla mnohých dalších autorů. K postupným změnám docházelo již od konce osmdesátých let, kdy se jedním z hlavních cílů stalo navázání na kvalitní nákupy z let šedesátých. Do sbírek byla zařazena díla z Artchema a alespoň v rámci omezených finančních možností byla zakoupena díla, která měla alespoň z části napravit historicky deformovaný obraz českého umění 2. poloviny 20. století, jak bylo dosud ve sbírce galerie doloženo. V souvislosti s pro galerii přelomovými výstavami Evy Kmentové a Karla Malicha byla zakoupena i některá významná díla těchto autorů.\n\nV období po roce 1989 se výstavní činnost galerie soustředila na prezentaci v té době veřejnosti ještě málo známých diskriminovaných osobností a výtvarných skupin, odrážejících skutečný stav moderního umění předchozích desetiletí (Linie, barva , tvar, Trasa, Nová citlivost, Nová figurace, Artchemo a mnohé další).\n\nV tomto duchu byla již na počátku 90. let aktualizována i stálá expozice Českého moderního umění a v této souvislosti byla realizována i řada úspěšných nákupů do sbírek, zejména z 60. až 80. let (Jiří Načeradský, Vladimír Janoušek, Věra Janoušková, Olbram Zoubek, Zdeněk Sýkora, Jiří Sopko, Michael Rittstein, Otakar Slavík, Jan Kotík, Zdena Fibichová, Vladimír Preclík, Květa Válová, František Kyncl, Alva Hajn, Jiří Lacina, Václav Vokolek, Milan Langer, Dalibor Chatrný, Ladislav Novák, Václav Stratil, Jiří Sopko, Adriena Šimotová, Miloš Šejn, Marian Palla, Petr Kvíčala, Stanislav Diviš, Jan Ambrůz, Vladimír Kopecký, Radoslav Kratina, Robert Piesen, Jiří Kolář, Běla Kolářová a mnozí další autoři ). Galerie se věnuje také současnému aktuálnímu umění a hodlá i tímto směrem orientovat svůj akviziční program.\n\nVČG neměla možnost navázat na předchozí historické sbírky a od počátku padesátých let byla budována na základě převodů z Národní galerie, Ministerstva školství a kultury, darů a vlastními nákupy.\n\nDnešní sbírkový fond tvoří menší kolekce českého umění 19. století, orientovaná zejména na krajinomalbu (Antonín Machek, August Bedřich Piepenhagen, Josef Mánes, Adolf Kosárek, Alois Bubák, Antonín Chittussi, Anton Waldhauser, Julius Mařákaj., sbírka českého umění 20. století a sbírka umění regionu. Nejrozsáhlejší je kolekce krajinomalby konce 19.století a první pol. 20. století. Zvláště početně je zde zastoupena tvorba krajinářů Železných hor a Vysočiny.\n\nVýznamné jsou i soubory děl z období civilismu, neoklasicismu, sociálního umění 20. let a Skupiny 42. Z autorských kolekcí pak soubory Emila A. Pittermana-Longena, Jana Honsy, A. Hudečka, J. Panušky, F. Kavána, S. Máchala, J. Baucha, F. Muziky, M. Holého, J. Kotíka, J. Smetany, K. Lhotáka, E. Filly, F. Tichého, J. Gruse, O. Janečka, J. Trampoty.\n\nV grafické sbírce jsou velmi dobře zastoupeni klasikové české moderní grafiky a tvorba 1. pol. 20. století. K zvláště významným souborům patří kolekce grafických listů F. Tichého, E. Filly, J. Konůpka a B. Reynka. V druhé polovině 90. let byl do sbírek zakoupen rozsáhlý soubor negativů Jiřího Tomana, který je postupně zpracováván a zveřejňován.\n\nDům U Jonáše na Pernštýnském náměstí je využíván Východočeskou galerií v Pardubicích pro konání výstav výtvarného umění, odborné oddělení nabízí komentované prohlídky probíhajících výstav, přednášky, besedy s osobnostmi a setkání s umělci. Funguje zde také Tvůrčí atelier, který v rámci celoživotního vzdělávání nabízí doprovodné programy, animační (zážitkové) programy pro školy i veřejnost a tvůrčí dílny a workshopy.\n\nProstor pardubického zámku využívá Východočeská galerie k výstavám výtvarného umění, sídlí zde také vedení organizace. V prvním patře je nyní dlouhodobě umístěna sbírka krajinomalby 19. a 20. století ze sbírek VČG. Probíhají zde také doprovodné kulturní akce k výstavám v rámci Tvůrčího atelieru, který nabízí doprovodné programy v rámci celoživotního vzdělávání. Pro návštěvníky jsou připraveny komentované prohlídky, besedy s umělci, animační programy a tvůrčí dílny, konají se zde koncerty apod.\nPůvodně hospodářské budovy postavené v barokním stylu jsou součástí celkového areálu zámku, který je národní kulturní památkou.\n\n\n"}
{"id": "979277", "url": "https://cs.wikipedia.org/wiki?curid=979277", "title": "Shirley Clampová", "text": "Shirley Clampová\n\nShirley Natasja Clamp (narozena 17. února 1973 v Boråsu) je švédská populární zpěvačka a televizní moderátorka britského původu. Během své kariéry se několikrát zúčastnila soutěže Melodifestivalen, švédského národního kola do Eurovision Song Contest. V roce 2004 obsadila druhé místo s písní \"\"Min kärlek\"\".\n\nShirley pochází z bilingválního prostředí - její maminka je Švédska, zatímco její otec je Angličan.\n<br>Hudebního vzdělání se Shirley dostalo ve Gothenburgu a Bjärnu. V mládí vystupovala v několika podnicích ve Stockholmu a Malmö. Současně se účastnila talentových soutěží - v roce zaujala v televizní soutěži \"Sikta mot stjärnorna\". Posléze spolupracovala s několika umělci, mimo jiné s Ulfem Ekbergem z formace Ace of Base, modelem Rickardem Engforsem či televizním producentem Christerem Björkmanem, s nímž v roce 2002 nahrála oficiální píseň stockholmského gay pride, \"La Vie (This Is My Life)\".<br>S populárními hudebníky působila také jako doprovodná zpěvačka - na Eurovizi 2001 doprovázela řecké duo Antique. Následně vešla ve známost a vydala několik sólových alb.\n\nV roce 2008 se jí a jejímu partnerovi Danielu Ottosonovi narodila dcera Vilja.\n\nV roce 2003 se poprvé zúčastnila švédské populární televizní soutěže Melodifestivalen, v níž švédští diváci vybírají svého zástupce na Eurovision Song Contest. S písní \"\"Mr. Memory\"\" ovšem nepostoupila z třetího semifinálového kola. O rok později znovu zkusila štěstí s taneční skladbou \"\"Min kärlek\"\" - ze čtvrtého semifinálového kola postoupila do Druhé šance, v níž si vybojovala postup do finále. Zde obdržela se 176 tisíci hlasů třetí divácké místo - díky hlasům poroty nakonec skončila druhá.Její soutěžní píseň obsadila třetí místo ve švédském žebříčku písní.<br>\nO rok později Shirley soutěžila s písní \"\"Att älska dig\"\" - s ní postoupila z prvního semifinálového kola rovnou do finále, kde jí sice diváci přisoudili až páté místo, avšak díky odborné porotě obsadila čtvrtou příčku. Stejné umístění získala také v hitparádě.\nZnovu se klání písní zúčastnila až v roce 2009. Se skladbou \"\"Med hjärtat fyllt av ljus\"\" však v prvním semifinále obsadila poslední místo a nepostoupila dále. Tentýž rok komentovala Eurovizi pro švédské diváky.\n\nO dva roky později s Verou Prada a Jessicou Marberger soutěžila ve formaci Shirley's Angels s písní \"\"I Thought It Was Forever\"\", se kterou se jim podařilo postoupit do Druhé šance.\n\nZatím naposledy se Shirley pokusila o vítězství v soutěži opět sólově v roce 2014. S písní \"\"Burning Alive\"\" však ve třetím semifinálovém kole obsadila až šesté místo a nepostoupila ani do finále, ani do Druhé šance.\n\n\n\n\n"}
{"id": "979278", "url": "https://cs.wikipedia.org/wiki?curid=979278", "title": "Joy (kráter)", "text": "Joy (kráter)\n\nJoy je malý měsíční impaktní kráter nacházející se v členitém terénu západně od Mare Serenitatis (Moře jasu) na přivrácené straně Měsíce. Leží východně od severní části pohoří Montes Apenninus (Apeniny). Jihozápadně leží kráter Aratus B, o něco dále pak hlavní kráter Aratus.\n\nMá průměr 6 km a je hluboký 1 km, pojmenován je podle amerického astronoma Alfreda Harrisona Joye. Než jej v roce 1973 Mezinárodní astronomická unie přejmenovala na současný název, nesl kráter označení Hadley A.\n\n"}
{"id": "979281", "url": "https://cs.wikipedia.org/wiki?curid=979281", "title": "Nicolas Grenier", "text": "Nicolas Grenier\n\nNicolas Grenier (* 29. dubna 1975, Paříž) je francouzský básník a esejista.\n\n\n\n"}
{"id": "979287", "url": "https://cs.wikipedia.org/wiki?curid=979287", "title": "Rychlobruslení na Zimních olympijských hrách 2014 – 10 000 metrů muži", "text": "Rychlobruslení na Zimních olympijských hrách 2014 – 10 000 metrů muži\n\nZávod na 10 000 metrů mužů na Zimních olympijských hrách 2014 se konal v hale Adler-Arena v Soči dne 18. února 2014. Čeští závodníci se jej nezúčastnili.\n\n"}
{"id": "979288", "url": "https://cs.wikipedia.org/wiki?curid=979288", "title": "Rychlobruslení na Zimních olympijských hrách 2014 – 5000 metrů ženy", "text": "Rychlobruslení na Zimních olympijských hrách 2014 – 5000 metrů ženy\n\nZávod na 5000 metrů žen na Zimních olympijských hrách 2014 se konal v hale Adler-Arena v Soči dne 19. února 2014. Jednalo se o poslední ženský individuální rychlobruslařský závod na ZOH 2014. Zlatou medaili z předchozí Zimní olympiády ve Vancouveru obhájila v rekordu dráhy Martina Sáblíková, jediná Češka na startu, která tak v Soči vybojovala svoji druhou medaili. Druhá Nizozemka Ireen Wüstová zde získala svůj v pořadí čtvrtý cenný kov na těchto Hrách.\n\nPřed závodem měly rekordy následující hodnoty:\nVítězce Martině Sáblíkové se podařilo překonat vlastní rekord dráhy o necelé 3 sekundy, rychlejšího času (o 3 setiny) dosáhla i druhá Ireen Wüstová.\n\n"}
{"id": "979291", "url": "https://cs.wikipedia.org/wiki?curid=979291", "title": "Ármin Hegedűs", "text": "Ármin Hegedűs\n\nÁrmin Hegedűs (5. října 1869, Szécsény, Rakousko-Uhersko − 2. července 1945, Budapešť, Maďarsko) byl významným představitelem budapešťské architektonické scény. V roce 1896 založil spolu s Henrikem Böhmem ateliér, ve kterém společně pracovali. Hegedűs ovlivněn maďarskou a wagnerovskou secesí a jeho společnou tvorbu s Böhmem lze charakterizovat jako monumentální historismus.\n\nÁrmin Hegedűs je také autorem Tureckého bankovního domu (Török bankház), který se nachází v centru Budapešti. Kromě toho nechal zbudovat řadu (především lázeňských) staveb na území dnešního Slovenska.\n\n\n"}
{"id": "979293", "url": "https://cs.wikipedia.org/wiki?curid=979293", "title": "Nancy Jane Currie", "text": "Nancy Jane Currie\n\nNancy Jane Sherlock Currie, rozená Nancy Jane Deckerová (* 29. prosince 1958 Wilmingtonu, stát Delaware, USA), americká letkyně, důstojnice a kosmonautka. Ve vesmíru byla čtyřikrát.\n\nAbsolvovala střední školu Troy High School v městě Troy (1977) a pak pokračovala ve studiu biologie na Ohio State University. Studium v Ohiu ukončila v roce 1980 a přihlásila se do armády. Studovala rok na letecké škole US Army Aviation School a stala se z ní na dalších 6 let armádní pilotka vrtulníků. Zároveň pokračovala ve vysokoškolském studiu na University of Southern California, které ukončila v roce 1985.\n\nOd roku 1987 začala pracovat pro NASA v Houstonu. Zaškolení k astronautům absolvovala v letech 1990 až 1991 a pak byla zařazena do jednotky aktivních kosmonautů NASA.\n\nVdala se, jejím manželem se stal Richard Sherlock.\n\nNa oběžnou dráhu se v raketoplánech dostala čtyřikrát ve funkci letové specialistky a strávila ve vesmíru 41 dní, 15 hodin a 32 minut. Byla 293. člověkem ve vesmíru, 23. ženou.\n\n\n"}
{"id": "979299", "url": "https://cs.wikipedia.org/wiki?curid=979299", "title": "Západosyrský ritus", "text": "Západosyrský ritus\n\nZápadosyrský neboli antiochijský ritus, označovaný také jako syrský, antiošský nebo syrsko-antiochijský, se užívá v křesťanské liturgii od prvních staletí našeho letopočtu. Vznikl v Syrské Antiochii, hlavním městě římské provincie Sýrie, liturgickým jazykem byla původně řečtina, přibližně od druhé poloviny 6. století syrština a nyní téměř výhradně arabština. Používá jej syrská pravoslavná církev a syrská katolická církev. Obdobnou liturgii má též Maronitská katolická církev, její však obsahuje převzaté prvky chaldejského (tj. východosyrského) ritu a původního římského (latinského), zvaného neoficiálně \"předkoncilní\" nebo \"starý\" – platil v římskokatolické církvi do liturgické reformy, provedené koncem 60. let 20. století – po 2. vatikánském koncilu (1962–1965). \n"}
{"id": "979304", "url": "https://cs.wikipedia.org/wiki?curid=979304", "title": "Charles Joseph Precourt", "text": "Charles Joseph Precourt\n\nCharles Joseph Precourt (* 29. června 1955 v Walthamu, stát Massachusetts, USA) je letec, důstojník a americký kosmonaut. Ve vesmíru byl čtyřikrát.\n\nAbsolvoval střední školu Hudson High School (1973) a pak pokračoval ve studiu na vojenské letecké akademii USAF Academy. Zde dostudoval v roce 1988. U letectva zůstal.\n\nV letech 1990 až 1991 v Houstonu absolvoval výcvik budoucích kosmonautů a od roku 1991 se stal členem tamní skupiny astronautů při NASA.\n\nOženil se s Lynne Denisou, rozenou Mungleovou.\n\nNa oběžnou dráhu se v raketoplánech dostal čtyřikrát a strávil ve vesmíru 38 dní, 20 hodin a 16 minut. Pracoval i na orbitální stanici MIR. Byl 289 člověkem ve vesmíru.\n\n\n"}
{"id": "979306", "url": "https://cs.wikipedia.org/wiki?curid=979306", "title": "Ingvild Flugstad Østberg", "text": "Ingvild Flugstad Østberg\n\nIngvild Flugstad Østberg (* 9. listopadu 1990 Gjøvik) je norská běžkyně na lyžích, která závodi ve Světovém poháru od roku 2008. Je všestrannou závodnicí – nejprve se prosazovala především ve sprintech, postupně se prosadila i v distančních závodech.\n\nDlouho byla považována za specialistku na sprinty. Že je s ní třeba počítat i na distančních tratích, dokázala v roce 2016 vítězstvím v závodu Světového poháru v Davosu na 15 km volně. Zatím nejúspěšnější pro ní byla sezóna 2018/19, kdy se stala vítězkou Tour de Ski, což bylo základem i jejího vítězství v celkovém pořadí Světového poháru. V Tour de Ski Østbergová v minulosti již dvakrát vybíhala do poslední etapy na prvním místě – v roce 2016 a také o dva roky později. Ale v obou případech o vítězství ve stoupání na Alpe Cermis přišla. Tentokrát byla Østbergová nejrychlejší i v této etapě, pronásledovatelce Natalii Něprjajevové nedala šanci a svůj náskok zvýšila z 53 sekund na 2:42 minuty, čímž vytvořila rekord v ženské kategorii Tour. Úspěšnost sezóny pak dovršila ziskem pěti medailí na Mistrovství světa v Seefeldu, čímž se stala teprve čtvrtou ženou v historii s pěti medailemi z jednoho šampionátu.\n\nOvšem do následující sezóny Světového poháru 2019/20 nemohla ze zdravotních důvodů nastoupit, neboť nezískala zdravotní osvědčení, které se na norské reprezentanty v běhu na lyžích vztahuje a které vychází z doporučení Mezinárodního olympijského výboru.\n\n\n"}
{"id": "979309", "url": "https://cs.wikipedia.org/wiki?curid=979309", "title": "William Luther Pierce", "text": "William Luther Pierce\n\nWilliam Luther Pierce III (11. září 1933 − 23. července 2002) byl americký fyzik, spisovatel a aktivista, který byl profesorem fyziky na Oregonské státní univerzitě a zároveň přibližně třicet let až do své smrti jedním z nejvýznamnějších bílých nacionalistů v USA. Nejvíce proslul sepsáním románu \"Turnerovy deníky\", který publikoval pod pseudonymem Andrew Macdonald. Založil a až do své smrti vedl organizaci National Alliance, která propagovala ideály bílého nacionalismu a bílého separatismu.\n\nZemřel náhle v roce 2002 na rakovinu ve věku 68 let.\n\nPublikováno pod pseudonymem \"Andrew Macdonald\":\n\nPublikováno pod vlastním jménem (William Luther Pierce):\n\nNepublikovaná díla:\n"}
{"id": "979312", "url": "https://cs.wikipedia.org/wiki?curid=979312", "title": "Ján Stojka", "text": "Ján Stojka\n\nJán Stojka (* 14. července 1967, Michal na Ostrove) je bývalý slovenský fotbalista, útočník.\n\nV československé lize hrál za Inter Bratislava. Nastoupil ve 107 ligových utkáních a dal 20 gólů. V Poháru UEFA nastoupil ve 4 utkáních a dal 2 góly. Za slovenskou reprezentaci nastoupil v roce 1993 v přátelském utkání proti Litvě.\n\n\n"}
{"id": "979313", "url": "https://cs.wikipedia.org/wiki?curid=979313", "title": "Gracia Hosokawa", "text": "Gracia Hosokawa\n\nTama Hosokawa (japonsky 細川玉 \"Hosokawa Tama\", obvykle uváděná jako Garaša Hosokawa, japonsky 細川ガラシャ \"Hosokawa Garaša\"; 1563 − 25. srpna 1600) byla japonská samurajka. Je známá jako dcera Micuhide Akečiho, manželka Tadaokiho Hosokawy a jako Japonka, která konvertovala ke křesťanství.\n\nPři narození dostala jméno Tama; jméno Garaša, pod kterým se stala historicky známá, je založeno na jejím katolickém jménu, které dostala při křtu, \"Gracia\".\n\nVe věku patnácti let byla vdaná za Tadaokiho Hosokawu, se kterým měla pět nebo šest dětí. V roce 1582 její otec Micuhide Akeči zradil a zabil svého pána Nobunagu Odu, čímž se Tama stala dcerou zrádce. Tadaoki se s ní nechtěl rozvést, ale poslal ji do vesničky Midono v horách na poloostrově Tango (v současnosti prefektura Kjóto), kde zůstala ukrytá až do roku 1584. Tadaoki pak vzal Tamu do sídla Hosokawů v Ósace, kde zůstala v zajetí.\n\nTamina služka pocházela z katolické rodiny a manžel jí říkal o svých rozhovorech s jeho křesťanským přítelem Ukonem Takajamou. Na jaře v roce 1587 Tama tajně navštívila kostel v Ósace; o pár měsíců později, když slyšela, že Hidejoši Tojotomi vydal proklamaci proti křesťanství, se ihned odhodlala nechat pokřtít. Jelikož nemohla opustit dům, nechala se pokřtít svou služkou a dostala křesťanské jméno \"Gracia\".\n\nV roce 1595 byl Tadaokiho život v nebezpečí pro jeho přátelství s Hidecuguem Tojotomim a přikázal Grácii, že pokud on zemře, musí spáchat sebevraždu. Když o tomto plánu napsala knězi, dozvěděla se, že sebevražda je těžký hřích. Nebezpečí však pominulo.\nPo smrti Hidejošiho, v roce 1598, vzniklo mocenské vakuum mezi dvěma formujícími se soupeřícími frakcemi: Iejasu Tokugawa na východě a Micunari Išida na západě. Když Iejasu odešel na východ v roce 1600 v čele velké armády, v níž byl i Tadaoki, jeho rival Išida dobyl hrad v Ósace a město, kde sídlily rodiny mnoha Hidejošiho generálů. Išida vymyslel plán udělat z členů rodin rukojmí a tak přimět soupeřovy generály spojit se s ním nebo přinejmenším zdržet se útoků na něj.\n\nKdyž se však Išida pokusil zmocnit Gracie a učinit z ní rukojmí, Šósai Ogasawara, vazal rodiny, ji zabil; on a zbytek rodiny spáchali seppuku a vypálili sídlo. Rozhořčení nad její smrtí bylo tak velké, že Išida byl nucen se vzdát svých plánů.\nVětšina japonských zdrojů uvádí, že to byl požadavek Gracie, aby ji Ogasawara zabil. Ale podle jezuitských zdrojů, zaznamenaných hned po její smrti se uvádí, že když Tadaoki opouštěl sídlo, přikázal svým vazalům, aby v případě ohrožení cti jeho manželky ji zabili a potom i sebe. Vazalové usoudili, že taková situace nastala. Gracia očekávala svou smrt a akceptovala toto řešení.\n\nKatolický kněz měl posbírat pozůstatky Gracie a pohřbít je na hřbitově v Sakai. Později Tadaoki přemístil pozůstatky do Sókendži (chrámu v Ósace).\n\nPřestože se v někdy uvádí, že Vatikán ji kanonizoval na svatou v roce 1862, neexistují historické dokumenty, které by to potvrzovaly.\n\nGracia se často objevuje jako postava v japonských historických fikcích, jako jsou romány a dramata. Na jedné webové stránce je uvedeno, že její postava se objevuje ve více než 40 divadelních dramatech, filmech, televizních dramatech atd. z let 1887 až 2006. Také jsou na ni časté odkazy v popisech historie tohoto období. Do angličtiny byl přeložen román spisovatelky Miury Ajako, \"Hosokawa Garaša Fudžin\" (Anglický název: \"Lady Gracia: a Samurai Wife's Love, Strife and Faith\"), který se blíží historické skutečnosti.\n\nJames Clavell použil Gracii jako model pro postavu Mariko ve svém románu \"Šógun\". Navíc Clavell dal japonské manželce Rodrigueze Vasca (jejíž japonské jméno bylo Njan-njan) křestní jméno Gracia. Tato kniha byla později upravena na televizní minisérii. Prvky příběhu Mariko se velmi podobají příběhu Gracie, i když způsob smrti je rozdílný a tyto dvě postavy nemají v podstatě nic společného.\n"}
{"id": "979315", "url": "https://cs.wikipedia.org/wiki?curid=979315", "title": "Nobutada Oda", "text": "Nobutada Oda\n\nV roce 1582 byl jeho otec přinucen Micuhidem Akečim, jedním ze svých generálů, spáchat sebevraždu. Nobutada uprchl do hradu Azuči, kde byl přepaden Akečiho muži a také přinucen k sebevraždě.\n\n"}
{"id": "979318", "url": "https://cs.wikipedia.org/wiki?curid=979318", "title": "Nobuhide Oda", "text": "Nobuhide Oda\n\nNobuhide Oda (japonsky 织田信秀, \"Oda Nobuhide\", 1510 − 21. dubna 1551) byl válečníkem a smírčím soudcem v provincii Owari v Japonsku během období Sengoku. Byl otcem Nobunagy Ody.\n\nNobuhide, jako hlava klanu Oda, byl zapleten do války s daimjóem provincie Mino Dósanem Saitóem na severních hranicích a na východě s Jošimotem Imagawou, daimjóem provincií Mikawa, Suruga a Tótómi. Nikdy nebyl schopen zcela sjednotit provincii Owari. Přestože si zajistil udržení svých držav proti ostatním oponentům, neustálé boje uvnitř klanu Oda mu zabránily dosáhnout úplného vítězství. V roce 1549 Nobuhide dohodl mír s Dósanem Saitóem sjednáním svatby mezi svým synem Nobunagou a Saitóovou dcerou Nóhime. S podporou Dósana se Nobuhide zaměřil na Imagawu. V jednom z jeho vítězných momentů se mu podařilo zajmout Motojasu Macudairu na cestě do Imagawy a udělal z něj rukojmí. Nyní byl schopen zajistit si vstup do provincie Mikawa.\n\nKdyž Nobuhide zemřel v roce 1551 na hradě Suemori, ustavil mladého Nobunagu jako svého následníka v pozici vůdce klanu Oda a svého malého panství. Nobunaga, který sotva znal svého otce a už měl špatnou pověst jako delikvent, přišel nevhodně oblečený na Nobuhideho pohřeb a hodil vonné tyčinky na oltář chrámu proklínaje svůj osud. To zapříčinilo, že Nobuhideho vazalové místo Nobunagy, podporovali jeho mladšího bratra Nobujukiho Odu. Aby získal podporu, vydal se Nobunaga za Masahidem Hiratem a za svým tchánem Dósanem Saitóem, se kterým se předtím nikdy nesetkal. Od tohoto bodu zvratu mu trvalo sedm let, než upevnil svou moc v klanu a sjednotil provincii Owari.\n"}
{"id": "979320", "url": "https://cs.wikipedia.org/wiki?curid=979320", "title": "Kidderminster", "text": "Kidderminster\n\nKidderminster je město v okrese Wyre Forest, v anglickém hrabství Worcestershire. Nachází se asi 17 mil (27 km) jihozápadně od města Birmingham a asi 15 mil (24 km) severně od centra města Worcester. V roce 2001 měl Kidderminster 55 182 obyvatel. Partnerským městem Kidderminsteru je německý Husum.\n\nV okolí dnešního Kidderminsteru dříve žili Husmeraeni, ti byli z anglosaského kmene. Kolem 12. a 13. stol. se Kidderminster nazýval Kedeleministre nebo Kideministre.\n\nZpráva parlamentu z roku 1777 uvádí, že město Kidderminster má chudobinec, ve kterém je až 70 chovanců. Na základě tvz. Gilbertova zákona z roku 1782 byla založena Kidderminster Union, jejímž cílem bylo pomoci chudým.\n\nKidderminster má dva komisionářské kostely.\nKostel sv. Jiří leží na Radford Avenue. Byl navržen Francisem Goodwinem a byl stavěn od roku 1821 do roku 1824.\nKostel sv. Jana leží na Bewley Road. Byl navržen architektem Matthewem Steelem a byl postaven v roce 1843.\n\nJe menší univerzita rozdělená do tří částí v centru Kidderminsteru.\n\nPoblíž města se nachází safari, které bylo poprvé otevřeno 17. dubna 1973, dnes má rozlohu 81 ha.\n\nJe fotbalový tým hrající Conference Premier, což je pátá nejvyšší fotbalová liga v Anglii, kterou v roce 1999/2000 vyhráli. Mají stadion Aggborough s kapacitou 6250 diváků.\n\nKina, plavecké bazény, sportovní centra, fotbalový stadion.\n"}
{"id": "979321", "url": "https://cs.wikipedia.org/wiki?curid=979321", "title": "Kagekacu Uesugi", "text": "Kagekacu Uesugi\n\nByl synem Masakageho Nagaa (hlavy klanu Ueda Nagao) a manžel starší sestry Kenšina Uesugiho. Po smrti svého otce byl adoptován Kenšinem.\nPo smrti Kenšina v roce 1578 Kagekacu bojoval s dalším adoptovaným Kenšinovým synem Kagetorou Uesugim o dědictví a porazil ho v roce 1578 v bitvě u hradu Ótate (Ótate no Ran). Přinutil Kagetoru spáchat sebevraždu a stal se hlavou klanu Uesugi. Po Ótate no Ran se Kagekacu oženil se sestrou Kacujoriho Takedy (dcerou Šingena Takedy).\n\nJako generál Hidejošiho Tojotomiho se Kagekacu zúčastnil obléhání Odawary, korejského tažení a vyšvihl se mezi prominenty, kdy se stal členem Rady pěti starších. Původně měl léno v provincii Ečigo o velikosti 550 000 \"koku\", Kagekacu dostal léno Aizu, v hodnotě 1,2 milionu \"koku\", když Hidejoši přerozdělil državy v roce 1598. Po Hidejošiho smrti, ještě v témže roce v důsledku politických sporů, se Kagekacu spojil s Micunarim Išidou proti Iejasu Tokugawovi.\n\nDá se říci, že Bitva u Sekigahary začala, alespoň částečně, s podílem Kagekacua, který byl prvním daimjóem, který plánoval vzpouru proti Tokugawovi. Postavil si nový hrad v Aizu, čímž přitáhl pozornost Tokugawy, který mu poslal do Ósaky požadavek vysvětlit toto chování. Kagekacu to odmítl a Tokugawa začal plánovat vést proti němu armádu o síle 50 000 mužů. Išida a Uesugi doufali, že zaměstnají Iejasua Tokugawu tímto bojem na severu a bude rozptýlen při útocích Micunariho Išidy v Ósace a jejím okolí. Předpokládaje takový plán, Iejasu zůstal v Ósace, aby se zabýval Micunarim a jeho generálové Jošiaki Mogami a Masamune Date měli bojovat proti Kagekacuovi v Tóhoku (na dalekém severovýchodě Honšú, které je hlavním japonským ostrovem). Kagekacu chtěl přesunout své síly na jih, zaútočit na Tokugawu ze severovýchodu, dokud Išida na něj bude útočit ze západu, ale byl v tomto tažení velmi brzy poražen, při obléhání svého hradu Široiši.\n\nPo této porážce Kagekacu deklaroval věrnost Tokugawovi a stal se \"tozama\" (outsider) daimjóem; dostal panství Jonezawa s výnosem 300 000 \"koku\" v regionu Tóhoku. Kagekacu později bojoval na straně Tokugawy proti klanu Tojotomi v letech 1614–1615 při obléhání Ósaky.\n\n\n"}
{"id": "979322", "url": "https://cs.wikipedia.org/wiki?curid=979322", "title": "Wirtschaftsförderungsinstitut", "text": "Wirtschaftsförderungsinstitut\n\nWirtschaftsförderungsinstitut (zkráceně WIFI, česky Institut pro hospodářskou podporu) je součástí Rakouské hospodářské komory (Wirtschaftskammer Österreich — zkr. WKÖ). Kořeny společnosti WIFI sahají do doby těsně po druhé světové válce. První kurz byl určený pomocníkům obchodníků a byl otevřen 8. října 1945. Nabídka poskytovaných kurzů se v průběhu dalších měsíců postupně rozšiřovala a na základě Zákona o Obchodní komoře schválený v roce 1946, a tím získala její činnost ukotvení v legislativě. V Rakousku dále vymezoval výčet činností společnosti WIFI § 30 Zákona o Hospodářské komoře z roku 1998 a jednalo se o následující odvětví:\nPořádání veletrhů a výstav bylo dlouhou dobu jednou z hlavních aktivit WIFI, nicméně v roce 2000 přešla tato činnost na Organizaci zahraničního obchodu (Außenwirtschaftsorganisation — zkr. AWO). Zmíněný původní zákon o Hospodářské komoře z roku 1998 upravující činnost WIFI byl novelizován Spolkovým zákonem BGBl. I Nr. 153/2001.\n\nAktivity WIFI se omezují jen na oblast dalšího vzdělávání, ale mají splňovat širší kulturní a vzdělávací poslání. Profesní vzdělávání má však největší význam. Od roku 1990 je společnost WIFI aktivní také v dalších zemích střední a východní Evropy a své pobočky měla v roce 2013 v následujících zemích: Vedle Česka se jedná o Albánii, Bosnu a Hercegovinu, Bulharsko, Chorvatsko, Maďarsko, Polsko, Rumunsko, Srbsko, Slovensko a Turecko.\n\nSpolečnost WIFI poskytuje ročně kolem 31 400 kurzů, které navštěvuje 360 000 účastníků. 12 000 trenérů společnosti pochází přímo z pracovní praxe.\n\nSpolečnost WIFI náleží pod vedení Hospodářské komory, z velké části však disponuje rozsáhlou vnitřní autonomií při plánování svých aktivit. Kromě toho je představenstvem Spolkové hospodářské komory ustanovena správní rada, která poradní funkci při vykonávání rozhodnutí WIFI. Mateřská společnost WIFI Östereich je zastřešující organizací devíti zemských organizací WIFI, které mají na starosti rakouské zaměstnavatele a všechny, kdo vykonávají celoživotního vzdělávání. Je rozdělena do následujících týmů:\n\nPodle výroční brožury k 60 letům existence WIFI:\n\nWIFI Czech Republic s.r.o. je českou pobočkou společnosti WIFI, která vznikla na podzim roku 2011 a zaměřuje se především na poskytování školení a celoživotního odborného vzdělávání firmám i jednotlivcům. Původně byla dceřinou společností agentury Commservis.com, od níž se však po podepsání frenšízové smlouvy s rakouskou WIFI v roce 2011 oddělila a jejím jednatelem se stal Tomáš Zdechovský.\n\nSpolečnost se dlouhodobě věnuje problematice nedostatku kvalifikovaných řemeslníků a absenci strategie profesního vzdělávání a dlouhodobě na tento problém upozorňuje. Podle její studie má do roku chybět až stovky tisíc kvalifikovaných manuálních pracovníků. Česká pobočka společnosti WIFI se má v budoucnu podílet i na reformě učňovského školství, která má pomoci zlepšit uplatnitelnost absolventů. \ns nynějším ministrem školství Marcelem Chládkem. V únoru roku 2014 navázala spolupráci také se Západomoravskou vysokou školou v Třebíči, kde se má podílet na zkvalitnění její výuky a zlepšení připravenosti studentů pro trh práce.\n\n"}
{"id": "979325", "url": "https://cs.wikipedia.org/wiki?curid=979325", "title": "Mochnovec křovitý", "text": "Mochnovec křovitý\n\nMochnovec křovitý (\"Dasiphora fruticosa\") je opadavý keř, průměrně okolo 1 metru vysoký, kvetoucí v letních měsících žlutými květy. Tato rostlina, dlouhodobě známa pod vědeckým jménem mochna křovitá (\"Potentilla fruticosa\"), byla na základě podstatně odlišných morfologických i molekulárních znaků přeřazena pod jménem mochnovec křovitý do nového rodu mochnovec.\n\nV České republice není původní druh a je považován za neofyt, který se v českých parcích a okrasných zahradách vysazuje pro nápadné květy, dlouhou dobu kvetení a nenáročnost při pěstování. Postupně zplaňuje a uniká do volné přírody a tam, kde mu místní podmínky vyhovují, samovolně vyrůstá a množí se. Poprvé byl volně rostoucí zjištěn v roce 1977 a je zařazen mezi slabě agresivní invazní rostliny.\n\nDruh má rozsáhlý areál na severní polokouli. V Evropě je považován za glaciální relikt a jako původní druh se v její severní části vyskytuje na Britských ostrovech a ve Švédsku, na západě ve Španělsku, Francií a Itálii, na východě v Pobaltí, Rusku, Bulharsku a ve Střední Evropě pouze na Slovensku. V Asii vyrůstá od Uralu, Turecka a severního Kavkazu přes západní i střední Sibiř, Střední Asii, Čínu, Mongolsko a ruský Dálný východ až na Korejský poloostrov a do Japonsko. Na jih od Kavkazu roste na severu Pákistánu a Indie, na jih od Himálaje v Nepálu a Bhútánu. Zabírá také velký areál v Severní Americe, od Aljašky téměř přes celou Kanadu a v převážné části Spojených států amerických.\n\nSvětlomilný, hustě větvený fanerofyt nejlépe rostoucí a kvetoucí v mírně vlhké, dobře propustné a výživné půdě. Je odolný vůči živočišným škůdcům, houbovitým chorobám i nízký teplotám. Snáší krátkodobé sucho, dlouhodobý nedostatek vláhy se ale negativně projevuje na bohatosti kvetení a může společně s velmi vápnitou půdou vyvolat chlorózu, která se způsobí žloutnutí listů a někdy i jejich opad. Keř začíná kvést obvykle v červnu a zůstává v květu po dva až tři měsíce.\n\nNěkdy jsou rozeznávané dva až tři poddruhy:\n\nPrvý z nich, nominátní, je tetraploidní až oktoploidní, mívá nejčastěji květy oboupohlavné a převažuje v Evropě a v jižní části svého asijského areálu. Druhý je diploidní, mívá často květy funkčně jednopohlavné a vyskytuje se hlavně v Severní Americe a na severu Asie. Třetí poddruh roste v horách Střední Asie.\n\nOpadavý, vzpřímený keř dorůstající do výše 0,5 až 1,5 m. Mladé letorosty jsou chlupaté, starší větve bývají lysé a mají papírově odlupčivou kůru. Jsou porostlé střídavými listy s chlupatými řapíky, mají blanité palisty se srostlými oušky a jsou lichozpeřené. Mívají nejčastěji dva nebo tři páry přísedlých lístků, jež jsou 1 až 2,5 cm dlouhé a 0,5 až 1 cm široké, podlouhle vejčité až kopinaté, na bázi klínovité, po obvodě celistvé a mírně podvinuté, na líci tmavozelené, na rubu světlejší a oboustranně hedvábně chlupaté.\n\nKvěty jsou nejčastěji žluté, 1,5 až 5 cm velké, pětičetné a někdy bývají funkčně jen samčí nebo samičí. Vyrůstají jednotlivě na listnatých výhoncích nebo v málokvětých terminálních vrcholících. Kališní lístky mají úzce kopinaté a stejně dlouhé jako jsou vejčité lístky koruny, jež bývají převážně žluté a jen řídce mají barvu bílou či růžovou až načervenalou (kultivary). V květu je větší počet tyčinek rostoucích v několika kruzích, mají žluté prašníky o jediném prašném pouzdru a dále větší počet dlouze chlupatých pestíků s kyjovitými, k vrcholu se rozšiřujícími čnělkami. Květ je schopen opylit se vlastním i cizím pylem přeneseným na bliznu hmyzem přilétající pro nektar, bývají to různé druhy včel.\n\nPlod je tmavě hnědá, dlouze chlupatá nažka uzavřená ve vytrvalém kalichu, která obsahuje několik semen. Rozmnožování semeny se používá jen ve šlechtitelství, jinak se snadno se množí řízky nařezanými z mladých výhonů, jenž se v květnu a červnu vysazují na záhon pod fólii.\n\nMochnovec křovitý patří k důležitým okrasným keřům, které hrají významnou úlohu při tvorbě zahrad a veřejné zeleně. Patří k málo náročným dřevinám odolným vůči chorobám, škůdcům i nízkým teplotám. Na zahradách se nižší odrůdy uplatní jako solitéry, předsadba před vyšší keře, nebo v malých skupinách v kombinaci s travami nebo letničkami. Odrůdy se silným a přímým růstem se nejlépe hodí do nižších kvetoucích živých plotů. Výhodou je dlouhá doba kvetení, která u kultivarů bývá od června až do druhé poloviny října. V mnoha zemích jsou i nadále vytvářené odrůdy vhodné pro místní podmínky.\n\nV České republice se šlechtění nových kultivarů vhodných pro středoevropské klimatické podmínky věnují v Dendrologická zahradě v Průhonicích. Mezi neoblíbenější odrůdy patří: žlutě kvetoucí 'Orlice', 'Olsa', 'Úhlava', 'Svitava', bronzová 'Radbuza' oranžově zlatá 'Oskava', červená 'Jizera' a lososová 'Volyňka'. Mají hustou stavbou keře s větvemi i v dolní části, kde zakrývají okolí a nedávají prostor pro růst plevelů.\n\n"}
{"id": "979327", "url": "https://cs.wikipedia.org/wiki?curid=979327", "title": "Akif Pirinçci", "text": "Akif Pirinçci\n\nAkif Pirinçci (* 20. října 1952) je německý spisovatel tureckého původu, jehož mezinárodně nejvíce známé dílo je román \"Felidae\".\n\nPirinçci se narodil 20. října 1959 v tureckém Istanbulu, ale společně se svými rodiči v roce 1969 emigroval do Německa. Fikci začal psát již v raném věku a svůj první román \"Tränen sind immer das Ende\" (doslova: „Slzy jsou vždy konec“) publikoval v roce 1980, kdy mu bylo 21 let. Jeho další literární dílo, publikované v roce 1989, byl román \"Felidae\". Dílo kriminální fikce s kočkami jako hlavními protagonisty. Tato novela byla přeložena do 17 jazyků a stala se mezinárodním bestsellerem. Vzhledem k tomuto úspěchu se Pirinçci rozhodl rozšířit svůj koncept „kočičího kriminálního románu“ a vydal několik pokračování k původní knize \"Felidae\". Do češtiny je přeložen (krom dílu prvního) jen druhý díl \"Felidae II\" a to pod názvem \"Francis: nová kočičí detektivka\". Dle předlohy \"Felidae\" byl natočen v Německu v roce 1994 animovaný film.\n\nPirinçci publikoval několik dalších románů, které nejsou zasazeny do fiktivní reality série \"Felidae\". Nicméně žádné z těchto děl nedošlo stejné popularitě a uznání.\n\nPirinçci nyní žije v Bonnu v Německu.\n\n\n"}
{"id": "979334", "url": "https://cs.wikipedia.org/wiki?curid=979334", "title": "Kenya Airways", "text": "Kenya Airways\n\nKenya Airways Ltd. \"také\" Kenya Airways je hlavní letecká společnost v Keni. Společnost Kenya Airways zahájila svou činnost v roce 1977, jako East African Airways.\n"}
{"id": "979338", "url": "https://cs.wikipedia.org/wiki?curid=979338", "title": "Vitalij Ščerbo", "text": "Vitalij Ščerbo\n\nVitalij Venediktovič Ščerbo, bělorusky Віталь Венядзіктавіч Шчэрба (* 13. leden 1972, Minsk) je bývalý běloruský sportovní gymnasta, jeden z nejúspěšnějších gymnastů historie. Má šest zlatých olympijských medailí a 12 zlatých medailí z mistrovství světa. Všechny zlaté medaile získal na jediných hrách - v Barceloně 1992, kde tak vyhrál 6 z 8 mužských gymnastických soutěží (kruhy, kůň na šíř, přeskok, bradla, víceboj, soutěž družstev). Jen plavci Michael Phelps a Mark Spitz dokázali získat více zlatých medailí na jedněch olympijských hrách. Čtyři medaile, všechny bronzové, pak přivezl i z olympijských her v Atlantě roku 1996 (hrazda, přeskok, bradla, víceboj). Byl výjimečný svou všestranností - je jediným gymnastou v historii, kterému se na mistrovství světa podařilo získat zlatou medaili ve všech osmi soutěžních kategoriích. Celková jeho bilance z mistrovství světa je 12 zlatých, 7 stříbrných a 4 bronzové medaile.\n\nV roce 2017 jej obvinila ukrajinská gymnastka Tatiana Gutsuová ze znásilnění.\n\n"}
{"id": "979354", "url": "https://cs.wikipedia.org/wiki?curid=979354", "title": "Jan Vašíček", "text": "Jan Vašíček\n\nJan Vašíček (* 21. prosince 1973 Praha) je český politik a ekonom, od června 2013 radní hlavního města Prahy, v letech 2010 až 2014 zastupitel hlavního města Prahy, člen TOP 09.\n\nPo absolvování Střední průmyslové školy elektrotechnické Františka Křižíka v Praze (1992, obor elektroenergetika) pokračoval ve studiu na Soukromé obchodní akademii zaměřené na účetnictví, ekonomii a jazyky (1992-1994). Následně absolvoval bakalářský program Podnikání a administrativa na České zemědělské univerzitě v Praze (1997-1999). V roce 2006 po dvouletém distančním magisterském studiu na Vysoké škole finanční a správní promoval v oboru „Veřejná správa“. Následně odcestoval do Kanady na dva měsíce studovat anglický jazyk.\n\nPřed nástupem jednoleté vojenské služby krátce pracoval jako elektromontér (1994). Další rok sbíral zkušenosti v rodinné firmě. V roce 1997 založil společnost VANAP–obchod s.r.o. Od roku 2000 pracoval ve společnosti Realbohemia a.s.. V roce 2002 nastoupil do společnosti Marimex. V letech 2005 až 2007 působil ve firmě v oblasti bezpečnostního poradenství a zároveň podnikal jako OSVČ. Od února 2007 nastoupil na pozici výkonného ředitele (později jako Operations Manager) ve společnosti VALUE ADDED, a.s., Praha 1, která se zabývá ekonomickým a právním poradenstvím.\n\nV roce 2000 vstoupil do ODS. Byl zvolen do zastupitelstva Prahy 11 (za ODS). V letech 2002–2006 a působil v letech 2002-2005 jako zástupce starostky pro finance, dopravu a životní prostředí. V roce 2009 z důvodu nepřijatelných praktik vedení ODS na Jižním Městě z této strany vystoupil. Jak se později ukázalo, byl v té době spolu s dalšími politiky nezákonně sledován.\n\nNa politiku nezanevřel a stal se spoluzakladatelem Regionální organizace TOP 09 Praha 11, v níž působil jako místopředseda Regionálního výboru (dodnes je jeho členem). V roce 2010 byl v komunálních volbách zvolen v obvodě č. 7 do Zastupitelstva hl. m. Prahy a po uzavření koalice s ODS se stal předsedou Výboru pro hospodářskou politiku a informatiku. Do rady HMP byl zvolen 20. 6. 2013, od 12. prosince 2013 zodpovídá za odbor informatiky.\n\nV roce 2013 kandidoval za TOP 09 na nevolitelném místě do Poslanecké sněmovny Parlamentu ČR.\n\nV komunálních volbách v roce 2014 se pokoušel za TOP 09 obhájit mandát zastupitele hlavního města Prahy, ale neuspěl. Nedostal se ani do Zastupitelstva Městské části Praha 11.\n\nZaměřuje se na problematiku stabilizace rozpočtů a přípravu pravidel transparentního a efektivního hospodaření s veřejnými prostředky.\n\n"}
{"id": "979356", "url": "https://cs.wikipedia.org/wiki?curid=979356", "title": "Ducati 999", "text": "Ducati 999\n\nDucati 999 je motocykl kategorie superbike, vyvinutý firmou Ducati, vyráběný v letech 2003-2006. Předchůdcem byl typ Ducati 998, nástupcem se stal model Ducati 1098, menší verzí byl model Ducati 749S.\n\nPohonnou jednotkou je pro Ducati typický dvouválec s osami válců svírajícími úhel 90 stupňů. Agregát Testastretta s objemem 998 cm³ (vrtání x zdvih je 100×63,5 mm) má čtyři ventily na válec s desmodromickým rozvodem.\n\nRám je trubkový, příhradový. Brzdový systém Brembo s dvojicí kotoučů na předním kole i zadním kole.\n\n\n"}
{"id": "979378", "url": "https://cs.wikipedia.org/wiki?curid=979378", "title": "John Titor", "text": "John Titor\n\nJohn Titor je jméno dosud neznámé osoby, které bylo použito na několika elektronických nástěnkách v průběhu let 2000 a 2001 s tvrzením, že se jedná o cestovatele časem z roku 2036.\n\nVe svých sděleních na internetových fórech tato osoba, později známá pod jménem John Titor, uvedla několik předpovědí blízké budoucnosti, počínaje rokem 2004 (některé z předpovědí byly značné vágní, jiné poměrně přesné). Popisovala dramatické změny budoucnosti, v níž se mají Spojené státy rozpadnout kvůli občanské válce na pět menších regionů. Dále hovořila o infrastruktuře a životním prostředí zdevastovaných jaderným výbuchem a o tom, že bude údajně většina světových velmocí rovněž zničena válkou.\n\nPrvní příspěvky této osoby se objevily dne 2. listopadu 2000 na diskusním fóru amerického Time Travel Institute (česky: Institut pro cestování v čase) pod přezdívkou \"TimeTravel_0\". Předpovědi budoucnosti či jméno John Titor prozatím nebyly touto osobou zmiňovány. Namísto toho hovořila všeobecně o cestování v čase a dále zveřejnila návod na sestavení, podle svých slov, funkčního stroje času. Posléze odpovídala na dotazy ostatních přispěvatelů fóra, zpočátku pomocí velmi stručných a krátkých odpovědí.\n\nSamotné jméno John Titor bylo zmíněno až v průběhu ledna 2001, kdy tato osoba původně známá pod přezdívkou \"TimeTravel_0\", začala přispívat do internetového fóra Art Bell BBS (které již ovšem neexistuje). To při registraci vyžadovalo uvedení jména i příjmení anebo alespoň pseudonymu.\n\nUživatel John Titor se však na konci března 2001 zcela odmlčel a mnohé jeho původní příspěvky byly buďto smazány anebo vypršela jejich platnost. Většina z nich byla ovšem zálohována ostatními uživateli tohoto diskusního fóra na pevné disky a podařilo se je tedy uchovat.\n\nVe výše uvedených internetových diskusích Titor tvrdil, že je americkým vojákem přicházejícím z roku 2036, jeho domovská základna se nachází v Tampě na Floridě, a že byl vybrán pro vládní projekt cestování v čase. Jeho úkolem měla být cesta do roku 1975 za účelem získání počítače IBM 5100, který díky své schopnosti pracovat současně v programovacích jazycích BASIC i APL dokáže z počítačů budoucnosti odstranit chyby, vedoucí k Unixovém problému roku 2038 neboli Y2K38.\n\nDle svého tvrzení byl Titor pro misi vybrán proto, že byl přímo do vývoje a programování IBM 5100 zapojen jeho dědeček. Svou zastávku v roce 2000 Titor zdůvodnil tak, že se při zpáteční cestě z mise rozhodl z osobních důvodů navštívit svou rodinu.\n\nPodle Titorova sdělení měl být jeho stroj času vyroben v roce 2034 firmou General Electric s označením „C204 time distortion gravity displacement machine“ a k přesunu v čase využívá dvou mikrosingularit (černých děr).\nTento modul stroje času o hmotnosti 276 kg má být instalován v automobilu Chevrolet Corvette Convertible model 1966, který Titorovi zároveň slouží jako plavidlo pro přesun v čase.\n\nTitorův příběh rozpoutal na internetu poměrně rozsáhlé diskuse, na Internet Movie Database (zkr. IMDB) lze navíc nalézt informace o stejnojmenném sci-fi filmu John Titor, který je ovšem zatím veden pod statusem „v přípravě“. Objevily se i kritické hlasy tvrdící, že tato osoba, vydávající se ze cestovatele v čase, je prostý podvodník. Kritice byly podrobeny i fotky, které Titor zveřejnil jako údajný důkaz a dále bylo vysloveno přesvědčení, že využití černých děr pro cestování v čase ani není z vědeckého hlediska možné.\n\n"}
{"id": "979392", "url": "https://cs.wikipedia.org/wiki?curid=979392", "title": "Tegwalljong", "text": "Tegwalljong\n\nTegwalljong může být: \n"}
{"id": "979394", "url": "https://cs.wikipedia.org/wiki?curid=979394", "title": "Ivo Kašpar", "text": "Ivo Kašpar\n\nIvo Kašpar (* 10. září 1937 Opočno) je český pedagog, předseda Opočenské besedy a pořadatel kulturních akcí.\n\nPedagogickou školu ukončil maturitou v roce 1956. Jako učitel působil ve Vrchlabí, v Hrnčířských boudách v Krkonoších, v Horní Brusnici, poté na zastupitelském úřadě v egyptské Káhiře a v Opočně, kde byl zástupcem ředitele Základní školy.\n\nV roce 1990 stál u vzniku Opočenských novin a pracoval jako člen redakční rady. Čtyři roky byl členem zastupitelstva za Občanské fórum. Patří mezi zakládající členy Opočenské besedy a je jejím předsedou, od roku 1992 tak pořádá výstavy, hudební kurzy a věnuje se i literatuře. Jako předseda opočenského Kruhu přátel hudby je hlavním pořadatelem kulturních akcí, včetně cyklu Opočno hudební, jehož snahou je jak sám říká \"„sdružovat občany ku společenskému soužití“.\"\n\nV roce 2013 mu byla udělena Cena Mezinárodního hudebního festivalu F. L. Věka za přínos regionu v oblasti kultury.\n\n"}
{"id": "979396", "url": "https://cs.wikipedia.org/wiki?curid=979396", "title": "Československá basketbalová reprezentace žen", "text": "Československá basketbalová reprezentace žen\n\nČeskoslovenská basketbalová reprezentace žen byl tým, který reprezentoval Československo v mezinárodních soutěžích basketbalu. V navazujícím článku jsou obsaženy Statistiky hráček v československé basketbalové reprezentaci., Po rozdělení Československa měly od roku 1993 Česká republika a Slovensko svá vlastní národní reprezentační družstva.\n\nSeznam hráček basketbalové reprezentace žen:\nTrenéři:\n\nPřehled jednotlivých soutěží, sestava Československa, body a odehrané zápasy\n\nEva Vančurová-Frágnerová 76 bodů /7 zápasů, Hana Kopáčková-Ezrová 56 /7, Miroslava Štaudová-Tomášková 47 /7, Lucie Chytilova-Scheinostová 38 /5, Eva Sládečková-Preussová 24 /6, Miroslava Kinská-Hejná 22 /5, Stanislava Bártlová 18 /5, Zdena Vágnerová-Dobrá 16 /4, Věra Pátková 12 /6, Věra Peyrková 7 /6, Ludmila Šolcová 4 /5, Marie Kučerová 3 /3, Jiřina Holešovská /3, Jaroslava Mirovická 0 /1, (trenér Lubomír Dobrý)\nCelkem 323 bodů v 7 zápasech (5 vítězství, 2 porážky)\n\nDagmar Hubálková 60 bodů /4 zápasy, Miroslava Štaudová-Tomášková 43 /4, Hana Kopáčková-Ezrová 35 /4, Milena Vecková-Blahoutová 30 /4, Hana Myslilová-Havlíková 16 /4, Zdeňka Kopanicová 10 /3, Zdena Vágnerová-Dobrá 6 /2, Věra Vaigentová 2 /1, Eva Vančurová-Frágnerová 0 /1, Jiřina Holešovská 0 /1, Věra Neubauerová 0 /1, Miluše Šandová 0 /1, Miroslava Kasová 0 /0, Dana Kolářová 0 /0, (trenér Lubomír Dobrý)\nCelkem 202 bodů v 5 zápasech (4 vítězství, 1 porážka)\n\nDagmar Hubálková 118 bodů /6 zápasů, Hana Kopáčková-Ezrová 66 /7, Milena Vecková-Blahoutová 51 /6, Helena Adamírová-Mázlová 53 /7, Zdeňka Kočandrlová-Moutelíková 34 /7, Hana Myslilová-Havlíková 28 /7, Stanislava Theissigová-Hubálková 28 /7, Jiřina Štěpánová 14 /4, Eva Křížová (Škutinová-Dobiášová) 10 /5, Jaroslava Dubská-Čechová 7 /5, Věra Horáková-Grubrová 6 /4, Julie Žižlavská-Koukalová 2 /1, 0lga Bártová 0 /1, Olga Fikotová 0 /1, Jaroslava Mohelská 0 /1 (trenér Svatopluk Mrázek)\nCelkem 442 bodů v 7 zápasech (5 vítězství, 2 porážky) ve statistice hráček chybí 25 bodů.\n\nDagmar Hubálková 125 bodů /7 zápasů, Jiřina Štěpánová 123 /7, Helena Adamírová-Mázlová 112 /7, Milena Vecková-Blahoutová 80 /7, Jaroslava Dubská-Čechová 56 /8, Zdeňka Kočandrlová-Moutelíková 56 /7, Stanislava Theissigová-Hubálková 53 /7, Miroslava Štaudová-Tomášková 50 /4, Věra Horáková-Grubrová 36 /5, Eva Křížová (Škutinová-Dobiášová) 28 /6, Hana Myslilová-Havlíková 25 /4, Hana Kopáčková-Ezrová 15 /6, Matyla Meszarosová 10 /2, 0lga Bártová 2 /1, (trenéři Lubomír Dobrý, Jiří Adamíra)\nCelkem 771 bodů v 8 zápasech (7 vítězství, 1 porážka)\n\nHelena Adamírová-Mázlová 141 bodů /9 zápasů, Dagmar Hubálková 112 /9, Jaroslava Dubská-Čechová 86 /9, Eva Křížová (Škutinová-Dobiášová) 73 /9, Zdeňka Kočandrlová-Moutelíková 66 /7, Milena Vecková-Blahoutová 38 /7, Jarmila Šulcová-Trojková 35 /7, Hana Kopáčková-Ezrová 18 /2, Hana Myslilová-Havlíková 16 /5, Ludmila Ordnungová-Lundáková 15 /5, Jiřina Štěpánová 6 /2, Valéria Tyrolová 3 /1, (trenér: Lubomír Dobrý)\nCelkem 609 bodů v 9 zápasech (7 vítězství, 2 porážky)\n\nJarmila Šulcová-Trojková 64 bodů /7 zápasů, Milena Vecková-Blahoutová 56 /6, Zdeňka Kočandrlová-Moutelíková 46 /6, Stanislava Theissigová-Hubálková 44 /7, Helena Adamírová-Mázlová 39 /5, Ludmila Ordnungová-Lundáková 34 /6, Věra Horáková-Grubrová 29 /5, Jaroslava Dubská-Čechová 24 /5, Eva Křížová (Škutinová-Dobiášová) 23 /6, Antonína Nováková-Záchvějová 21 /2, Valéria Tyrolová 8 /2, Eva Stehnová 5 /2, (trenéři Svatopluk Mrázek, Kurt Uberal)\nCelkem 393 bodů v 7 zápasech (5 vítězství, 2 porážky)\n\nDagmar Hubálková 120 bodů /7 zápasů, Helena Adamírová-Mázlová 88 /7, Stanislava Theissigová-Hubálková 52 /7, Věra Horáková-Grubrová 44 /7, Milena Vecková-Blahoutová 39 /7, Zdeňka Kočandrlová-Moutelíková 28 /5, Jarmila Šulcová-Trojková 28 /7, Julie Žižlavská-Koukalová 24 /6, Eva Křížová (Škutinová-Dobiášová) 19 /6, Ludmila Ordnungová-Lundáková 16 /6, Vlasta Brožová-Šourková 9 /4, Jaroslava Dubská-Čechová 0/ 0, (trenéři: Svatopluk Mrázek, Ján Hluchý)\nCelkem 467 bodů v 7 zápasech (5 vítězství, 2 porážky)\n\nDagmar Hubálková 91 bodů /5 zápasů, Helena Adamírová-Mázlová 63 /7, Helena Malotová-Jošková 55 /7, Jarmila Šulcová-Trojková 47 /7, Milena Vecková-Blahoutová 46 /7, Věra Horáková-Grubrová 45 /7, Stanislava Theissigová-Hubálková 29 /7, Antonína Nováková-Záchvějová 29 /7, Julie Žižlavská-Koukalová 25 /5, Vlasta Brožová-Šourková 21 /4, Zora Staršia-Haluzická 10 /5, Valéria Tyrolová 5 /3, (trenéři Ján Hluchý, Svatopluk Mrázek)\nCelkem 466 bodů v 7 zápasech (5 vítězství, 2 porážky)\n\nHelena Malotová-Jošková 54 bodů /6 zápasů, Vlasta Brožová-Šourková 47 /6, Antonína Nováková-Záchvějová 44 /6, Zora Staršia-Haluzická 43 /6, Dagmar Hubálková 41 /5, Helena Zvolenská 38 /6, Věra Horáková-Grubrová 36 /6, Milena Vecková-Blahoutová 31 /5, Sylva Richterová 14 /6, Radka Brožková 8 /2, Olga Přidalová (Kyzlinková-Mikulášková) 4 /2, Věra Štechrová-Koťátková 2 /2,(trenéři Svatopluk Mrázek, Miloslav Kříž)\nCelkem 362 bodů v 6 zápasech (4 vítězství, 2 porážky)\n\nHelena Malotová-Jošková 99 bodů /9 zápasů, Dagmar Hubálková 98 /9, Věra Horáková-Grubrová 90 /9, Milena Vecková-Blahoutová 67 /8, Vlasta Brožová-Šourková 60 /7, Milena Jindrová 53 /7, Sylva Richterová 37 /8, Věra Štechrová-Koťátková 28 /7, Marta Kreuzová-Melicharová 21 /4, Olga Přidalová (Kyzlinková-Mikulášková) 18 /7, Helena Zvolenská 18 /6, Marie Zahoříková-Soukupová 12 /4, (trenér: Svatopluk Mrázek)\nCelkem 601 bodů v 9 zápasech (8 vítězství, 1 porážka)\n\nVlasta Brožová-Šourková 69 bodů /6 zápasů, Milena Jindrová 54 /6, Helena Malotová-Jošková 38 /6, Alena Spejchalová 38 /6, Marta Kreuzová-Melicharová 35 /6, Olga Přidalová (Kyzlinková-Mikulášková) 26 /5, Milena Vecková-Blahoutová 25 /6, Věra Štechrová-Koťátková 20 /6, Pavla Gregorová-Holková 17 /6, Eva Krahulcová 2 /2, Marie Zahoříková-Soukupová 2 /2, Sylva Richterová 1 /2, (trenéři Svatopluk Mrázek, Miloslav Kříž)\nCelkem 327 bodů v 6 zápasech (4 vítězství, 2 porážky)\n\nHelena Malotová-Jošková 74 bodů /6 zápasů, Marta Kreuzová-Melicharová 68 /7, Věra Štechrová-Koťátková 65 /6, Milena Jindrová 60 /7, Helena Zvolenská 54 /7, Sylva Richterová 50 /6, Ivana Mrázková 46 /6, Zora Staršia-Haluzická 31 /4, Pavla Gregorová-Holková 20 /5, Dana Tušilová-Rumlerová 20 /6, Olga Přidalová (Kyzlinková-Mikulášková) 14 /6, Marie Zahoříková-Soukupová 9 /2, (trenéři Miloslav Kříž, Jan Karger)\nCelkem 511 bodů v 7 zápasech (6 vítězství, 1 porážka)\n\nMarta Kreuzová-Melicharová 78 bodů /6 zápasů, Helena Malotová-Jošková 55 /6, Milena Jindrová 46 /5, Olga Přidalová (Kyzlinková-Mikulášková) 40 /6, Věra Štechrová-Koťátková 39 /6, Helena Zvolenská 36 /6, Sylva Richterová 19 /6, Eva Mikulášková 17 /6, Ivana Mrázková-Kuchařová 11 /5, Pavla Gregorová-Holková 7 /3, Dana Tušilová-Rumlerová 6 /5, Marie Zahoříková-Soukupová 2 /3, (trenér: Miloslav Kříž, Jan Karger)\nCelkem 356 bodů v 6 zápasech (4 vítězství, 2 porážky)\n\nMilena Jindrová 110 bodů /8 zápasů, Helena Malotová-Jošková 78 /7, Marta Kreuzová-Melicharová 71 /6, Hana Doušová-Jarošová 57 /7, Sylva Richterová 32 /7, Ivana Mrázková 30 /8, Dana Tušilová-Rumlerová 30 /6, Marie Zahoříková-Soukupová 28 /4, Věra Štechrová-Koťátková 17 /6, Alena Spejchalová 12 /2, Olga Přidalová (Kyzlinková-Mikulášková) 10 /6, Helena Zvolenská 8 /4, (trenéři Miloslav Kříž, Jan Karger)\nCelkem 483 bodů v 8 zápasech (6 vítězství, 2 porážky)\n\nHelena Malotová-Jošková 97 bodů /6 zápasů, Milena Jindrová 95 /7, Marta Kreuzová-Melicharová 58 /7, Dana Tušilová-Rumlerová 51 /7, Alena Spejchalová 51 /7, Eva Petrovičová 38 /7, Nataša Lichnerová-Dekanová 36 /6, Marie Zahoříková-Soukupová 28 /5, Naďa Coufalová 27 /4, Martina Pechová-Jirásková 20 /4, Stanislava Grégrová 13 /4, Eva Mikulášková 5 /4, (trenéři Ján Hluchý, Juraj Filčák)\nCelkem 519 bodů v 7 zápasech (5 vítězství, 2 porážky)\n\nMilena Jindrová 114 /9, Helena Malotová-Jošková 111 /8, Hana Doušová-Jarošová 88 /9, Eva Petrovičová 74 /9, Martina Pechová-Jirásková 62/ 7, Alena Spejchalová 56 /9, Marie Zahoříková-Soukupová 53 /9, Nataša Lichnerová-Dekanová 50 /8, Naďa Coufalová 32 /6, Stanislava Grégrová 21 /8, Jana Doležalová-Zoubková 12 /4, Yvetta Paulovičová-Pollaková 3 /3, (trenér: Ján Hluchý)\nCelkem 676 bodů v 9 zápasech (7 vítězství, 2 porážky)\n\nMilena Jindrová 83 bodů/ 8 zápasů, Hana Doušová-Jarošová 57 /8, Eva Petrovičová 56 /8, Helena Malotová-Jošková 50 /8, Stanislava Grégrová 49 /8, Táňa Petrovičová 45 /5, Alena Spejchalová 38 /6, Dana Klimešová-Ptáčková 35 /7, Yvetta Paulovičová-Pollaková 21 /5, Božena Miklošovičová 20 /4, Martina Pechová-Jirásková 17 /7, Martina Babková 6 /2, (trenéři Jindřich Drásal, Alois Brabec)\nCelkem 477 bodů v 8 zápasech (6 vítězství, 2 porážky)\n\nHana Doušová-Jarošová 139 bodů /8 zápasů, Martina Pechová-Jirásková 72 /8, Dana Klimešová-Ptáčková 68 /7, Božena Miklošovičová 62 /8, Ivana Kořínková-Kolínská 52 /8, Martina Balaštíková-Babková 35 /7, Yvetta Paulovičová-Pollaková 29 /8, Vlasta Vrbková 26 /6, Helena Reichová 24 /5, Jana Doležalová-Zoubková 22 /6, Lenka Nechvátalová 18 /3, Ludmila Chmelíková 8 /2, (trenéři Jindřich Drásal, Alois Brabec)\nCelkem 555 bodů v 8 zápasech (7 vítězství, 1 porážka)\n\nDana Klimešová-Ptáčková 115 bodů /8 zápasů, Hana Doušová-Jarošová 75 /8, Martina Pechová-Jirásková 67 /8, Milena Jindrová 46 /8, Ivana Kořínková-Kolínská 46 /8, Pavla Davidová 40 /7, Lenka Nechvátalová 24 /5, Martina Balaštíková-Babková 23 /7, Yvetta Paulovičová-Pollaková 23 /6, Vlasta Vrbková 19 /4, Eva Vrbková 16 /6, Ludmila Chmelíková 13 /4, (trenér: Jindřich Drásal, asistent: Svatopluk Mrázek)\nCelkem 507 bodů v 8 zápasech (6 vítězství, 2 porážky)\n\nHana Doušová-Jarošová 89 /8, Božena Miklošovičová 70 /8, Ivana Kořínková-Kolínská 66 /8, Dana Klimešová-Ptáčková 63 /5, Pavla Davidová 49 /6, Martina Pechová-Jirásková 46 /8, Lenka Nechvátalová 33 /8, Yvetta Paulovičová-Pollaková 33 /8, Vlasta Vrbková 28 /4, Ludmila Králíková 25 /6, Ludmila Chmelíková 19 /6, Martina Babková 8 /5, (trenéři Jindřich Drásal, Jan Karger)\nCelkem 529 bodů v 8 zápasech (7 vítězství, 1 porážka)\n\nBožena Miklošovičová-Štrbáková 70 bodů / 5 zápasů, Martina Pechová-Jirásková 53 /5, Dana Klimešová-Ptáčková 53 /5, Ivana Kořínková-Kolínská 47 /5, Hana Doušová-Jarošová 36 /5, Ludmila Králiková 24 /5, Lenka Nechvátalová 24 /5, Yvetta Paulovičová-Pollaková 16 /5, Vlasta Vrbková 12 /3, Pavla Davidová 11 /5, Martina Babková 5 /2, Ludmila Chmelíková 0 /5, (trenér: Jindich Drásal)\nCelkem 351 bodů ve 5 zápasech (2 vítězství - 3 porážky)\n\nDana Klimešová-Ptáčková 127 bodů/8 zápasů, Alena Weiserová-Kopecká 104 /8, Ivana Třešňáková 85 /8, Vlasta Vrbková 61 /8, Jana Stibůrková-Menclová 49 /7, Alena Bardonová 47/ 6, Dana Hojsáková 43 /7, Hana Brůhová-Peklová 26 /8, Lenka Nechvátalová 20 /6, Eva Piršelová 17 /3, Dagmar Pošvářová 14 /4, Irena Bartošová 6 /4,(trenéři Vladimír Heger, Lubomír Dobrý)\nCelkem 599 bodů v 8 zápasech (6 vítězství, 2 porážky)\n\nPavla Davidová 98 bodů /8 zápasů, Ivana Třešňáková 91 /8, Alena Weiserová-Kopecká 90 /8, Anna Součková-Kozmanová 68 /7, Dana Klimešová-Ptáčková 65 /8, Hana Zarevúcká 52 /8, Dana Hojsáková 37 /7, Božena Miklošovičová-Štrbáková 30 /5, Zdena Mottlová 28 /7, Ludmila Chmelíková 26 /7, Irena Rajniaková 18 /4, Hana Brůhová-Peklová 9 /5, (trenéři Alois Brabec, Karel Herink)\nCelkem 612 bodů v 8 zápasech (5 vítězství, 3 porážky)\n\nPavla Davidová 135 bodů /10 zápasů, Anna Součková-Kozmanová 121 /10, Hana Zarevúcká 94 /10, Dana Hojsáková 92 /10, Alena Weiserová-Kopecká 64 /9, Ludmila Komeštíková 63 /9, Ivana Třešňáková 60 /10, Ivana Kejvalová 51 /10, Dana Pošvářová 42 /8, Věra Pauchová 21 /7, Anna Mazalová-Ticháčková 12 /3, Beáta Renertová-Csicsayiová 7 /3 (trenér ..)\nCelkem 762 bodů v 9 zápasech (6 vítězství, 3 porážky)\n\nDana Klimešová-Ptáčková 86 bodů /7 zápasů, Pavla Davidová 69 /7, Anna Součková-Kozmanová 61 /7, Ivana Třešňáková 61 /7, Alena Weiserová-Kopecká 51 /7, Hana Zarevúcká 43 /6, Eva Hlaváčová 42 /7, Ludmila Komeštíková 25 /7, Ludmila Chmelíková 20 /4, Hana Brůhová-Peklová 15 /4, Jana Stibůrková-Menclová 14 /4, Věra Pauchová 4 /3,(trenéři Alois Brabec, Libor Dvořák)\nCelkem 491 bodů v 7 zápasech (4 vítězství, 3 porážky)\n\nAnna Součková-Kozmanová 127 bodů /6 zápasů, Pavla Davidová 78 /7, Eva Hlaváčová 68 /7, Zora Brziaková 54 /7, Hana Brůhová-Peklová 45 /7, Jana Stibůrková-Menclová 34 /6, Eva Zemanová 20 /6, Ludmila Komeštíková 19 /4, Hana Zarevúcká 15 /1, Jana Chlebowczyková 10 /3, Blanka Štěpánková 10 /5, Zuzana Hájková 8 /4, (trenéři Alois Brabec, Jan Karger)\nCelkem 488 bodů v 7 zápasech (3 vítězství, 4 porážky)\n\nAnna Součková-Kozmanová 156 bodů /10 zápasů, Jana Chlebowczyková 93 /10, Zora Brziaková 92 /10, Hana Zarevúcká 92 /10, Ivana Nováková-Kotíková 60 /10, Eva Blažková-Kalužáková 51 /10, Irena Nejedlá-Lednická 45 /10, Zdena Látalová 21 /4, Eva Hlaváčová 17 /5, Alena Weiserová-Kopecká 17 /5, Hana Brůhová-Peklová 16 /9, Irma Valová 15 /6 (trenér: Alois Brabec)\nCelkem 675 bodů v 10 zápasech (4 vítězství, 6 porážek)\n\nSvatava Faifrová-Kysilková 95 bodů /7 zápasů, Eva Fortuníková-Adamcová (Křížová) 82 /7, Hana Zarevúcká 67 /5, Irena Rajniaková 61 /7, Jana Chlebowczyková 48 /7, Zora Brziaková 37 /7, Eva Blažková-Kalužáková 33 /5, Anna Kotočová-Janoštinová 23 /3, Ivana Petrželová-Prettlová 13 /5, Hana Brůhová-Peklová 11 /7, Irena Nejedlá-Lednická 5 /3, Zuzana Hájková 3 /3, (trenéři Jan Karger, Štefan Medveď)\nCelkem 478 bodů v 7 zápasech (3 vítězství, 4 porážky)\n\nIrma Valová 77 bodů /7 zápasů, Ivana Nováková-Kotíková 76 /7, Erika Dobrovičová 75 /7, Hana Zarevúcká 68 /7, Anna Kotočová-Janoštinová 55 /7, Irena Rajniaková (Goldová) 47/ 6, Eva Blažková-Kalužáková 43 /7, Svatava Faifrová-Kysilková 28 /7, Ivana Petrželová-Prettlová 9 /3, Irena Nejedlá-Lednická 3 /2, Ivana Kejvalová 2 /5, Zdena Látalová 1 /1, (trenéři: Jan Karger, Svatopluk Mrázek)\nCelkem 484 bodů v 7 zápasech (4 vítězství, 3 porážky)\n\nAnna Kotočová-Janoštinová 99 bodů /7 zápasů, Ivana Nováková-Kotíková 98 /7, Erika Dobrovičová 97 /7, Svatava Faifrová-Kysilková 56 /7, Irma Valová 50 /7, Eva Blažková-Kalužáková 42 /6, Zora Brziaková 33 /6, Hana Zarevúcká 29 /7, Eva Fortuníková-Adamcová (Křížová) 25 /3, Ivana Kejvalová 15 /4, Kateřina Chlebowczyková 8 /2, Irena Nejedlá-Lednická 4 /3, (trenéři Jan Karger, Svatopluk Mrázek)\nCelkem 556 bodů v 7 zápasech (4 vítězství, 3 porážky)\n\nErika Dobrovičová 126 bodů / 11 zápasů, Anna Kotočová-Janoštinová 112 /11, Svatava Faifrová-Kysilková 105 /9, Irma Valová 92 /10, Zora Brziaková 86 /11, Eva Blažková-Kalužáková 80 /10, Hana Zarevúcká 68 /11, Eva Berková 46 /10, A. Kasová 37 /9, Eva Fortuníková-Adamcová (Křížová) 36 /6, Irena Nejedlá-Lednická 32 /4, Z. Hazková 22 /9 (trenér: Jan Karger)\nCelkem 842 bodů v 11 zápasech (7 vítězství, 4 porážky)\n\nIvana Nováková-Kotíková 77 bodů /5 zápasů, Erika Dobrovičová 66 /5, Anna Kotočová-Janoštinová 53 /5, Svatava Faifrová-Kysilková 50 /5, Eva Blažková-Kalužáková 31 /5, Zora Brziaková 21 /5, Eva Fortuníková-Adamcová (Křížová) 18 /5, Irma Valová 14 /5, Alena Kašová-Bardoňová 7 /5, Eva Berková 2 /3, Zuzana Hájková 0 /2, Hana Zarevúcká 0 /4. (trenér: Jan Karger)\nCelkem 339 bodů ve 5 zápasech (0 vítězství - 5 porážek)\n\nIvana Nováková-Kotíková 80 bodů /5 zápasů, Erika Dobrovičová 61 /5, Anna Kotočová-Janoštinová 49 /5, Eva Blažková-Kalužáková 42 /5, Svatava Faifrová-Kysilková 37 /5, Zuzana Kameniková 27 /5, Zora Brziaková 26 /5, Irma Valová 18 /3, Eva Fortuníková-Adamcová (Křížová) 13 /5, Eva Berková 0 /1, Lenka Bezděčíková 0 /1, Hana Zarevúcka 0 /1, (trenéři Miroslav Vondřička, Marian Guzikiewicz)\nCelkem 353 bodů v 5 zápasech (3 vítězství, 2 porážky)\n\nErika Dobrovičová 85 bodů /8 zápasů, Zuzana Vasilková 84 /8, Eva Fortuníková-Adamcová (Křížová) 68 /8, Andrea Kuklová-Chupíková 66 /8, Eva Horáková-Němcová 55 /7, Eva Blažková-Kalužáková 53 /6, Irma Valová 41 /7, Václava Šimonová-Jirášková 39 /8, Anna Kotočová-Janoštinová 33 /8, Iveta Bieliková 22 /6, Renata Hiráková 21 /5, Zora Brziaková 3 /1, (trenéři: Miroslav Vondřička, Štefan Garba)\nCelkem 570 bodů v 8 zápasech (4 vítězství, 4 porážky)\n\nErika Dobrovičová 88 bodů /5 zápasů, Eva Horáková-Němcová 71 /5, Eva Fortuníková-Adamcová (Křížová) 51 /5, Eva Antalecová 39 /5, Eva Blažková-Kalužáková 35 /5, Zuzana Kameniková 27 /5, Iveta Bieliková 22 /4, Eva Berková 14 /4, Irma Valová 13 /4, Václava Šimonová 6 /2, Zora Brziaková 4 /3, Ivana Nováková-Kotíková 2 /1, (trenéři Miroslav Vondřička, Štefan Garba)\nCelkem 372 bodů v 5 zápasech (3 vítězství, 2 porážky)\n\nAndrea Kuklová-Chupíková 108 bodů /8 zápasů, Eva Horáková-Němcová 104 /8, Erika Dobrovičová-Buriánová 101 /6, Renata Hiráková 87 /8, Anna Kotočová-Janoštinová 65 /8, Iveta Bieliková 46 /8, Adriana Chamajová 39 /5, Kamila Vodičková 29 /5, Martina Liptáková-Zitová 28 /6, Eva Berková 22 /5, Taťána Pokorná 18 /4, Eva Antalecová-Mačeková 8 /7, (trenéři: Miroslav Vondřička, Štefan Garba)\nCelkem 655 bodů v 8 zápasech (7 vítězství, 1 porážka)\n\nEva Horáková-Němcová 73 bodů /5 zápasů, Erika Dobrovičová-Buriánová 65 /5, Andrea Kuklová-Chupíková 48 /5, Iveta Bieliková 41 /5, Anna Kotočová-Janoštinová 34 /5, Eva Berková 19 /5, Renata Hiráková 18 /5, Kamila Vodičková 8 /5, Martina Liptáková-Zitová 5 /5, Eva Antalecová-Mačeková 4 /4, Adriana Chamajová 0 /3, Milena Rázgová-Paulišincová 0 /2, (trenéři: Miroslav Vondřička, Štefan Garba)\nCelkem 315 bodů ve 5 zápasech (1 vítězství - 4 porážky)\n\nZa družstvo Výběr Evropy žen hrálo osm hráček z Československa a to 2 zápasy: Hana Doušová-Jarošová a Zora Brziaková, 1 zápas: Martina Pechová-Jirásková, Ivana Kořínková-Kolínská, Dana Klimešová-Ptáčková, Hana Brůhová-Peklová, Jana Stibůrková-Menclová, Ivana Třešňáková. Výsledky těchto zápasů:\n\n\n"}
{"id": "979398", "url": "https://cs.wikipedia.org/wiki?curid=979398", "title": "Umbertide", "text": "Umbertide\n\nUmbertide je italská obec v provincii Perugia v oblasti Umbrie.\n\nV roce 2012 zde žilo 16 628 obyvatel.\n\nCittà di Castello, Cortona (AR), Gubbio, Lisciano Niccone, Magione, Montone, Passignano sul Trasimeno, Perugia, Pietralunga\n\nZdroj: \n\n"}
{"id": "979400", "url": "https://cs.wikipedia.org/wiki?curid=979400", "title": "Curumi", "text": "Curumi\n\nCurumi (\" 鶴見岳・伽藍岳\" [Curumi-Garandake]\") \"je komplex lávových dómů, nacházejících se na severovýchodním okraji japonského ostrova Kjúšú. V horninové stavbě komplexu převládají andezity a dacity. Stáří komplexu se odhaduje na holocén, starší projevy sopečné činnosti jsou charakteristické ukládáním pyroklastických proudů, mladší aktivita naopak produkcí láv a tvorbou lávových dómů. V historické době byla zaznamenána jediná erupce - v roce 867. Oblast komplexu je také známa výskytem četných horkých pramenů.\n\n\n"}
{"id": "979402", "url": "https://cs.wikipedia.org/wiki?curid=979402", "title": "Daikoku", "text": "Daikoku\n\nDaikoku ( \"Daikoku Seamount\") je v současnosti neaktivní podmořský vulkán, nacházející se v Pacifiku, jihovýchodně od vulkánu Eifuku. 50 m široký kráter, nacházející se na severním úbočí sopky je místem emisí roztavené síry s teplotou až 187° C. V tomto vodním prostředí žije ryba \"Symphurus thermophilus \"z čeledi jazykovcovitých.\n\n\n"}
{"id": "979403", "url": "https://cs.wikipedia.org/wiki?curid=979403", "title": "Dojó", "text": "Dojó\n\nDójó ( \"土曜海山,\" \"Doyo Seamount\") je čedičovo-andezitová podmořská kaldera, nacházející se v Tichém oceánu 860 m pod hladinou moře, se základnou v hloubce až 2340 m. Rozměry kaldery jsou 3×10 km. Od roku 1990 je kaldera překlasifikována na aktivní díky pozorované fumarolické a hydrotermální aktivitě.\n\n"}
{"id": "979404", "url": "https://cs.wikipedia.org/wiki?curid=979404", "title": "E-san", "text": "E-san\n\nE-san je název v současnosti neaktivního stratovulkánu, nacházejícího se na japonském ostrově Hokkaidó. Je to nejjižněji položený sopečný útvar na ostrově, který byl aktivní v nedávné minulosti. Tyčí se na poloostrově Óšima, nad úžinou Cugaru, oddělující Hokkaidó od Honšú. I když poslední erupce byla zaznamenaná v roce 1874, na severozápadním svahu se nacházejí aktivní fumaroly.\n\n"}
{"id": "979411", "url": "https://cs.wikipedia.org/wiki?curid=979411", "title": "Eifuku", "text": "Eifuku\n\nEifuku ( \"Northwest Eifuku Seamount\") je v současnosti neaktivní podmořský vulkán, nacházející se v Pacifiku. Je součástí podmořského vulkanického řetězu, táhnoucího se podél Marianského příkopu mezi ostrovními oblouky Izu a Severní Mariany. Sopka, na rozdíl od svých sousedů je podstatně menší, její masiv je tvořen převážně bazalty a andezity. Eifuku je jedno z dvou míst na Zemi, kde dochází k emisi tekutého oxidu uhličitého. Tyto emise byly objeveny expedicí NOAA v roce 2003.\n\n"}
{"id": "979414", "url": "https://cs.wikipedia.org/wiki?curid=979414", "title": "MS Queen Victoria", "text": "MS Queen Victoria\n\nMS Queen Victoria je výletní loď, kterou provozuje společnost Cunard Line, byla pojmenována podle anglické královny Victorie. V současné době provozuje společnost Cunard Line celkem tři lodě – jsou to Queen Mary 2, MS Elisabeth a již zmíněná Queen Victoria, která je z nich nejmenší. Není to typický zaoceánský parník a nemá ani dost silný trup. Přesto se do ní ovšem vejde celkem 2014 turistů. Loď je schopna plout rychlostí až 43,9 km/h. V minulosti kotvila Queen Victoria v přístavu Southampton, v současné době kotví v Hamiltonu.\n"}
{"id": "979417", "url": "https://cs.wikipedia.org/wiki?curid=979417", "title": "Praha!", "text": "Praha!\n\nPraha! je aplikace pro chytré telefony, která poskytuje úplného průvodce pro život v Praze: dopravní kamery, novinky z Prahy, kalendář kulturních a sportovních akcí, kontakty na Magistrát hlavního města a městské části. Zdarma pro Android a iOS. Aplikaci lze stáhnout pomocí QR kódu, který je vyobrazen na chodníku z dlažebních kostek před schody do Nové pražské radnice na Mariánském náměstí.\n\nProgram vyvinula společnost eMan s.r.o. na základě objednávky odboru informatiky Magistrátu hlavního města Prahy. Otcem projektu je radní Jan Vašíček (TOP 09). Dosud si ji stáhlo na 30.000 lidí.\n\n1. místo v soutěži IT Projekt roku 2013. Soutěž pořádá Česká asociace IT manažerů CACIO (Česká asociace manažerů informačních technologií), která sdružuje vrcholové vedoucí oblastí informačních technologií, ve spolupráci s ICT Unií.\n\n"}
{"id": "979421", "url": "https://cs.wikipedia.org/wiki?curid=979421", "title": "Vladimir Luxuria", "text": "Vladimir Luxuria\n\nVladimir Luxuria (* 24. června 1965, Foggia, Itálie), rozená Wladimiro Guadagno, je italská herečka, spisovatelka, televizní moderátorka, politička a aktivistka za práva sexuálních menšin.\n\nSama je transgender, identifikuje se jako žena, neprošla však operativní změnou pohlaví a právně i tělesně zůstává mužem. Příslušníci italské LGBT komunity ji považují za přední obhájkyni svého hnutí.\n\nV letech 2006–2008 byla poslankyní italského parlamentu jako členka Strany za komunistickou přeměnu. Stala se tak první evropskou otevřeně transsexuální poslankyní.\n\n"}
{"id": "979427", "url": "https://cs.wikipedia.org/wiki?curid=979427", "title": "Montone", "text": "Montone\n\nMontone je italská obec v provincii Perugia v oblasti Umbrie.\n\nV roce 2012 zde žilo 1 682 obyvatel.\n\nCittà di Castello, Pietralunga, Umbertide\n\nZdroj: \n\n"}
{"id": "979434", "url": "https://cs.wikipedia.org/wiki?curid=979434", "title": "Žiar (okres Liptovský Mikuláš)", "text": "Žiar (okres Liptovský Mikuláš)\n\nŽiar je obec na Slovensku v okrese Liptovský Mikuláš ležící na úpatí Západních Tater. V roce 2016 zde žilo 455 obyvatel.\n\nPrvní písemná zmínka o obci pochází z roku 1349. Během 15. a 16. století byla obec administrativně spojená se Smrečanami, k osamostatnění došlo až kolem roku 1760. \n\n"}
{"id": "979438", "url": "https://cs.wikipedia.org/wiki?curid=979438", "title": "Alexander Thomas Kaliyanil", "text": "Alexander Thomas Kaliyanil\n\nMons. Alexander Thomas Kaliyanil, SVD (* 27. května 1960, Vallamchira) je indický katolický duchovní, arcibiskup Bulawaya v Zimbabwe.\nNarodil se 27. května 1960 v Vallamchira v Indii v silně věřící katolické rodině. Základní vzdělání získal ve svém rodném městě a poté vstoupil do Menšího semináře verbistů v Changanacherry. Své teologická a filosofická studia získal na \"Jnana Deepa Didyapeeth\" v Pune a také získal bakalářský titul z ekonomie na Univerzitě Mysore. Sliby složil roku 1987 a na kněze byl vysvěcen 7. května 1988 v kostele Svaté Marie ve svém rodném městě.\nJako člen Společnosti Božího Slova se stal misionářem v Bulawayo. V této arcidiecézi byl přidělen jako pomocný kněz ve farnosti Svatého kříže v Tshabalala (1990-1992) a poté byl povýšen na kněze farnosti Embakwe Mission (1992–1997). V letech 1997 až 2005 byl knězem farnosti Svatého Josefa v Tsholotsho. Poté byl zvolen děkanem Jižního a Severního děkanátu. Roku 2005 působil jako arcidiecézní finanční administrátor a po třech letech roku 2008 byl zvolen superiorem Společnosti Božího Slova v Zimbabwe. Působil jako kaplan univerzitních studentů v Bulawayo.\nDne 20. června 2009 ho papež Benedikt XVI. ustanovil metropolitním arcibiskupem Bulawaya. Své biskupské svěcení získal 12. září 2009 z rukou arcibiskupa George Kocherryho, spolusvětiteli byli Robert Christopher Ndlovu, arcibiskup Harare a Martin Munyanyi biskup Gweru.\n\n"}
{"id": "979445", "url": "https://cs.wikipedia.org/wiki?curid=979445", "title": "Hakone", "text": "Hakone\n\nHakone může být:\n\n"}
{"id": "979447", "url": "https://cs.wikipedia.org/wiki?curid=979447", "title": "Biatlon na Zimních olympijských hrách 2014 – závod s hromadným startem muži", "text": "Biatlon na Zimních olympijských hrách 2014 – závod s hromadným startem muži\n\nZávod s hromadným startem mužů na Zimních olympijských hrách 2014 se konal v úterý 18. února v lyžařském středisku v Centru biatlonu a běžeckého lyžování Laura nedaleko Krasné Poljany. Zahájení závodu proběhlo v 14.45 místního času UTC+4 (11.45 hodin SEČ).\n\nObhájcem olympijského zlata byl Rus Jevgenij Usťugov, který závod dokončil na devatenáctém místě.\n\nTřetí zlatou olympijskou medaili vybojoval norský závodník Emil Hegle Svendsen, který ve finiši porazil o špičku boty Francouze Martina Fourcada a nedovolil mu tak získat třetí zlato na těchto olympijských hrách. Třetí v pořadí skončil český biatlonista Ondřej Moravec, pro kterého to byla po stříbru ze stíhačky už druhá medaile z této olympiády.\n"}
{"id": "979449", "url": "https://cs.wikipedia.org/wiki?curid=979449", "title": "Hakone (sopka)", "text": "Hakone (sopka)\n\nHakone ( 箱根山) je název vulkanického komplexu, nacházejícího se na japonském ostrově Honšú, asi 25 km jihovýchodně od nejznámější japonské sopky Fudži. Komplex je tvořen několika lávovými dómy a dvěma překrývajícími se kalderami o rozměrech 10 × 11 km, které vznikly během explozivních erupcí před 180 000, resp. 60 000 lety. Jihozápadní okraj kaldery tvoří jezero Aši, lávové dómy jsou seřazeny podél jihozápadní-severovýchodní zlomové linie, křižující centra obou kalder.\n\nJezero Aši vzniklo asi před 3 000 lety, kdy došlo ke kolapsu severozápadní stěny dómu \"Kami-jama\" a následnému přehrazení údolí Haja-kawa. Poslední menší freatické erupce se odehrály v 12. a 13. století. Oblast Hakone je známá i výskytem četných termálních pramenů a je to oblíbené výletní a turistické místo v prefektuře Kanagawa.\n\n"}
{"id": "979451", "url": "https://cs.wikipedia.org/wiki?curid=979451", "title": "Apoštolský exarchát v Rusku", "text": "Apoštolský exarchát v Rusku\n\nApoštolský exarchát v Rusku je ruský řeckokatolický exarchát.\n\nTento exarchát byl založen roku 1917 z arcidiecéze Mohylev. Exarchát je podřízen svatému stolci. Jeho prvním exarchou se stal blahoslavený mučedník Leonid Feodorov, M.S.U (1917–1935). Druhým exarchou byl blahoslavený mučedník a archimadrita Klymentij Šeptyckij M.S.U. (1939–1951). Od roku 1951 je tento exarchát bez apoštolského exarchy.\n\n\n"}
{"id": "979452", "url": "https://cs.wikipedia.org/wiki?curid=979452", "title": "Qatar Total Open 2014 – ženská dvouhra", "text": "Qatar Total Open 2014 – ženská dvouhra\n\nDo soutěže ženské dvouhry na tenisovém turnaji Qatar Total Open 2014 nastoupilo padesát šest hráček. Vítězkou minulého ročníku se stala Viktoria Azarenková, která však titul neobhajovala, protože se z turnaje musela odhlásit z důvodu zranění.\n\nTitul vyhrála Rumunka Simona Halepová, když ve finále porazila německou tenistku Angelique Kerberovou ve dvou setech.\nOsm nejvýše nasazených hráček mělo volný los do druhého kola.\n\n"}
{"id": "979456", "url": "https://cs.wikipedia.org/wiki?curid=979456", "title": "František Gross", "text": "František Gross\n\nFrantišek Gross (19. dubna 1909, Nová Paka – 27. července 1985 Praha) byl český malíř a grafik.\nByl učitelem Hynka Luňáka.\n\nNarodil se v Nové Pace, v rodině továrního úředníka Karla Grosse (1866-??) a jeho manželky Marie, rozené Böhmové (1876-??).\nV roce 1917 ukončil maturitou studium na reálce v Nové Pace. Potom studoval na ČVUT v Praze u profesora Oldřicha Blažíčka a na UPŠ v Praze u profesora Františka Kysely. V roce 1931 uspořádal spolu s Ladislavem Zívrem a Františkem Hudečkem kubistickou výstavu v reálce v Nové Pace. Od roku 1941 byl členem Umělecké besedy, v letech 1942–1948 byl členem slavné Skupiny 42, jejímiž členy byli mimo jiné také rodáci z Nové Paky Ladislav Zívr a fotograf Miroslav Hák. Od roku 1945 byl členem sdružení Hollar, v letech 1961–1970 členem skupiny Radar.\n\nByl členem KSČ, aktivně se hlásil k levicovým názorům.\n\nJe pohřben na pražském Vinohradském hřbitově se synem Janem (1941–1992) a manželkou Vlastou (1917–1999).\n\nOd třicátých let 20. století užíval nové techniky frotáže, koláže, vytvářel obrazy – objekty a drobné plastiky. Ve čtyřicátých letech vytvářel obrazy groteskně fantaskních postav–strojů, jejich rozmanitost neustále rozvíjel i o nové poetické vynálezy v duchu neofigurativní estetiky. Vytvořil řadu grafických listů, věnoval se známkové tvorbě i teoreticky. V 70. letech tvořil krajiny z Novopacka, které měly nové meditativní polohy.\n\nGrossův příklon k socialistickém realismu po roce 1948 byl dočasný.\nKdyž byl v roce 1973 František Gross v Holandsku, kreslil si Amsterodam a na jednu kresbu přikreslil Chagallova houslistu, jak se vznáší nikoliv nad rodným Vitebskem, ale nad holandskou metropolí. Byl nakreslen věrně podle obrazu, avšak v parafrázích prošly obrazy výtvarnou transformací. Některé obrazy na Grosse přímo naléhaly, aby je přeložil do vlastní řeči. Podle této kresby František Gross začal malovat olejomalbu na sololitu „Vzpomínka na Amsterodam“ o rozměru 74x54 cm. Tento obraz František Gross nedokončil, nachází se v soukromé sbírce.\n\n\n"}
{"id": "979457", "url": "https://cs.wikipedia.org/wiki?curid=979457", "title": "Fukudžin", "text": "Fukudžin\n\nFukudžin ( \"Fukujin Seamount\") je jeden ze série podmořských vulkánů v Pacifiku, rozkládajících se v úzkém pásu podél Marianského příkopu mezi ostrovním řetězcem Izu a Severními Marianami. V 20. století bylo pozorováno několik erupcí, poslední v roce 1974.\n\nJe součástí Chráněného přírodního mořského výtvoru Marianský příkop ( \"Marianas Trench Marine National Monument\").\n\n"}
{"id": "979459", "url": "https://cs.wikipedia.org/wiki?curid=979459", "title": "Agajakan", "text": "Agajakan\n\nAgajakan ( ) je řeka v Ojmjakonském okrese v Jakutské republice v Rusku. Je 160 km dlouhá. Povodí má rozlohu 7630 km².\n\nProtéká téměř neobydlenou krajinou. Po soutoku se Suntarem vytváří nedaleko vesnice Agajakan Kjuente, která je přítokem Indigirky.\n\nŘeka je využívána vodáky. 28. července 2013 na řece zahynul český vodák poté, když se s ním převrátil kajak.\n"}
{"id": "979461", "url": "https://cs.wikipedia.org/wiki?curid=979461", "title": "Fukue-džima", "text": "Fukue-džima\n\nFukue-džima nebo Fukuedžima je název vulkanického komplexu sestávajícího z několika struskových kuželů a štítových vulkánů čedičového složení, nacházejícího se na japonském ostrově Fukue (součást souostroví Goto), západně od ostrova Kjúšú. Začátek vulkanické aktivity se odhaduje na 900000 let, poslední aktivita se odehrála přibližně 550 let před naším letopočtem.\n\n"}
{"id": "979464", "url": "https://cs.wikipedia.org/wiki?curid=979464", "title": "Gadžadžima", "text": "Gadžadžima\n\nGadžadžima nebo Gadža-džima je menší ostrov vulkanického původu pod správou Japonska, nacházející se východně od hlavního řetězu souostroví Rjúkjú. Převážně andezitový stratovulkán se tyčí do výšky 497 m nad hladinou moře. Přesná doba poslední erupce není známa, odhaduje se na konec pleistocénu až začátek holocénu.\n\n"}
{"id": "979470", "url": "https://cs.wikipedia.org/wiki?curid=979470", "title": "Mein Herz brennt", "text": "Mein Herz brennt\n\n„Mein Herz brennt“ je skladba od německé industrialně metalové skupiny Rammstein z jejich třetího alba \"Mutter\".\n\nDoslovný překlad názvu je „Mé srdce hoří“. Část textu skladby pochází z jednoho starého německého televizního programu. Slova hovoří o dětských nočních můrách. Skladba je spojená z počátečních a závěrečných scén z filmu Lilya 4-ever z roku 2002.\n\nSkladba byla použita i v reklamním spotu firmy Mercedes-Benz a v izraelském programu \"Hachete Veonsho\". Remixovanou verzi skladby nahrálo se skupinou Rammstein i ruské popové duo t.A.T.u spolu se skladbou „Я твоя не первая“ („Ja tvoja ne pervaja“).\n\nV současnosti je možné skladbu slyšet i v americkém televizním seriálu Saving Grace, ve kterém hraje Holly Hunter a v traileru pro film .\n\n"}
{"id": "979471", "url": "https://cs.wikipedia.org/wiki?curid=979471", "title": "Hakusan", "text": "Hakusan\n\nHakusan může být:\n\n"}
{"id": "979474", "url": "https://cs.wikipedia.org/wiki?curid=979474", "title": "Hakusan (sopka)", "text": "Hakusan (sopka)\n\nHakusan je v současnosti neaktivní stratovulkán, nacházející se na japonském ostrově Honšú v prefektuře Išikawa. Spolu se sopkami Fudžisan a Ontake je to jedna ze tří nejposvátnějších sopek Japonska. Masiv vulkánu leží na silné vrstvě sedimentů a je značně erodovaný. Erupce Hakusanu byly poměrně časté, od počátku našeho letopočtu jich bylo přibližně 10, poslední v roce 1659. Erupce mají na svědomí i částečný kolaps vrcholu sopky a následný sesuv kamení na východním svahu.\n\nMasív stratovulkánu Hakusan byl v roce 1980 zapsán na seznam biosférických rezervací UNESCO. Území rezervace bylo rozšířeno v roce 2016 a jeho celková rozloha činí 199 329 ha. Předmětem ochrany je hora s osmi sopečnými krátery a místní ekosystémy, včetně vysokohorských lesů a celoročně zamrzlého jezera Sendžaga. Na území biosférické rezervace žije přibližně 17 000 lidí. \n\nEkonomické aktivity obyvatel se zaměřují nejen na tradiční rybářství a lesnictví, ale především na turismus, spojený se skutečností, že posvátná hora Hakusan je významným poutním místem \n\n"}
{"id": "979478", "url": "https://cs.wikipedia.org/wiki?curid=979478", "title": "Qatar Total Open 2014 – ženská čtyřhra", "text": "Qatar Total Open 2014 – ženská čtyřhra\n\nDo soutěže ženské čtyřhry na tenisovém turnaji Qatar Total Open 2014 nastoupilo dvacet osm dvojic. Obhájcem titulu byl italský pár Sara Erraniová a Roberta Vinciová, jenž však prohrál s pozdějšími finalistkami soutěže Květou Peschkeovou a Katarinou Srebotnikovou\n\nTrofej získala druhá nasazená dvojice Sie Su-wej a Pcheng Šuaj, jehož členky ve finále porazily česko-slovinskou dvojici Peschkeová-Srebotniková hladce ve dvou setech 6–4 a 6–0. Obě vítězky si připsaly do žebříčku 900 bodů a obsadily první dvě pozice. Poprvé v historii tak čínský tenista vystoupal na první místo v profesionálním tenisovém žebříčku. Druhé místo Sie Su-wej také znamenalo historicky nejlepší umístění pro Tchaj-wan.\n\nČtyři nejvýše nasazené páry měly volný los do druhého kola.\n"}
{"id": "979483", "url": "https://cs.wikipedia.org/wiki?curid=979483", "title": "Xinetd", "text": "Xinetd\n\nxinetd (\"extended Internet daemon\") je v informatice název open-source démona, který zastává funkci super-serveru. Běží na mnoha unixových systémech a slouží k obsluze internetových služeb (ftp server, http server, ssh server apod.). Funkčně nahrazuje démona inetd, přičemž nabízí navíc lepší bezpečnost, a proto ho využívá většina současných linuxových distribucí.\n\nDémon xinetd naslouchá příchozím požadavkům v síti a spustí příslušnou službu pro daný požadavek. Požadavky jsou zpracovány s použitím čísel portů jako identifikátory a xinetd spustí jiného démona, který požadavek zpracuje. To může být použito pro spuštění služeb využívající jak privilegované tak neprivilegované porty.\n\nDémon xinetd má k dispozici mechanismy řízení přístupu, např. TCP Wrapper, rozšířené možnosti loggování a schopnost nastavovat dostupnost služby v určitém čase. Je možné nastavit limity počtu serverů, které může systém spustit, a nasadit obranné mechanismy na ochranu před skenery portů.\n\nNa některých implementacích systému OS X tento démon obsluhuje různé internetové služby, např. FTP nebo Telnet. Jako rozšíření původního Inetd nabízí vyšší úroveň zabezpečení. Démon xinetd nahradil původní Inetd v systému OS X 10.3, nicméně Apple inetd udržuje v systému z důvodů kompatibility.\n\nKonfigurace démona xinetd je ve výchozím stavu uložena v souboru /etc/xinetd.conf a nastavení jednotlivých služeb, které budou obsluhovány, je uloženo v adresáři /etc/xinetd.d. Konfigurace každé služby obvykle zahrnuje přepínač, který určí, zda démon xinetd službu povolí nebo zakáže.\n\nNíže je uveden konfigurační soubor pro RFC 868 time server.\nservice time\n\nservice time\n\nŘádky se znakem \"#\" na začátku jsou komentáře, které nemají na konfiguraci vliv. Existují dvě verze služby, první je založena na protokolu TCP, druhá je založena na protokolu UDP. Typ a plánované použití služby určuje výběr protokolu. Jednoduše řečeno, UDP není vhodný pro přenos velkých objemů dat, protože nezaručuje doručení paketů ve správném pořadí a nezajišťuje integritu přenesených dat, ale je rychlejší než TCP. TCP tyto funkce zajišťuje ale na úkor rychlosti. V konfiguračním souboru se pro obě verze ve složených závorkách vyskytují dva sloupce. První je typ volby, druhý je aplikovaná proměnná. Možnost \"disable\" určuje, zda bude služba spuštěna nebo ne.\n\nExistují tři typy služeb. Typ \"internal\" je služba poskytovaná samotným démonem xinetd. Typ \"RPC\" je služba založená na RPC, která je definována v souboru /etc/rpc a typ \"unlisted\" je služba, která není definována ani v souboru /etc/services ani v /etc/rpc.\n\n\"Id\" je unikátní identifikátor služby.\n\n\"Socket_type\" určuje způsob přenosu dat prostřednictvím služby. Existují tři typy: \"stream, dgram\" a \"raw.\" Poslední možnost je užitečná, pokud chceme vytvořit služby na základě nestandardního protokolu. \n\nS možností \"user\" je možné vybrat uživatele, pod kterým bude služba spouštěna. Z bezpečnostních důvodů se doporučuje, aby služba nebyla spouštěna pod uživatelem root. Pokud je možnost \"wait\" nastavena na \"yes\", tak démon xinetd neobdrží požadavek na spuštění, pokud spojení již existuje. Počet spojení je tak omezen na jeden. To poskytuje velmi dobrou ochranu, když chceme v čase navázat pouze jedno spojení.\n\nExistuje mnoho dalších možností nastavení xinetd. Ve většině linuxových distribucí lze úplný seznam možných variant a jejich popis pomocí příkazu \"man xinetd.\"\n\nPro použití nové konfigurace se musí zavolat tzv. SIGHUP signál, který způsobí nové načtení konfiguračních souborů. Toho lze dosáhnout pomocí následujícího příkazu: \nkill -SIGHUP \"PID\"\nPID je aktuální identifikátor procesu xinetd, který lze získat pomocí příkazu:\npgrep xinetd\n"}
{"id": "979484", "url": "https://cs.wikipedia.org/wiki?curid=979484", "title": "Hačimantai", "text": "Hačimantai\n\nHačimantai může být:\n\n"}
{"id": "979485", "url": "https://cs.wikipedia.org/wiki?curid=979485", "title": "Hačimantai (sopka)", "text": "Hačimantai (sopka)\n\nHačimantai je název neaktivního stratovulkánu, nacházejícího se v severní části ostrova Honšú. Masiv vulkánu je tvořen převážně andezity. Stáří se odhaduje na pleistocén poslední aktivita není zaznamenána. V okolí sopky (na západním a jižním svahu) se nacházejí aktivní solfatary.\n\n"}
{"id": "979486", "url": "https://cs.wikipedia.org/wiki?curid=979486", "title": "Hidžiori", "text": "Hidžiori\n\nHidžiori je název v současnosti neaktivní kaldery, nacházející se na japonském ostrově Honšú, severovýchodně od masivního pleistocén vulkánu \"Gassan\". Kaldera má průměr přibližně 2,5 km a vznikla před 10 300 lety. Během vývoje kaldery došlo ke vzniku lávového dómu a k vymrštění většího objemu dacitových pyroklastických proudů a tefry, které dosáhly až pobřeží Pacifiku. V současnosti je oblast kaldery zařazena mezi potenciální zdroje geotermální energie.\n\n"}
{"id": "979487", "url": "https://cs.wikipedia.org/wiki?curid=979487", "title": "C--", "text": "C--\n\nC−− je programovací jazyk založený na jazyce C. Jeho tvůrci, zabývající se hlavně funkcionálním programováním, Simon Peyton Jones a Norman Ramsey ho navrhli jako jazyk, jehož kód nebude programátor psát ručně, ale bude generován kompilátory vysokoúrovňových programovacích jazyků. Na rozdíl od mnoha ostatních generovaných jazyků má jeho kód formu klasického ASCII textu, není to bajtkód, nebo jiný binární formát.\n\nC−− je jazyk na úrovni mezi C a assemblerem, vytvořený pro zjednodušení tvorby kompilátorů generujících velmi kvalitní strojový kód. Zjednodušení je docíleno tím, že tvořený kompilátor vysokoúrovňového programovacího jazyka vygeneruje pouze kód v C−− a složitější část, generování nízkoúrovňových instrukcí a optimalizaci provede kompilátor jazyka C−−.\nPráce na jazyku začala v devadesátých letech. Zatímco napsání vlastního kompilátoru je velmi složitý úkol sám o sobě, tou dobou byla již hotová řešení velmi složitá a velmi špatně dokumentovaná. Mnoho vytvořených kompilátorů generovalo kód v jazyce C. Pro funkcionální programování ale jazyk C není vhodný, protože nepodporuje koncovou rekurzi, garbage collection, nebo efektivní ošetřování výjimek. C−− je jednodušší, přesně definovaná alternativa k C podporující všechny tyto funkce. Jeho největší inovativnost spočívá v run-time rozhraní, dovolujícím psaní samostatných garbage collectorů, ošetřování výjimek a dalších run-time vlastností, fungujících s každým C−− kompilátorem.\n\nSyntaxe je z větší části založena na C, určité změny od standardu C spočívají v definování funkcí s neurčitým počtem parametrů, syntaxi pointerů a některých částí typového systému. Tyto změny byly zavedeny z důvodu ulehčení generování zdrojových kódů obsahujících zmíněné pokročilé funkce, jež jsou klíčovou součástí jazyka C−−.\n\nVe jméně jazyka je ukryt vtip, znaky mínus symbolizují, že C−− vzniknul omezením jazyka C stejně, jako C++ je vlastně rozšířená forma C. (Vtip je ukryt v tom že \"−−\" a \"++\" jsou operátory symbolizující inkrementaci a dekrementaci.)\n\nC−− je jazyk, který je výstupem například Glasgow Haskell kompilátoru a někteří vývojáři jazyka C−−, například Simon Peyton Jones, João Dias a Norman Ramsey na vývoji tohoto kompilátoru také pracovali, nebo pracují.\n\nTypový systém jazyka C−− je záměrně navržen aby odpovídal omezením daným hardware a ne těm, která definují vyšší programovací jazyky. Hodnota uložená v registru nebo paměti může být pouze jednoho typu - bit vector. Bit vector je polymorfní typ a může mít různé délky, například 8 bitů (bits8), 32 bitů (bits32) nebo 64 bitů (bits64). Dále bit vector nabízí také reprezentaci logické hodnoty (bool), která může být výsledkem logických výrazů a která může být použita pro řízení toku programu. Logická hodnota ale nemůže být uložena v registru nebo paměti. Stejně jako v asembleru, jakákoliv složitější operace, jako například rozlišování mezi znaménkovými a neznaménkovými datovými typy, desetinnými typy a pointery je reprezentována buď jednoduššími operacemi, nebo specifickými konstrukty jazyka.\n\nVývoj jazyka je financován nadací Microsoft Research a Národní vědeckou nadací grantem číslo 0325460.\n\n[http:https://www.cs.tufts.edu/~nr/c--/ Oficiální web]\nhttp://www.cs.tufts.edu/~nr/c--/\n"}
{"id": "979488", "url": "https://cs.wikipedia.org/wiki?curid=979488", "title": "Super-server", "text": "Super-server\n\nSuper-server je typ démonu, který obvykle běží na Unix-like operačních systémech.\n\nTento démon spouští ostatní servery, je-li třeba. V idle režimu využívá jen velice málo prostředků, což může být ideální pro pracovní stanice určené pro vývoj webu či klient/server aplikací nebo pro příležitostně využívané démony, například ident a SSH.\n\n"}
{"id": "979495", "url": "https://cs.wikipedia.org/wiki?curid=979495", "title": "Lední hokej na Zimních olympijských hrách 2014 – kanadské bodování muži", "text": "Lední hokej na Zimních olympijských hrách 2014 – kanadské bodování muži\n\n \n\n"}
{"id": "979498", "url": "https://cs.wikipedia.org/wiki?curid=979498", "title": "Litinové nádobí", "text": "Litinové nádobí\n\nLitinové nádobí je nádobí vyrobené z litiny. Ta má řadu vlastností, z čehož ceněné je především výborné vedení tepla a zároveň zachování tvarové stálosti ve vysoké teplotě. Z toho důvodu se litina využívá i pro výrobu krbových roštů. Své uplatnění si našla i při výrobě nádobí, které se dá použít jak na ohřevu, tak v troubě. Naopak se nesmí použít myčka ani mycí a čisticí prostředky.\n\nK čištění stačí použít pouze vodu a kartáček na nádobí. Většinou však postačí utřít vnitřek nádobí papírovým ubrouskem. Se začátkem používání je dobré nádobí promastit olejem. Dále je pak pro nádobí dobré časté používání.\n"}
{"id": "979506", "url": "https://cs.wikipedia.org/wiki?curid=979506", "title": "Seznam kardinálů jmenovaných Piem XI.", "text": "Seznam kardinálů jmenovaných Piem XI.\n\nToto je seznam kardinálů jmenovaných Piem XI.:\n\n\n\n\n\n\n\n\n\n\n\n\n\n\n\n\n\n\n"}
{"id": "979507", "url": "https://cs.wikipedia.org/wiki?curid=979507", "title": "Seznam kulturních památek ve Chvalovicích (okres Znojmo)", "text": "Seznam kulturních památek ve Chvalovicích (okres Znojmo)\n\n"}
{"id": "979508", "url": "https://cs.wikipedia.org/wiki?curid=979508", "title": "Seznam kulturních památek v Lechovicích", "text": "Seznam kulturních památek v Lechovicích\n\n"}
{"id": "979509", "url": "https://cs.wikipedia.org/wiki?curid=979509", "title": "Seznam kulturních památek v Lukově (okres Znojmo)", "text": "Seznam kulturních památek v Lukově (okres Znojmo)\n\n"}
{"id": "979510", "url": "https://cs.wikipedia.org/wiki?curid=979510", "title": "Seznam kulturních památek v Olbramovicích (okres Znojmo)", "text": "Seznam kulturních památek v Olbramovicích (okres Znojmo)\n\n"}
{"id": "979511", "url": "https://cs.wikipedia.org/wiki?curid=979511", "title": "Seznam kulturních památek v Oleksovicích", "text": "Seznam kulturních památek v Oleksovicích\n\n"}
{"id": "979512", "url": "https://cs.wikipedia.org/wiki?curid=979512", "title": "Seznam kulturních památek ve Strachoticích", "text": "Seznam kulturních památek ve Strachoticích\n\n"}
{"id": "979513", "url": "https://cs.wikipedia.org/wiki?curid=979513", "title": "Seznam kulturních památek v Tasovicích (okres Znojmo)", "text": "Seznam kulturních památek v Tasovicích (okres Znojmo)\n\n"}
{"id": "979514", "url": "https://cs.wikipedia.org/wiki?curid=979514", "title": "Seznam kulturních památek v Uherčicích (okres Znojmo)", "text": "Seznam kulturních památek v Uherčicích (okres Znojmo)\n\n"}
{"id": "979515", "url": "https://cs.wikipedia.org/wiki?curid=979515", "title": "Seznam kulturních památek v Bohuticích", "text": "Seznam kulturních památek v Bohuticích\n\n"}
{"id": "979516", "url": "https://cs.wikipedia.org/wiki?curid=979516", "title": "Seznam kulturních památek v Hrádku (okres Znojmo)", "text": "Seznam kulturních památek v Hrádku (okres Znojmo)\n\n"}
{"id": "979523", "url": "https://cs.wikipedia.org/wiki?curid=979523", "title": "Leonce a Lena", "text": "Leonce a Lena\n\nLeonce a Lena je komedie německého spisovatele Georga Büchnera (1813 – 1837), která se může jevit jako nezávazná veselohra, ve skutečnosti se však jedná o politickou satiru. Dílo bylo napsáno na jaře roku 1836 a Büchner se s ním chtěl zúčastnit soutěže vyhlášené vydavatelstvím Cotta´sche Verlagsbuchhandlung. Bohužel zmeškal uzávěrku a rukopis obdržel zpět nepřečtený. Na jeviště byla hra poprvé uvedena o téměř 60 let později, 31. května 1895, při představení v přírodě mnichovského divadelního spolku „Intimes Theater“ pod režií Ernsta von Wolzogen.\n\nMelancholický, stále zasněný princ Leon z království Popo (něm. Prdelka - výsměch německým ministátům s jejich teritoriální malostí a intelektuální omezeností) se nudí: „Můj život na mě zívá, jak velký bílý list papíru, který mám popsat, a přitom ze sebe nedokážu dostat slabiku.“ Také vztah ke krásné tanečnici Rosettě ho spíše unavuje, než vzrušuje. Pouze v umírání této lásky nalézá ještě určité kouzlo. I přes své mládí má pocit, že už má vrchol života za sebou: „Má hlava je prázdný sál, pár odkvetlých růží a pomačkané stuhy na podlaze, prasklé housle v koutě, poslední tanečníci sundali masky a hledí na sebe znavenýma očima.“\n\nNáhle je postaven svým otcem, králem Petrem, před hotovou věc: Leonce se má oženit s pro něj naprosto neznámou princeznou Lenou z království Pipi. Neochotný vstoupit do svazku manželského utíká do Itálie, aby se tam oddával po zbytek svého života sladkému nicnedělání („o dolce far niente“). Na své cestě je doprovázen svým věrným, avšak lenivým sluhou Valeriem, který, podobně jako Sancho Pansa, stále lehce přiopilý a věčně hladový požitkář, přivádí svého idealisticky zasněného pána zpět do reality. Král Petr, zdánlivě osvícený, ve skutečnosti však naprosto bezduchý absolutistický monarcha, povolá mezitím státní radu, aby dal na vědomí své rozhodnutí, že chce syna oženit. A přitom opět podává důkaz o své bezmezné ignoranci, inkompetenci a duševním pomatení.\n\nNa cestě do Itálie potkávají Leonce a Valerio „náhodně“ dvě dámy: Princeznu Lenu, která je taktéž na útěku, protože se obává sňatku s nemilovaným mužem, a její guvernantku, která hraje pro Lenu obdobně burleskní roli jako Valerio pro Leonce. Aniž by princ s princeznou tušili, že před sebou mají své zaslíbené protějšky, zamilují se do sebe. Fascinován Leniným krásným smutkem a přemožen svými romantickými city, chce Leonce v momentě skočit do nejbližší řeky. Odradí ho od toho však Valerio, který tragiku sebevraždy zesměšní a jízlivě žádá prince, aby ho ušetřil té „důstojnické lásky“. A místo sebevraždy, aby ti dva melancholici raději uzavřeli pevný sňatek a zestárli spolu. Slibuje, že nutná opatření k bezproblémovému zaranžování sňatku na dvoře ženicha vezme do rukou sám.\n\nV království Popo zkouší ceremoniář s prostým lidem slavnostní uvítání očekávaného svatebního páru – sarkastická a zároveň cynická scéna poukazující na bídu obyčejných lidí a aristokratickou aroganci. V zámku, ze kterého může člověk přehlédnout celé království, jsou král a jeho družina stále neklidnější, protože se ztratil princ a hrozí, že svatba skončí fiaskem. Tu se však na hranici říše objeví čtyři postavy. Milostný pár Leonce a Lena se převlékli k nepoznání a jsou Valeriem vychvalováni jako „dva světoznámé automaty“, kteří umějí napodobovat všechny lidské funkce. Král Petr se na základě toho rozhodne pořádat svatbu „v zástupu“, kdy roboti budou představovat ženicha a nevěstu. Na konci obřadu se pár odmaskuje a zjistí, že své otce geniálně nepřevezli, jak původně zamýšleli, nýbrž že se naopak nevyhnuli svému vlastnímu osudu. Leonce je touto „prozřetelností“ nadšený a akceptuje se zoufale komickou ironií svůj osud vládce nad říší otupěle poslušných poddaných. Také Lena akceptuje svou roli. Valerio, který je jmenován ministrem za zásluhy při zaranžování Leoncovy svatby, zesměšní navíc situaci tím, že nakáže, aby současný pořádek upadl v chaos a byl znovunastolen pouze na základě osobní chuti.\n\nBüchnerova komedie je plná ironie a her se slovy, bravurně vykreslených absurdit a popisu dekadence aristokracie, která pohrdá prací svých poddaných. \n"}
{"id": "979527", "url": "https://cs.wikipedia.org/wiki?curid=979527", "title": "Biatlon na Zimních olympijských hrách 2014 – vytrvalostní závod muži", "text": "Biatlon na Zimních olympijských hrách 2014 – vytrvalostní závod muži\n\nVytrvalostní závod mužů na Zimních olympijských hrách 2014 se konal ve čtvrtek 13. února v lyžařském středisku v Centru biatlonu a běžeckého lyžování Laura nedaleko Krasné Poljany. Zahájení vytrvalostního závodu proběhlo v 18.00 místního času UTC+4 (15.00 hodin SEČ).\n\nObhájcem prvenství byl Nor Emil Hegle Svendsen, který v závodě obsadil sedmé místo.\n\nVítězem se stal francouzský biatlonista Martin Fourcade, pro kterého to byla už třetí medaile ze ZOH a z toho druhá zlatá. Druhý skočil německý závodník Erik Lesser, pro kterého to byla první stříbrná medaile na olympiádě. Bronz bral Rus Jevgenij Garaničev.\n"}
{"id": "979537", "url": "https://cs.wikipedia.org/wiki?curid=979537", "title": "Bavlna Giza", "text": "Bavlna Giza\n\nGiza je egyptská bavlna vypěstovaná křížením různých odrůd bavlníku Gossypium barbadense. \n\nZa začátek systematického pěstování bavlny v Egyptě je považován rok 1825, kdy došlo ke křížení americké Sea Island s egyptským stromovým bavlníkem \"Jumel\". V roce 1860 byla vypěstována \"Ashmouni\", první druh na bázi Gossypium barbadense a z následujících druhů \"Sakel\" a \"Karnak\" vznikla v roce 1922 Giza jako kříženec z Ashmouni a Sakel. Jméno Giza (např. v roce 1950 s podílem na sklizni 30 %) se pak používalo pro všechny další křížence, takže v 21. století zůstala v Egyptě Giza jako jediný systematicky pěstovaný druh bavlny, jejíž odrůdy se rozlišují chronologicky přiřazeným číslem (poslední známý kříženec je Giza 92). Starší druhy, jako \"Ashmouni\", \"Karnak\" nebo \"Menoufi\" , v roce 1950 s podílem 70 % na egyptských bavlnách, se objevují na trhu jen sporadicky v nepatrných množstvích.\nV roce 2012 se v úředních statistikách o prodeji udávaly 2 odrůdy Gizy se staplovou délkou nad 35 mm (ELS) a 3 odrůdy s délkou cca 28-35 mm (LS). Vedle fyzikálních vlastností uvedených v tabulce se Giza vyznačuje žlutavou až krémovou barvou, hedvábným leskem, vysokou stejnoměrností v délce a pevnosti vláken, tažností 5-6 %, nízkým obsahem nečistot 3,5-5 % (ruční sklizeň). .\n\nNejkvalitnější bavlna \"Giza 45\" se ve výrobní statistice neuvádí. Podle italského odběratele této suroviny obnášel v roce 2013 podíl na celkové egyptské sklizni 0,4% .\nPodle oficiální statistiky bylo v období 2011/2012 sklizeno 185 224 tun \n, z toho:\n\nGiza se staplovou délkou nad 35 mm (Extra Long Staple, ELS) se podílí na celosvětové sklizni těchto druhů bavlny cca 7 %.\n\nV říjnu 2019 dosáhla na burze v Brémách cena \"Gizy 88\" 2,47 €/kg, srovnatelná bavlna Pima (z USA) 2,65 €/kg.\n\nV 1. dekádě 21. století patřily k největším odběratelům Gizy přádelny v Indii, Itálii a Jižní Koreji (cca 40 % podílu na exportu). \nNejjemnější Giza se dá vypřádat až do jemnosti 5 tex . Příze, převážně česané, se používají především na dražší košiloviny,\nhirts-giza-45/</ref>, lůžkoviny, froté apod.\n\n"}
{"id": "979540", "url": "https://cs.wikipedia.org/wiki?curid=979540", "title": "Antakalniský hřbitov", "text": "Antakalniský hřbitov\n\nAntakalniský hřbitov (litevsky \"Antakalnio kapinės\") je hřbitov v městské části Antakalnis ve Vilniusu. Byl založen v roce 1809.\n\n\n"}
{"id": "979544", "url": "https://cs.wikipedia.org/wiki?curid=979544", "title": "Parsęta", "text": "Parsęta\n\nParsęta [parsenta] (dříve : ) je řeka v severozápadním Polsku, v Západopomořanském vojvodství. Pramení v Dravském pojezeří u vsi Parsęcko, po většinu toku teče severozápadním směrem, protéká městem Białogard, Karlinem, kde zprava přijímá svůj hlavní přítok Radew a v Kolobřehu ústí do Baltského moře. Z vodáckého hlediska je sjízdná v délce 140 km od mlýna Žarnowo k ústí a v celém úseku je klasifikována obtížností ZW.\nNa 53,0 km toku pod vsí Rościno je vystavěna malá vodní elektrárna o výkonu 418 kW zprovozněná v roce 1936 a rekonstruovaná roku 2014..\nVe vsi Storkowo na 116,3 km toku se nachází malá vodní elektrárna o výkonu 20 kW. .\nNa kilometru 121 v Pustkowie je malá vodní elektrárna osazená francisovou turbinou o výkonu o výkonu 35 kW..\n"}
{"id": "979545", "url": "https://cs.wikipedia.org/wiki?curid=979545", "title": "Mladá Boleslav hlavní nádraží", "text": "Mladá Boleslav hlavní nádraží\n\nMladá Boleslav hlavní nádraží je centrální železniční stanice v statutárním okresním městě Mladá Boleslav ve Středočeském kraji nacházející se městské části Čejetičky oddělené od středu města řekou Jizerou. Leží na neelektrifikovaných tratích 064, 070, 071 a 076. Nádraží je vzdáleno přibližně tři kilometry od městského centra.\n\nStanice byla vystavěna dle typizovaného předpisu společnosti Turnovsko-kralupsko-pražská dráha ze směru z Kralupy nad Vltavou do Turnova, pravidelný provoz zde byl zahájen 15. října 1865. Následně zde vznikla po východní straně nádraží nová staniční budova postavená společností Rakouská severozápadní dráha jako nádraží II. třídy B (uzlová stanice) jakožto konečnou stanici své odbočné trati z Nymburka. Autorem typizovaného vzhledu byl architekt Carl Schlimp. Trať byla oficiálně otevřena 29. října 1870. K dobudování železničního spojení s Mšenem přes již dokončenou trať ve Skalsku došlo 19. února 1904 společností \"Místní dráha Sudoměř - Skalsko - Stará Paka\", trať dále pokračovala do Sobotky a Staré Paky.\n\nStanice je integrovaná do Pražské Integrované Dopravy, leží v 7. tarifním pásmu. Stanici obsluhují několikrát denně rychlíky linky R 21 (Praha-Vršovice - Turnov) a osobní vlak linky S 3 (Praha-Vršovice - Turnov). Dále pak osobními vlaky do Dolního Bousova a jedním do Staré Paky a také několikrát denně do Mělníka.\n\n"}
{"id": "979547", "url": "https://cs.wikipedia.org/wiki?curid=979547", "title": "Okounek pstruhový", "text": "Okounek pstruhový\n\nOkounek pstruhový (\"Micropterus salmoides\") někdy nazývaný také okoun černý nebo okoun maloústý je sladkovodní ryba z čeledi okounkovití (Centrarchidae). Jeho původní rozšíření je v Severní Americe od jihovýchodní Kanady až po severovýchodní Mexiko. Objevuje se také na Kubě. V USA je to velmi ceněná ryba, která dorůstá váhy až 6 kilogramů. Je využívaná ve sportovním rybaření.\n\nV roce 1803 byl okounek pstruhový dovezen do Evropy. Kolem roku 1890 probíhaly také první pokusy o nasazení tohoto druhu do našich vod na Třeboňsku. Následovalo několik dalších neúspěšných pokusů, dodnes je však v některých částech jižních Čech chován. \n\nOkounek pstruhový je olivově zelená ryba s tmavými skvrnami na bocích. Samičky jsou větší než samci. Jedná se o největší druh rodu \"Micropterus\". Dorůstá délky až 75 centimetrů, maximální neoficiální hmotnost je 11,4 kilogramy. Ryba žije v průměru 16 let. \n\n"}
{"id": "979557", "url": "https://cs.wikipedia.org/wiki?curid=979557", "title": "Obranná linie Amsterdamu", "text": "Obranná linie Amsterdamu\n\nObranná linie Amsterdamu ( \"Stelling van Amsterdam\") je prstenec opevnění o celkové délce 135 km v perimetru 10 až 15 km okolo Amsterdamu, který od roku 1996 figuruje na seznamu světového dědictví UNESCO. Jedná se o unikátní propojení vojenského plánování a vodního hospodářství, kdy je voda využita jako defenzivní prvek.\n\nObranná linie čítá 42 fortů, které jsou obklopeny terénem, jenž by bylo snadné v případě potřeby ve válečném stavu zaplavit. Výška vodního sloupce v zatopeném území by byla cca 30 cm, což je výška vody, která výrazně ztěžuje postup pozemních jednotek a zároveň neumožňuje nasazení vodních člunů. V okruhu 1 km okolo jednotlivých fortů byla zakázána jakákoli výstavba s výjimkou dřevěných staveb, které by bylo možné zapálit.\n\nRealizace obranného systému probíhala mezi roky 1880 a 1914, nicméně s nasazením letadel a tanků do vojenských operací pozbyla svého významu.\n"}
{"id": "979561", "url": "https://cs.wikipedia.org/wiki?curid=979561", "title": "Hiuči", "text": "Hiuči\n\nHiuči může být:\n\n"}
{"id": "979563", "url": "https://cs.wikipedia.org/wiki?curid=979563", "title": "Hiuči (sopka)", "text": "Hiuči (sopka)\n\nHiuči je název v současnosti neaktivního stratovulkánu, nacházejícího se na japonském ostrově Honšú, na břehu jezera Ozenuma. Sopka má dvě centra aktivní v nedávné minulosti. Jižní centrum \"Akanagure\" je původcem viskózních lávových proudů na jižních a západních svazích starých přibližně 3500 let. Severní centrum \"Mi-ike\" bylo aktivní naposledy v roce 1544 (dle dobových záznamů), což koresponduje se stářím uložených tefrových vrstev.\n\n"}
{"id": "979564", "url": "https://cs.wikipedia.org/wiki?curid=979564", "title": "Ibusuki", "text": "Ibusuki\n\nIbusuki může být:\n\n"}
{"id": "979566", "url": "https://cs.wikipedia.org/wiki?curid=979566", "title": "Ibusuki (sopka)", "text": "Ibusuki (sopka)\n\nIbusuki je vulkanické pole, nacházející se na jižním okraji japonského ostrova Kjúšú. Skládá z více struskových kuželů, lávových dómů a Maarů a 4,5 km široké kaldery \"Ikeda-ko\" a stratovulkánu \"Kaimon- dake\". Stáří kaldery se odhaduje na 4600 let, v historické době byl aktivní stratovulkán Kaimon-dake, naposledy v 9. století.\n\n"}
{"id": "979568", "url": "https://cs.wikipedia.org/wiki?curid=979568", "title": "Iriomote-džima (sopka)", "text": "Iriomote-džima (sopka)\n\nIriomote-džima je podmořský vulkán, nacházející se asi 25 km severovýchodně od ostrova se stejným jménem a asi 35 km jihozápadně od ostrova Išigaki-Šima v Jihočínském moři, v hloubce asi 200 m pod hladinou. Jediná erupce vulkánu byla pozorována 31. října 1924, kdy došlo k vymrštění asi 1 km³ ryolitové pemzy, jejíž fragmenty se našly až na Hokkaidu.\n\n"}
{"id": "979569", "url": "https://cs.wikipedia.org/wiki?curid=979569", "title": "Iwaki", "text": "Iwaki\n\nIwaki může být:\n\n"}
{"id": "979570", "url": "https://cs.wikipedia.org/wiki?curid=979570", "title": "Iwaki (sopka)", "text": "Iwaki (sopka)\n\nIwaki je název v současnosti neaktivního stratovulkánu, nacházejícího se na severozápadě japonského ostrova Honšú, asi 20 km jihovýchodně od pobřeží Japonského moře. Vulkán je svým tvarem podobný sopce Fudži, jeho vrchol je ukončen 2 km širokým kráterem, v jehož rámci se nachází mladší lávový dóm. Od konce 16. století bylo zaznamenáno několik menších freatických erupcí, poslední v roce 1867.\n\n"}
{"id": "979571", "url": "https://cs.wikipedia.org/wiki?curid=979571", "title": "Iwate", "text": "Iwate\n\nIwate může být:\n\n"}
{"id": "979572", "url": "https://cs.wikipedia.org/wiki?curid=979572", "title": "Klapavka obecná", "text": "Klapavka obecná\n\nKlapavka obecná (\"Sternotherus odoratus\") je želva, která je rozšířená na území od jižní Kanady až na poloostrov Florida a jihovýchodní Texas. Žije v zátočinách řek nebo v jezerech. Potravu loví ve vodě a tvoří ho především hmyz, drobné ryby a obojživelníci. V zajetí jsou chovány dost často, vydrží léta bez zvláštního ošetřování.\n\nMladí jedinci mají krunýř tmavě olivový nebo hnědý, staří jsou tmavě hnědí na krunýři porostlí řasami. Spodní pancíř je tmavě žlutý až hnědý. Na každé straně hlavy mají dva žluté až na krk sahají proužky. Jeden z nich se dotýká oka, druhý se táhne pod okem. Tato želva dorůstá nejvýše délky 14 cm.\n\nKdyž klade vejce vylézá na souš. Vejce je veliké 2,5 x 1,7 cm a mají velmi tvrdou a silnou skořápku. Vejce klade samice do děr a pokrývá je vrstvou listí.\n\nK přezimování se klapavky zahrabávají do bahna. V prvních jarních měsících vylézají a hledají si mělkou vodu, kde leží a vyhřívají se. V této době jsou vidět ve velkém množství a lze je snadno chytit.\n"}
{"id": "979573", "url": "https://cs.wikipedia.org/wiki?curid=979573", "title": "Iwate (sopka)", "text": "Iwate (sopka)\n\nIwate je komplexní vulkán, nacházející se na severu ostrova Honšú, asi 20 km západně od města Morioka. Masiv vulkánu je tvořen dvěma stratovulkány (\"Niši-Iwaki\" a \"Higaši-Iwaki\"). Higaši-Iwate je ukončen kalderou s rozměry 1,8×3 km. Kaldera vznikla před cca 700000 lety, samotný masiv vulkánu Iwate během erupcí vícekrát zkolaboval (poprvé před 230000 lety, naposledy v roce 1615). Naposledy (v roce 1919) aktivní, 500 m široký kráter se nachází uprostřed kaldery a je částečně zalitý vodou.\n\n"}
{"id": "979574", "url": "https://cs.wikipedia.org/wiki?curid=979574", "title": "Kudžú", "text": "Kudžú\n\nKudžú může být:\n\n\n"}
{"id": "979576", "url": "https://cs.wikipedia.org/wiki?curid=979576", "title": "Vranovský hřeben", "text": "Vranovský hřeben\n\nVranovský hřeben, též Maloskalský hřeben, je skalnatý hřbet ležící západně od Malé Skály v okrese Jablonec nad Nisou Libereckého kraje. Je to součást chráněných území CHKO Český ráj a PřP Maloskalsko.\n\nJe to hrásťovitý hřbet ve směru SZ–JV, budovaný cenomanskými pískovci a paralelními eruptivními hřbítky.\n\nVranovský (Maloskalský) hřeben odděluje průlomové údolí Jizery od protějšího Suchoskalského hřebene (Suché skály). Reliéf obou hřebenů podmínily tektonické pohyby podél významné zlomové struktury – lužického zlomu. Bazální křídové pískovce byly podél zlomu vyzdviženy téměř až do vertikální polohy a silně porušeny. Místy jsou prostoupené křemennými žílami.\n\nZ geologického a geomorfologického hlediska jde o jednotný celek, ve složení vegetace se však projevují v obou částech jemné rozdíly podmíněné vlivem sousedních jednotek a opačnou expozicí svahů.\n\nNa východním příkrém konci hřbetu stojí zbytky hradu Vranov. Později, ve zříceninách Vranova byl zřízen Pantheon, místo, určené k posmrtnému uctívání významných příslušníků národa. Na strmém skalním výběžku nad řekou Jizerou se nachází vyhlídka \"Zahrádka\", ze které se z výšky 55 metrů naskýtá nádherný rozhled do údolí Jizery a na protilehlý hřeben Suchých skal.\n\nNa vrcholovém západním konci skalnatého hřbetu stojí zřícenina hradu Frýdštejn. Reliéf hřbetu umožnil, aby byl tento hrad vybudován v několika výškových úrovních. Tato vrcholová část hřbetu ční téměř 220 m nad údolím Jizery a věž hradu je o dalších 15 m výše.\n\nHřeben náleží do celku Ještědsko-kozákovský hřbet, podcelku Ještědský hřbet, okrsku Kopaninský hřbet a podokrsku Prosečsko-frýdštejnské hřbety, jehož je samostatnou geomorfologickou částí.\n\nHřeben patří mezi nejatraktivnější partie Českého ráje. Celým skalním hřebenem prostupuje červená turistická trasa.\n"}
{"id": "979577", "url": "https://cs.wikipedia.org/wiki?curid=979577", "title": "Kudžú (sopka)", "text": "Kudžú (sopka)\n\nKudzu je aktivní stratovulkanický komplex, nacházející se v severní části ostrova Kjúšú, severně od okraje kaldery Aso. Komplex je tvořen několika lávovými dómy, struskovými kužely a pěti stratovulkány. V horninové stavbě převládají Andezity.\n\nStáří komplexu se odhaduje na 150000 let, současná činnost se datuje na přelom 17. a 18. století. Během vývoje se centrum vulkanické aktivity přesouvá na východ. V oblasti komplexu se nacházejí i četné horké prameny a aktivně fumaroly, geotermální energii využívají i dvě elektrárny.\n\n"}
{"id": "979583", "url": "https://cs.wikipedia.org/wiki?curid=979583", "title": "Osm tygrů", "text": "Osm tygrů\n\nOsm tygrů (), někdy též gang osmi (), byla skupina vlivných čínských eunuchů za vlády císaře Čeng-tea, v letech 1505–1521 panovníka čínské říše Ming. \n\nMezi „osm tygrů“ patřili:\n\nSloužili Čeng-temu v jeho dětství, když byl korunním princem, a poté co se roku 1505 ve čtrnácti letech stal císařem, byli jako jeho důvěrníci rychle povyšováni. Získali značný vliv. Největší moc měl Liou Ťin, v letech 1506–1510 fakticky stojící v čele vlády říše Ming. Roku 1510 se však ostatních sedm „tygrů“ postavilo proti němu, obvinilo ho z přípravy státního převratu a dosáhli jeho popravy. \n\nPo smrti Čeng-tea roku 1521 a nástupu nového císaře Ťia-ťinga nová vláda v čele s velkým sekretářem Jang Tching-chem „tygry“ neprodleně odvolala, vesměs skončili v exilu nebo vězení.\n\n"}
{"id": "979592", "url": "https://cs.wikipedia.org/wiki?curid=979592", "title": "Trelawny Parish", "text": "Trelawny Parish\n\nTrelawny Parish (v jamajském patois \"Trilaani\") je farnost v Cornwall County na severozápadě Jamajky, hlavním městem farnosti je Falmouth. Trelawny Parish hraničí na východně s farností Saint Ann, na západě s farností Saint James a na jihu s farnostmi Saint Elizabeth a Manchester. Farnost Trelawny má rozlohu 874 km² a v roce 2001 v ní žilo 74 tisíc obyvatel.\n\nJe rodištěm slavného sprintera na 100 a 200 metrů Usaina Bolta.\n"}
{"id": "979593", "url": "https://cs.wikipedia.org/wiki?curid=979593", "title": "Luke Steyn", "text": "Luke Steyn\n\nLuke Steyn (* 7. června 1993 Harare) je reprezentant Zimbabwe v alpském lyžování.\nKvalifikoval se na ZOH 2014 a stal se tak prvním reprezentantem Zimbabwe.\n\nSteyn se narodil v roce 1993 v Harare, hlavním městě Zimbabwe, kde strávil své první dva roky života. Ve věku dvou let se přestěhoval s rodinou do Zugu (Švýcarsko), kde byl od devíti let trénován. První svých závodů, Slalomových závodů mládeže v norském lyžařském středisku Geilo, se účastnil v listopadu 2008. O pouhé tři dny později, dokončil svůj první závod za dospělé, Super-G v Hemsedal, kde dojel na 149. místě. Ze začátku měl potíže, často se ani nedostal do závodu, málokdy se vešel do top 30. Tehdy jeho největším úspěchem bylo páté místo v mládežnickém závodě v italském Champoluc v lednu 2011. V průběhu tohoto roku se mu už dařila umístění v top 30. Steyn nasbíral další zkušenosti v prosinci 2013 na různých závodech v USA v lyžařském středisku Mammoth Mountain v Kalifornii. Přesto že absolvoval šest různých disciplín v pouhých devíti dnech, čtyřikrát se umístil do top 12.\n\nPoté začal studovat obchodní administrativu na Univerzitě v Boulderu. Zde se připojil k lyžařskému týmu USCSA a reprezentoval jej v mnoha dalších závodech.V létě 2013 se úspěšně kvalifikoval, jako první reprezentant Zimbabwe v historii, na Zimní olympijské hry 2014 v Soči. Mezinárodní olympijský výbor mu v roce 2013 udělil tzv. olympijské stipendium.\n\nNa ZOH v obřím slalomu skončil na 57. místě, ve slalomu závod nedokončil.\n\n"}
{"id": "979597", "url": "https://cs.wikipedia.org/wiki?curid=979597", "title": "Seznam dálkových turistických tras na Slovensku", "text": "Seznam dálkových turistických tras na Slovensku\n\nSeznam dálkových turistických tras na Slovensku obsahuje pojmenované vícedenní pěší turistické trasy na území Slovenska. Kromě národních tras obsahuje i části mezinárodních tras procházející přes slovenské území. V tabulce je u každé trasy uvedena délka v kilometrech, převýšení na trase v metrech, čistý čas přechodu, výchozí a cílový bod a výčet krajinných celků, přes které cesta prochází. Seznam je založen převážně na údajích v \"Katalogu trás\" na Hiking.sk.\n\n"}
{"id": "979603", "url": "https://cs.wikipedia.org/wiki?curid=979603", "title": "Goiânia", "text": "Goiânia\n\nGoiânia (portugalská výslovnost: [ɡojɐniɐ]) je hlavní a největší město brazilského státu Goiás. Má zhruba 1,3 milionu obyvatel, metropolitní území města je však obydleno více než 2 miliony obyvatel, je to třináctá největší aglomerace v Brazílii.\n\nGoiânia je plánované město, založené 24. října 1933 guvernérem Pedrem Ludovicem s úmyslem být hlavním městem a administrativním centrem. Před tímto datem byl hlavním městem Goiás. Goiânia má největší zelenou plochu na obyvatele v Brazílii a druhou největší na světě hned po kanadském městě Edmontonu.\n\nHospodářství města je v současnosti diverzifikované, jeho základ je však v zemědělství, které vzkvétá zejména v okolí města.\nDalším významným odvětvím je prodej motorových vozidel a oblast služeb.\n\nTřetím největší složkou hospodářství města je vládní sektor. Existuje zde množství federálních úřadů, které poskytují pracovní příležitosti.\n\nV posledních letech začala rozšiřovat svoji působnost ve městě moderní telekomunikační odvětví a množství brazilských firem si zde zřídilo své zastoupení. Existuje zde také množství soukromých lékařských center a klinik všech druhů.\n\nGoiania má vážné problémy s ekonomickou nerovnoměrností příjmů, stejně jako ostatní brazilská města, ale je prakticky jediným hlavním městem bez slumů. Ve městě není mnoho bezdomovců, i díky výborné práci sociálních pracovníků.\n\nVe městě se nachází pět univerzit.\n\nGoiânia je napojena na hlavní město Brazílie Brasilii čtyřproudou dálnicí (BR-060) a na Sao Paulo dvouproudovou cestou (BR-153), která se modernizuje na čtyřproudovou dálnici.\n\nGoiania je hlavním městem s největším počtem aut na tisíc obyvatel, je tu kolem milionu registrovaných vozidel, které často vytvářejí zácpy.\n\nŽelezniční trať byla uzavřena v sedmdesátých letech, ačkoli bývalá budova železniční stanice je stále přístupná veřejnosti.\n\nLetiště Santa Genoveva se nachází na severozápadě města. Momentálně z něj létá šest leteckých společností do různých brazilských měst. V roce 2004 dosáhlo kapacitu 950 tisíc pasažérů za rok. S novým terminálem bude schopné přijímat až 2 miliony pasažérů ročně.\n\nMěsto má další menší letiště Aerodrome Nacional de Aviação.\n\n"}
{"id": "979604", "url": "https://cs.wikipedia.org/wiki?curid=979604", "title": "Iótorišima", "text": "Iótorišima\n\nIwo-Tori-Šima je malý (1 × 2,7 km) ostrov v Jihočínském moři, patřící do japonského souostroví Rjúkjú. Ostrov se nachází asi 200 km severně od největšího ostrova souostroví – Okinawy.\n\nOstrov je tvořen dvěma andezitovými vulkány (\"Iwo-dake\" a \"Kusuku\"), v kráteru severnějšího z nich se nachází malé jezírko, aktivní fumaroly a ložisko síry, v minulosti těžené.\n\n"}
{"id": "979605", "url": "https://cs.wikipedia.org/wiki?curid=979605", "title": "Fraška o kádi (opera)", "text": "Fraška o kádi (opera)\n\nFraška o kádi je jednoaktová opera českého skladatele Evžena Zámečníka na vlastní libreto podle stejnojmenné starofrancouzské frašky. Vznikla roku 1967 a premiéru měla 29. ledna 1968 v Brně.\n\nOperu \"Fraška o kádi\" Evžen Zámečník napsal jako svou absolventskou práci na konci svého studia na Janáčkově akademii múzických umění v Brně. Zvolil si námět z jedné z nejznámějších francouzských světských her z doby středověku: \"Fraška o kádi\" (\"La farce du cuvier\") byla písemně zachycena v 15. století a v krátké anekdotě zachycuje odvěký boj mezi mužem a ženou o nadvládu v domácnosti. Zámečník přitom využil překladu Otokara Dubského a v práci na libretu mu pomohl jeho učitel Jan Kapr a jeho manželka Libuše. Zámečník text zhudebnil v tradici buffy 18. století. Středověké zakotvení ani francouzské prostředí není nijak stavěno do popředí, naopak i jména protagonistů mají typicky českou formu a hudba často upomíná na lidovou píseň. Místa s předstíranou hudební naivností přerušují moderní kompoziční prvky, které v rytmu i melodii, ve zpěvu i v orchestru hýří hudebním vtipem a pointou. Již tato skladba se vyznačuje optimismem a humorem, které patří mezi základní znaky většiny Zámečníkovy tvorby.\n\nPremiéru připravila Hudební fakulta JAMU a konal se v jejím domovském souboru, Komorní opeře Miloše Wasserbauera; inscenace byla zároveň absolventskou prací režisérky Jany Košíkové. Současně se hrála Mozartova raná opera \"Bastien und Bastiene\" a balet \"Intermezzo\" Františka Emmerta. JAMU operu předvedla i na Mezinárodním hudebním festivalu v Brně roku 1970.(RIG)\n\nOpera byla v českých zemích uváděna i profesionálními divadly: v letech 1973 a 1974 ji v zámeckém prostředí v Českém Krumlově uvedl soubor Jihočeského divadla, v roce 1977 divadlo v Olomouci, v roce 1980 byla hrána v rámci oslav 250. výročí české opery na zámku v Jaroměřicích nad Rokytnou a uvedla ji i Československá televize. Především však zůstala doménou hudebních škol, zejména JAMU, na které byla napsána a kde později Zámečník vyučoval; tam se \"Fraška o kádi\" dočkala řady inscenací (1969, 1975, 1976, 1991, 2008…).\n\nV roce 1975 vyšla opera tiskem v nakladatelství Dilia.\n\nFlétna, hoboj, klarinet, fagot, lesní roh, trubka, pozoun, tympány, bicí souprava, klavír, smyčcové nástroje.\n\nKuba si stěžuje, že je od svatby nucen poslouchat na slovo hned dvě ženy: svou zákonitou manželku Anču a svou tchyni Hátu. A už jsou obě tady. Anča ho honí do práce v kuchyni, po domě i na zahradě a přitom mu laje za jeho lenost. Háta jí přizvukuje a lamentuje nad Kubovou údajnou vzpurností a neposlušností. A tak Kuba běhá od práce k práci, zatímco obě ženy odpočívají. Poté Anča sděluje Kubovi sladké tajemství, že čekají přírůstek do rodiny. Nejen že mu tím přibudou další úkoly, ale je nejvyšší čas, aby uzavřel se svou ženou písemnou smlouvu platnou na věčné časy, v níž se podrobně vypočtou všechny jeho domácí povinnosti – včetně povinnosti odevzdávat ženě veškeré vydělané peníze. Anně i Hátě to dá trochu práce a přesvědčování, ale nakonec zdeptaný Kuba smlouvu podepíše.\n\nDoufá, že si teď alespoň chvíli odpočine, ale manželka už ho honí do další roboty, tentokrát do velkého prádla. Dá přinést objemnou káď plnou vody, ale zdá se jí, že si Kuba počíná neobratně, a rozdurděně se mu jme ukazovat, jak se prádlo správně namáčí. Nakloní se přitom nad káď a spadne do ní (v čemž Kuba není zcela nevinně). Anča se z kádě nemůže dostat, topí se a volá manžela na pomoc. Kuba ale po pečlivém prostudování uzavřené smlouvy shledává, že o povinnosti vytahovat choť z kádě v ní nic nestojí. Slyšíc dceřin nářek, přispěchá Háta a pokouší se ji z kádě dostat, s Kubovou mírnou dopomocí v ní však skončí sama.\n\nObě ženy vidí, že jsou v koncích, prosí Kubu o slitování a souhlasí s tím, aby smlouvu roztrhal; ba slibují mu, že jej budou nadále uznávat za pána v domě. Kuba se nechá obměkčit a obě ženy konečně z kádě vytáhne. Na závěr zpívají všechny tři postavy pro diváka ponaučení: Kuba radí mužům, aby si v manželství zjednali pořádek hned od začátku, Anča radí ženám, aby se svého muže nesnažily ovládat příliš okatě, a Háta uznává, že když se rodiče pletou mladým do soužití, nedělá to dobrotu.\n\n"}
{"id": "979607", "url": "https://cs.wikipedia.org/wiki?curid=979607", "title": "Chocholnica", "text": "Chocholnica\n\nChocholnica je potok na Středním Pováží, protéká územím okresů Trenčín a Nové Mesto nad Váhom. Je to levostranný přítok Bošáčky a měří 22,3 km. Před obcí Chocholná-Velčice se rozvětvuje na dvě ramena, která se znovu spojují za obcí. Na dolním toku se výrazně vlní a teče víceméně souběžně s Biskupickým kanálem na levém břehu.\n\n\n\n\n\n"}
{"id": "979612", "url": "https://cs.wikipedia.org/wiki?curid=979612", "title": "Markus Wasmeier", "text": "Markus Wasmeier\n\nMarkus Wasmeier (* 9. září 1963, Schliersee, Německo) je bývalý německý lyžař. Specializoval se zejména na sjezd a super-G.\n\nZ Lillehammeru v roce 1994 si odvezl dvě olympijská zlata. Celkově startoval ve 154 závodech Světového poháru, z nichž devět vyhrál.\n\n"}
{"id": "979613", "url": "https://cs.wikipedia.org/wiki?curid=979613", "title": "Katja Seizingerová", "text": "Katja Seizingerová\n\nKatja Seizinger (* 10. května 1972 Datteln, Německo) je bývalá německá lyžařka, trojnásobná olympijská vítězka ve sjezdu a kombinaci. Získala také dvě bronzové olympijské medaile ze Super G a obřího slalomu. V letech 1990 až 1998 dosáhla 36 vítězství v závodech Světového poháru.\n"}
{"id": "979616", "url": "https://cs.wikipedia.org/wiki?curid=979616", "title": "Štěpán z Tetína", "text": "Štěpán z Tetína\n\nŠtěpán z Tetína (před 1290 – 1338) byl český šlechtic, zemský notář, nejvyšší písař Království českého za vlády Jana Lucemburského. Byl pravděpodobně bratr Jana Volka (ze strany matky Anežky), nemanželského syna českého krále Václava II.. Od Štěpána z Tetína odvozuje svůj původ rod pánů z Tetína.\n\nDne 24. června 1321 založil emfyteutickým právem vsi Dušníky, Dubenec, Rosovice, Kytín, Dobříš, Knín a Libčice a toto založení osvědčil dvěma listinami, vydanými na jeho sídelním hradě Tetíně. V letech 1321 až 1337 držel Březovou Lhotu spolu s Tetínem, Mníškem a Dobříší ve svém vlastnictví k tomu si 15. března 1322 pronajal od vyšehradské kapituly bývalý špitál při kostele Panny Marie před Týnem. 7. listopadu 1326 společně s prvorozeným synem, mělnickým proboštem Jindřichem, slíbili vyšehradské kapitule roční plat ze zboží v Zahrádkách a zaručili se za dluh probošta Jana Volka. Počínaje touto listinou přestává Štěpán používat přídomku \"z Tetína\" a dále se tituluje pouze jako \"notarius terrae\". v roce 1326 konkrétně 10. listopadu probošt Jan zastavil Štěpánovi na deset let vesnici a tvrz Tatce, přičemž ho v příslušné listině nazývá \"nepotem nostrum\". V roce 1331 se Štěpán v královské listině připomíná jako purkrabí významného hradu Lichtenburka. O pět let později, v roce 1336 se s některými dalšími českými pány zúčastnil výpravy markraběte Karla do Tyrolska.\na 12. března 1338 směnil s křížovníky háj Mořiny u Dobřichovic za háj Roblín, přičemž na pečeti přivěšené k této listině je predikát „z Děvína“, vážící se k hradu Děvín nad Zlíchovem, který Štěpán nedlouho předtím vystavěl.\nV roce 1338 je v zachovalém zlomku pohořelých zemských desk zaznamenáno, že zemřelý zemský notář Štěpán daroval klášteru Sv. Tomáše na Malé Straně ves Březovou čili Lhotku. V klášteře Sv. Tomáše na Malé Straně založil kapli sv. Filipa a Jakuba v jehož ambitu byl pohřben.\n\nErbovní figurou Štěpána z Tetína a jeho potomků byl býk či spíše vůl, černý na stříbrném štítu. U pánů z Ronovce pak na modrém štítu černý býk se zlatou zbrojí (rohy a kopyta).\n\n\n\n"}
{"id": "979619", "url": "https://cs.wikipedia.org/wiki?curid=979619", "title": "Bernard Anthony Harris", "text": "Bernard Anthony Harris\n\nBernard Anthony Harris (*26. června 1956 v Temple, stát Texas, USA) je lékař a americký kosmonaut. Ve vesmíru byl dvakrát.\n\nAbsolvoval střední školu Sam Houston High School v městě San Antonio (1974) a pak pokračoval ve studiu biologie na University of Texas. Po ukončení studia v roce 1978 pokračoval ve vysokoškolském studiu na Texas Tech. School. Studium lékařství zde ukončil v roce 1982.\n\nPůsobil pak v NASA jako lékař výkumník. V letech 1990 až 1996 byl členem jednotky kosmonautů v NASA. Po ukončení kariéry kosmonauta pro NASA pracoval dál a také učil na texaské univerzitě.\n\nOženil se s Sandrou, rozenou Lewisovou.\n\nNa oběžnou dráhu se v raketoplánech dostal dvakrát a strávil ve vesmíru 18 dní, 6 hodin a 8 minut. Absolvoval i jeden výstup do volného vesmíru (EVA) v délce 4,39 hodin. Byl 290 člověkem ve vesmíru.\n\n\n"}
{"id": "979621", "url": "https://cs.wikipedia.org/wiki?curid=979621", "title": "Láska v Benátkách", "text": "Láska v Benátkách\n\nLáska v Benátkách (\"Eine Liebe in Venedig\") je film z roku 2005 natočený v německo-italské koprodukci. Spadá do kategorie romantických filmů. Děj filmu se odehrává v Benátkách a v hlavních rolích se představili Gedeon Burkhard a Denise Zich. Hlavní skladbu pro tento televizní film složila Rachel Portman a jmenuje se Vianne Sets Up Shop. Film režíroval Marco Serafini. Scénář napsala Utta Danella.\n\nHlavní aktérka Lilly (Denise Zich) pracuje v Mnichově jako opravářka panenek. Jednoho dne jí přijde dopis, že její známý Gianni z Benátek zemřel a ona se tam vydává na pohřeb a v závětí zjistí, že jí odkázal polovinu svého paláce. Druhou polovinu odkázal pohlednému šlechtici Francescovi di Salerimu (Gedeon Burkhard). Ten je i tak bohatý a dědictví mu žádnou velkou starost nedělá, zato Lilly ano. Lilly mezitím přichází na to, že Gianni byl její otec, a nemůže zapomenout své matce, že byla nevěrná svému otci. Její otec, který ji vychoval, o všem ví, ale také říká, že neví. Lilly se ale zamiluje do Francesca a volá na pomoc svému příteli do Mnichova, který za ní přiletí, aby jí se vším poradil. Ten se však má ženit. Francesco se také má ženit, ale jeho snoubenka nechce o zrušení svatby ani slyšet. Vše nakonec dobře dopadne a Francesco zůstane s Lilly.\n"}
{"id": "979623", "url": "https://cs.wikipedia.org/wiki?curid=979623", "title": "Jazzstep", "text": "Jazzstep\n\nJazzstep je žánr, který kombinuje harmonický jazz s rytmem a citem z Drum and Bass. Žánr se obvykle skládá z jazzových nástrojů a elektronických bicích. Původ Jazzstepu lze hledat v letech 1990 v písni \"Pulp Fiction\" od Alexe Reeceho smíchaným s Drum and Bass.\n\n"}
{"id": "979631", "url": "https://cs.wikipedia.org/wiki?curid=979631", "title": "Maronitský ritus", "text": "Maronitský ritus\n\nMaronitský ritus se užívá v křesťanské liturgii v Libanonu přibližně od 5. století. Je blízký západosyrskému ritu, ale jeho liturgickým jazykem je syrština, evangelium se však předčítá v arabštině. Používá jej pouze maronitská katolická církev. Má také některé prvky východosyrského ritu a od 13. století byl značně ovlivněn římskou liturgií, jejíž prvky byly odstraněny až v roce 1992.\n"}
{"id": "979636", "url": "https://cs.wikipedia.org/wiki?curid=979636", "title": "Eileen Marie Collinsová", "text": "Eileen Marie Collinsová\n\nEileen Marie Collinsová (* 19. listopadu 1956 v Elmira, stát New York, USA) je americká letkyně, důstojnice a astronautka. Ve vesmíru byla čtyřikrát.\n\nAbsolvovala školu Elmira Free Academy (1974) a pak pokračovala ve studiu matematiky na Corning Community College. Školu ukončila v roce 1976 a pokračovala ve studiích na Syracuse University (1976–1978), Stanfordově univerzitě (ukončila 1986), USAF Institute of Technology (1985–1986), Webster University (ukončení 1989) a škole testovacích pilotů USAF Test Pilot School (1989–1990).\n\nJako pilotka působila v armádě v letech 1979 až 1990. V letech 1990 až 2006 byla členkou jednotky kosmonautů v NASA.\n\nVdala se, jejím manželem se stal James Pat Youngs.\n\nNa oběžnou dráhu se v raketoplánech dostala čtyřikrát a strávila ve vesmíru 38 dní, 8 hodin a 10 minut. Pracovala na orbitálních stanicích MIR i ISS. Byla 321. člověkem ve vesmíru, 27. ženou.\n\n\n"}
{"id": "979638", "url": "https://cs.wikipedia.org/wiki?curid=979638", "title": "František Plach", "text": "František Plach\n\nFrantišek Plach (* 9. září 1938, Vysoká pri Morave, Československo) je bývalý slovenský fotbalista, brankář.\n\nV československé lize hrál za ZVL Žilina. Nastoupil ve 145 ligových utkáních. V Poháru vítězů pohárů nastoupil ve 4 utkáních. Finalista Československého poháru 1960/61. Po odchodu ze Žiliny chytal za Žiar nad Hronom.\n\n\n"}
{"id": "979640", "url": "https://cs.wikipedia.org/wiki?curid=979640", "title": "Kostel Proměnění Páně (Bílý Újezd)", "text": "Kostel Proměnění Páně (Bílý Újezd)\n\nKostel Proměnění Páně je římskokatolický filiální, bývalý farní kostel v Bílém Újezdu, patřící do farnosti Dobruška.\n\nKostel Proměnění Páně je gotická sakrální stavba ze 16. století. Měl svého předchůdce, který je doložen již roku 1360. Tato stavba, patrně roubená, zanikla buď již během husitského hnutí, případně později, kdy sešla věkem.\n\nArchitektonicky nejhodnotnější částí kostela je kněžiště s gotickou křížovou klenbou. Od jednolodního chrámového prostoru jej dělí mohutný vítězný oblouk. Vzácnou barokní řezbářskou památkou je hlavní oltář z roku 1748, který představuje Proměnění Páně na hoře Tábor. Hlavní prvky vytvořil sochař František Pacák z Litomyšle, syn jednoho z předních žáků Matyáše Brauna, a truhlář Jiří Vilém. Střední prostor kruchty zaujímají několikrát přestavované původní varhany z roku 1748.\n\nSoučasnou podobu získal kostel během přestavby roku 1896. Chrámový prostor byl původně o šíři jednoho okna kratší. Vchod do kostela byl z boku na severní straně, další vchod pak přes předsíňku na straně protější. Kostel měl pouze jednu sakristii, a to severní. Během zmíněné přestavby byla odstraněna panská oratoř, která zde byla zřízena na konci 16. století. Bývala nad sakristií a přístup k ní byl zvenčí po krytém dřevěném schodišti. Z kostelní dlažby bylo též vyňato osm náhrobních kamenů, které uzavíraly panské krypty či hroby uvnitř kostela. Šest zachovalejších bylo zazděno do vnějších kostelních zdí, zbylé dva, téměř zcela ochozené, byly zasazeny do zvonice jako dlažební kameny.\n\nSoučasná malířská výzdoba kostela je z roku 1955. Jejím autorem je akademický malíř Jan Daněk z Letovic.\n\nZvonice u kostela je pozdně gotická stavba ze 16. století vestavěná do ohradní zdi hřbitova. Bývala jedinou vstupní branou do kostelního areálu a v případě napadení nepřítelem mohla být využita i k obraně.\n\nSpodní zděná část zvonice je bez oken. Pouze v patře je štěrbinové okno, které má charakter střílny.\n\nStavba je pozoruhodná svou šindelovou střechou o třech střešních patrech. V nejnižším je umístěna trojúhelníková zvonová stolice.\nVe věži bývaly tři zvony. Do dnešních dnů se zachoval jediný z roku 1557, který prošel roku 1564 renovací. Jeho spodní průměr je 105 cm a výška 80 cm. Nese nápis: „Tento zvon zlit jest ke cti a chvále Panu Bohu všemohoucímu a dobrým lidem nej ... (nečitelné) ... skrze mistra Adama Ktarabo, zvonaře v Hradci Králové L. P. 1564“.\n\nDo střechy zvonice je zaseknuta sekera. O jejím původu se traduje několik pověstí. Podle pověsti o tesařovi Adamovi se tesař po opravě šindelové střechy neúspěšně pokusil zachránit před pádem zatnutím sekery do střechy, avšak topůrka se neudržel a zabil se pádem na kamenné stupně zvonice. Pověst o tesaři Pepkovi Veverkovi je obdobná, avšak má šťastný konec. Tesař se zaseknuté sekery udržel tak dlouho, aby sousedé stačili přistavit vůz s fůrou slámy, do které poté bezpečně spadl. Jiná pověst říká, že sekera oznamovala, že obec má stínací právo či naopak, že sekera byla zaseknuta v souvislosti s ukončením tohoto práva. Existuje i pověst o tom, že se tesař vsadil s čertem, kdo z nich přehodí sekeru přes věž zvonice. Když tesař sekeru vyhodil, čert ji prudce sfoukl a sekera se zasekla na špici věže.\n\nBohoslužby se konají v neděli, ve středu a v pátek.\n\n"}
{"id": "979642", "url": "https://cs.wikipedia.org/wiki?curid=979642", "title": "Marta Vieira da Silva", "text": "Marta Vieira da Silva\n\nMarta Vieira da Silva, známá především jako Marta (* 19. únor 1986 Dois Riachos, Alagoas) je brazilská fotbalistka hrající na pozici útočníka. Je jednou z nejslavnějších fotbalistek historie. Pětkrát zvítězila v anketě FIFA o nejlepší fotbalistku světa, a to pětkrát po sobě (2006, 2007, 2008, 2009, 2010). Navíc v letech 2005, 2011, 2012, 2013 a 2014 byla v této anketě druhá. S Brazilskou ženskou fotbalovou reprezentací získala též dvě stříbrné olympijské medaile, první na olympiádě v Athénách roku 2004, druhou v Pekingu 2008. Na Mistrovství světa ve fotbale žen roku 2007 byla vyhlášena nejlepší hráčkou a stala se i nejlepší střelkyní turnaje. Je s 16 brankami zároveň nejlepší střelkyní v celé historii mistrovství světa.\n\n"}
{"id": "979652", "url": "https://cs.wikipedia.org/wiki?curid=979652", "title": "Er Wang Tung", "text": "Er Wang Tung\n\nEr Wang Tung () je jeskynní systém v okrese Wu-lung v Čínské lidové republice. Jeho hlavní vchod je u vesnice Er Wang Tung, podle níž je jeskyně pojmenována. Jeskyně má délku 42 km a při jejím průzkumu bylo zjištěno, že některé části jeskyně jsou tak obrovské, že mají vlastní klima – tvoří se v ní totiž mlha.\n\nJeskyní protéká podzemní řeka Čchüan-kchou Tung ().\n\nJeskynní systém se nachází poblíž jiného velkého jeskynního systému San Wang Tung, které má délku 67 km. Je také možné, že oba jeskynní systémy jsou propojeny.\n\n"}
{"id": "979655", "url": "https://cs.wikipedia.org/wiki?curid=979655", "title": "Tilly Fleischerová", "text": "Tilly Fleischerová\n\nOttilie (Tilly) Fleischer (2. října 1911, Frankfurt nad Mohanem – 14. července 2005 Lahr) byla německá atletka, olympijská vítězka v hodu oštěpem.\n\nNejvětších úspěchů dosáhla jako oštěpařka, ale věnovala se i jiným atletickým disciplínám (hodu diskem nebo sprintům). Na olympiádě v Los Angeles v roce 1932 skončila mezi oštěpařkami třetí, o čtyři roky později v Berlíně zvítězila výkonem 45,18 m. Krátce poté ukončila aktivní sportovní kariéru.\n\n"}
{"id": "979659", "url": "https://cs.wikipedia.org/wiki?curid=979659", "title": "Svízel lesní", "text": "Svízel lesní\n\nSvízel lesní (\"Galium sylvaticum\") je statná planě rostoucí bylina z rozsáhlého rodu svízel. Vyskytuje se v celé střední Evropě, od východní Francie až po západní Maďarsko. v Česku roste na celém území. Byl zavlečen i do Severní Ameriky.\n\nDorůstá od 30 do 140 centimetrů. Květy jsou žlutavě bílé a rostou v latě. Kvete od května do července.\n\n \n"}
{"id": "979661", "url": "https://cs.wikipedia.org/wiki?curid=979661", "title": "Franz Domes", "text": "Franz Domes\n\nFranz Domes (25. června 1863 Vídeň – 11. července 1930 Vídeň) byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady.\n\nVychodil národní a měšťanskou školu. Původně pracoval jako zámečnický pomocník, procestoval jako učeň Evropu. po vojenské službě byl zámečníkem. Později se angažoval v Sociálně demokratické straně Rakouska a odborovém hnutí. Od roku 1906 zasedal ve Vídeňské obecní radě. Patřil mezi zakladatele \"Rakouského svazu zaměstnanců kovoprůmyslu\", od roku 1898 byl jeho tajemníkem a v roce 1918 se stal jeho předsedou. V meziválečném období byl prezidentem Vídeňské dělnické a zaměstnanecké komory.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Dolní Rakousy 11. Usedl do poslanecké frakce Klub německých sociálních demokratů. Ve vídeňském parlamentu setrval až do zániku monarchie.Profesně byl k roku 1911 uváděn jako obecní radní, soukromý úředník a tajemník Rakouského svazu zaměstnanců kovoprůmyslu.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), následně od 4. března 1919 do 9. listopadu 1920 jako poslanec Ústavodárného národního shromáždění Rakouska a pak od 10. listopadu 1920 až do své smrti byl poslancem rakouské Národní rady, stále za rakouskou sociálně demokratickou stranu.\n\nKoncem 20. let 20. století vyrostl ve Vídni obytný komplex, nazvaný na jeho počest Franz Domes Hof.\n"}
{"id": "979662", "url": "https://cs.wikipedia.org/wiki?curid=979662", "title": "Manica (provincie Zimbabwe)", "text": "Manica (provincie Zimbabwe)\n\nManica je provincie na východě Zimbabwe. Nachází se zde nejvyšší hora v Zimbabwe, Inyangani (2596 m n. m.).\nHlavním městem je Mutare.\n\nProvincie se dělí na sedm okresů:\n\nÚzemí provincie se téměř shoduje s historickým územím Manikaland, které bývalo britskou kolonií.\n\nV této oblasti se usadilo etnikum Shona, které zde používá i svůj vlastní jazyk.\n"}
{"id": "979665", "url": "https://cs.wikipedia.org/wiki?curid=979665", "title": "Škarda bahenní", "text": "Škarda bahenní\n\nŠkarda bahenní (\"Crepis paludosa\") je vytrvalá, středně vysoká, žlutě kvetoucí bylina, jedna z asi dvou stovek druhů rodu škarda. V České republice je původním druhem a vyskytuje se roztroušeně až hojně na většině území.\n\nRoste ve většině Evropy, vyjma nejsušších oblastí na jihu. Její areál sahá od Islandu a Britských ostrovů na severu po severní oblasti Španělska, jižní Francie a severní Itálie, po Severní Makedonii a jih Bulharska, dále zaujímá celou střední Evropu a na východě sahá až po střední Ural a na severu téměř na pobřeží Severního ledového oceánu. Na jihovýchodě Evropy její výskyt přesahuje až do turecké Anatólie.\n\nV ČR od kolinního po montánní stupeň, nejsilnější výskyt je zaznamenán ve vlhkostně příznivých pahorkatinách mezofytika a oreofytika. Nejníže roste v nadmořské výšce 180 m u Mělnické Vrutice v okrese Mělník a nejvýše ve 1420 m n. m. v Krkonoších u Luční boudy a na Bílé louce. Vzácná je na jižní Moravě, v Českém krasu, v Třeboňské pánvi, v okolí Českých Budějovic a Chebu.\n\nJe hemikryptofyt, který má obnovovacími pupeny při povrchu půdy kryté v zimním období odumřelými listy. Roste na vlhkých až zamokřených, hlubokých a na živiny bohatých půdách vyskytující se u potoků a lesních rybníků, podél smrkových lesů, v mokřadních olšinách a lužních lesích, okolo lesních cest i ve vlhkých příkopech. Preferuje půdu kyselou až neutrální a částečné zastínění. Stanovištím se suchou půdou a s vápencovitým podložím se spíše vyhýbá. Kvete od června do srpna, ve vyšších polohách až do září. Bylina má hořkou chuť, není však toxická, při poranění roní bílé mléko. Je dobrým indikátorem dostatku živin v půdě, hlavně dusíku. Ploidie druhu je 2n = 12.\n\nVytrvalá rostlina s přímou lodyhou vyrůstající do výšky 30 až 80 cm, která roste s krátkého, tlustého, šikmého oddenku. Lodyha je podélně rýhovaná, pevná, dutá, pouze pod květenstvím řídce pýřitá, téměř rovnoměrně olistěná a na bázi často hnědofialově naběhlá. Listy přízemní růžice jsou řapíkaté, tenké, s čepelí obkopinatou, 10 až 20 cm dlouhou a 4 až 5 cm širokou, na bázi klínovitou, vrcholu špičatou a po obvodě mělce až různě hluboce zubatou. Lodyžní listy jsou přisedlé, tvarem se podobají listům přízemním, pouze směrem nahoru se zmenšují do délky nejvýše 12 cm.\n\nNa vrcholu lodyhy vyrůstají 3 až 4 cm velké úbory žlutých květů seskupené, v počtu tři až dvanáct, do chudého chocholičnatého květenství. Úbory mají přímo odstálé, někdy obloukovité, chlupaté stopky a válcovitý, černozelený zákrov asi 10 mm dlouhý a 6 mm široký. Zákrovní listeny jsou odlišné, vnější jsou čárkovitě kopinaté, okolo 4 mm dlouhé a volně přitisklé, vnitřní jsou čárkovité, asi 8 mm dlouhé a po obvodě mají úzké světlejší pásky. Oboupohlavné květy jsou dlouhé asi 15 mm a s pětizubou ligulou širokou 2,5 mm přesahují zákrov. Korunní trubka s prašníky je žlutá, čnělka a blizna jsou tmavě zelené. Kalich je v době kvetení nevyvinutý. Květy produkují hodně nektaru a jsou opylovány létajícím hmyzem, hlavně včelami.\n\nPlod je úzká, válcovitě elipsoidní nažka bez zobánku, dlouhá okolo 5 mm a široká 1 mm. Bývá šedohnědá, má 10 mělkých žeber a špinavě žlutobílý chmýr s křehkými, lámavými, drsnými paprsky dlouhými asi 5 mm.\n\nRostlina se rozšiřuje do blízkého okolí rozrůstáním oddenku nebo jeho oddělky, rozlámanými a roznesenými vodním přívalem. Na větší vzdálenosti se šíři nažkami (semeny) s chmýrem za podpory větru, čerstvé nažky mají dobrou klíčivost.\nŠkarda bahenní je živnou rostlinou pro housenky motýlů: kukléřka mléčová (\"Cucullia umbratica\"), můra jestřábníková (\"Hecatera bicolorata\") a zavíječ okrasný (\"Diasemia reticularis\"). Včelaři je považována za dobrou medonosnou rostlinu, květy obsahují hodně nektaru a proto jsou s oblibou navštěvované včelami, jeden květní úbor obsahuje asi 1,5 mg cukru.\n\n"}
{"id": "979667", "url": "https://cs.wikipedia.org/wiki?curid=979667", "title": "Wilhelm Ellenbogen", "text": "Wilhelm Ellenbogen\n\nWilhelm Ellenbogen (9. července 1863 Břeclav – 25. února 1951 New York) byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady.\n\nVychodil národní a měšťanskou školu a vystudoval univerzitu. Profesí byl lékařem. Dlouhodobě se politicky angažoval v Sociálně demokratické straně Rakouska. V letech 1892–1933 byl členem jejího rakouského vedení.\n\nNa počátku 20. století se zapojil i do celostátní politiky. Ve volbách do Říšské rady roku 1901 získal mandát v Říšské radě (celostátní zákonodárný sbor) za kurii všeobecnou, obvod Vídeň (vnitřní město, Leopoldstadt, Brigittenau). Mandát obhájil i ve volbách do Říšské rady roku 1907, konaných již podle všeobecného a rovného volebního práva, kdy uspěl v obvodu Dolní Rakousy 32. Usedl do poslanecké frakce Klub německých sociálních demokratů. Opětovně byl za týž obvod zvolen i ve volbách do Říšské rady roku 1911. Ve vídeňském parlamentu setrval až do zániku monarchie.Profesně byl k roku 1911 uváděn jako lékař. V parlamentu zastával funkci předsedy sociálně demokratického poslaneckého klubu, od roku 1908 byl členem vedení klubu.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), následně od 4. března 1919 do 9. listopadu 1920 jako poslanec Ústavodárného národního shromáždění Rakouska a pak od 10. listopadu 1920 do 1. října 1930 a opět od 2. prosince 1930 do 17. února 1934 byl poslancem rakouské Národní rady, stále za rakouskou sociálně demokratickou stranu.\n\nKrátce zastával i vládní post. Od 24. června 1920 7. července 1920 byl pověřeným rakouským ministrem obchodu a živností, průmyslu a stavebnictví v třetí vládě Karla Rennera. Kromě toho byl od 15. března 1919 do 24. června 1920 a od 7. července 1920 do 22. října 1920 státním podtajemníkem na tomto rezortu.\n\nPro své politické názory čelil později perzekuci a roku 1938 emigroval do USA.\n"}
{"id": "979668", "url": "https://cs.wikipedia.org/wiki?curid=979668", "title": "Miroslav Caban", "text": "Miroslav Caban\n\nMiroslav Caban (* 4. dubna 1964, Brezno, Československo) je původem slovenský podnikatel, fotograf, horolezec a bývalý volejbalista v současnosti žijící v České republice, má české i slovenské občanství. Zdolal sedm vrcholů sedmi kontinentů. V roce 2002 zdolal nejvyšší horu světa, Mount Everest bez použití kyslíku a 6 dní po příchodu do základního tábora.\n\nNarodil se v Brezně, ale dětství prožil na Liptově v Hrádku, v jeho dvanácti letech se přestěhovali do Bánské Bystrice. Tam začal hrát volejbal pod vedením trenéra Milana Podhradského. Potom přešel do Žiliny, kde studoval Vysokou školu dopravní, obor strojírenská technologie. V Žilině hrál československou volejbalovou ligu. Po absolvování základní vojenské služby v Pardubicích se odstěhoval na jižní Moravu − do Hustopečí, kde má dnes i svou rodinu. Pracoval nejprve jako programátor a výrobní náměstek. Potom postavil dům a k němu vinný sklep U Krbu a začal se věnovat vínu. V roce 2008 se vrátil k volejbalu jako asistent trenéra Jaroslava Vlka v JMP Brno. Je také majitelem firem Indepa a Relaxia. Má dvě děti (Martina a Kristýnu)\n\nV roce 2001 ve svých sedmatřiceti letech absolvoval svou první expedici na osmitisícovku. S týmem Himalaya 8000 vedeným Zdeňkem Hrubým a Josefem Šimůnkem se pokoušel zdolat nejobtížnější horu světa K2, kde vystoupal do výšky 8000 metrů velice obtížným Česenovým pilířem. Podle jednoho ze svých tehdejších spolulezců, Radka Jaroše, Caban \"„předtím nezatloukl jedinou skobu, neuměl slaňovat,\" \"o horolezectví ve smyslu, jak ho chápou horolezci, kteří začnou na skalkách a pak jdou výkonnostně nahoru, se u něj nedá mluvit.\"“\n\nNejvětším úspěchem se stal výstup bez kyslíku na Mount Everest ze severní strany v roce 2002. Na Mount Everest se vypravil s Milošem Palackým z Nového Jičína, předtím se pokusili o výstup na Čo Oju, kde se chtěli především dobře aklimatizovat, ale na vrchol se nedostali, skončili ve výšce sedm tisíc metrů. Na Everest vystupovali z Tibetu, bez kyslíku, ale ne alpským stylem, vybudovali si tři výškové tábory. Caban vrcholový útok začal 17. května 2002 ve dvě hodiny ráno a v pravé poledne byl na vrcholu. Caban se poté prezentoval jako první Čech, který nejvyšší horu světa dobyl bez kyslíkové masky alpským stylem, což mezi horolezci vyvolalo velkou diskusi o jeho stylu výstupu. Caban později uvedl, že \"„neznal přesnou definici, co to alpský styl je“\". Podle Josefa Rakoncaje však není přesvědčivé, že Caban na vrcholu skutečně byl, protože neukázal identifikační vrcholové fotografie. Caban pochybnosti o svém výstupu odmítl s tím, že byl v Asii řádně zaregistrován Elizabeth Hawleyovou, jež desítky let vede statistiky o výstupech.\n\nV roce 2004 zdolal Kilimandžáro, Elbrus, Mount McKinley a Vinson Massif, v roce 2005 Aconcagua, Mount Kosciuszko a Puncak Jaya. Jako první Čechoslovák a druhý na světě tak zdolal bez kyslíku sedm nejvyšších vrcholů v projektu Koruna planety (\" Seven Summits\"). Na jaře 2005 se znovu pokusil o výstup na Mount Everest a v případě úspěchu by se stal po Britovi Salterovi teprve druhým člověkem, který by zvládl zdolat všech sedm hor během jediného roku. Šestičlenné expedici s názvem \"MOUNT EVEREST M.C. 2005\" se však zdolání vrcholu jihovýchodním hřebenem, přes Jižní sedlo, bez použití kyslíkových přístrojů nepodařilo.\n\nV roce 2007 si naplánoval \"Projekt 448\" − za čtyři měsíce chtěl vystoupit na čtyři osmitisícovky (Šiša Pangmu, Čo Oju, Broad Peak a K2). Kvůli nepříznivému počasí se mu nepodařilo vystoupit ani na jeden z vrcholů, na dvou ze zdolávaných osmitisícovek byl dvě stě metrů pod vrcholem, na jedné pět set a na K2 se dostal do výšky sedm tisíc metrů.\n\nMezi jeho koníčky patří fotografování, hlavně panoramat navštívených zemí a jejich vrcholových výhledů. Napsal knihu \"Everest & Oyu\", která líčí jeho příběh o úspěšném výstupu kombinace Cho-Oyu a Mount Everest.\n\n\n\n"}
{"id": "979669", "url": "https://cs.wikipedia.org/wiki?curid=979669", "title": "ČZ 250 typ 475", "text": "ČZ 250 typ 475\n\nČZ 250 typ 475 Sport T je dvoumístný motocykl, vyvinutý Českou zbrojovkou Strakonice, vyráběný v letech 1961-1965.\n\nVychází z menšího modelu ČZ 175 typ 470 Sport, s nímž je kromě motoru prakticky shodný (stejnou má i převodovku, spojku a zapalování). Disponuje samozřejmě vyšším výkonem. Od běžnější (konkurenční) dvěstěpadesátky Jawy (soudobý model 559) se lišil mj. kulatým profilem rámu místo hranatého, jedním výfukem místo dvou, znakem ČZ na nádrži a celkově menšími rozměry. Díky nižší váze, rozdílné převodovce a jinému průběhu výkonu, je ve srovnání se stejně výkonnou Jawou svižnější. Motor konstrukčně vychází z modelu ČZ 175 typ 450 (liší se pouze válcem, hlavou, klikovým hřídelem a částečně upravenými kartery), což je příčinou nižší životnosti. Nejvíce poddimenzované je uložení klikového hřídele v bloku motoru (časté vymačkávání uložení ložisek).\n\nBěžné provedení s 16\" koly neslo označení 455.\n\nDvoudobý, vzduchem chlazený jednoválec 246 cm³ se čtyřstupňovou převodovkou, sekundární převod řetězem.\n\n"}
{"id": "979670", "url": "https://cs.wikipedia.org/wiki?curid=979670", "title": "August Forstner", "text": "August Forstner\n\nAugust Forstner (29. července 1876 Vídeň – 14. února 1941 Wolfpassing) byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady.\n\nPocházel ze starousedlé vídeňské rodiny. Jeho otec byl drožkařem. August vychodil národní a měšťanskou školu. Původně pracoval rovněž jako kočí. Později se angažoval v Sociálně demokratické straně Rakouska a odborovém hnutí. Byl předsedou nezávislého odborového svazu. V roce 1898 založil \"Svaz kočí a pomocných dělníků\". V této době také redigoval profesní list \"Die Peitsche\". V roce 1903 se stal tajemníkem \"Všeobecné dělnické nemocniční pokladny\". V letech 1905–1924 byl tajemníkem \"Nemocniční pokladny svazu velko- a malopovozníků\". V letech 1918–1923 ve Vídeňské obecní radě a v letech 1918–1919 byl poslancem Dolnorakouského zemského sněmu. Zasedal v předsednictvu vídeňské organizace sociální demokracie.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 25. Usedl do poslanecké frakce Klub německých sociálních demokratů. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval až do zániku monarchie.Profesně byl k roku 1911 uváděn jako tajemník nemocniční pokladny.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), následně od 4. března 1919 do 9. listopadu 1920 jako poslanec Ústavodárného národního shromáždění Rakouska a pak byl od 10. listopadu 1920 do 1. října 1930 a znovu od 2. prosince 1930 do 17. února 1934 poslancem rakouské Národní rady, stále za rakouskou sociálně demokratickou stranu.\n"}
{"id": "979671", "url": "https://cs.wikipedia.org/wiki?curid=979671", "title": "Aktivní zóna", "text": "Aktivní zóna\n\nAktivní zóna jaderného reaktoru je část reaktoru, ve které probíhá řízená štěpná řetězová reakce . Heterogenně rozmístěné jaderné palivo zde interaguje s neutrony, čímž se část jeho jaderné energie mění na energii tepelnou. Takto vzniklé teplo je třeba z aktivní zóny odvádět prostřednictvím protékajícího chladiva. K tomu, aby neutrony byly schopny štěpit jádra paliva, je třeba je nejdříve zpomalit. K tomu dochází pomocí srážek neutronů s moderátorem. U nejčastěji využívaných energetických reaktorů (tlakovodních a varných) je odvod tepla i moderace neutronů zprostředkována stejným médiem (HO). Pro bezpečné řízení reaktoru je nutná přítomnost absorpčních materiálů tj. materiálů, jejichž jádra mají vysokou pravděpodobnost absorpce (pohlcení) neutronů. Speciální požadavky jsou kladeny také na povlakové a konstrukční materiály.\n\nNejčastěji využívané jaderné palivo má formu válcových peletek vyrobených z oxidu uraničitého (UO). Přírodní uran přitom zahrnuje 2 izotopy: 0,7% U235 a 99,3% U238. Protože štěpitelným izotopem je zde pouze U235, pro některé typy reaktorů je nutné jeho podíl zvýšit, tj. vzniká tzv. obohacený uran. Dalšími použitelnými štěpnými materiály jsou uměle vytvářené izotopy uran U233 a plutonium U239. Využívají se i paliva ze směsi uranu a plutonia, tzv. MOX paliva.\n\nPalivové články, nejčastěji ve formě palivových tyčí, jsou hermeticky zapouzdřeny v tenkostěnných povlakových trubkách, mezera mezi trubkou a palivem je vyplněna héliem. Povlak tak zabraňuje úniku štěpných produktů do primárního okruhu. Musí být radiačně, mechanicky a chemicky stabilní, mít dostatečně vysokou tepelnou vodivost a co nejmenší schopnost absorpce neutronů. Nejčastěji jsou vyrobeny ze slitin zirkonia, hořčíku případně z nerezových ocelí.\n\nModerátor má za úkol pomocí rozptylových reakcí (tj. srážkami jader atomu moderátoru s neutronem) zpomalovat neutrony, neboť právě neutrony o nízkých energiích mají výrazně vyšší pravděpodobnost rozštěpit jádro paliva. Zároveň se od moderátoru vyžadují nízké absorpční vlastnosti.\n\nVyužívanými moderačními materiály jsou lehká voda (HO), těžká voda (DO) a grafit (C). Reaktory moderované těžkou vodou lze díky jejím nízkým absorpčním vlastnostem provozovat v kombinaci s palivem z přírodního uranu. Výroba deuteria je však nákladná. Reaktory moderované grafitem jsou již na ústupu, neboť při dnes dosahovaných tepelných výkonech jaderných bloků (běžně nad 3000 MW) by jejich aktivní zóna dosahovala velmi velkých objemů, čímž vznikají vyšší nároky na řízení, technické řešení, zachování požadované bezpečnosti apod.\n\nOdvod tepla z aktivní zóny je nejčastěji řešen tak, že chladivo podélně obtéká palivové tyče, čímž je ochlazuje. Aby bylo odváděno teplo co nejintenzívněji, chladivo by mělo mít vysokou měrnou tepelnou kapacitu a vysoký součinitel přestupu tepla. Zároveň nesmí působit korozivně na další materiály primárního okruhu.\n\nNejčastěji využívaná chladiva jsou lehká a těžká voda, které se zároveň využívají jako moderátor. V provozu jsou i reaktory chlazené plynem - oxid uhličitý využívají např. reaktory MAGNOX, HTGR reaktory jsou chlazené heliem. V experimentálním provozu jsou i tzv. rychlé reaktory chlazené heliem a tekutými kovy (sodík, slitina olovo-bismut).\n\nMají v reaktoru funkci řídící a regulační. Na rozdíl od ostatních materiálů aktivní zóny mají za úkol silně pohlcovat neutrony. Vhodnými materiály jsou bór, kadmium nebo vzácná zemina gadolinium. Příkladem řídicích systémů jsou regulační soubory vyrobené z ocelí s vysokým obsahem bóru, které se dle potřeby zasunují do aktivní zóny, nebo řízená koncentrace kyseliny borité v chladivu.\n\nTyto materiály mají funkce ochranné a nosné. Jsou vystaveny náročným podmínkám uvnitř aktivní zóny. Vedle tepelného, mechanického a chemického namáhání musí čelit neutronovému záření a gama záření. Pro tyto části se nejčastěji využívá nerezových ocelí.\n"}
{"id": "979672", "url": "https://cs.wikipedia.org/wiki?curid=979672", "title": "Mia Hammová", "text": "Mia Hammová\n\nMariel Margaret \"Mia\" Hammová (* 17. březen 1972, Selma, Alabama) je bývalá americká fotbalistka hrající na pozici útočníka. Je jednou z nejslavnějších fotbalistek historie. Dvakrát zvítězila v anketě FIFA o nejlepší fotbalistku světa, vyhrála první dva ročníky v letech 2001 a 2002. Navíc v letech 2003 a 2004 byla v této anketě druhá. Pelé ji zařadil v roce 2003 do svého výběru 125 nejlepších žijících fotbalistů, jako jednu ze dvou žen (druhou byla její krajanka Michelle Akersová). S Americkou ženskou fotbalovou reprezentací získala dvě zlaté olympijské medaile, první na olympiádě v Atlantě roku 1996, druhou v Athénách 2004. Na olympiádě v Sydney vybojovaly Američanky stříbro. Má též čtyři medaile z mistrovství světa, dvě zlaté (1991, 1999) a dvě bronzové (1995, 2003). Za národní tým Spojených států odehrála 275 utkání, v nichž vstřelila 158 branek.\n\n"}
{"id": "979673", "url": "https://cs.wikipedia.org/wiki?curid=979673", "title": "Debby and the Never Ending", "text": "Debby and the Never Ending\n\nThe Never Ending je americká country popová kapela z Los Angeles, Spojené státy americké založená v roce 2013. Kapela se skládá ze zpěvačky a producentky Debby Ryan, kytaristky a doprovodné zpěvačky Kyle C. Moore a Carmana Kubandy, klávesisty Harryho Allena a bubeníka Johnyho Franca.\n\nV roce 2011, Debby Ryan napsala několik písní pro Harryho Allena ve svém vlastním vydavatelství Ryan River Studio, a nakonec se stali přáteli. Debby a Harry spolu začali hrát a plánovali vytvořit kapelu. V roce 2012 se setkali s Johnem Francem, Kubandou Carmen, Edwinem Carranzou a Kyle C. Moore a vytvořili kapelu The Never Ending. Kapela začala zkoušet a psát ještě před založením. Dne 4. prosince 2013 skupina oficiálně přidala na Youtube upoutávku. Debby zveřejnila tuto zprávu: „Chci, abyste se setkali s lidmi, kteří vyprávějí příběhy se mnou. Pro mě, je vyprávění těchto příběhů s těmito lidmi je nejdůležitější součástí procesu. Chceme udělat něco, co bude po nás žít dál. Nabýváme něčeho nekončícího“. Proto název \"Never Ending\" — Nikdy nekončící.\n\nV rozhovoru pro časopis Billboard, 14. února 2014, Debby oznamuje, že album \"One\" bude zveřejněno 24. června 2014. Také potvrdila, že první singl bude vydán v dubnu 2014.\n\nDebby Ryan (* 13. května 1993 Huntsville, Alabama) je zpěvačka, skladatelka a hudební producentka. Debby je známá jako herečka ze seríálu Sladký život na moři (2008—2011), který hrál na Disney Channelu a poté v komediálním seriéle Jessie (2011—). Na začátcích své kariéry si zahrála v seriálech \"Pojďme do požární stanice\", následovali \"The Longshots, \"Co když... (What if...), Sladký život dvojčat, 16 přání, Radio Rebel, \"Kristin's Christmas Past\" a \"Muppets Most Wanted\". Vydala tři propagační singly k daným filmům \"Made of Matches\", \"We Got the Beat\" a \"We Ended Right\". Nahrála některé soundtracky a produkovala je ve vlastním studiu Ryan River Studio, od roku 2010.\n\nKyle C. Moore (* 27. června 1987 Albuquerque, Nové Mexiko ) je hlavní kytarista, také zpívá doprovodné vokály. Je kytaristkou ve skupině \"Ives the Band\".\n\nJohnny Franco (* Seattlu) je bubeník. Hrál k albům různách umělcům jako jsou \"Maná\", \"Phillip Phillips\", \"Manuel Romero\", \"Kenny Lattimore\", \"David Martinez\" a \"Cymphonique Miller\". Franco je také pastorem ve třech křesťanských skupinách: \"Illustrious Minds Clothing\", \"Sounds of Revival\", \"The Bridge Youth\".\n\nEdwin Carranza (* 7. ledna 1990 San Fernando, Kalifornie) je baskytarista. Režíroval koncertní turné \"Drama y Luz World Tour\", mexické kapele Maná a turné Kenny Lattimore stejnojmennému umělci. Kubanda také pracuje jako ředitel v hudební akademii Warner Bros. Studoval dějiny hudby na kalifornské státní univerzitě v Northridgu. V roce 2010 vystoupil na události k založení Grammy.\n\nCarman Kubanda (* Buckley, Washington) je druhý kytarista a doprovodný vokálista. Je kytaristaou ve skupině \"He Is We\".\n\nHarrison \"Harry\" Webster Allen (* 3. dubna 1991 v Seattlu) je klávesista.\n\n"}
{"id": "979674", "url": "https://cs.wikipedia.org/wiki?curid=979674", "title": "Florian Gröger", "text": "Florian Gröger\n\nFlorian Gröger (10. srpna 1871 Horní Velkruby – 19. května 1927 Klagenfurt) byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady a korutanský zemský hejtman.\n\nVychodil národní školu a živnostenskou odbornou školu. Vyučil se tkadlcem v Brunseifu na Bruntálsku. Pracoval pak jako tkadlec v Ostravě. Vstoupil do odborového sdružení dělníků. Působil jako tkalcovský nádeník na mnoha místech monarchie. Vrátil se pak na rodnou severní Moravu. Angažoval se v Sociálně demokratické straně Rakouska, jejímž členem se stal roku 1894 (podle jiného zdroje až roku 1904). Spolupracoval s brněnským dělnickým listem \"Volksfreund\". V roce 1897 se stal odborovým tajemníkem. Byl stranickým důvěrníkem a redaktorem listu \"Volkspresse\" v Černovicích. Pak roku 1898 pracoval jako úředník nemocniční pokladny v Šumperku a v prosinci téhož roku se stal redaktorem listu \"Wahrheit\". Na radu svého přítele odešel na přelomu století do Korutan. V roce 1901 se stal úředníkem nemocniční pokladny ve Villachu, později v Klagenfurtu. Následně odešel do Čech, kde působil na několika místech a několika redakcích sociálně demokratických periodik. Vedl dělnickou pekárnu v Litvínově, roku 1903 působil ve Falknově, v roce 1904 byl ředitelem okresní nemocniční pokladny v Chabařovicích, od roku 1906 byl činný v Ústí nad Labem, kde vedl redakci listu \"Volksrecht\" a zasloužil se o úspěšnou sociálně demokratickou agitaci ve volbách do Říšské rady roku 1907. V roce 1909 se opět na naléhání přátel vrátil do Korutan a ujal se redakce listu \"Arbeiterwille\". Od roku 1910 pak trvale žil v Klagenfurtu. Byl důvěrníkem sociální demokracie v Korutanech a jedním z hlavních zemských politiků této strany.\n\nNa počátku 20. století se zapojil i do celostátní politiky. V doplňovacích volbách roku 1912 (poté, co zemřel poslanec Riese) získal mandát v Říšské radě (celostátní zákonodárný sbor) za obvod Korutany 8. Usedl do poslanecké frakce Klub německých sociálních demokratů. Ve vídeňském parlamentu setrval až do zániku monarchie.Profesně byl k roku 1911 uváděn jako redaktor.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), následně od 4. března 1919 do 9. listopadu 1920 jako poslanec Ústavodárného národního shromáždění Rakouska a pak byl od 10. listopadu 1920 do 26. srpna 1921 a znovu od 20. listopadu 1923 do 18. května 1927 poslancem rakouské Národní rady, stále za rakouskou sociálně demokratickou stranu. Podílel se na formulování agrární politiky sociální demokracie a prosadil zákonnou ochranu nájemců půdy.\n\nByl poslancem Korutanského zemského sněmu a v letech 1921–1923 zastával funkci korutanského zemského hejtmana, když již předtím v letech 1918–1919 zastával funkci 1. náměstka hejtmana.\n"}
{"id": "979676", "url": "https://cs.wikipedia.org/wiki?curid=979676", "title": "Karel Kocík", "text": "Karel Kocík\n\nKarel Kocík (22. června 1923 Kozárovice – ?) byl český fotbalový útočník. Profesně byl sochařem a kameníkem.\n\nV československé lize hrál za SK Olomouc ASO a Slovenu Žilina. Nastoupil ve 155 ligových utkáních a dal 53 gólů.\n\n"}
{"id": "979678", "url": "https://cs.wikipedia.org/wiki?curid=979678", "title": "Zdeněk Kofent", "text": "Zdeněk Kofent\n\nZdeněk Kofent (* 2. května 1934) je bývalý český fotbalista, záložník.\n\nV československé lize hrál za Baník Kladno a Tankistu Praha. Nastoupil ve 159 ligových utkáních a dal 1 gól.\n\n\n"}
{"id": "979680", "url": "https://cs.wikipedia.org/wiki?curid=979680", "title": "Pořádek", "text": "Pořádek\n\nPořádek může být:\n\n\n"}
{"id": "979704", "url": "https://cs.wikipedia.org/wiki?curid=979704", "title": "Mistrovství světa v bandy", "text": "Mistrovství světa v bandy\n\nMistrovství světa v bandy je vrcholný mezinárodní turnaj v bandy hokeji. Jde o šampionát, který se koná od roku 2003 každoročně a jehož účastníky jsou reprezentace světových zemí. Turnaj zaštiťuje Mezinárodní federace bandy. Obhájcem titulu z mistrovství světa 2019 je Rusko.\n\nÚplně první zápas v bandy se konal již roku 1813 v anglickém městě Cambridgeshire, sport si však získal oblibu zejména v Rusku a Skandinávii. Mezinárodní federace bandy (FIB) byla tedy založena až v roce 1955 a to představiteli Švédska, Finska, Norska a Sovětského svazu. 1. mistrovství světa se konalo roku 1957 ve finských Helsinkách, mezi lety 1961 až 2003 se pak pořádalo každý lichý rok.\n\nČeská republika se stala premiérově součástí MS v únoru 2016 v Uljanovsku a vybojovala 15. příčku (7. pozici v divizi B). Stejný výsledek pak zopakovala v roce 2019 ve Švédsku. \n\nČesko se na šampionátu v roce 2016 představilo ve skupině B divize B, kde podlehlo Ukrajině 7:9, Japonsku 4:5 a favorizovanému výběru Mongolska jasně 1:7, nicméně vítězství 17:0 nad Somálskem a 8:1 s Čínou českému týmu zajistily postup do čtvrtfinále. V něm Češi bohužel prohráli 3:7 s maďarskými hráči a byli odsouzeni k opětovným střetnutím se Somálci a Číňany. Díky obdobným úspěchům 16:0 a 6:2 v rozhodujících duelech o umístění český celek obsadil konečné 15. místo z 17 národních týmů.\n\nPrůběh na MS 2017 byl veskrze podobný. Češi postoupili do play-off divize B tentokrát ze třetího místa a byli jediným týmem, který dokázal uhrát alespoň remízu s Kanadou, která jinak všechna ostatní utkání ovládla a dobyla postup do elitní divize. Čtvrtfinálovým soupeřem byli však opět Maďaři a výsledek byl ještě horší než před rokem, čeští hráči prohráli 1:10. Po dalším dominantním vítězství nad Somálskem hráli o obhajobu 15. místa. Ve výsledku branky Žáka a Rákosníka jenom snížily stav z 0:3 na 2:3 a Češi skončili šestnáctí.\n\nČeský tým pak vynechal vzdálený Chabarovsk a zúčastnil se až šampionátu v roce 2019 ve Vänersborgu. Díky úspěchům ze zápasů s nováčky ze Švýcarska a s Ukrajinci následně opět bojoval o celkové 15. místo, což je 7. místo v divizi B. Šlo o první federální derby se Slovenskem na velkém kluzišti a čeští borci z něj vyšli vítězně - v prodloužení rozhodl gól po rohovém úderu o českém triumfu 3:2.\n\nNejvyšší výhra: Česko - Somálsko 20:0 (24. 1. 2017).\n\nNejvyšší prohra: Česko - Maďarsko 1:10 (27. 1. 2017).\n\nReprezentace Sovětského svazu v bandy, neboli sborná SSSR, byla od 1. mistrovství světa v roce 1957 jeho stálým účastníkem až do rozpadu státu v roce 1991 a dodnes je historicky nejúspěšnějším týmem na MS v bandy se 14 zlatými, 2 stříbrnými a 1 bronzovou medailí. \n\nVůbec první mezinárodní zápas mužstvo sehrálo v Moskvě (1954) a porazilo Finy 2:1. To odstartovalo jeho dominanci v následném čtvrtstoletí. SSSR triumfoval od roku 1957 do 1979 nepřetržitě jedenáctkrát, za tuto dobu byl navíc na šampionátu poražen pouze dvakrát - v letech 1975 a 1977 podlehl Švédsku 1:3 a 2:3. Režisérem osmi z těchto vítězství byl legendární trenér, moskevský rodák Vasilij Trofimov. Tahounem týmu na ledě byl ofenzivní záložník Valerij Maslov, který vybojoval rovněž 8 titulů mistra světa a poté vedl i jako trenér Junosť Omsk, Dinamo Moskva a další. Anatolij Frolov se stal nejlepším střelcem mistrovství v letech 1969 a 1973, ve druhém případě nastřílel dokonce 12 gólů. Teprve na domácí půdě v Chabarovsku (1981) jej sesadili Švédové díky výhře 6:1 hned 1. den turnaje. Na 15. MS, které se konalo v roce 1987 ve Švédsku, si SSSR připsal nejvyšší dosaženou výhru za celou svou existenci. 1. února ve městě Skövde deklasoval Spojené státy americké 21:1, avšak poté nestačil Finy ani na Švédy a skončil třetí, což bylo považováno za katastrofu. Poslední světový šampionát, kterého se tým zúčastnil, byl ten 17., v roce 1991, který pořádali Finové. SSSR ubojoval semifinále s Finskem a postoupil do finále v Helsinkách. Tam zdolal Švédsko 4:3 a získal při své derniéře 14. titul. \n\nSovětský svaz hostil mistrovství světa celkem čtyřikrát, konkrétně v letech 1965 (Archangelsk, Ivanovo, Kursk, Moskva a Sverdlovsk), 1973 (Moskva a Krasnogorsk), 1981 (Chabarovsk) a 1989 (Moskva). \n\nNejvyšší výhra: SSSR - USA 21:1 (1. 2. 1987).\n\nNejvyšší prohra: SSSR - Švédsko 3:9 (20. 2. 1983).\nV Rusku je bandy považováno za národní sport, ačkoliv vzniklo na Britských ostrovech. V ruštině se jako název sportu používá prostý opis: \"хоккей с мячом\" (hokej s míčkem) nebo také \"русский хоккей\" (ruský hokej), což poukazuje na jeho popularitu. Ruská federace bandy byla založena již v roce 1898 a v březnu 1907 sehrál ruský národní tým svůj první mezinárodní zápas - podlehl v něm svému budoucímu úhlavnímu rivalovi ze Švédska. Ruská superliga je považována spolu se švédskou nejvyšší soutěží pokládána za jednu z nejkvalitnějších lig bandy na světě a ruský národní výběr je tedy složen výhradně z hráčů z předních ruských klubů, jako jsou například SKA-Něfťjanik Chabarovsk či Jenisej Krasnojarsk. \n\nReprezentace Ruské federace obsadila v roce 1993 volné místo po zaniklém Sovětském svazu a nestačila jen na suverénní Švédy, kteří ji ve finále rozstříleli 8:0. Stejný scénář se opakoval také v letech 1995 a 1997, ovšem roku 1999 Rusko konečně dosáhlo na zlato na domácím šampionátu, ve finále porazilo Finy. Mezi lety 2006 až 2008 (v roce 2008 zdolali Švédy 6:1 před rekordním počtem 20 tisíc diváků) a poté 2013 až 2016 Rusové drželi sérii titulů. Do dějin se zapsal zejména turnaj v Chabarovsku roku 2015 (město hostilo světový šampionát podruhé v historii), jehož návštěvnost dosáhla rekordu. Některé ze zápasů si nenechaly ujít ani takové osobnosti jako premiér Dmitrij Medvěděv nebo Vladislav Treťjak. Ruský tým, jehož součástí byla i zvučná jména (Lomanov, Iškeldin, Ivanuškin, Ševcov, Ivanov, Děrgajev a další) bez problémů postoupil přes USA (17:2) a Kazachstán (14:0) do finále, které hrál se Švédy v elektrizující atmosféře, kterou utvářelo 10 tisíc fanoušků. Rusové ještě 6 minut před koncem prohrávali 1:3, ale obrátili vývoj a vyhráli 5:3. O rok později velmi podobný celek hrál finálové utkání s Finskem a triumfoval tentokrát jasně 6:1, hattrickem se na tom velkou měrou podílel Sergej Lomanov junior. Návštěvnost dosáhla dokonce 11 700 diváků. V roce 2018 se MS pořádalo opět po třech letech v Chabarovsku a Rusové byli už pojedenácté první. Omlazený tým vtrhl do vyřazovací části famózním způsobem - zlikvidoval outsidera z Německa 26:1, pak porazil Finsko 8:2 a souboj o zlato rozhodl svým třetím gólem v duelu Almaz Mirgazov a Rusko zvítězilo 5:4. Mirgazov navíc rozhodl brankou v prodloužení i finále MS 2019, odtud odešli Švédové poraženi 5:6 po prodloužení. Ostatně dramatických finálových bojů mezi Ruskem a Švédskem už bylo v historii MS mnoho.\n\nRusko hostilo mistrovství světa v bandy jedenáctkrát (předtím čtyřikrát jakožto součást SSSR) a v letech 2020 i 2021 jej bude pořádat opět.\n\nPro sezónu 2019/20 se ruské sborné ujal Pavel Frants. \n\nNejvyšší výhra: Rusko - Bělorusko 28:1 (30. 1. 2013).\n\nNejvyšší prohra: Rusko - Švédsko 0:8 (7. 2. 1993).\n\nŠvédská reprezentace v bandy se zúčastnila všech dosavadních 39 mistrovství světa. Poprvé získala titul mistrů světa v roce 1981 v ruském Chabarovsku a poté se jí to podařilo ještě jedenáctkrát. Švédský národní tým rovněž jednoznačně dominuje v počtu stříbrných medailí, má jich na svém kontě již 19, z toho osmnáctkrát podlehl ve finále SSSR nebo nástupnickému Rusku. Rusko - Švédsko, to je klasické finále MS v bandy. \n\nŠvédská reprezentace je převážně složena z hráčů působících v domácí soutěži, jedná se třeba o kluby Sandvikens AIK a Villa Lidköping BK, popřípadě v Ruské superlize bandy. \n\nFinsko, Norsko a Švédsko hrály bandy na ZOH 1952 v Oslu, proto je o dva roky později pozval SSSR na turnaj čtyř národů 1954. Po triumfu v roce 1981 švédský tým obhájil titul o dva roky později v Helsinkách. Švédové pak v letech 1993, 1995 a 1997 porazili Rusko ve finále třikrát po sobě. Třetího z těchto úspěchů dokonce dosáhli na domácí půdě a podobný kousek se jim povedl i v roce 2009. Ve Västerås ve finále porazili opět Rusy 6:1 zejména díky druhému poločasu, který ovládli 5:0. Poslední zlato z MS švédský výběr vybojoval před svými fanoušky v Sandvikenu, což je město, kde je bandy velice populární. V nastavení finálového souboje s Ruskem rozhodl brankou na 4:3 hráč klubu Hammarby IF Adam Gilljam. \n\nMS v bandy se ve Švédsku konalo celkem třináctkrát, z toho třikrát ve městě Västerås. \n\nOd začátku sezóny 2019/20 je hlavním koučem týmu Michael Carlsson. \n\nNejvyšší výhra: Švédsko - Bělorusko 33:5 (30. 1. 2014).\n\nNejvyšší prohra: Švédsko - SSSR 0:8 (24. 2. 1963).\n\nFinsko je zakládajícím členem Mezinárodní federace bandy, zúčastnilo se všech dosavadních světových šampionátů a pokaždé skončilo mezi nejlepšími čtyřmi. V roce 2004 zaskočili Finové Rusko i Švédsko a odvezli si domů zlaté medaile.\n\nFinský národní skončil druhý už na MS 1957, 1963 a 1967, ovšem tehdy se ještě hrálo pouze skupinovým systémem, bez semifinále a finále. Do finále mistrovství světa v bandy se proto Finové fakticky dostali až v roce 1987, na šampionátu ve Stockholmu. Ve skupině porazili SSSR, Norsko i USA, avšak ve finále nestačili na Švédsko a prohráli 2:7. O dva roky později hráli finálový duel MS v Moskvě tentokrát se Sovětským svazem, ale ten je smetl výsledkem 12:2. Další finálovou účast Finsko vybojovalo na konci tisíciletí - v roce 1999, když se světový šampionát hrál v ruském Archangelsku. Semifinále se Švédy rozhodl hattrickem útočník Sami Laakkonen, Finové zvítězili 6:2. Ve finále však opět svého soka příliš nepotrápili a se Sovětským svazem prohráli 0:5. Vše se ovšem změnilo na mistrovství světa ve Švédsku a Maďarsku. Finští hráči ukázali svou sílu už v základní skupině A, v níž přehráli Norsko (5:3) a také Rusko (4:3) a prohráli se Švédskem (1:7) a s Kazachstánem (3:7). Přesto postoupili do play-off z druhého místa ze Švédy. V semifinále porazili Rusy znovu 4:3 a čekalo je finále se Švédskem. Finští hráči dvěma góly z rohových úderů snížili rozdíl ve skóre z 1:4 na 3:4, v 81. minutě vyrovnal Kimmo Huotelin a hrdinou turnaje se stal už zmiňovaný Sami Laakkonen, který ve 100. minutě (tedy již v prodloužení) svou brankou zmrazil 9646 švédských fanoušků, kteří neočekávali nic jiného než vítězství svého týmu. Finsko jedinkrát v historii vyhrálo mistrovství světa v bandy. Fin Ari Holopainen se stal nejlepším střelcem turnaje a v roce 2019 dovedl Finsko spolu s Antti Parviainenem a Olli Manninenem na MS ve Švédsku k bronzu. \n\nMS se pořádalo ve Finsku již šestkrát, naposledy roku 2001 jej Finové organizovali společně se Švédskem. \n\nNejvyšší výhra: Finsko - Bělorusko 23:0 (25. 3. 2001).\nNejvyšší prohra: Finsko - Švédsko 2:15 (22. 11. 1998).\nNorsko je zakládajícím členem Mezinárodní federace bandy, zúčastnilo se téměř všech dosavadních světových šampionátů a jeho dosud nejlepším výsledkem je 2. místo z mistrovství světa v roce 1965 v SSSR. \n\nNorsko se nepředstavilo na 1. MS v roce 1957 na protest proti invazi sovětských vojsk do Maďarska. Až do roku 1991 skončilo na takřka všech světových šampionátech až za SSSR, Švédskem a Finskem, výjimkou bylo pouze MS 1965. Norové tam nejprve uhráli cennou remízu 2:2 se Švédskem a prohře se Sovětským svazem ve svém závěrečném utkání těsně udolali Finsko 1:0 a umístili se na 2. příčce. Norsko následně skončilo dvanáctkrát čtvrté a změna přišla teprve po pádu komunistického bloku. Na domácím šampionátu v roce 1993 vyhrálo nad Američany ve čtvrtfinále 7:0 a po prohře se Švédy se utkalo s rivalem z Finska, které předtím Nory porazilo v bojích o bronz 4:1, 6:2 a 8:0. Tentokrát se Norové doma odhodlali ke skvělému výkonu a zvítězili 5:3. Poté, co se součástí MS stal i kazašský národní tým, postoupili Norové do souboje o 3. místo jen dvakrát - jednou prohráli se Švédskem 1:9 a podruhé podlehli Finům 1:11. Na MS 2018 Norsko zaznamenalo historicky nejhorší výsledek, tím bylo až 6. místo po prohře 2:3 s USA v boji o 5. místo.\n\nNorsko hostilo MS v bandy celkem pětkrát, naposledy jej v roce 2003 pořádalo společně se Švédskem.\n\nNejvyšší výhra: Norsko - Bělorusko 32:0 (29. 3. 2001).\n\nNejvyšší prohra: Norsko - Rusko 0:22 (1. 2. 2005).\nNárodní tým Kazachstánu se poprvé zúčastnil MS v bandy v roce 1995, čtyři roky po osamostatnění země, která byla svazovou republikou. Dnes zaniklý klub Dynamo Almaty vyhrál ligu SSSR v letech 1977 a 1990, nicméně dnes v Kazachstánu existuje pouze jeden profesionální klub - Akžajik, který hraje své domácí duely ve městě Oral (rusky Uralsk) a působí v druhé ruské lize (Vyšší liga), proto většina reprezentačního kádru hraje v ruských elitních klubech. Největší hvězdou je kapitán sborné Rauan Isalijev.\n\nKazaši hned při své první účasti na MS ve čtvrtfinále porazili obhájce bronzu z Norska 4:2 a jen těsně prohráli souboj o 3. pozici s Finskem. První ze svých šesti bronzových medailí Kazachstán dobyl na MS v Archangelsku v roce 2003. V pětičlenné skupině A vyhrál sice jen zápas s Nory (a ještě těsně 6:5), ovšem na postup to stačilo. V tradičním duelu o bronz s Finskem pak konečně uspěl 4:1. O dva roky později kazašské mužstvo porazilo Finy 5:3 a bylo bronzové podruhé. Kazachstán v roce 2011 vyhrál turnaj v bandy na Asijských zimních hrách na domácím ledu v Almaty před Mongolskem a Kyrgyzstánem. Po 6 let trvající sérii čtvrtých míst na MS se kazašské bandy dalo znovu do pohybu na jediném domácím šampionátu v historii, který se konal právě ve městě Almaty na stadionu Medeu (rusky Medeo) v roce 2012. Kazaši vedli v semifinálovém duelu se Švédskem 7 minut před koncem 2. poločasu 4:2 (po dvou brankách vstřelili Vjačeslav Bronnikov a Alexandr Nasonov), ale Švédové vyrovnali a na penalty zvítězili, čímž odsoudili Kazachstán k souboji o bronz. V něm asijský tým bezpečně porazil Finy 10:5. V následujících letech Kazaši porazili Finy v duelech o bronz ještě třikrát po sobě - 6:3, 5:3 a 8:6 v letech 2013 až 2015. Od té doby Kazachstán na medaili čeká.\n\nOd sezóny 2019/20 je koučem reprezentace Alexej Nikišov.\n\nNejvyšší výhra: Kazachstán - Maďarsko 29:0 (29. 1. 2018).\n\nNejvyšší prohra: Kazachstán - Rusko 1:22 (28. 1. 2019).\nNárodní tým USA byl pátým celkem, který v roce 1985 rozšířil kvarteto SSSR, Švédsko, Finsko a Norsko. O 10 let později hostily mistrovství světa v Minnesotě, vítězem se tam stalo Švédsko. Nejlepším výsledkem Spojených států na MS byla 5. příčka ze šampionátu v roce 2018 - Američané v něm historicky poprvé zdolali Nory.\n\nNejvyšší výhra: USA - Maďarsko 20:0 (18. 3. 1991).\n\nNejvyšší prohra: USA - SSSR 1:21 (1. 2. 1987).\nDíky ruskému vlivu se bandy rozšířilo i do Běloruska. Běloruský národní tým hrál na většině světových šampionátů od roku 2001, ale jinak tomu bylo v letech 2010, 2018 a 2019. Zejména v roce 2018 Bělorusové plánovali účast na turnaji, FIB jej však ohraničila kolem 16 zemí a Bělorusy hrát nevpustila. Nejlepším výsledkem týmu bylo několikrát 6. místo. Útočník Andrej Kabanov se na MS 2015 i 2016 stal nejlepším střelcem - celkem nastřílel 29 branek v 10 zápasech.\n\nNejvyšší výhra: Bělorusko - Estonsko 21:4 (24. 3. 2003).\n\nNejvyšší prohra: Bělorusko - Norsko 0:32 (29. 3. 2001).\nV Kanadě existuje velká tradice ledního hokeje, takže tam stejně jako v ČR nenajdeme žádné regulérně velké hřiště bandy. Proto kanadské kluby bandy hrají ve společné lize s USA. V letech 2010 a 2017 Kanaďané vyhráli divizi B na MS. Celkovým nejlepším výsledkem týmu jsou dvě 6. místa ze šampionátů v letech 1991 a 1993. Současným hlavním trenérem mužstva je Švéd Göran Svensson.\n\nNejvyšší výhra: Kanada - Estonsko 18:0 (1. 2. 2005).\n\nNejvyšší prohra: Kanada - Rusko 1:22 (30. 1. 2014).\nJiž v roce 1913, v době rozvoje sportu, Německá říše skončila 1. na vůbec jediném Mistrovství Evropy v bandy, které se kdy konalo a jehož účastníkem byly i Čechy. Debut na MS si Němci odbyli až o více než století později, v Irkutsku roku 2014. V roce 2016 Německo vyhrálo divizi B a postoupilo do elitní divize, kde se poté třikrát umístilo na 7. pozici. Německou ligu bandy hrají 4 kluby z hesenských měst Wiesbaden, Mohuč a Frankfurt. V současném německém reprezentačním kádru hraje několik hráčů ruského původu. Na MS 2019 ve Švédsku se německý reprezentant a hráč klubu Ready Bandy z Osla Valentin Wang-Norderud stal nejmladším střelcem gólu na MS v bandy v historii (spolu s ním SRN reprezentoval také jeho starší bratr Jonathan). Když v duelu s Nizozemci v 86. minutě zvyšoval na 12:6, bylo mu pouze 14 let a 2 měsíce. Němec s ruskými kořeny Sergej Bitkov je zase nejstarším střelcem všech bandy-hokejových mistrovství světa - skóroval ve svých 57 letech.\n\nKoučem mužstva je Rus Alexandr Jepifanov.\n\nNejvyšší výhra: Německo - Somálsko 22:1 (27. 1. 2014).\n\nNejvyšší prohra: Německo - Švédsko 6:34 (2. 2. 2017).\nLotyšský národní tým se mezi lety 2007 až 2016 každoročně účastnil MS v bandy a v roce 2019 se po dvouleté pauze opět představil, jenže v divizi B. Lotyši v roce 2014 v Irkutsku opanovali divizi B a pro rok 2015 se tak kvalifikovali do divize A. Hned následující rok obsadili doposud nejlepší 7. místo, které vybojovali v duelu s USA po výhře 6:4. Z Vänersborgu (r. 2019) bude tento výběr obhajovat 5. příčku v divizi B.\n\nKoučem mužstva je Peteris Ostosovs.\n\nNejvyšší výhra: Lotyšsko - Somálsko 22:0 (24. 1. 2019).\n\nNejvyšší prohra: Lotyšsko - Švédsko 3:28 (4. 2. 2016).\nMaďarský tým debutoval na MS v roce 1991 a patří tak mezi národy s poměrně slušnou tradicí bandy. Jeho nejlepším umístěním je 7. místo z roku 1993, kdy Maďaři v souboji o 7. příčku zvítězili nad Nizozemskem 6:4. Pro rok 2018 se Maďarsko po 21 letech dostalo do divize A, ale v zápase o udržení v elitě jej rozdrtili Němci 21:1. Z MS 2019 Maďaři obhajují 3. místo v divizi B.\n\nBudapešť spoluorganizovala MS 2004 s dalšími pěti švédskými městy.\n\nKoučem mužstva je Ištván von Polgár.\n\nNejvyšší výhra: Maďarsko - Česká republika 10:1 (26. 1. 1990).\n\nNejvyšší prohra: Maďarsko - Kazachstán 0:29 (29. 1. 2018).\nV Nizozemsku má bandy dlouhou tradici, přesto jeho národní tým vždy působil pouze v nižší skupině MS. To se změnilo v roce 2018, kde Nizozemci vyhráli divizi B po výhrách v play-off nad Ukrajinou 4:1, proti Estonsku 8:4 a s Japonskem 3:2. O rok později však opět sestoupili, když prohráli rozhodující duel s Německem 6:12.\n\nNejvyšší výhra: Nizozemsko - Somálsko 18:0 (1. 2. 2015).\n\nNejvyšší prohra: Nizozemsko - USA 0:18 (25. 3. 2003).\nEstonští hráči bandy sehráli svůj 1. mezinárodní duel v roce 1923 s Finskem a na mistrovství světa se poprvé představili v roce 2003 v Archangelsku. V roce 2019 Estonsko vyhrálo divizi B světového šampionátu a kvalifikovalo se pro rok 2020 do elitní skupiny. K tomu značnou měrou přispěl archangelský rodák Alexej Ibatulov, který vsítil za 7 duelů 27 branek, čímž stanovil nový historický rekord v počtu gólů vstřelených jedním hráčem na jednom MS.\n\nNejvyšší výhra: Estonsko - Somálsko 20:0 (31. 1. 2018).\n\nNejvyšší prohra: Estonsko - Finsko 0:22 (17. 1. 1923).\nJaponsko hraje na MS v bandy od roku 2012 každoročně v nižší divizi B. Úspěchem skončilo MS 2018, kdy Japonci došli až do divizního finále, v němž nestačili na Nizozemsko 2:3.\n\nKoučem mužstva je Takamura Hiromasa.\n\nNejvyšší výhra: Japonsko - Kyrgyzstán 13:0 (1. 2. 2012).\n\nNejvyšší prohra: Japonsko - Estonsko 1:12 (24. 1. 2019).\nBandy se v Anglii hrálo už před více než dvěma stoletími, ale Velká Británie hrála na MS až v roce 2019. Britové porazili Lotyše 5:0, Čínu 14:0, Somálsko 11:0, Slovensko 6:1 a Japonsko 3:1 a v semifinále divize B i Maďary výsledkem 5:4. Nestačili až ve finále na Estonce 3:9. Velká Británie proto obsadila v kompletním pořadí obou divizí 10. pozici.\n\nNejvyšší výhra: Velká Británie - Somálsko 14:0 (22. 1. 2019).\n\nNejvyšší prohra: Velká Británie - Estonsko 3:9 (25. 1. 2019).\nNárodní tým Mongolska byl stříbrný na Asijských zimních hrách 2011, kdy ve finále podlehl Kazachstánu 2:16. To vedlo ke jmenování mongolských hráčů bandy nejlepším kolektivním týmem země. V roce 2017 Mongolové obsadili 3. místo v divizi B mistrovství světa\n\nNejvyšší výhra: Mongolsko - Kyrgyzstán 17:2 (2. 2. 2011).\n\nNejvyšší prohra: Mongolsko - Kazachstán 0:17 (4. 2. 2011).\nUkrajinská reprezentace bandy zapsala svou vůbec 1. účast na MS v roce 2013. Maximem tohoto národního mužstva byla 11. pozice z roku 2016, tedy 3. v divizi B. O tom rozhodlo těsné vítězství nad Mongolskem 6:5.\n\nNejvyšší výhra: Ukrajina - Somálsko 13:0 (28. 1. 2014).\n\nNejvyšší prohra: Ukrajina - Maďarsko 3:11 (24. 1. 2017).\nNárodní tým Číny debutoval na MS v bandy v roce 2015 a v dalších letech nastupoval pravidelně. Nejlepším výsledkem byla 12. příčka v roku 2018, kterou výběr vybojoval na domácí půdě v Charbinu. Číňané porazili Somálsko i Slovensko a ve čtvrtfinále překvapivě udolali hráče Mongolska 3:2, díky čemuž postoupili mezi nejlepší 4 celky divize B. Po porážkách 1:2 od Japonska a 3:11 s Estonci obsadili 4. místo, tedy 12. v celkovém pořadí.\n\nNejvyšší výhra: Čína - Somálsko 14:0 (28. 1. 2017).\n\nNejvyšší prohra: Čína - Kanada 0:13 (26. 1. 2015).\nKyrgyzská reprezentace v bandy se zformovala před Asijskými zimními hrami 2011, které se konaly v Almaty - v městě ležícím v bezprostřední blízkosti kazašsko-kyrgyzských hranic. Kyrgyzové na tomto turnaji získali bronz, což byla vůbec první medaile pro Kyrgyzstán v jakémkoliv sportu na těchto hrách.\n\nNárodní tým Kyrgyzstánu se zatím zúčastnil pouze jednoho světového šampionátu - v roce 2012, opět v Almaty. Byl zařazen do výjimečně vytvořené divize C spolu s dalším nováčkem z Japonska a estonskými navrátilci. Ve skupině Kyrgyzové vstřelili jen jednu branku - za již rozhodnutého stavu korigoval porážku svým gólem Žoldžbek. V závěrečném utkání o 2. místo v divizi C (a o 14. pozici celkově) Kyrgyzstán nestačil na Japonce 0:4.\n\nPlány o účasti na MS 2018 vyšly vniveč, proto má kyrgyzský národní výběr na svém kontě zatím jen jedinou zkušenost ze světového šampionátu.\n\nNejvyšší výhra: -\n\nNejvyšší prohra: Kyrgyzstán - Kazachstán 0:21 (3. 2. 2011).\nNa Slovensku se bandy rozvinulo v těsné propojenosti s ČR. Slováci hráli na šampionátech v letech 2018 v Číně a 2019 ve Švédsku. \n\nNa MS 2018 tým Slovenska příliš neuspěl, dokázal zdolat jenom Somálsko 8:0 a v duelu o umístění 2:0. Celkově obsadil 15. místo. O rok později se Slováci ve Švédsku potkali s týmem ČR po úspěších se Somálskem (8:1) a proti Číně (8:0) a podlehli v prodloužení 2:3.\n\nHlavním trenérem mužstva je Švéd Michael Bratt.\n\nNejvyšší výhra: Slovensko - Somálsko 8:0 (30. 1. 2018).\n\nNejvyšší prohra: Slovensko - Nizozemsko 0:7 (29. 1. 2018).\nMistrovství světa v roce 2014 přineslo zcela nečekanou účast reprezentace z Afriky - Somálska. Mužstvo je sestaveno z příslušníků somálské menšiny žijící ve švédském městě Borlänge, hrajících převážně za lokální klub Peace & Love City, pouze jeden z hráčů žije v Kanadě. Tým od jeho prvního utkání (porážka 1:22 s Němci) koučuje švédský bývalý špičkový hráč bandy Per Fosshaug. Hráči Somálska stále na mistrovstvích světa nedokázali vyhrát žádný zápas, avšak v letech 2016 a 2017 sehráli přátelská utkání s neoficiálním týmem Afghánistánu, který tvoří afghánští přistěhovalci ve švédském městě Karlstad ovlivnění popularitou bandy ve Švédsku. Jeden ze soubojů - v únoru roku 2016 - vyhráli jasně 15:0, což je nejvyšší vítězství somálského mužstva v mezinárodních zápasech.\n\nNejvyšší výhra: Somálsko - Afghánistán 15:0 (25. 2. 2016).\n\nNejvyšší prohra: Somálsko - Lotyšsko 0:22 (24. 1. 2019).\nNárodní tým Švýcarska se poprvé objevil na MS v bandy v roce 2019 a skončil celkově 19. z 20 týmů, neboť porazil pouze poslední Somálsko 9:0.\n\nŠvýcarské město Davos hostilo jediné ME v bandy vůbec (1913), jehož se zúčastnil i domácí celek, na další mezinárodní akci se však objevil až o 106 let později ve zcela jiné situaci.\n\nNejvyšší výhra: Švýcarsko - Somálsko 9:0 (25. 1. 2019).\n\nNejvyšší prohra: Švýcarsko - Estonsko 0:9 (22. 1. 2019).\nPrvních 12 mistrovství bylo hráno skupinovým systémem. V roce 1983 bylo přidáno tzv. play-off, tedy zápasy o 3. místo a finále, později i semifinále a čtvrtfinále. Roku 2003 se týmy rozdělily do dvou výkonnostních divizí - A a B, přičemž poslední výběr z divize A od roku 2016 sestupuje a je nahrazen vítězem divize B. Výjimkou bylo zavedení divize C pro šampionát v roce 2012, tento krok byl ovšem bezprostředně poté zrušen.\n\nNejvětší zájem o MS v bandy je tradičně ve Švédsku, Finsku a Rusku, kde vysílá přímé přenosy státní televize. Zápasy však mohou pomocí internetu sledovat fanoušci z celého světa.\n\n"}
{"id": "979706", "url": "https://cs.wikipedia.org/wiki?curid=979706", "title": "Pietralunga", "text": "Pietralunga\n\nPietralunga je italská obec v provincii Perugia v oblasti Umbrie.\n\nV roce 2012 zde žilo 2 149 obyvatel.\n\nApecchio (PU), Cagli (PU), Città di Castello, Gubbio, Montone, Umbertide\n\nZdroj: \n\n"}
{"id": "979707", "url": "https://cs.wikipedia.org/wiki?curid=979707", "title": "Hybridní měnič", "text": "Hybridní měnič\n\nInteligentní hybridní měniče jsou novou generací záložních zdrojů UPS s důrazem na využití obnovitelných zdrojů pro domácí spotřebu a to především s využitím fotovoltaických instalací. Elektřina je z fotovoltaických panelů získávána pouze přes den s výkonovou špičkou kolem poledne. Výroba této elektrická energie ale značně kolísá a není téměř nikdy v souladu s aktuální spotřebou domu. Pro překonání tohoto rozdílu mezi přes den vyrobenou elektřinou a elektřinou, která je potřeba večer, v noci a ráno kdy naopak není vyráběna elektřina žádná, je třeba energii krátkodobě skladovat pro pozdější využití a zároveň částečně řídit spotřebu elektřiny v domácnosti pomocí konceptu tzv. „chytré sítě“. S vývojem systémů využívající obnovitelné zdroje energie a dlouhodobě rostoucími cenami energií byly již vyvinuty chytré hybridní měniče které umožňují optimalizovat rozdíly mezi nestabilní výrobou elektřiny a její spotřebou. \n\nZákladní funkcí hybridních měničů v chytré síti je možnost výběru energie z obnovitelného zdroje a změny orientace jejího toku do/z distribuční soustavy, ukládání v akumulátorech nebo její přímé spotřebě založené na celkové energetické bilanci objektu. Na rozdíl od konvenčních ostrovních měničů, kde je energie systematicky ukládána do akumulátorů s výraznou ztrátou cca 20 %, hybridní měniče ukládají energii pouze když je to nezbytné, tzn. Když je větší výroba energie než její spotřeba. Tento systém také umožňuje zvolit si jestli se má energie vyráběná fotovoltaickmi panely ukládat do akumulátorů nebo má být řízeně spotřebována prostřednictvím integrovaného vnitřního sytému řízení. \n\nToto je možné prostřednictvím technologie která umí využívat zároveň různé zdroje energie (techniky fázového spojení: on-grid (na síti) nebo grid-tie (přifázování) ) a možnosti kombinace s využitím uložené energie v akumulátorech: off-grid (ostrovním režimu). Hybridní měniče tedy proto většinou operují v režimu on-grid (na síti), v režimu grid-tie (přifázováním k síti) nebo také v režimu off-grid (ostrovním režimu). Hybridním provozem se rozumí především schopnost hybridního měniče pracovat současně v on-grid (grid-tie) a zároveň v off-grid režimu. Hybridní měnič je tedy na rozdíl od ostrovního měniče, který jen přepíná mezi akumulátory a sítí, schopen plynule a současně v reálném čase regulovat množství energie odebírané ze sítě nebo z akumulátorů, což je vlastně jeho nejpodstatnější a nejvíce využívaná funkce. Hybridní měniče jsou budoucností a a základním stavebním prvkem při budování fotovoltaických instalací určených pro vlastní spotřebu, záložních systémech a řízení spotřeby v chytrých sítích.\n\nHybridní měniče se používají pro hybridní fotovoltaické systémy a hybridní fotovoltaické elektrárny HFVE o výkonech od 0,5 kVA do 72 kVA.\n"}
{"id": "979709", "url": "https://cs.wikipedia.org/wiki?curid=979709", "title": "Hladomor v Severní Koreji", "text": "Hladomor v Severní Koreji\n\nHladomor v Severní Koreji byl hladomor, který se odehrál v Severní Koreji v letech 1995-1999. Oficiální údaj, který by vyčísloval počet obětí na lidských životech, není znám, odhady nicméně hovoří o 220 000 – 3,5 milionu obětí. V KLDR je hladomor označován jako Namáhavý pochod (고난의 행군).\n\nPřed rokem 1991 byla KLDR závislá na pomoci Sovětského svazu, který prodával zemědělské stroje pod cenou, aby dosáhl politických cílů. Po rozpadu SSSR začalo celé zemědělství stagnovat, protože nedostávalo dodávky a nemohlo výhodně vyvážet své zboží do SSSR. Izolace země, spolu s neefektivitou typickou pro kolektivizované zemědělství, zapříčinily totální úpadek tohoto sektoru. \n\nPrvní náznaky hladomoru se objevily již na přelomu let 1992 a 1993, kdy vláda začala autoritativně prosazovat nutnost jíst dvě místo tradičních tří jídel denně, s odvoláním na nezdravost třetího jídla. \n\nČína na krátkou dobu zaujala místo SSSR, v roce 1993 dodávala KLDR 77 % importu paliva a 68 % importu potravin. To ovšem netrvalo dlouho, v roce 1993 měla Čína neúrodu obilí a protože potřebovala tvrdou měnu, radikálně omezila hospodářskou pomoc KLDR.\n\nSkutečným katalyzátorem hladomoru však byly záplavy v roce 1995, které spláchly úrodu, sklady obilí i infrastrukturu. Byly to největší záplavy za posledních 70 let. O dva roky později, v době, kdy se země ještě nevzpamatovala z důsledků povodní, zasáhlo oblast ničivé sucho. Právě v roce 1997 dosáhl severokorejský hladomor největší intenzity, když kombinace povodní a následného sucha prakticky zničila zemědělství.\n\nNezávislé analýzy odhadují většinou 800 000 – 1,5 milionu obětí, zatímco KLDR oficiálně uvádí jen 220 000 obětí. Hladomor vedl k rozsáhlým sociálním změnám. Když systém zkolaboval, lidé byli nuceni postarat se o sebe a vznikl nelegální černý trh, který systém dosud toleruje. Někteří experti to popisují jako \"kapitalismus zezdola\" a \"přirozenou smrt severokorejského stalinismu.\"\n\nHladomor měl zvláště špatný dopad na děti. Měl za důsledek vznik populace sirotků – bezdomovců, zvaných \"kkoččebi\" (꽃제비). Severokorejští předškoláci jsou také o 3-8 cm nižší než jejich jihokorejští vrstevníci.\n"}
{"id": "979710", "url": "https://cs.wikipedia.org/wiki?curid=979710", "title": "Koblížci", "text": "Koblížci\n\nKoblížc! či Koblížci je název pop-punkové kapely ze Šumperka.\n\nKapelu založili roku 2007 kytaristé Josie a Brandy (občanskými jmény Josef Vařeka a Tomáš Brandejský), protože „se rozhodli lámat dívčí srdce“. Willip (Filip Vlček) a Rob (Robert Poch) se k nim přidali v březnu 2008. Od prvopočátků až do roku 2011 hudebníky velmi podporoval otec Brandyho ve funkci manažera. \n\nV roce 2011 začala kapela spolupracovat s manažerem Lukášem Fouskem a jeho uměleckou agenturou N.S.E.F. Production s.r.o. Koblížci také točí klipy, které vysílá TV Óčko.. V roce 2012 si kapela Koblížci zahrála v české komedii \"Můj vysvlečenej deník\". konkrétně s písní Kejty. V témže roce získali ocenění \"Objev roku\" v hudební soutěži Český Slavík, \n\nDne 12. prosince 2013 odešel z kapely zakládající člen Tomáš Brandejský. Na podzim 2014 měla kapela koncertní turné, během kterého představila nové album 3+, a to již s novým členem Petrem Bažíkem, kterého členové kapely znali z domácí šumperské hudební scény (do té doby zaskakovalo na pozici kytaristy více osob, zejména Libor Šenkýř z Last Time).\n\nDne 4. května 2015 odešel další člen kapely, Filip Vlček, který v současné době působí v československé kapele John Wolfhooker, což rovněž označil za důvod ke svému odchodu. Zbylí členové se nicméně rozhodli v činnosti pokračovat a v průběhu května 2015 byl představen nový člen kapely Jerry Hýsek, který dříve působil např. v kapele Segment.\n\nDne 27. listopadu 2016 skupina ukončila činnost.\n\n\n\n\n\n"}
{"id": "979711", "url": "https://cs.wikipedia.org/wiki?curid=979711", "title": "Jang Tching-che", "text": "Jang Tching-che\n\nJang Tching-che (, 1459–1529) byl politik čínské říše Ming, za vlády císařů Čeng-teho a Ťia-ťinga zaujímal funkci prvního velkého sekretáře a fakticky stál v čele vlády.\n\nJang Tching-che používal zdvořilostní jméno Ťie-fu () a pseudonym Š’-čaj (). Za své zásluhy obdržel posmrtné jméno Wen-čung ().\n\nJang Tching-che pocházel z okresu Sin-tu v prefektuře Čcheng-tu provincie S’-čchuan, narodil se roku 1459. Při studiu konfucianismu ukázal výjimečné nadání a úřednickými zkouškami proto prošel neobvykle rychle, palácové zkoušky složil a hodnost \"ťin-š’\" získal už roku 1478, v neobvykle nízkém věku pouhých 19 let (průměrný věk při složení palácových zkoušek byl kolem 35; jeho otec složil zkoušky až roku 1481).\n\nPo zkouškách sloužil v akademii Chan-lin. Roku 1507 byl jmenován velkým sekretářem, o pět let později stanul v čele velkého sekretariátu. V období 1515–1517 odstoupil z funkcí kvůli smutku za zemřelého otce.\n\nV posledních letech vlády Čeng-tea stál v čele vlády, po jeho smrti s podporou císařovny vdovy Čang prosadil za nového císaře mladého Ču Chou-cchunga (znám jako Ťia-ťing), Čeng-teho nejbližšího bratrance. S novým císařem Ťia-ťingem se však dostal do konfliktu, tzv. velkého sporu o obřady, když žádal císaře, aby se nechal formálně adoptovat roku 1505 zemřelým císařem Chung-č’em (a stal se tak „mladším bratrem“ svého předchůdce). Císař se nechtěl vzdát vztahu ke svým biologickým rodičům a po třech letech debat se mu roku 1524 podařilo dotlačit Jang Tching-chea k rezignaci.\n\nNa spor o obřady doplatil i jeho syn Jang Šen (1488–1559), vynikající učenec, první v palácových zkouškách roku 1511. Jang Šen také sloužil v akademii Chan-lin, ale roku 1524 byl jako vedoucí postava strany oponující císaři zbaven statutu úředníka a degradován na vojáka. Zbytek života strávil ve vyhnanství v provincii Jün-nan.\n\nJang Tching-che byl roku 1528 vyřazen z úřednického stavu, příštího roku zemřel. Roku 1567 se dočkal rehabilitace a posmrtného jména Wen-čung ().\n"}
{"id": "979716", "url": "https://cs.wikipedia.org/wiki?curid=979716", "title": "Città di Castello", "text": "Città di Castello\n\nCittà di Castello je italské město v provincii Perugia v oblasti Umbrie.\n\nV roce 2012 zde žilo 40 016 obyvatel.\n\nApecchio (PU), Arezzo (AR), Citerna, Cortona (AR), Mercatello sul Metauro (PU), Monte Santa Maria Tiberina, Monterchi (AR), Montone, Pietralunga, San Giustino, Sansepolcro (AR), Sant'Angelo in Vado (PU), Umbertide\n\nZdroj: \n\n"}
{"id": "979720", "url": "https://cs.wikipedia.org/wiki?curid=979720", "title": "Città", "text": "Città\n\nCittà je součást názvu více míst v Itálii:\n\n"}
{"id": "979721", "url": "https://cs.wikipedia.org/wiki?curid=979721", "title": "Izu-Tobu", "text": "Izu-Tobu\n\nIzu-Tobu je vulkanický komplex, tvořený více než sedmdesáti struskovými kužely, stratovulkány a Maary, nacházející se na poloostrově Izu na japonském ostrově Honšú. Na pobřeží se nachází i několik geneticky příbuzných podmořských vulkánů. Komplex se rozprostírá na ploše více než 400 km a leží na starších, pozdně-třetihorních vulkanitech a sedimentech.\n\nVývoj komplexu Izu-Tobu probíhal během předchozích 300 000 let, poslední větší explozivní erupce se odehrála před cca 3 000 lety. Vulkanické formy sledují severozápadní-jihovýchodní a severovýchodní-jihozápadní zlomové systémy. Poslední erupce nastala v roce 1989, kdy došlo v vzniku menšího podmořského kráteru severovýchodně od města Ito.\n"}
{"id": "979723", "url": "https://cs.wikipedia.org/wiki?curid=979723", "title": "Jakedake", "text": "Jakedake\n\nJakedake nebo Jake-dake je stratovulkán, nacházející se v severní části pohoří Japonské Alpy na ostrově Honšú. Převážně andezitová sopka byla vybudována po obou stranách severojižního horského hřbetu mezi staršími vulkány \"Warudani-jama\" a \"Širatani-jama\". Vrchol je ukončen 300 m širokým kráterem, na jihovýchodním a severním svahu se nacházejí parazitické krátery. V 20. století bylo zaznamenáno několik menších explozivních erupcí, poslední z roku 1995 si vyžádala dvě oběti na životech.\n\n"}
{"id": "979725", "url": "https://cs.wikipedia.org/wiki?curid=979725", "title": "Jokoate-džima", "text": "Jokoate-džima\n\nJoko-džima je menší, 3,5 km dlouhý ostrov, nacházející se v japonském souostroví Rjúkjú. Ostrov je tvořen dvěma menšími stratovulkány - Higašimine na východní a Nišimine na západní straně. V petrologickém složení obou vulkánů převládají andezity.\n\nNovější výzkumy prokazují, že ostrov je jen jedním z postkalderových kuželů, soustředěných kolem kaldery, nacházející se v prostoru mezi ostrovy Joko-džima, Kannone-džima a podmořským hřbetem Jokoate-šo. Jediná aktivita byla zaznamenána na konci periody Edo v roce 1835 ± 30 let.\n\n"}
{"id": "979729", "url": "https://cs.wikipedia.org/wiki?curid=979729", "title": "Jótei", "text": "Jótei\n\nJótei je v současnosti neaktivní stratovulkán, nacházející se na ostrově Hokkaidó, severozápadně od jezera Toja. Sopka má tvar klasického stratovulkanického kužele, podobného sopce Fudži. Vrchol je ukončen 700 m širokým kráterem. Poslední erupce se odehrála přibližně před 5 000 až 6 000 lety.\n\n"}
{"id": "979731", "url": "https://cs.wikipedia.org/wiki?curid=979731", "title": "Kaikata", "text": "Kaikata\n\nKaikata je podmořský vulkán v Pacifiku, se základnou v hloubce 2 350 m a vrcholem 162 m pod hladinou moře. Vrchol je tvořen dvěma štíty, umístěnými na severovýchodním a jihozápadním konci, jihozápadní štít je vyšší. Vulkán je tvořen převážně bazalty a dacity, od roku 1988 je díky zvýšené hydrotermální aktivitě překlasifikován Japonskou meteorologickou agenturou jako aktivní.\n\n"}
{"id": "979732", "url": "https://cs.wikipedia.org/wiki?curid=979732", "title": "Karl Leuthner", "text": "Karl Leuthner\n\nKarl Leuthner, uváděn též jako Karl Leutner (12. října 1869 Padochov – 8. května 1944 Vídeň), byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady.\n\nVychodil střední školu v Brně a pak studoval práva na Vídeňské univerzitě, ale nedokončil ji. Seznámil se s Victorem Adlerem. Angažoval se v Sociálně demokratické straně Rakouska. Od roku 1895 byl redaktorem listu \"Arbeiter-Zeitung\".\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Dolní Rakousy 13. Usedl do poslanecké frakce Klub německých sociálních demokratů. Ve vídeňském parlamentu setrval až do zániku monarchie.Profesně byl k roku 1911 uváděn jako redaktor Arbeiter-Zeitung.\n\nV rámci sociální demokracie patřil k pravicovému křídlu, které bylo ovlivněno národními myšlenkami a podporovalo koncept \"Mitteleuropy\" navržený Friedrichem Naumannem. V roce 1918 patřil mezi jasné stoupence anšlusu zbytku Rakouska k Německu a odmítal koaliční vládu sociálních demokratů a křesťanských sociálů. Sám přispěl ke konci této vlády velké koalice, když se utkal v parlamentu ostře s křesťanským sociálem Leopoldem Kunschakem.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), následně od 4. března 1919 do 9. listopadu 1920 jako poslanec Ústavodárného národního shromáždění Rakouska a pak byl od 10. listopadu 1920 do 1. října 1930 a znovu od 2. prosince 1930 do 17. února 1934 poslancem rakouské Národní rady, stále za rakouskou sociálně demokratickou stranu. Společně s Otto Glöckelem se pokusil prosadit jednotný školský systém.\n\nPo roce 1934 se zcela stáhl mimo veřejný a politický život.\n"}
{"id": "979734", "url": "https://cs.wikipedia.org/wiki?curid=979734", "title": "Eslarn", "text": "Eslarn\n\nEslarn je německá obec s tržním právem (Markt) v zemském okrese Neustadt an der Waldnaab ve spolkové zemi Bavorsko. Leží u hranic s Českou republikou.\n\nEslarn leží při české hranici v okrajové části Horní Falce. Obec se rozkládá na březích potoka Loisbach. Vzhledem ke klidnému umístění je Eslarn znám jako oblíbené turistické a sportovní středisko. \n\nSousední obce jsou: Waidhaus, Rozvadov, Třemešné, Bělá nad Radbuzou, Schönsee, Oberviechtach, Moosbach a Pleystein.\n\nObec Eslarn má 26 místních částí:\nPrvní písemná zmínka o Eslarnu se datuje k roku 1240, obec tak nedávno oslavila 750 let existence. V obci stál železný hamr, který byl zničen za třicetileté války. Už na konci 15. století se město mohlo chlubit řadou trhových a městských práv. Kurfiřt Fridrich V. Falcký městu udělil roku 1598 právu trhu a propůjčil mu městský znak. Od roku 1613 je Eslarn znám jako trhové město. \n\nEslarn později spadal pod soudní okrsek Treswitz a pod důchodní úřad v Ambergu. Od roku 1818 je obec samostatná v rámci Bavorského království. \n\nv 19. století byla vybudována železniční trať z Neustadt an der Waldnaab do Eslarnu, trati se říkalo Eslarnský Bockl a v provozu byla do konce 20. století. Po povrchu bývalé železniční trati dnes vede 51 km dlouhá cyklotrasa Eslarn-Bockl Radweg. \n\n\nKaždých 5 let oslavují v Eslarnu tradiční Heimatfest (festival domoviny). V roce 2020 se odehrává 25. Heimatfest. Při desetidenním festivalu se do Eslarnu vrací rodáci a zúčastní se slavnostního průvodu a oslav ve městě, cizinci přinášejí do Eslarnu zase závan svých kultur.\n\nKatolický farní kostel Nanebevzetí sv. Marie (Mariä Himmelfart) byl postaven mezi lety 1681 a 1687 a v roce 1910 rozšířen. Téměř padesátimetrová věž je korunována cibulovou bání. Oltář byl kolem roku 1700 obohacen o gotickou sochu panny Marie. Následoval také obraz Růžencové madonny, roku 1757 nové varhany a roku 1759 rokoková kazatelna. \n\n"}
{"id": "979737", "url": "https://cs.wikipedia.org/wiki?curid=979737", "title": "Vinzenz Muchitsch", "text": "Vinzenz Muchitsch\n\nVinzenz Muchitsch (25. února 1873 St. Leonhard – 18. září 1942 Štýrský Hradec) byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady a starosta Štýrského Hradce.\n\nVychodil národní školu a profesně působil jako správce. Angažoval se v Sociálně demokratické straně Rakouska. Od roku 1904 zasedal v obecní radě Štýrského Hradce. Byl předsedou všeobecné dělnické nemocenské pokladny.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle rovného a všeobecného volebního práva, získal mandát v Říšské radě (celostátní zákonodárný sbor) za obvod Štýrsko 6. Usedl do poslanecké frakce Klub německých sociálních demokratů. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval až do zániku monarchie.Profesně byl k roku 1911 uváděn jako správce.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), následně od 4. března 1919 do 2. července 1920 jako poslanec Ústavodárného národního shromáždění Rakouska, stále za rakouskou sociálně demokratickou stranu.\n\nZasedal i jako poslanec Štýrského zemského sněmu. V letech 1919–1934 byl starostou Štýrského Hradce.\n"}
{"id": "979739", "url": "https://cs.wikipedia.org/wiki?curid=979739", "title": "Marián Jarabica", "text": "Marián Jarabica\n\nMarián Jarabica (* 27. dubna 1989, Čadca, Československo) je slovenský fotbalový obránce a bývalý mládežnický reprezentant. Od července 2015 působí v týmu MFK Frýdek-Místek.\n\nJarabica začínal v klubu FK Čadca, odkud se dostal do Dukly Banská Bystrica. V ČR hrál za SK Dynamo České Budějovice, poté přešel do Polska do celku Cracovia. V letech 2011–2012 hostoval v bulharském klubu Ludogorec Razgrad. Jeho angažmá v Cracovii výrazně poznamenala zranění, po návratu z hostování v Bulharsku kvůli nim neodehrál od sezony 2010/11 jediný soutěžní zápas. Od té doby prodělal mj. 4 operace kolena.\n\nV září 2014 se vrátil na Slovensko do FK Čadca.\n\nMarián Jarabica působil v mládežnických reprezentacích Slovenska včetně výběru do 21 let.\n\n"}
{"id": "979740", "url": "https://cs.wikipedia.org/wiki?curid=979740", "title": "Korejská ústřední televize", "text": "Korejská ústřední televize\n\nKorejská ústřední televize (korejsky \"조선중앙텔레비죤\", anglicky \"Korean Central Television\", ve zkratce \"KCTV\") je státní televize Severní Koreje. Sídlí v hlavním městě Pchjongjangu. Je součástí státem vlastněného a kontrolovaného Korejského ústředního vysílacího systému. Byla zřízena 1. září 1953, po skončení korejské války. Dne 1. září 1977 začala vysílat v celém svém vysílacím čase barevně.\n\n\n"}
{"id": "979741", "url": "https://cs.wikipedia.org/wiki?curid=979741", "title": "Schönsee", "text": "Schönsee\n\nSchönsee je německé město v zemském okrese Schwandorf ve vládním obvodu Horní Falc spolkové země Bavorsko. Leží u hranic s Českou republikou.\n\nSousední obce jsou: Eslarn, Rybník nad Radbuzou, Stadlern, Weiding, Winklarn a Oberviechtach.\n"}
{"id": "979743", "url": "https://cs.wikipedia.org/wiki?curid=979743", "title": "Rudolf Müller (politik SDAP)", "text": "Rudolf Müller (politik SDAP)\n\nRudolf Müller (27. července 1864 Mnichov u Karlových Varů – 22. března 1955 Vídeň) byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady, později člen Spolkové rady.\n\nVychodil národní školu. Byl správcem německo-rakouské železničářské organizace a ředitelem železničářského domu ve Vídni. Vydával odborné spisy. Angažoval se v Sociálně demokratické straně Rakouska.\n\nNa počátku 20. století se zapojil i do celostátní politiky. V doplňovacích volbách roku 1908 získal mandát v Říšské radě (celostátní zákonodárný sbor) za obvod Slezsko 7. Usedl do poslanecké frakce Klub německých sociálních demokratů. Mandát obhájil i ve volbách do Říšské rady roku 1911, za obvod Dolní Rakousy 7. Ve vídeňském parlamentu setrval až do zániku monarchie.Profesně byl k roku 1911 uváděn jako člen dělnického poradního sboru.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), následně od 4. března 1919 do 31. května 1919 jako poslanec Ústavodárného národního shromáždění Rakouska, stále za rakouskou sociálně demokratickou stranu. Od 1. prosince 1920 do 24. května 1932 byl členem Spolkové rady (horní komora rakouského parlamentu).\n\nV letech 1918–1923 zasedal ve Vídeňské obecní radě. Byl také poslancem Dolnorakouského zemského sněmu a v letech 1918–1920 působil i jako člen tamního zemského výboru (zemský rada).\n"}
{"id": "979746", "url": "https://cs.wikipedia.org/wiki?curid=979746", "title": "Německo-polský pakt o neútočení", "text": "Německo-polský pakt o neútočení\n\nNěmecko-polský pakt o neútočení (německy \"Deutsch-Polnischer Nichtangriffspakt\", polsky \"Polsko-niemiecki pakt o nieagresji\"), známý též jako Pakt Piłsudski-Hitler (německy \"Piłsudski-Hitler-Pakt\", polsky \"Pakt Piłsudski-Hitler\"), plným názvem Prohlášení mezi Německem a Polskem o nepoužití násilí (německy \"Erklärung zwischen Deutschland und Polen über den Verzicht auf Gewaltanwendung\", polsky \"Deklaracja między Polską a Niemcami o niestosowaniu przemocy\"), byla smlouva o neútočení, uzavřená mezi nacistickým Německem a druhou Polskou republikou.\n\nSmlouva byla výsledkem polské zahraniční politiky, která se po podpisu Locarnské dohody pokoušela získat záruky bezpečnosti přímo u zemí, se kterými mu hrozil konflikt. Po uzavření Paktu o neútočení se Sovětským svazem v roce 1932 Polská Republika chtěla obdobné garance získat také ze strany Německa.\nSmlouva o neútočení s Německem byla uzavřena 26. ledna 1934 v Berlíně. Jménem Německa smlouvu podepsal ministr zahraničních věcí Konstantin von Neurath a jménem Polska velvyslanec v Berlíně Józef Lipski. Smlouva byla uzavřena na 10 let a jejím základem byla deklarace Hitlera-Lipského z 15. listopadu 1933, předpokládájící odmítnutí síly v polsko-německých vztazích. Uvádí se v ní, že oba státy se hodlají domluvit bezprostředně na jakémkoliv problému, týkajícím se oboustranných vztahů. Nicméně odmítnutí vzájemného použití síly, které však nebylo doplněno zárukami o neměnnosti hranic, připouštělo možnost jejího použití při revizi územního statu quo třetích zemí. Smlouva nebyla svým obsahem běžná. Neobsahovala článek, běžný v podobných dohodách, o podmínkách přerušení její platnosti, nebo o právu jedné ze stran odmítnout ji, jestliže se druhá strana ocitne ve válečném stavu se třetím státem.\n\nUzavřením smlouvy došlo k normalizaci německo-polských vztahů, zatížených německým revizionismem vůči Versailleské smlouvě. Německo uzavřením smlouvy fakticky uznalo existující německo-polskou hranici a oslabilo pozici Francie vůči Německu, zakládající se na možnosti společného vojenského zásahu Francie, Československa a Polska proti Německu v případě vzniklé krize. Polsko se uzavřením smlouvy snažilo zmírnit možné pro sebe nepříznivé dopady Locarnské dohody a stávající německo-sovětské spolupráce. Uzavřením smlouvy skončila polsko-německá celní válka. V době podpisu smlouvy Německo opustilo Společnost národů a na jeho místo byl do společnosti přijat Sovětský svaz. Po zkušenostech s přijetím do Společnosti národů Německa v roce 1926, kdy bylo jeho členství využito k zaplavení Rady společnosti stížnostmi německé menšiny v Polsku, Polská vláda se obávala, že po přijetí SSSR do společnosti dojde k opakování se situace a to ze strany běloruské a ukrajinské menšiny. Proto Polsko vypovědělo 13. září 1934 na shromáždění Společnosti národů v Ženevě smlouvu o ochraně národnostních menšin. Aby bylo zamezeno možným sporům týkajích se německé menšiny v Polsku a polské menšiny v Německu byla mezi Polskem a Německem 5 listopadu 1937 podepsána Deklarace vlád Německa a Polska o zacházení s jejich uznanými národnostními menšinami.\n\n28. dubna 1939 Německo smlouvu jednostranně ukončilo poté, co Polsko odmítlo obnovené německé požadavky na úpravu vzájemných hranic v německý prospěch (především se jednalo o Gdaňský koridor). Jako oficiální důvod německá strana uvedla polsko-britské komuniké z 6. dubna 1939 o poskytnutí britských záruk ohledně Gdaňsku. Vypovězení smlouvy Německem znamenalo zhroucení stavby polské zahraniční politiky za posledních pět let, ale již samotný důvod vypovězení smlouvy znamenal, že polská zahraniční politika přestala věřit zárukám vyjednaným ve smlouvách a začala pracovat na uzavření spojenectví s Velkou Británií a obnovení spojenectví s Francií. \n\nPodepsání paktu o neútočení mezi Polskem a Německem bylo velice nelibě přijato zejména v SSSR, Francii a u jejich blízkých spojenců (tedy i v Československu). Francie považovala samostatnou snahu Polska o zajištění své bezpečnosti jako oslabování její pozice. Sovětský svaz se obával, že uklidnění situace mezi Polskem a Německem umožní Polsku se více soustředit na SSSR. Ihned po podepsání polsko-německého paktu o neútočení se ve francouzském a sovětském tisku začaly objevovat spekulace o tajném dodatku ke smlouvě, ve kterém měly obě země uzavřít spojeneckou smlouvu (ve skutečnosti Hitler se pokoušel Polsko získat pro protisovětský pakt, ale Polsko odmítlo). V současnosti se často tyto spekulace používají jako ospravedlnění pro tajný dodatek k Paktu Ribbentrop-Molotov, ke vpádu sovětské armády do Polska 17 září 1939 a porušení smlouvy o neútočení. Teorie o polsko-německém spojenectví jsou živé nejen v současném Rusku, Francii, mezi polskými komunisty, ale také v České republice. Uzavření smlouvy je ukazováno jako akt, který umožnil aktivizaci polské zahraniční politiky proti Československu, vůči kterému mělo Polsko územní požadavky. Také rozbití Československa je často přisuzováno německo-polskému spojenectví. Pravdou je, že během mnichovské krize Polsko své nároky vůči Československu uplatňovalo agresivně bez spolupráce s Německem (dlouhodobý spor o Těšínsko a další území), nicméně je jisté, že také využilo oslabené pozice Československa k získání nárokovaných území na Těšínsku.\n\n\n\n"}
{"id": "979754", "url": "https://cs.wikipedia.org/wiki?curid=979754", "title": "Carien Kleibeukerová", "text": "Carien Kleibeukerová\n\nCarien Kleibeukerová (* 12. března 1978 Rotterdam, Jižní Holandsko) je nizozemská maratónská bruslařka a rychlobruslařka.\n\nVěnuje se především maratónskému bruslení, v závodech v klasickém rychlobruslení debutovala na mezinárodní scéně v závodě Světového poháru na podzim 1999, v téže sezóně skončila čtvrtá na distanci 5000 m na Mistrovství světa na jednotlivých tratích. Po roce 2000 se účastnila především nizozemských šampionátů a domácích závodů, na Zimních olympijských hrách 2006 startovala v závodě na 5 km, kde se umístila desátá. Po dlouhé přestávce v letech 2007–2012 se k rychlobruslení vrátila a kvalifikovala se na zimní olympiádu 2014, kde ve svém jediném startu vybojovala bronzovou medaili na trati 5000 m. Na MS 2016 získala na téže distanci stříbrnou medaili.\n\n"}
{"id": "979759", "url": "https://cs.wikipedia.org/wiki?curid=979759", "title": "Malý svět techniky U6", "text": "Malý svět techniky U6\n\nMalý svět techniky U6 je interaktivní expozice v areálu Dolní oblasti Vítkovice v Ostravě, která se zábavnou, přístupnou a interaktivní formou snaží dětem a široké veřejnosti přiblížit klíčové technické pokroky, které ovlivnily vědecko-technický vývoj a podnítit v nich tak zájem o přírodovědné a technické obory. \n\nVýstava byla otevřena 16. listopadu roku 2012 v budově bývalé VI. Energetické ústředny v areálu Dolní oblasti Vítkovice v Ostravě. Zkratka U6 znamená označení VI. ústředny, ve které se expozice nachází. Na dvou podlažích návštěvníka přivítá celkem osm tematických světů, inspirovaných knihami Julese Verna. Známý francouzský spisovatel, který se narodil ve stejném roce, tedy roku 1828, jako byly založeny Vítkovické železárny, tak provede návštěvníka celou výstavou.\n\nMalý svět techniky U6 je členěn do osmi tematických expozic inspirovaných názvy knih francouzského spisovatele Julese Verna. V přízemí se nachází také Zóna příležitostných výstav. \n\nSoučástí objektu jsou i učebny, ve kterých probíhá vzdělávání žáků i pedagogů z Moravskoslezského kraje, sál pro pořádání seminářů a školení a v prvním patře najdete také vyhlídkovou věž, ze které je možné prohlédnout si celou expozici a původní plynová pístová dmychadla z ptačí perspektivy.\n\n\n\n\n\n\n\n\n\nMalý svět techniky U6 nabízí veřejnosti vzdělávání ze světa vědy a techniky. Součástí aktivit jsou doprovodné programy z cyklu Zábavná a kreativní věda. Program je veden animátory, kteří hravou formou zpřístupňují témata z oblasti fyziky, chemie či biologie. Návštěvníci proniknou do taje optiky při výrobě kaleidoskopu, zjistí jak funguje odraz světla u periskopu nebo si mohou sestavit vlastní elektrický obvod. Studenti základních a středních škol jsou vzděláváni v moderních učebnách, kde pracují s tablety nebo interaktivní tabulí. Výuka je orientována na podporu zájmu o studium přírodovědných a technických oborů. \n\nV blízkosti je Svět techniky – Science and Technology Center.\n\n\n"}
{"id": "979765", "url": "https://cs.wikipedia.org/wiki?curid=979765", "title": "Stuart Hall", "text": "Stuart Hall\n\nJméno a příjmení Stuart Hall nosí více různých osob:\n\n"}
{"id": "979766", "url": "https://cs.wikipedia.org/wiki?curid=979766", "title": "Potomci Skytů", "text": "Potomci Skytů\n\nPotomci Skytů (Нащадки скіфів) je vědeckofantastický román pro mládež ukrajinského sovětského spisovatele Volodymyra Vladka z roku 1939 (přepracované vydání je roku 1958). Román patří do subžánru tzv. \"ztracených říší\", protože se odehrává ve velké podzemní jeskyni, kde žije ztracený kmen Skytů, který nemá kontakt s okolním světem. Dobrodružný děj autor využívá pro historický výklad života a zvyků skytských kočovníků.\n\nSkupina čtyř sovětských vědců studuje původ mohyl v ukrajinských černomořských stepích. V jedné jeskyni se pak snaží najít zlatý poklad, který tam podle nalezeného dokumentu zanechal muž jménem Pronis. Při archeologickém a geologickém průzkumu této jeskyně se vědci nechtěně dostanou při odstraňování závalu do obrovské podzemní prostory, kde objeví kočovný kmen pravěkých Skytů, který se sem kdysi dostal a byl odříznut od světa. Kmen je rozdělen na bohaté a chudé a na svobodné a otroky. \n\nVědci upadnou do zajetí a nechtěně se dostanou do probíhajícího boje o moc v kmeni. Zosobněním zla je šaman Dobrataj, jeho soupeřem je jeho bratr z otcovy strany náčelník Skolot, jehož úmysly však také nejsou zcela čisté, neboť chce vědce využít proti Dobratajovi. Ten je zdánlivě poražen a tváří se, že se chce se Skolotem usmířit. Jako dar mu přinese zlatou sovu, kterou mu vloží do poháru vína, které tím otráví. Skolot umírá a náčelníkem se stává Skolotův znetvořený syn Hartak, který je Dobratajovou loutkou. \n\nVědci využijí povstání otroků a podaří se jim uprchnout do jejich tábora. Při bojích s Dobratajovými vojáky použijí dynamit, který mají sebou. Dobrataj je přitom zabit a vědcům se výbuchem otevře cesta zpět do jeskyně. Všechny přístupové cesty ke skytském u kmeni jsou však zavaleny. Podaří se jim však nakonec najít Pronisův poklad, obrovskou zlatou žílu. Všichni jsou nadšeni, jaký to bude důstojný dar pro jejich vlast.\n\n"}
{"id": "979768", "url": "https://cs.wikipedia.org/wiki?curid=979768", "title": "Mijakedžima", "text": "Mijakedžima\n\nMijakedžima (japonsky: 三宅島)je ostrov vulkanického původu, nacházející se v souostroví Izu, asi 180 km jižně od Tokia, do kterého administrativně spadá. Průměr ostrova je 8 km, nejvyšší bod je 815 m nad hladinou moře. V roce 2009 byl počet obyvatel 2324.\n\nNa ostrově se nacházejí některé vzácné živočišné a rostlinné druhy (např. \"drozd izu\"), které jsou ohrožovány lidskou činností. Ostrov je součástí národního parku Fudži-Hakone-Izu.\n\nPrakticky celý ostrov je tvořen stratovulkánem převážně čedičového složení, zdvihajícím se z mořského dna v hloubce asi 1 200 m. Vrchol a svahy vulkánu jsou pokryty vícerými struskovými kužely, maary a kalderami, největší má průměr 3,5 km, vytvořena byla před 2 500 lety. V současnosti aktivní kaldera \"Ojama\" vznikla poklesem během erupce v roce 2000. Sopečná historie ostrova je bohatá, od 10. století bylo zaznamenáno několik desítek erupcí, poslední v srpnu 2006.\n\n"}
{"id": "979771", "url": "https://cs.wikipedia.org/wiki?curid=979771", "title": "Jan Hlaváč (chemik)", "text": "Jan Hlaváč (chemik)\n\nJan Hlaváč (16. července 1926 Kyjov – 21. března 2018) byl český chemik a emeritní profesor Vysoké školy chemicko-technologické v Praze.\n\nNarodil se v učitelské rodině, v níž byl veden v masarykovské orientaci. Rodina byla postižena smrtí otce jako vězně gestapa pro účast v odboji (1944). Měl mladší sestru, jež zemřela ve svých 48 letech. V Kyjově absolvoval reálné gymnasium, maturoval v roce 1945 po roční přestávce „totálního nasazení“ v uhelném dole. Vynikající učitel chemie vzbudil jeho zájem o svůj obor, takže v letech 1945–1949 vystudoval Vysokou školu chemicko-technologického inženýrství v Praze (tehdy ve svazku ČVUT). Byl pak zaměstnán jako výzkumný pracovník Čs. závodů sklářských. Absolvoval vědeckou aspiranturu (CSc 1954) a poté byl do roku 1958 členem skupiny, zřízené na VŠCHT z podnětu Ministerstva školství k výzkumu technické oxidové keramiky pod vedením prof. Rudolfa Bárty, jehož si velmi vážil pro jeho široký rozhled v oborech skla, keramiky a anorganických pojiv, i pro jeho lidský přístup k mladým spolupracovníkům. Vedl je k samostatnosti a odpovědnosti, jakož i k zájmu o progresivní výzkumné směry oboru ve světě. Při komunistických prověrkách byl však prof. Bárta v roce 1958 ve věku 60 let ze dne na den zbaven místa profesora a vedoucího katedry a poslán do důchodu.\n\nV roce 1958 nastoupil na místo odborného asistenta Katedry technologie silikátů VŠCHT, kde vykonával také funkce tajemníka a zastupujícího vedoucího katedry v letech 1960–1962, po dobu hledání nového profesora. V roce 1962 se habilitoval prací „Kinetika tvorby spinelu MgAlO“ a roku 1965 byl jmenován docentem. Již roku 1960 převzal přednášení základního předmětu specializace „Technologie silikátů“, který pak učil s podstatně změněnou náplní do roku 2000. Vydal pro něj 500 stránkovou monografii (dvě vydání v SNTL Praha a anglické vydání v nakladatelství Elsevier). Hlavní změny obsahu předmětu spočívaly v začlenění fyzikálně-chemických a inženýrských souvislostí do dosud převážně popisného užšího pojetí, a ve větší orientaci na současnou materiálovou vědu.\n\nHodnost DrSc. získal na základě obhajoby práce „Reaktivita pevných látek při vysokoteplotních procesech“ v roce 1969 a v tomtéž roce byl zvolen ještě ve svobodných volbách proděkanem pro vědu Fakulty chemické technologie pro období 1970–1973. Profesorem pro obor technologie silikátů byl jmenován roku 1982. Během svého působení na VŠCHT vedl přes sto diplomantů a několik desítek postgraduantů k získání hodnosti CSc, později doktorátu (nověji PhD). Vychoval tak několik generací úspěšných inženýrů a vědeckých pracovníků pro obory anorganických nekovových materiálů. Aktivní činnost na VŠCHT ukončil v roce 2007.\n\nOd roku 1950 žil s manželkou, synem a dcerou v Praze. Mezi jeho osobní zájmy patřila hudba a moravský folklor, hrál na piano a kontrabas. Česká televize natočila k jeho osmdesátinám medailon v rámci pořadů Barvy života v roce 2006. Od roku 2010 byl čestným občanem města Kyjova.\n\nSvoji alma mater (VŠCHT), na které celý život působil, naposledy navštívil ve středu 20. prosince 2017 při příležitosti vánočního přípitku na ústavu silikátů, se kterým byl velmi úzce spjat. Když naposledy opouštěl budovu školy, prohlásil sice pesimisticky a vyčerpaně, ale s pohledem velmi úspěšného vědce s naplněným životem: \"Člověk by se neměl dožít víc jak 90..\". Zemřel 21. března 2018 v nedožitých 92 letech na zápal plic.\n\n\nNa pozvání University of Sheffield absolvoval v roce 1973 na tamním Department of Glass Technology tříměsíční studijní pobyt. V letech 1968–1985 působil aktivně v orgánech Mezinárodní chemické unie (IUPAC), a to zprvu jako národní delegát za Čs. společnost chemickou, později jako volený přidružený a titulární člen komise pro vysokoteplotní chemii a chemii pevných látek, v posledním období pak jako člen anorganické divize. V té době byl komisí pověřen vedením mezinárodního výzkumného projektu, který proběhl za účasti vědců z Evropy, USA a Japonska (výsledky byly publikovány – viz dále). V téže době byl pozván k členství v \"Société française des hautes températures et des réfractaires\" a také k členství v redakční radě časopisu téže společnosti Dále byl dlouhá léta členem Society of Glass Technology (Anglie). V devadesátých letech spolupracoval s americkým ústavem zaměřeným na likvidaci radioaktivních odpadů (Pacific Northwest National Laboratory, Richland. USA). Výsledky výzkumné činnosti prezentoval na mezinárodních konferencích a symposiích hlavně v Evropě, také v USA a v Japonsku .\n\nVe výzkumné činnosti se zabýval (spolu s diplomanty a doktorandy) řešením řady praktických úkolů v rámci smluvní spolupráce s průmyslem a také výzkumem korundové keramiky pro technické účely. Významnými tématy jeho pozdější činnosti byly zejména kinetika a mechanismy reakcí pevných látek, teoretické základy tavení skla, v posledním období interakce povrchů skel s vodnými roztoky s ohledem na fixaci radioaktivních odpadů a na bioaktivní implantační materiály pro medicínu. V letech sedmdesátých a osmdesátých působil jako celostátní koordinátor základního výzkumu v oboru skla v rámci tehdejšího státního plánu základního výzkumu řízeného ČSAV.\n\nNa ústavu prosazoval společné metodické přístupy v základním i aplikovaném výzkumu: používání nově vyvinutých metod a přístrojů pro studium pevných látek, fyzikálně-chemické aspekty materiálových výrob, aplikace principů materiálového a chemického inženýrství (teorie procesů, přenosové jevy, matematické modelování apod.). Podílel se na zintenzivnění kontaktů se zahraničními universitami, zejména ve Francii, v USA a ve Velké Británii.\n\n\n\n"}
{"id": "979772", "url": "https://cs.wikipedia.org/wiki?curid=979772", "title": "Emil Polke", "text": "Emil Polke\n\nEmil Polke (5. března 1858 Město Albrechtice – 10. ledna 1930 Vídeň) byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady.\n\nVychodil národní školu. Angažoval se v Sociálně demokratické straně Rakouska. Byl redaktorem vídeňského listu \"Volkswacht\". Z politických důvodů byl opakovaně soudně trestán. Později působil jako předseda sociálně demokratické strany v Dolních Rakousích a zasedal ve Vídeňské obecní radě.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Dolní Rakousy 41. Usedl do poslanecké frakce Klub německých sociálních demokratů. Ve vídeňském parlamentu setrval až do zániku monarchie.Profesně byl k roku 1911 uváděn jako soukromý úředník.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), následně od 4. března 1919 do 9. listopadu 1920 jako poslanec Ústavodárného národního shromáždění Rakouska a pak byl od 10. listopadu 1920 do 20. listopadu 1923 poslancem rakouské Národní rady, stále za rakouskou sociálně demokratickou stranu.\n"}
{"id": "979773", "url": "https://cs.wikipedia.org/wiki?curid=979773", "title": "Kanpu", "text": "Kanpu\n\nKanpu je menší (355m), neaktivní stratovulkán, nacházející se u pobřeží Japonského moře na poloostrově Oga (Honšú), severozápadně od města Akita. Vývoj vulkánu probíhal ve čtyřech fázích během pozdního pleistocénu a holocénu. Současnou podobu nabyl během třetí fáze jako výsledek akumulace tenkých andezitových lávových proudů. Během čtvrté, závěrečné fáze nastal kolaps centrální části vulkánu, spojený s výlevy čedičových láv.\n\n"}
{"id": "979775", "url": "https://cs.wikipedia.org/wiki?curid=979775", "title": "Kasuga", "text": "Kasuga\n\nKasuga může být:\n\n"}
{"id": "979776", "url": "https://cs.wikipedia.org/wiki?curid=979776", "title": "Kasuga (sopka)", "text": "Kasuga (sopka)\n\nKasuga je masivní podmořský vulkán, nacházející se v Tichém oceánu, na jižním okraji souostroví Izu. Základna sopky se nachází v hloubce asi 3000 m, vrchol je 598 m pod hladinou moře. Kasuga představuje komplex tří podmořských sopek, posledně aktivní je \"Kasuga 1\", která je nejseverněji položená. Masiv je tvořen přeměněnými andezity a bazalty a pokrytými vrstvou vulkanoklastik.\n\n"}
{"id": "979777", "url": "https://cs.wikipedia.org/wiki?curid=979777", "title": "Kikai", "text": "Kikai\n\nKikai je název sopečné kaldery v japonské prefektuře Kagošima. Kikai se nachází v souostroví Ósumi v Jihočínském moři, asi 60 km jižně od japonského ostrova Kjúšú. Prakticky celá kaldera je pod vodou, nad hladinu vyčnívají postkalderové ryolitové lávové dómy \"Sowa-Iwo-džima\" a \"Iwo-dake\", které jsou aktivní v současnosti (Iwo-dake), resp. byly aktivní minulosti (Sowa-Iwo-džima).\n\nKaldera vznikla přibližně před 6300 lety, jako následek mohutné exploze, jedné z největších v holocénu. Jen objem vyvržené tefry se odhaduje na 1,5×10m a její spád se našel až na Hokkaidu. Erupce zcela zničila původní stratovulkán, jakož i jižní a východní části ostrova Kjúšú. Zdevastované oblasti nebyly obydlené několik století.\n\nSeismická a vulkanická aktivita v této oblasti stále trvá a je soustavně sledována. \n\n"}
{"id": "979778", "url": "https://cs.wikipedia.org/wiki?curid=979778", "title": "Esteban Alvarado", "text": "Esteban Alvarado\n\nEsteban Alvarado Brown (* 28. dubna 1989, Siquirres, Kostarika) je kostarický fotbalový brankář, momentálně hraje v nizozemském klubu AZ Alkmaar.\n\nZ kostarického klubu Deportivo Saprissa přestoupil do nizozemského týmu AZ Alkmaar, se kterým v sezoně 2012/13 získal prvenství v nizozemském fotbalovém poháru. V prosinci 2011 v duelu nizozemského fotbalového poháru s AFC Ajax vnikl na hřiště fanoušek Ajaxu a zaútočil na něj, Alvarado si jej všiml v poslední chvíli, vyhl se útoku a když muž upadl na zem, uštědřil mu dva kopance, za což byl vyloučen. Trenér AZ Gertjan Verbeek v reakci odvolal své hráče ze hřiště a utkání bylo ukončeno. Nizozemská fotbalová asociace (KNVB) posléze červenou kartu pro Estebana anulovala. Fanoušek, který jej na hřišti napadl, byl na několik měsíců uvězněn a od Ajaxu Amsterdam dostal doživotní zákaz vstupu na stadion. 19. ledna 2012 se zápas opakoval i s Alvaradem v brance, AZ porazil Ajax 3:2 a postoupil přes něj dál.\n\nZúčastnil se Mistrovství světa hráčů do 20 let 2009 v Egyptě, kde se mladí Kostaričané probojovali do semifinále, v němž podlehli Brazílii 0:1. Esteban byl vyhlášen nejlepším brankářem turnaje.\n\nOd roku 2010 je členem kostarické fotbalové reprezentace.\n\n"}
{"id": "979779", "url": "https://cs.wikipedia.org/wiki?curid=979779", "title": "Kirišima (sopka)", "text": "Kirišima (sopka)\n\nKiri-Šima nebo Kirišima je skupina asi dvaceti, převážně čtvrtohorních vulkánů, nacházejících se severně od zálivu Kagošima na japonském ostrově Kjúšú. Skupina je tvořena několika Maary, struskovými kužely, stratovulkány, pokrývajícími masivní štítovou sopku. V horninovém složení převládají Andezity. Komplex je aktivní od 8. století (dle historických záznamů), poslední aktivita se odehrála v roce 1992.\n\n\n"}
{"id": "979783", "url": "https://cs.wikipedia.org/wiki?curid=979783", "title": "Kirišima", "text": "Kirišima\n\nKirišima může být:\n\n"}
{"id": "979784", "url": "https://cs.wikipedia.org/wiki?curid=979784", "title": "Kita-Fukutokutai", "text": "Kita-Fukutokutai\n\nKita-Fukutokutai je podmořský vulkán v Pacifiku, nacházející se přibližně na půl cesty mezi ostrovy Iwodžima a Minami-Iótó. Vrchol sopky se nachází jen 73 m pod hladinou moře. Sopečná činnost v oblasti byla poprvé hlášena v roce 1937, poslední erupce byla pozorována rybářskou lodí v roce 1988 (toto hlášení však nebylo potvrzeno jinými pozorováními).\n\n"}
{"id": "979785", "url": "https://cs.wikipedia.org/wiki?curid=979785", "title": "Hailee Steinfeld", "text": "Hailee Steinfeld\n\nHailee Steinfeld (* 11. prosinec 1996, Tarzana, Kalifornie, Spojené státy americké) je americká herečka, zpěvačka a modelka. Nejvíce se proslavila rolí Mattie Ross ve filmu \"Opravdová kuráž\" z roku 2010, která ji vynesla nominace na Oscara v kategorii Nejlepší herečka ve vedlejší roli, na SAG Award a BAFTA Award. Také si zahrála Petru Arkanian ve sci-fi filmu \"Enderova hra\". V roce 2013 si zahrála Julii ve filmové adaptaci Shakespearovy novely \"Romeo a Julie. \"V roce 2014 si zahrála ve filmech \"3 dny na zabití \"a \"Love Song. \"V roce 2014 dokončila natáčení sequelu filmu \"Ladíme! \"s názvem\" Ladíme 2.\"\n\nNarodila se v Los Angeles v Kalifornii, je dcerou Cheri (rozené Domasin), interiérové designérky a Petera Steinfelda, profesionálního fitness trenéra. Má staršího bratra Griffina (narozený 9. ledna 1994), který je profesionální NASCAR řidič. Její strýc Jake Steinfeld se také živí jako fitness trenér a její pra-strýc je bývalá dětská filmová hvězda Larry Domasin.\n\nJejí otec je žid a její matka má anglické, filipínské a německé předky. Vyrůstala v Agoura Hills a později v Thousand Oaks v Kalifornii. Navštěvovala Ascension Lutheran School, Conejo Elementary a Colina Middle School. Od roku 2008 zahájila domácí výuku.\n\nS herectvím začala v osmi letech, kdy se objevila v několika krátkých filmech. Roli Talii si zahrála v krátkém filmu \"She's a Fox\". Poté se objevila v několika televizních reklamách a jako host se objevila v televizních seriálech. Průlom v kariéře nastal s rolí Mattie Ross ve filmu \"Opravdová kuráž\", když ji bylo 13 let. Za roli získala nominaci na Oscara.\n\nV květnu 2011 se stala tváří italské značky Miu Miu.\n\nV roce 2013 si zahrála ve filmové adaptaci Shakespearovo \"Romeo and Juliet. \"Roli Violet si zahrála v romantickém filmu \"Love Song\". Jako Petra Arkanian si zahrála ve sci-fi filmu \"Enderova hra.\" Film měl premiéru 1. listopadu 2013. V roce 2014 získala roli Min Green ve filmové adaptaci \"Why We Broke Up, \"stejnojemnné knihy Daniela Handlera. 23. listopadu 2015 měl premiéru na Filmovém festivalu Sundance film \"Ten Thousand Saints\", ve kterém hraje po boku Asa Butterfielda. Původně byla obsazena do hlavní role filmu \"For the Dogs\", ale nahradila ji herečka Emma Roberts. V roce 2014 se připojila k obsazení filmu \"Ladíme 2,\" po boku Anny Kendrick, Rebel Wilson a Elizabeth Banks, která film režíruje. Hlavní roli Nadine získala ve filmu \"Hořkých sedmnáct\", teenagerovském filmu, ve kterém si také zahrají Blake Jenner, Woody Harrelson a Kyra Sedwick.\n\n\n\n\n\n"}
{"id": "979786", "url": "https://cs.wikipedia.org/wiki?curid=979786", "title": "Kita-Iótó", "text": "Kita-Iótó\n\nKita-Iótó (starší: \"Kita-Iwótó\"; 1945 (?)–2007: Kita-Iwó-džima/Kita-Iwódžima resp. Kita-Ió-džima/Kita-Iódžima – doslova: \"severní sírový ostrov\") je menší ostrov, nacházející se v souostroví Izu v Tichém oceánu. Ostrov je tvořen převážně čedičovými horninami a tyčí se 792 m nad hladinou moře. Jediné historické erupce byly zaznamenány z podmořského kráteru \"Funka-Asane\", nacházejícího se asi 2 km severozápadně od pobřeží ostrova.\n\n"}
{"id": "979789", "url": "https://cs.wikipedia.org/wiki?curid=979789", "title": "Amber Heard", "text": "Amber Heard\n\nAmber Heard, rodným jménem Amber Laura Heard (* 22. dubna 1986) je americká herečka a modelka. \n\nSvou hereckou kariéru zahájila již během studií na univerzitě a nejprve hrála v malých rolích. První větší rolí pro ni byla Maria ve filmu \"Světla páteční noci\" z roku 2004. Později hrála v řadě dalších filmů.\n\nRoku 2010 vystoupila na výroční akci organizace GLAAD a zveřejnila zde oficiálně svou bisexuální orientaci. \n\nŽila s fotografkou jménem Tasya van Ree. Od února 2015 byla manželkou herce Johnnyho Deppa. Manželství se rozpadlo roku 2016.\n\n\n"}
{"id": "979799", "url": "https://cs.wikipedia.org/wiki?curid=979799", "title": "Josef Pongratz", "text": "Josef Pongratz\n\nJosef Pongratz (21. února 1863 Eibiswald – 26. listopadu 1931 Štýrský Hradec) byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady, později člen Spolkové rady.\n\nPocházel z dělnické rodiny. Vychodil národní školu a absolvoval odbornou školu v Štýrském Hradci. Vyučil se stolařem. Po vyučení roku 1879 odešel na vandr. Vstoupil do spolku stolařů a angažoval se v Sociálně demokratické straně Rakouska. Díky jeho aktivitám získali sociální demokraté v roce 1888 kontrolu nad nově zřízenou okresní nemocniční pokladnou v Štýrském Hradci. V roce 1891 se stal jejím tajemníkem a v letech 1910–1925 byl jejím ředitelem. V roce 1890 spoluzakládal regionální dělnický list \"Arbeiterwille\". Od roku 1900 do roku 1913 a opět v letech 1918–1924 zasedal v obecní radě v Štýrském Hradci.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Štýrsko 3. Usedl do poslanecké frakce Klub německých sociálních demokratů. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval až do zániku monarchie.Profesně byl k roku 1911 uváděn jako soukromý úředník.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), následně od 1. prosince 1920 do 20. listopadu 1923 byl členem Spolkové rady (horní komora rakouského parlamentu).\n\nV letech 1918–1930 byl náměstkem štýrského zemského hejtmana. Zaměřoval se na sociální problematiku. Zasadil se o převedení několika plicních léčeben a dětských ozdravoven pod zemskou správu. V roce 1931 mu Štýrský Hradec udělil čestné občanství.\n"}
{"id": "979803", "url": "https://cs.wikipedia.org/wiki?curid=979803", "title": "Johann Christoph Kridel", "text": "Johann Christoph Kridel\n\nJohann Christoph Kridel (9. prosince 1672 Rumburk, Habsburská monarchie – 2. července 1733 Rumburk, Habsburská monarchie) byl rakouský a český varhaník, učitel hudby, skladatel a básník německé národnosti, nepříliš známý představitel barokní hudby z pomezí Čech a Lužice.\n\nJohann Christoph Kridel se narodil 9. prosince 1672 v severočeském Rumburku v rodině tkalce a člena městské rady Johanna Georga Kriedella. (V matrice byl zapsán jako Kriedell, ve svých textech používal také podobu Kriedel, Kridell, v dějinách hudby se však ustálila forma Kridel, která se objevuje na tisku sbírky kantát z roku 1706.) Kridelovým kmotrem byl Johann Berenfelder, bývalý rektor místní školy, ve které městský varhaník nebo regenschori (nejspíše Moritz Schneider) vyučoval také hudbu. Zde patrně Kridel získal své základní hudební vzdělání. Přibližně v letech 1685–1690 studoval skladatel v malostranské jezuitské koleji v Praze, potom působil v Jičíně a v Praze jako učitel. 23. června 1694 se – po smrti otce a varhaníka Moritze Schneidera – vrátil do Rumburka a převzal úřad varhaníka v městském kostele svatého Bartoloměje.\n\nVedle městské hudby se Kridel podílel také na výuce na místní německé škole, v jedné ze svých básní se však označil jako praeceptor (tedy pomocný učitel). Titul kantora zřejmě neužíval. Mezi Kridelovy žáky patřila mj. lankraběnka Caroline von Hessen-Rheinfels-Rotenburg (1714–1741), kterou Kridel po dva roky vyučoval hře na \"Clavicordio\" (klavichord). 2. února 1697 se skladatel oženil s Annou Theresií Kirchnerovou, dcerou Petera Kirchnera, lazebníka a starosty v sousedním městě Šluknově. Sňatkem Kridel získal slušné věno a spolu s majetkem zděděným po otci již mohl zakoupit nárožní dům v rumburské ulici Klostergase 20, který stál na místě pozdější kavárny Henke (Krym, Venuše). Z manželství vzešlo jedenáct dětí, z nichž ale přežilo jen šest. V roce 1703 začal Kridel jako jednatřicetiletý v latině a v němčině sepisovat občasné úvahy a soukromé poznámky \"Memorabilia Kriedeliana aliaque Rumburgensia\" (\"Kridelovy pamětihodnosti a jiné z Rumburka\"). V nich se ukazuje nejen jako kronikář, ale také jako neformální a příležitostný básník. V roce 1706 nechal v Budyšíně vytisknout svou sbírku árií \"Neu-Eröffnetes Blumen-Gärtlein. \"Když se anglický podnikatel Robert Allason, zakladatel textilní manufaktury v Rumburku, 5. dubna 1720 nastěhoval do svého kamenného domu na předměstí, složil Kridel oslavnou vícestrofou árii \"Glücklicher Ein Zug Des Hoch Edlen und Hochfürnehmen Roberti Allason\".\n\n22. prosince 1730 zemřela Kridelova manželka Anna Theresia ve věku 52 let. Když 23. června 1733 zemřel v jedenácti dnech života i jeho vnuk Dominik, zahrál mu ještě na varhanách v kostele sv. Bartoloměje rekviem. Již o několik dní později, 2. července 1733, nalezl syn Dominik samotného Kridela, jak ležel mrtvý v posteli, v ruce měl růženec a na židli vedle postele krucifix. Před svou smrtí si napsal tento epitaf: \"\"Zde v hrobě leží a pauzuje, kdo v Rumburku varhanům vládl po mnoho let. Sloužil Bohu i vlasti a hlavně melodiím, kterých složil dosti. Přezpívej si je, příteli pěvče. Zde v hrobě leží a pauzuje, kdo na varhany či spinet by rád doprovodil i tebe. Do věčného míru a klidu však odešel již. Žij blaze, pěvče příteli! A pros za něho nebe!\"\"\n\nKridelův hudební styl se formoval již během jeho pražského pobytu. K osobnostem, které mohly ovlivnit jeho vkus, lze řadit tehdy hojně hraného rakouského skladatele Johanna Josepha Fuxe (1660–1741), popř. Václava Karla Holana Rovenského (1644–1718), který podobně jako Kridel preferoval formu malých kantát s koncertantními smyčci. Zpěvnost a lehkost dochovaných árií však napovídá, že nelze vyloučit ani vlivy italské. Kridelovy dobré vztahy s knížetem Lichtensteinem, který byl rakouským velvyslancem u papežského stolce, i jeho relativní zámožnost mohly skladateli umožnit cesty do Itálie, kde se patrně seznámil s hudbou italských barokních mistrů (možná je souvislost např. s dílem jeho současníka Alessandra Scarlattiho). Pro Kridela je také typická náboženská niternost, která prozrazuje hloubku a upřímnost jeho katolické víry v kontextu rekatolizace Šluknovska.\n\nTato díla byla nenávratně zničena při bombardování Drážďan.\n\nJediným zachovaným (popř. dosud objeveným) dílem Johanna Christopha Kridela je sbírka šesti koncertních árií s německými texty autora: \"Nově otevřená květinová zahrádka \"(\"Neu-Eröffnetes Blumen-Gärtlein\"), která byla vytištěna v Budyšíně v roce 1706. Skládá se z šesti krátkých kantát:\nJednotlivé kantáty končí áriemi na jediné slovo \"amen\" a pro Kridela typickou koloraturou.\n\n"}
{"id": "979804", "url": "https://cs.wikipedia.org/wiki?curid=979804", "title": "Přírodní park Maloskalsko", "text": "Přírodní park Maloskalsko\n\nPřírodní park Maloskalsko je chráněné území vyhlášené v roce 1997, které leží při jihozápadní hranici okresu Jablonec nad Nisou Libereckého kraje, částečně v CHKO Český ráj. Leží na obou březích řeky Jizery, uprostřed bohaté přírody plné bizarních skalních měst. Pomyslným centrem, podle kterého je park pojmenován, je obec Malá Skála.\n\nZáměr vyhlásit tento přírodní park vyplynul z dlouhodobé marné snahy o rozšíření chráněné krajinné oblasti Český ráj na území obcí Malá Skála, Koberovy, Frýdštejn, Líšný a částečně i Pěnčína a Železného Brodu.\n\nOsu této oblasti tvoří řeka Jizera. Od Železného Brodu po Turnov meandruje v hluboce zaříznuté říční nivě, která protíná druhou osu Pojizeří – Ještědsko-kozákovský hřbet. Na tyto partie se vážou nejcennější lokality, jejichž některé části se již dříve staly součástí sítě chráněných území či významných krajinných prvků. Suché skály, Bučiny u Rakous, Ondříkovický pseudokrasový systém. Roztroušená zástavba vesnic a osad dotváří typický ráz této oblasti.\n\nVrcholové části území, kterým vévodí Vranovský hřeben a Suché skály, tvoří pískovcové skály. Součástí přírodního parku jsou náplavy Jizery, porostlé řídce vegetací a v širších místech k němu také patří říční niva i části strmých svahů s četnými sesuvy a rozsedlinami. Jizera slouží jako koridor pro sestup horských a podhorských druhů rostlin do nižších poloh. V opačném směru se údolím Jizery šíří teplomilná květena do hor.\n\nÚzemí přírodního parku je pro lepší možnosti popisu a vypracování plánu péče rozděleno do sedmi krajinných celků podle vlastnosti reliéfu:\n\n\nZ původních lesních ekosystémů charakteristických pro tuto oblast jsou zde zastoupeny květnaté bučiny, acidofilní bory a borové doubravy. K významným nelesním ekosystémům patří podmáčené louky, bývalé pískovcové lomy, údolí Vazoveckého potoka a naleziště šafránu bělokvětého na Záborčí.\n\nVzhledem k velmi pestrému geologickému podkladu představuje Maloskalsko a přilehlá část Železnobrodska nepřebernou škálu společenstev a druhů, v níž se vyjímají reliktní prvky a zbytky původní vegetace zachované na těžce přístupných stanovištích (květnaté bučiny, borové doubravy, skalní bory, podmáčené louky, prameniště aj.). Z významných rostlinných druhů zde roste např. šafrán bělokvětý, korálice trojklaná, kapradina hrálovitá, střevíčník pantoflíček, okrotice červená, okrotice bílá a prstnatec májový. Pískovcová skalní města poskytují vhodné prostředí řadě významných ptačích druhů. Žijí zde otakárek fenyklový, batolec duhový, mlok skvrnitý, ropucha obecná, ještěrka obecná, slepýš křehký a další.\n"}
{"id": "979805", "url": "https://cs.wikipedia.org/wiki?curid=979805", "title": "Kongregace pro blahořečení a svatořečení", "text": "Kongregace pro blahořečení a svatořečení\n\nKongregace pro blahořečení a svatořečení (latinsky \"Congregatio de Causis Sanctorum\") je součástí římské kurie, která má na starost zkoumání a prověřování kauz blahořečení a svatořečení.\nTato kongregace byla založena dne 8. května 1969 papežem Pavlem VI. pod názvem \"Posvátná Kongregace pro blahořečení a svatořečení\". Prvním prefektem se stal kardinál Paolo Bertoli a prvním sekretářem Ferdinando Giuseppe Antonelli, O.F.M. titulární arcibiskup Idicraský. Roku 1984 byla přejmenována na současný název \"Kongregace pro blahořečení a svatořečení\". V současné době je prefektem kongregace kardinál Angelo Amato, S.D.B..\nÚkolem kongregace je shromažďovat informace o daných osobách, u kterých probíhá proces svatořečení nebo blahořečení. Prefekt při soukromé audienci u papeže navrhuje uznání zázraků uzdravení nebo hrdinských ctností. Předtím je ale ještě přezkoumala historická komise, komise kardinálů a biskupů a komise teologická.\n\n"}
{"id": "979809", "url": "https://cs.wikipedia.org/wiki?curid=979809", "title": "Santos-Dumont (kráter)", "text": "Santos-Dumont (kráter)\n\nSantos-Dumont je malý měsíční impaktní kráter nacházející se v členitém terénu východně od měsíčního moře Palus Putredinis (Bažina hniloby) na přivrácené straně Měsíce. Leží v severní části pohoří Montes Apenninus (Apeniny), jižně leží hora Mons Hadley a dále na jih kráter Aratus. Jihovýchodně lze nalézt malý kráter Joy.\n\nSantos-Dumont má průměr 9 km, pojmenován je podle brazilského leteckého průkopníka Alberta Santose-Dumonta. Než jej v roce 1976 Mezinárodní astronomická unie přejmenovala na současný název, nesl kráter označení Hadley B.\n\n"}
{"id": "979810", "url": "https://cs.wikipedia.org/wiki?curid=979810", "title": "CMR", "text": "CMR\n\nCMR (Convention Marchandise Routière, \"Convention relative au contrat de transport international de marchandises par route)\" je úmluva o přepravní smlouvě v mezinárodní silniční dopravě. Dohoda byla uzavřena v Ženevě 19. května 1956. \n\nMezinárodní silniční unie (IRU) podle této dohody vytvořila standardní nákladní list, který se používá v mezinárodní autodopravě. Formulář je většinou trojjazyčný. V povinných kolonkách je uvedeno jméno odesilatele, příjemce, dopravce (dopravců), specifikace a množství zboží. V logistické hantýrce se mu říká „camrák“.\n\nMezinárodní silniční unie (IRU) International Road Transport Union byla založena 23. března 1948 v Ženevě. Vrcholný orgán dbající na rozvoj silniční dopravy sídlí v Paříži.\n\nÚmluvu postupně ratifikovala většina evropských zemí, avšak členy jsou i neevropské státy.\nAlbánie, Arménie, Rakousko, Bělorusko, Belgie, Bosna a Hercegovina, Bulharsko, Česká republika, Dánsko, Estonsko, Finsko, Francie, Malta, Mongolsko, Maroko, Černá Hora, Itálie, Rumunsko, Rusko, Polsko, Srbsko, Slovensko, Norsko, Španělsko, Švédsko, Švýcarsko, Makedonie, Tunisko, Ukrajina, Libanon, Írán a Velká Británie.\n\nSkládá se z částí (průpisových kopií ) \n\n"}
{"id": "979811", "url": "https://cs.wikipedia.org/wiki?curid=979811", "title": "Franz Reifmüller", "text": "Franz Reifmüller\n\nFranz Reifmüller (30. září 1861 Vídeň – 4. března 1940 Vídeň) byl rakouský sociálně demokratický politik, na počátku 20. století poslanec Říšské rady, v poválečném období poslanec rakouské Národní rady.\n\nVychodil národní a měšťanskou školu a absolvoval odbornou školu v Štýrském Hradci. Vyučil se knihtiskařem. Angažoval se v Sociálně demokratické straně Rakouska a v odborovém hnutí. Byl předsedou \"Svazu knihtiskařů a písmolijců Rakouska\". Zasedal u živnostenského soudu ve Vídni.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Dolní Rakousy 12. Usedl do poslanecké frakce Klub německých sociálních demokratů. Ve vídeňském parlamentu setrval až do zániku monarchie.Profesně byl k roku 1911 uváděn jako knihtiskař.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\").\n"}
{"id": "979812", "url": "https://cs.wikipedia.org/wiki?curid=979812", "title": "Virgile Vandeput", "text": "Virgile Vandeput\n\nVirgile Vandeput (* 6. září 1994 Anderlecht) je izraelský alpský lyžař.\n\nVandeput se narodil v roce 1994 v izraelsko-belgické rodině, má tedy dvojí občanství.\n\nZávodil od sezóny 2009/2010, jako dorostenec obsadil 1. místo ve slalomu a 2. místo v Super-G. Byl nejmladším účastníkem MS 2011.\n\nPosléze se rozhodl reprezentovat pouze Izrael, zastupovat tento stát, v obřím slalomu a slalomu, měl i na ZOH 2014, před rozjížďkou se ale náhle zranil a účast pro něj tak skončila.\n\n"}
{"id": "979814", "url": "https://cs.wikipedia.org/wiki?curid=979814", "title": "Vjačeslav Ivanov (spisovatel)", "text": "Vjačeslav Ivanov (spisovatel)\n\nVjačeslav Ivanovič Ivanov ( \"\"; 28. února 1866 Moskva – 16. července 1949 Řím) byl ruský básník, symbolista, filosof, překladatel, dramaturg, literární kritik, doktor filosofie. Jeden z ideových inspirátorů „stříbrného věku“.\n\nNarodil se v rodině zeměměřiče Ivana Evstichijeviče Ivanova (1816–1871). Po studiích na Prvním moskevském gymnáziu nejprve studoval na historicko-filologické fakultě Moskevské univerzity (1884–1886), potom na Berlínské univerzitě (1886–1890), kde se kromě filologii věnoval také filosofii. Na jeho světonázor měli největší vliv Friedrich Nietzsche, Vladimir Solovjov, slavjanofilové a němečtí romantici (Novalis, Friedrich Hölderlin).\n\nOd roku 1891 mnoho cestoval. Projel velkou část Evropy (nějaký čas žil v Athénách, poté v Ženevě), navštívil Palestinu a Egypt. Žil převážně v Itálii a v Rusku (do Itálie se definitivně přestěhoval v roce 1924).\nV roce 1893 se seznámil s Lidií Zinovjevovou-Annibalovou, básnířkou a překladatelkou, se kterou se později po pěti letech oženil.\n\nPrvní sonety vytvořil Ivanov pod silným vlivem poezie katolické mystiky. Sonety popisují horskou přírodu Lombardie a Alp. První vydání se vztahuje k roku 1898 (velkou pomoc mu tehdy poskytl Vladimír Sovoljov, se kterým se Ivanov seznámil v roce 1896).\nV roce 1903–1904 se Ivanov seznámil s Valerijem Brjusovem, Konstantinem Balmontem, Jurgisem Baltrušajtisem, Zinaidou Gippiusovou a Alexandrem Blokem.\n\nV roce 1905 se básník přestěhoval do Petrohradu do bytu v domě na rohu Tavričeské a Tverské ulice. Byt byl přezdíván \"věž\" a každou středu se zde setkávali symbolisté. Tím se stala jedním z ideových center ruského symbolismu a \"tvůrčí laboratoří\" básníků. \n\nIvanov spolupracoval v časopisech \"Váhy\", \"Zlaté rouno\", \"Práce a dni\", \"Apollón\", \"Nová cesta\". Vedl nakladatelství \"Křiky\". Byl činný v Petrohradském nábožensko-filosofickém spolku a publikoval v almanachu \"Severní květy\". Přednášel historii a starořeckou literaturu na dívčích vyšších školách. V roce 1906 se sblížil se Sergejem Mitrofanovič Gorodeckým, od kterého načerpal nová témata. V roce 1907 vydal sborník \"Eros\".\n\nVelkou ránou pro něj byla nečekaná smrt ženy v roce 1907. V roce 1912 si vzal svou nevlastní dceru Věru Švarsalonovou, dceru Zinovjevové-Annibalové, se kterou měl syna Dmitrije (1912–2003).\nV letech 1907–1908, poté co Ivanov podpořil teorii mystického anarchismu Georga Čulkova, se rozešel se staršími symbolisty (nicméně přátelit se s Valerijem Brjusovem nepřestal). Po návratu z Francie a Itálie (1912–1913) se Ivanov usadil v Moskvě na Zubovském bulváru a sblížil se s literárním kritikem Michailem Geršenzonem, filosofem Sergejem Bulgakovem, teologem Florenským a skladatelem Alexandrem Skrjabinem. \nS říjnovou bolševickou revolucí nesouhlasil, ale pokračoval ve své kulturně-pedagogické činnosti. V letech 1921–1924 odcestoval do Baku, kde přednášel na universitě. V roce 1921 obhájil svou disertační práci o kultu Dionýsa.\n\nPoslední desetiletí prožil Ivanov v Itálii, kde od roku 1936 začal publikovat svá díla v časopise \"Soudobé zápisky\". Ivanov žil v Itálii osamoceně a udržoval styky pouze s několika ruskými emigranty.\nV roce 1926 v chrámu sv. Petra přestoupil na katolickou víru. V letech 1926–1943 přednášel cizí jazyky a ruskou literaturu v Pávii. V letech 1941–1949 tvořil pro Kongregaci pro východní církve. Výsledkem jeho literární tvorby se stal sborník veršů \"Svit večerní\" (Svět večernij), který byl posmrtně vydán v Oxfordu v roce 1962.\nHrob Ivanova se nachází na protestanském hřbitově Testaccio v Římě.\n\nVe vědeckých dílech se Ivanov věnoval religiózním mýtům. Také v Paříži přednášel o religiózním kultu Dionýsa.\n\nTvůrčí ideály hledá Ivanov v minulosti (Antika, středověk, především Byzantská říše – jejím uměním se básníci inspirují jen zřídka). Tam nachází skutečný symbolismus a kulturu, kterou dává do protikladu k buržoazní kultuře, kterou odráží tvorba starších symbolistů. Jako teoretik mladších symbolistů vystupuje Ivanov často s kritikou dekadence a impresionismu v poezii starších symbolistů. Podle Ivanova je úkolem symbolistů oproštění od individuálního, intimního pojetí. Dále pak vytvoření národního, syntetického umění, které se zříká iluzí a vyjadřuje objektivní skutečnost.\nBásník nesmí usilovat o osamocení, ale je povinen se stát hlasem národa. Ivanov odmítá princip parnasismu – umění pro umění a přechází k religióznímu umění, realistickému (jako protiváha k idealistickému) symbolismu. Metafora, fungující jako základní poetický prostředek, má být v lyrice nahrazena religiózním mýtem, který je nejvyšší skutečností lidského ducha. Zajistit tuto výměnu je pak právě podle Ivanova skutečný úkol symbolisty.\n\nZákladní témata jeho poezie jsou smrt a následné obrození, zoufalství a za ním přicházející naděje. Témata vzkříšení a blahoslaveného obětního utrpení odlišují tvorbu Ivanova od tvorby starších symbolistů, ve které mělo důležité místo téma bezvýchodnosti. Základem poezie Ivanova je optimistický počátek. Ivanov nesdílí pesimismus starších symbolistů. Naopak v budoucnosti vidí zrod radostného ANO. Dekadentní témata samoty a zoufalství jsou v Ivanově tvorbě v pozadí. Přední místo zaujímají témata jako triumf \"sobornosti\", hledání Boha, projevení Boží přítomnosti, mystická láska, překonání smrti.\n\nNa rozdíl od impresionistické poezie starších symbolistů je poezie Ivanova založena na harmonii, jednotě a celistvosti. Ivanov se snaží najít skutečně symbolické výrazové prostředky. Lyrika je pak často poznamenána epikou a je dramatizovaná. Někdy se mění v monolog nebo dramatickou scénu. Pro poezii Ivanova není charakteristický subjektivní či individuální pohled. Mnohé verše jsou blízké ódám či dithyrambám a jako by byly určeny pro rituální děje či oslavné deklamace. Chladná poezie Ivanova je bohatá na anachronismy a vytříbené a vybroušené fráze. \nPoezie Ivanova je statická, předmětná a majestátní. Není zpěvná a ve své bohoslužebné nehybnosti jí chybí dynamismus. Ivanov dává přednost jambu a trocheji. \n\n\n"}
{"id": "979815", "url": "https://cs.wikipedia.org/wiki?curid=979815", "title": "Hans Resel", "text": "Hans Resel\n\nHans Resel, uváděn též jako Johann Resel (7. září 1861 Hafnerbach – 7. listopadu 1928 Štýrský Hradec), byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady, později člen Spolkové rady.\n\nByl synem stolařského mistra. Vychodil národní školu a vyučil se krejčím. V roce 1878 odešel na vandr. Působil jako krejčí v Sankt Pölten, kde se roku 1885 stal členem dělnického spolku, od roku 1889 byl krejčím ve Štýrském Hradci. Angažoval se v Sociálně demokratické straně Rakouska (přesídlení do Štýrského Hradce mu navrhl sociálně demokratický předák Karl Renner). Zúčastnil se Hainfeldského sjezdu, kde přestavoval radikální křídlo strany. V roce 1890 se stal redaktorem nově založeného tiskového orgánu sociální demokracie ve Štýrsku \"Der Arbeiterwille\". V letech 1897–1900 (podle jiného zdroje až od roku 1904) byl poslancem Štýrského zemského sněmu. V roce 1895 a 1899 zasedal v obecní radě ve Štýrském Hradci. Podílel se na výstavbě organizační struktury sociální demokracie ve Štýrsku.\n\nNa konci 19. století se zapojil i do celostátní politiky. Ve volbách do Říšské rady roku 1897 získal mandát v Říšské radě (celostátní zákonodárný sbor) za všeobecnou kurii, obvod Štýrský Hradec, vnitřní město a předměstí. Ve volbách do Říšské rady roku 1901 mandát nezískal, ale do parlamentu nastoupil 3. května 1905 po doplňovací volbě místo poslance Aloise Posche. Uspěl pak v řádných volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Štýrsko 9. Mandát obhájil i ve volbách do Říšské rady roku 1911, nyní za obvod Štýrsko 4. Ve vídeňském parlamentu setrval až do zániku monarchie.Profesně byl k roku 1911 uváděn jako zemský poslanec a obecní radní.\n\nV roce 1906 se uvádí jako jeden z 10 členů poslaneckého klubu Sociálně demokratický svaz (\"Sozialdemokratischer Verband\"), který sdružoval sociálně demokratické poslance všech národností. Po volbách roku 1907 usedl do poslanecké frakce Klub německých sociálních demokratů.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), následně od 1. prosince 1920 do 21. května 1927 byl členem Spolkové rady (horní komora rakouského parlamentu). Naplno se věnoval i zemské politice. Byl zemským radou (členem zemské vlády) ve Štýrsku.\n"}
{"id": "979816", "url": "https://cs.wikipedia.org/wiki?curid=979816", "title": "Šelmberk (kopec)", "text": "Šelmberk (kopec)\n\nŠelmberk je skalnatý kopec nad údolím říčky Blanice v katastru obce Běleč, zhruba 2 km severovýchodně od Mladé Vožice. Na jeho vrcholku se nalézá stejnojmenná hradní zřícenina.\n\nVrch má nadmořskou výšku 488 metrů. Geomorfologicky spadá do oblasti Středočeská pahorkatina, celku Vlašimská pahorkatina, podcelku Mladovožická pahorkatina, okrsku Načeradecká pahorkatina a podokrsku Bělečská pahorkatina.\n"}
{"id": "979817", "url": "https://cs.wikipedia.org/wiki?curid=979817", "title": "Biatlon na Zimních olympijských hrách 2014 – vytrvalostní závod ženy", "text": "Biatlon na Zimních olympijských hrách 2014 – vytrvalostní závod ženy\n\nVytrvalostní závod žen na Zimních olympijských hrách 2014 se konal v pondělí 14. února v lyžařském středisku v Centru biatlonu a běžeckého lyžování Laura nedaleko Krasné Poljany. Zahájení vytrvalostního závodu proběhlo v 18.00 hodin místního času UTC+4 (15.00 hodin SEČ).\n\nObhájkyní prvenství byla norská biatlonistka Tora Bergerová, která v závodě obsadila šestnácté místo.\n\nDruhou olympijskou zlatou medaili získala Běloruska Darja Domračevová, která o více než minutu porazila druhou v pořadí, švýcarskou závodnici Selinu Gasparinovou, pro kterou to byla první seniorská medaile z velké akce. Bronz brala další Běloruska Naděžda Skardinová.\n\nRuska Jana Romanovová byla v listopadu 2017 diskvalifikována pro porušení antidopingových pravidel.\n"}
{"id": "979818", "url": "https://cs.wikipedia.org/wiki?curid=979818", "title": "Malý Choč", "text": "Malý Choč\n\nMalý Choč (1465 m n. m.) je hora v Chočských vrších na Slovensku. Nachází se v jihovýchodní rozsoše Velkého Choče (1608 m), od kterého je oddělena sedlem Vráca (1422 m). Rozsocha dále pokračuje směrem k vrcholům Turnianska Magura (1085 m) a Smrekov (1028 m), za nimiž přes několik nižších vrcholů klesá do údolí Váhu. Jihozápadní svahy hory klesají do údolí potoka Turík, severovýchodní do údolí Žimerova potoka. Celá oblast je chráněna v rámci přírodní rezervace Choč.\n\n"}
{"id": "979819", "url": "https://cs.wikipedia.org/wiki?curid=979819", "title": "Eise Eisinga", "text": "Eise Eisinga\n\nEise Eisinga (21. února 1744 – 27. srpna 1828) byl nizozemský amatérský astronom, který ve svém domě ve Franekeru v Nizozemsku postavil planetárium, jež je k roku 2014 nejstarším stále fungujícím planetáriem na světě. V prosinci 2011 bylo nizozemskou vládou navrženo na seznam světového dědictví UNESCO.\n\n"}
{"id": "979821", "url": "https://cs.wikipedia.org/wiki?curid=979821", "title": "Biatlon na Zimních olympijských hrách 2014 – smíšená štafeta", "text": "Biatlon na Zimních olympijských hrách 2014 – smíšená štafeta\n\nSmíšená štafeta na Zimních olympijských hrách 2014 se konala ve středu 19. února v lyžařském středisku v Centru biatlonu a běžeckého lyžování Laura nedaleko Krasné Poljany. Bylo to vůbec poprvé, co se tahle disciplína objevila na zimních olympijských hrách. Zahájení smíšené štafety proběhlo v 18.30 hodin místního času UTC+4 (15.30 hodin SEČ).\n\nPremiérovým vítězem této disciplíny se stal tým Norska, který zvítězil o více než třicet sekund před druhým Českem, pro které to byla už pátá medaile na této olympiádě. Bronz brali Italové, paradoxně všichni reprezentanti Itálie byli německy mluvící. Na čtvrtém místě (s časem 1:10:58,3) původně dojela německá štafeta, ovšem po dopingovém případu Evi Sachenbacherové-Stehleové, která měla po předchozím závodě s hromadným startem pozitivní nález, byla diskvalifikována.\n"}
{"id": "979822", "url": "https://cs.wikipedia.org/wiki?curid=979822", "title": "Římskokatolická farnost Želetava", "text": "Římskokatolická farnost Želetava\n\nŘímskokatolická farnost Želetava je územní společenství římských katolíků s farním kostelem svatého Michaela archanděla v děkanátu Moravské Budějovice.\nPrvní zmínka o farním kostele pochází z roku 1303. V 16. století byl renesančně přestavěn, během třicetileté války byl vyloupen a vypálen. V následujících stoletích byl několikrát přestavován a upravován, naposledy v letech 1842 – 1844.\nOd 1. září 2008 byl farářem D. Pavel Rostislav Novotný, OPraem.Toho k 1. srpnu 2019 vystřídal jako farář R. D. Tomáš Mikula.\n\nDnem vzájemných modliteb farností za bohoslovce a bohoslovců za farnosti brněnské diecéze je 29. leden. Adorační den připadá na nejbližší neděli po 14. květnu.\n\nFarnost se účastní akce Tříkrálová sbírka. V roce 2014 se při ní ve farnosti vybralo 35 576 korun (v Bítovánkách 4 765 korun, v Horkách 2 822 korun, v Lesné 2 221 korun, v Šašovicích 5 129 korun a v Želetavě 20 639 korun). V roce 2017 činil výtěžek sbírky jen v Želetavě 21 112 korun.\n\n"}
{"id": "979823", "url": "https://cs.wikipedia.org/wiki?curid=979823", "title": "Luděk Niedermayer", "text": "Luděk Niedermayer\n\nLuděk Niedermayer (* 13. března 1966 Brno) je český ekonom, v letech 1996 až 2008 člen bankovní rady České národní banky a navíc v letech 2000 až 2008 viceguvernér ČNB. Od roku 2014 je poslancem Evropského parlamentu, od roku 2017 je členem TOP 09.\n\nV roce 1989 absolvoval obor teoretická kybernetika, matematická informatika a teorie systémů na Přírodovědecké fakultě Univerzity Jana Evangelisty Purkyně v Brně (dnešní Masarykova univerzita) a získal tak titul RNDr. Krátce působil v oblasti výzkumu teorie struktur.\n\nV roce 1991 nastoupil do Státní banky československé (tj. předchůdce České národní banky). Od roku 1993 byl ředitelem odboru řízení rizika ČNB, v roce 1996 se stal ředitelem sekce bankovních obchodů (správa devizových rezerv a provádění operací na peněžním trhu).\n\nV únoru 1996 jej prezident Václav Havel jmenoval členem bankovní rady České národní banky (ve 29 letech se tak stal jejím nejmladším členem). Podílel se na restrukturalizaci bankovního sektoru. Po finanční krizi v roce 1997 spolupracoval s pracovními skupinami v rámci Banky pro mezinárodní platby v Basileji, které se zabývaly analýzami možných změn architektury finančního systému. Od prosince 2000 vykonával funkci viceguvernéra ČNB. S účinností od února 2002 byl jmenován prezidentem Václavem Havlem viceguvernérem a členem bankovní rady ČNB na druhé (dle zákona poslední možné) funkční období. V obou funkcích působil do února 2008.\n\nPo odchodu z ČNB začal v roce 2008 spolupracovat se zpravodajským týdeníkem Respekt, v němž publikuje především ekonomické komentáře a analýzy.\n\nOd října 2008 do své kandidatury do Evropského parlamentu v roce 2014 byl ředitelem oddělení consulting v české pobočce poradenské a auditorské společnosti Deloitte, v níž se věnoval zejména poradenství a analýzám ve finančních institucích.\n\nZúčastnil se celé řady studijních pobytů a stáží, a to zejména v oblasti kapitálového trhu, obchodování s deriváty a řízení rizik. Na tato témata se také soustředí na odborných konferencích, kurzech a ve své publikační činnosti. Podílel se na analýzách měnově-politického schématu ČNB a na změně způsobu provádění měnové politiky. Dále se zaměřuje na problematiku měnové politiky v centrálních bankách jiných zemí. Podílí se na činnosti pracovních skupin MMF a IBRD ohledně správy a makroekonomickém významu devizových rezerv.\n\nVe volbách do Evropského parlamentu v roce 2014 kandidoval z pozice nestraníka jako lídr TOP 09 a STAN. Získal 37 171 preferenčních hlasů (tzn. 15,37 %), skončil v rámci kandidátky druhý (přeskočil ho Jiří Pospíšil) a byl zvolen poslancem Evropského parlamentu. Byl členem Hospodářského a měnového výboru (ECON).\n\nV listopadu 2017 oznámil vstup do TOP 09. Ve volbách do Evropského parlamentu v květnu 2019 mandát europoslance obhájil a jako člen TOP 09 se z 3. místa kandidátky subjektu s názvem \"\"Starostové (STAN) s regionálními partnery a TOP 09\"\" díky největšímu počtu preferenčních hlasů (67 430) posunul na 1. místo a byl zvolen. Následně byl zvolen 1. místopředsedou hospodářského výboru.\n\nLuděk Niedermayer je ženatý, má tři děti. Žije v obci Měchenice v okrese Praha-západ.\n\nAngažuje se v Nadaci Open Society Fund Praha, byl členem její správní rady.\n\n"}
{"id": "979824", "url": "https://cs.wikipedia.org/wiki?curid=979824", "title": "Josef Pietschmann", "text": "Josef Pietschmann\n\nMons. Josef Pietschmann (16. července 1906 Lipová u Šluknova – 9. dubna 1950) byl český římskokatolický kněz, blízký spolupracovník litoměřických biskupů Antonína Aloise Webera a Štěpána Trochty, varhaník litoměřické katedrály.\n\nPo kněžských studiích v litoměřickém kněžském semináři byl vysvěcen na kněze 29. června 1931 v Litoměřicích. Poté nastoupil na místo kaplana ve Velkém Šenově. Od 1. září 1932 byl povolán na biskupství do Litoměřic, aby zastával úřad konzistoriálního protokolisty. V dalších letech působil i na jiných úřednických místech při různých biskupských orgánech. Stal se i notářem biskupského soudu. V duchovní správě působil jako 2. vikarista při litoměřické katedrále. Zároveň se stal věrným spolupracovníkem biskupa Antonína Webera, s nímž – na rozdíl od ostatních kněží včetně jeho sekretáře Josefa Rabase – zůstal v Litoměřicích v době poválečného vysídlení německého obyvatelstva. Zejména důležitá je jeho zpráva o životě biskupa Webera, kterou pořídil o době po 2. květnu 1946, když jako poslední „německý“ protokolista v na litoměřickém biskupství nebyl vysídlen. U biskupa Webera totiž zůstal až do jeho smrti a mimo jiné mu udělil i 12. září 1946 svátost umírajících. V červnu 1948 obdržel československé státní občanství. V katalogu kněžstva litoměřické diecéze z roku 1948 je uveden jako „protokolista v.v.“ Zemřel po dlouhé nemoci 8. dubna 1950. Byl malého vzrůstu a od mládí tělesně postižený. Následně byl pohřben do rodinné hrobky v Lipové. Přesto, že jeho život se jevil nenápadným, byl důležitým spojovacím článkem v litoměřické diecézi, který přenesl kontinuitu poznatků mezi biskupem Weberem, jehož doprovázel až do konce a prvním poválečným českým biskupem Štěpánem Trochtou.\n\n\n"}
{"id": "979827", "url": "https://cs.wikipedia.org/wiki?curid=979827", "title": "Olga Viluchinová", "text": "Olga Viluchinová\n\nOlga Gennadijevna Viluchinová ( , * 22. března 1988, Mežgorje, Sovětský svaz) je bývalá ruská biatlonistka, bronzová medailistka z Mistrovství světa 2012 ve stíhacím závodě. Ve světovém poháru byla nejlépe třikrát první s ruskou ženskou štafetu.\n\nStupně vítězů na zimních olympijských hrách. Výsledky z olympijských her se započítávají do celkového hodnocení světového poháru.\n\nKvůli zapojení do ruského dopingového skandálu na ZOH v Soči byla Viluchinová ze všech disciplín těchto her, jichž se zúčasnila, 27. listopadu 2017 diskvalifikována disciplinární komisí Mezinárodního olympijského výboru. Původně získala stříbrnou medaili ve sprinterském závodě a tentýž kov v ženské štafetě.\n\nStupně vítězů na mistrovstvích světa. Výsledky z mistrovství světa se započítávají do celkového hodnocení světového poháru.\n\n"}
{"id": "979828", "url": "https://cs.wikipedia.org/wiki?curid=979828", "title": "Rio Open", "text": "Rio Open\n\nRio Open, oficiálně se jménem sponzora Rio Open presented by Claro, je profesionální tenisový turnaj mužů hraný v brazilském Riu de Janeiru. Dějištěm se staly otevřené antukové dvorce areálu Jockey Club Brasileiro. \n\nUdálost byla založena jako společný turnaj mužů a žen v roce 2014. Ženská polovina probíhala v sezónách 2014–2016 a patřila do kategorie WTA International. Mužská část je hrána v kategorii ATP World Tour 500. Dvouhry se v únorovém termínu účastní třicet dva singlistů a do deblové soutěže nastupuje šestnáct párů. Úvodní ročník vyhrál Španěl a úřadující světová jednička Rafael Nadal.\n\n"}
{"id": "979829", "url": "https://cs.wikipedia.org/wiki?curid=979829", "title": "Rockefeller Street (píseň)", "text": "Rockefeller Street (píseň)\n\n\"Rockefeller Street\" je píseň estonské zpěvačky Getter Jaani, se kterou reprezentovala Estonsko na Eurovision Song Contest 2011 v Düsseldorfu.\n\nAutorem písně je slavný estonský skladatel Sven Lõhmus, který již v minulosti napsal tři písně, se kterými se Estonsko prezentovalo na Eurovision Song Contest. Poprvé to byla píseň \"\"Let's Get Loud\"\" (Eurovision Song Contest 2005), podruhé skladba \"\"Rändajad\"\" (Eurovision Song Contest 2009) a na potřetí píseň \"\"Rockefeller Street\"\" (Eurovision Song Contest 2011).\n\nNa pódiu se také objevili doprovodné zpěvačky. Zpěvačka a tanečnice Marilin Kongo, která se také podílela na skladbě \"Rändajad\", další byla zpěvačka a herečka Anna Põldvee. Dále na jevišti vystoupili také tři street dance tanečníci, Ahto Paasik, Eghert-Sören Nõmm a Ahti Kiili.\n\nAčkoliv byla píseň před soutěží značně favorizována, ve finále získala 44 bodů, což stačilo jen na 24. místo.\n\nDigital download – singl\n\nDigital download – remix\n"}
{"id": "979836", "url": "https://cs.wikipedia.org/wiki?curid=979836", "title": "Rio Open 2014", "text": "Rio Open 2014\n\nRio Open 2014 byl společný tenisový turnaj mužského okruhu ATP World Tour a ženského okruhu WTA Tour hraný v areálu Jockey Club Brasileiro v Riu de Janeiru v Brazílii. Jednalo se o první ročník tohoto turnaje.\n\nMužská část se řadila do kategorie ATP World Tour 500 a její celková dotace činila 1 454 365 amerických dolarů. Ženská polovina s dotací čtvrt milionu se řadila do kategorie WTA International.\n\nMezi největší lákadla ročníku patřila například účast světové jedničky Španěla Rafaela Nadala nebo jeho krajana Davida Ferrera.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\n\nNásledující páry obdržely divokou kartu do hlavní soutěže:\n\nNásledující pár postoupil z kvalifikace:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu:\n\n\n\n\n\n"}
{"id": "979840", "url": "https://cs.wikipedia.org/wiki?curid=979840", "title": "Šťastná", "text": "Šťastná\n\nŠťastná (2014) je český film, celovečerní debut režisérky Evy Toulové. Lovestory z divadelního prostředí mladých studentek herectví, kde chce hrát každá hlavní roli.\n\nHlavní hrdinka Viktorie Šťastná (Andrea Daňková) odjíždí studovat do Prahy hereckou akademii. Záhy však zjišťuje, že se její původní ideály nesetkávají s realitou. Dostává se do party protřelých studentek (Aneta Krejčíková, Marie Kružíková), které pojímají hereckou kariéru zcela osobitým způsobem.\n\n"}
{"id": "979842", "url": "https://cs.wikipedia.org/wiki?curid=979842", "title": "Východosyrský ritus", "text": "Východosyrský ritus\n\nVýchodosyrský ritus, označovaný také jako chaldejský nebo syrsko-mezopotamský, se užívá v křesťanské liturgii od prvních staletí našeho letopočtu, a to především na území dnešního Iráku, jakož i v Íránu a Sýrii, ale také například na Kypru. Liturgickým jazykem je převážně syrština. Používá jej především chaldejská katolická církev (s některými prvky římské liturgie), asyrská církev Východu a starobylá církev Východu. Je znám svou anaforou Addaie a Mariho, která neobsahuje slova ustanovení.\n"}
{"id": "979846", "url": "https://cs.wikipedia.org/wiki?curid=979846", "title": "Janice Elaine Vossová", "text": "Janice Elaine Vossová\n\nJanice Elaine Vossová (8. října 1956 v South Bend, stát Indiana, USA – 7. února 2012 Scottsdale, stát Arizona) byla americká kosmonautka. Ve vesmíru byla pětkrát.\n\nAbsolvovala střední školu Minnechaug Regional High School v městě Wilbraham (1972) a pak pokračovala ve studiu na Purdueově univerzitě. Po ukončení studia v roce 1975 pokračovala ve vysokoškolském studiu na Massachusetts Institute od Technology. Studium zakončila získáním doktorátu v roce 1987.\n\nZaměstnání si našla v Houstonu u NASA Zde také prodělala výcvik a od roku 1991 byla členkou jednotky astronautů při NASA.\n\nVdala se v roce 1994 a záhy rozvedla. Zemřela ve věku 55 let na rakovinu.\n\nNa oběžnou dráhu se v raketoplánech dostala pětkrát s funkcí letová specialistka a strávila ve vesmíru 49 dní, 3 hodiny a 49 minut. Byla 295, člověkem ve vesmíru, 24. ženou.\n\n\n"}
{"id": "979852", "url": "https://cs.wikipedia.org/wiki?curid=979852", "title": "Chile na Letních olympijských hrách 1896", "text": "Chile na Letních olympijských hrách 1896\n\nChile na Letních olympijských hrách v roce 1896 reprezentoval jediný sportovec v běhu na 100, 400 a 800 m.\n\n"}
{"id": "979853", "url": "https://cs.wikipedia.org/wiki?curid=979853", "title": "Katherine Mansfieldová", "text": "Katherine Mansfieldová\n\nKatherine Mansfield Beauchamp Murry (14. října 1888, Wellington – 9. ledna 1923, Fontainebleau) byla novozélandská spisovatelka.\n\nBývá řazena k modernismu. Psala především povídky, ale i básně. V 19 letech opustila Nový Zéland a přesídlila do Londýna. Zde se dostala do okruhu modernistických spisovatelů Davida Herberta Lawrence a Virginie Woolfové. Vdala se za britského spisovatele Johna Middletona Murryho, měla však i vášnivé lesbické vztahy, které popsala ve svých denících. Během první světové války onemocněla tuberkulózou, které v roce 1923, ve svých 34 letech, podlehla. Bylo o ni natočeno několik životopisných filmů, v tom nejznámějším, natočeném režisérem Johnem Reidem roku 1985, ji ztvárnila Jane Birkinová.\n\n\n\n"}
{"id": "979854", "url": "https://cs.wikipedia.org/wiki?curid=979854", "title": "Petr Soucha", "text": "Petr Soucha\n\nPetr Soucha (* 14. září 1964) je bývalý český fotbalista. Po skončení aktivní kariéry působí jako fotbalový funkcionář v 1. FK Příbram.\n\nV československé fotbalové lize nastoupil za Dynamo České Budějovice v 1 ligovém utkání. V nižších soutěžích hrál i za Vagónku Česká Lípa.\n\n"}
{"id": "979865", "url": "https://cs.wikipedia.org/wiki?curid=979865", "title": "Kogiové", "text": "Kogiové\n\nKogiové (Cogui, vlastní jména Kágaba - „Lidé jaguára“) jsou etnická skupina jihoamerických indiánů, žijící v počtu asi 20.500 osob v pohoří Sierra Nevada de Santa Marta v západní Kolumbii. Dosud hovoří původním jazykem, náležejícím do jazykové rodiny Čibča.\nKogiové mají jednu z nejzachovalejších domorodých kultur Jižní Ameriky, která si uchovala přímou kontinuitu s předkolumbovským obdobím. Dnešní Kogiové jsou pokračovateli starověké civilizace Taironů, proslulých především výrobou zlatých šperků a sošek. Taironové žili ve městech v horských údolích. V 16. století byla jejich města dobyta španělskými conquistadory a vystavena plenění i násilné christianizaci. Roku 1599 Taironové proti kolonizátorům povstali. Povstání bylo během několika měsíců brutálně potlačeno a přeživší Taironové uprchli do nepřístupných horských pralesů v pohoří Sierra Nevada de Santa Marta.\n\nZpracování zlata se již dnešní Kogiové nevěnují, z tradičních řemesel má hlavní význam hrnčířství, což je tradičně práce mužů a tkalcovství, které provádějí ženy. Je zajímavé, že hliněné nádoby i tkané brašny vyrábějí velmi podobnou spirálovou technikou. Spirála má pro Kogie velký význam, protože v jejich mytologii představje svět. Výroba předmětů spirálovou technikou se tak stává posvátným aktem, napodobujícím proces stvoření světa. Společnost Kogiů je matrilineární a demokratická. O důležitých událostech v životě komunity rozhoduje rada mužů.\n\nVesnice Kogiů bývají roztroušeny na poměrně velkém území a dokonale splývají s okolní přírodou. Jednotlivé chýše jsou v majetku žen, které tam žijí společně s dětmi, muži tráví většinu času v Domě mužů, kde vyrábí keramiku, rokují a konají náboženské obřady. Důležitou roli si z předkolumbovského období uchovali kněží \"mamové\", kteří se zabývají věštěním, přinášejí oběti bohů, vykonávají pohřební obřady a vyprávějí mýty.\nKogiové nosí původní oblečení, podomácku tkané z bavlny - pončo, nohavice a bederní zástěrku. důležitý je tvar čepice, jímž se odlišují jednotlivé společenské vrstvy.\n\nJsou především zemědělci. Pěstují maniok, fazole, kukuřici, brambory, tykve a různé druhy ovoce, ale také tabák a koku, které hrají důležitou roli při obřadech. Chovají koně, skot, psy a prasata. Důležitý je pro ně rovněž rybolov a sběr vodních živočichů. Menší význam má lov.\n\nKogiové sami sebe označují jako Starší bratry, o běloších hovoří jako o mladších bratrech. Svůj domov pokládají za srdce světa. Dobře známé je jejich ekologické myšlení, související s rozvinutým kultem bohyně země. Uctívají také boha slunce, jemuž obětují zejména mušle, ale také smaragdy a krvavé oběti. Velký význam mají i božstva plodnosti, představující „matku“ kukuřice, koky, tabáku a dalších rostlin. Tyto „matky“ byly v minulosti reprezentovány zlatými soškami.\n"}
{"id": "979866", "url": "https://cs.wikipedia.org/wiki?curid=979866", "title": "Vít Zouhar", "text": "Vít Zouhar\n\nVít Zouhar (* 13. března 1966 v Brně) je český vysokoškolský pedagog, muzikolog, hudební skladatel a od roku 2010 prorektor Univerzity Palackého v Olomouci. Je synem skladatele a pedagoga Zdeňka Zouhara.\n\nHudební vzdělání získal u svých rodičů. Vystudoval skladbu na Janáčkově akademii múzických umění v Brně u Miloslava Ištvana a Aloise Piňose. Ve studiu pokračoval na Universität für Musik und darstellende Kunst ve Štýrském Hradci. Vedle toho vystudoval i muzikologii na Masarykově univerzitě v Brně. Habilitoval se na Ostravské univerzitě a roku 2015 byl jmenován profesorem.. Absolvoval také kompoziční kurzy na \"Accademia Chigiana\" v Sieně a v Darmstadtu.\n\nV letech 1992-2004 působil na \"Institutu pro elektronickou hudbu\" při Univerzitě hudby a dramatických umění ve Štýrském Hradci. Od roku 1992 přednáší na Katedře hudební výchovy Pedagogické fakulty Univerzity Palackého v Olomouci a od roku 2010 je na této škole prorektorem. V letech 2003-2006 byl proděkanem Pedagogické fakulty Univerzity Palackého v Olomouci. V listopadu 2015 byl jmenován profesorem v oboru Hudební umění. \n\nPodrobnější přehled díla uvádí stránky Katedry hudební výchovy Pedagogické fakulty UP.\n\n\n\n"}
{"id": "979867", "url": "https://cs.wikipedia.org/wiki?curid=979867", "title": "Peter Jeffrey Wisoff", "text": "Peter Jeffrey Wisoff\n\nPeter Jeffrey Wisoff (*16. srpna 1958 v Norfolku, stát Virginia, USA), vědec - fyzik a americký kosmonaut. Ve vesmíru byl čtyřikrát.\n\nVystudoval fyziku na univerzitách University of Virginia a Stanford University. Studium ukončil získáním doktorátu v roce 1986.\n\nV letech 1990 až 1991 absolvoval kosmonautický výcvik v Houstonu v NASA a do roku 2001 byl členem jednotky kosmonautů. Po ukončení kariéry kosmonauta pracoval u společnosti Lawrence Livermore National Laboratory.\n\nOženil se, jeho ženou se stala astronautka Tamara Jerniganová. Má přezdívku Jeff.\n\nNa oběžnou dráhu se v raketoplánech dostal čtyřikrát, vždy jako letový specialista a strávil ve vesmíru 44 dní, 8 hodin a 9 minut. Byl 294 člověkem ve vesmíru. Absolvoval tři výstupy do volného vesmíru (EVA) v délce 19 hodin a 53 minut.\n\n\n"}
{"id": "979869", "url": "https://cs.wikipedia.org/wiki?curid=979869", "title": "Oldřich Foldyna", "text": "Oldřich Foldyna\n\nOldřich Foldyna (* 1921) je bývalý český fotbalista, obránce.\n\nV československé lize hrál za SK Slezská Ostrava. Nastoupil ve 151 ligových utkáních.\n\n\n"}
{"id": "979873", "url": "https://cs.wikipedia.org/wiki?curid=979873", "title": "Peter Fülle", "text": "Peter Fülle\n\nPeter Fülle (* 20. dubna 1939) je bývalý slovenský fotbalista, brankář.\n\nV československé lize hrál za ČH/Inter Bratislava. Nastoupil ve 180 ligových utkáních. Za juniorskou reprezentaci nastoupil v 1 utkání a za olympijskou reprezentaci nastoupil v 1 utkání.\n\n\n"}
{"id": "979874", "url": "https://cs.wikipedia.org/wiki?curid=979874", "title": "Skobla", "text": "Skobla\n\nPříjmení Skobla nese více osobností:\n\n"}
{"id": "979877", "url": "https://cs.wikipedia.org/wiki?curid=979877", "title": "Usťugov", "text": "Usťugov\n\nRuské příjmení Usťugov nese více osobností:\n\n"}
{"id": "979878", "url": "https://cs.wikipedia.org/wiki?curid=979878", "title": "Izoklina", "text": "Izoklina\n\nIzoklína (též izoklina nebo isoklina, křivka stejného spádu) je křivka spojující body, ve kterých má rodičovská funkce stejný spád (gradient) bez ohledu na počáteční podmínky. Termín je odvozen z řeckých slov Isos (ισος) znamenající „stejný“ a Klisi (κλίση) znamenající „spád“.\n\nIzoklíny se často používají jako grafická metoda řešení obyčejných diferenciálních rovnic. Izoklíny pro rovnici tvaru \"y' = f\"(\"x\",\"y\") jsou křivky v rovině (\"x\", \"y\"), které získáme tak, že položíme hodnotu \"f\"(\"x\",\"y\") rovnou nějaké konstantě. Výsledkem je sada křivek (pro různé konstanty), podél nichž mají křivky řešení stejný spád. Spočítáním tohoto spádu pro každou izoklínu lze zobrazit gradientní pole; to umožňuje poměrně snadno nakreslit přibližné křivky řešení – viz obr. 1.\n\nV dynamice populací jsou izoklíny množiny velikostí populací, v nichž je rychlost změny (parciální derivace) jedné populace ve dvojici interagujících populací nulová.\n\n\n\nMathworld: Isocline\n"}
{"id": "979880", "url": "https://cs.wikipedia.org/wiki?curid=979880", "title": "Fukušima (rozcestník)", "text": "Fukušima (rozcestník)\n\nSlovo Fukušima (japonsky 福島) má více významů:\n\n\n"}
{"id": "979883", "url": "https://cs.wikipedia.org/wiki?curid=979883", "title": "Tituškové", "text": "Tituškové\n\nTituškové (ukrajinsky:\" тітушки\") je termín používaný ukrajinskými médii a účastníky euromajdanu pro pouliční rváče – provokatéry, kteří jsou oblečení jako účastníci euromajdanu. Jejich úkolem je rozpoutávat násilné konflikty a šířit chaos. Často se vyskytují zprávy o tom, že tituškové jsou napojeni na Stranu regionů, za kterou kandidoval prezident Viktor Janukovyč.\n\nNázev získali od Vadyma Tituška (ukr. \"Вадим Тітушко\"). Dvacetiletý mistr bojových umění se v květnu 2013 se skupinou přátel připojil k provládním demonstrantům v Kyjevě, kde brutálně napadl dva novináře. Ukrajinci pak po mladíkovi oblečeném do černé teplákové soupravy pojmenovali násilníky najímané vládou k provokacím a \"špinavé práci.\"\n\nTituškové jsou často ozbrojeni noži, molotovovými koktejly, dělobuchy, ale mají také střelné zbraně. Dopouštějí se násilí i na demonstrantech a jsou podezřelí z vraždy novináře Vjačeslava Veremije.\n\nJsou jim připisovány i útoky na vládní budovy a místní zastupitelstva. Po rozpoutání konfliktu se stahují do bezpečí. Kvůli působení titušků jsou opoziční demonstranti označováni za teroristy, přestože i oni jsou terčem útoků titušků. Zároveň se na titušky svádí veškeré násilí, které páchají demonstranti.\n\nPo útěku V. Janukoviče pořádájí demonstranti \"lovy\" na titušky a objevují se zprávy o násilí na osobách, které jsou často bez důkazů obviněny, že patří k tituškům.\n\n\n"}
{"id": "979886", "url": "https://cs.wikipedia.org/wiki?curid=979886", "title": "Pavel Orosius", "text": "Pavel Orosius\n\nPaulus Orosius byl galský křesťanský kněz, historik a teolog. Narodil se asi v roce 375, zemřel někdy po roce 418. Narodil se zřejmě ve městě Bracara Augusta (dnešní Braga). Byl žákem svatého Augustina, úzce spolupracoval též se svatým Jeronýmem. Napsal tři knihy, neoceňovanější je \"Historiarum Adversum Paganos Libri VII\", kde se pokusil vyprávět dějiny světa od biblického Adama. Jde o první dějiny světa napsané křesťanem. Orosius se v knize snažil vyvrátit pohanské argumenty, že pád Římské říše způsobilo přijetí křesťanství. Historickou hodnotu mají ovšem jen pasáže popisující období po roce 378. Dílo kolovalo i pod názvy jako \"Hormesta\", \"Ormesta\" nebo \"Ormista\" a stalo se v křesťanském světě velmi populární. Do staroangličtiny ho přeložil anglický král Alfréd Veliký. Další dvě Orosiova díla nesla tituly \"Commonitorium de errore Priscillianistarum et Origenistarum \" a \"Liber apologeticus de arbitrii libertate\", reagoval v nich kriticky na křesťanská učení priscillianismus, origenismus a pelagianismus. Na koncilu v Jeruzalémě se Orosius neúspěšně pokusil Pelagia obvinit z kacířství. Podle historika Gennadia z Massilie přivezl z Jeruzaléma do Evropy relikvie svatého Štěpána.\n\n\n"}
{"id": "979889", "url": "https://cs.wikipedia.org/wiki?curid=979889", "title": "Metoda neurčitých koeficientů", "text": "Metoda neurčitých koeficientů\n\nMetoda neurčitých koeficientů je v matematice přístup k hledání partikulárního řešení určitých nehomogenních obyčejných diferenciálních a diferenčních rovnic. Metoda je blízce příbuzná metodě anihilátorů, ale místo použití určitého druhu diferenciálního operátoru (anihilátoru) pro nalezení nejlepšího možného tvaru partikulárního řešení se provede „odhad“, vhodného tvaru řešení, který se pak upřesní a ověří derivováním výsledné rovnice. Pro složité rovnice je rychlejší použít metodu anihilátorů nebo variace parametrů.\n\nMetoda neurčitých koeficientů není tak obecná jako metoda variace konstant, protože je použitelná pouze pro diferenciální rovnice, které mají určité tvary.\n\nUvažujeme lineární nehomogenní obyčejnou diferenciální rovnici tvaru \n\nMetoda spočívá v hledání obecného homogenního řešení formula_2 komplementární lineární homogenní diferenciální rovnice \n\na partikulárního integrálu formula_4 lineární nehomogenní obyčejné diferenciální rovnice s pravou stranou formula_5. Obecné řešení formula_6 lineární nehomogenní obyčejné diferenciální rovnice pak je\n\nPokud formula_5 vyjádříme jako součet dvou funkcí formula_9, pak říkáme, že formula_10 je řešení vycházející z formula_11 a formula_12 řešení vycházející z formula_13. Pak použitím principu superpozice můžeme říct, že partikulární integrál formula_4 je\n\nPro nalezení partikulárního integrálu potřebujeme „uhodnout“ jeho tvar, přičemž některé koeficienty ponecháme proměnné, a jejich hodnoty zjistíme vyřešením rovnice. Tvarem je první derivace komplementární funkce. Následuje tabulka některých typických funkcí a odhadů tvaru jejich řešení.\n\nkde formula_16\n\nPokud se v homogenním řešení objeví nějaký term z výše uvedeného partikulárního integrálu pro y, musíme jej vynásobit dostatečnou mocninou \"x\", aby řešení nebyla závislá. Jestliže funkci proměnné \"x\" lze vyjádřit jako součet termů z výše uvedené tabulky, jako odhad partikulárního integrálu použijeme součet odpovídajících termů proměnné \"y\".\n\n\nHledáme partikulární integrál rovnice\n\nPravá strana \"t cos t\" má tvar\n\npro n=1, k=1, α=0 a β=1.\n\nProtože α + iβ = i je \"jednoduchý kořen\" charakteristické rovnice\n\nbudeme zkoušet partikulární integrál tvaru\n\nSubstitucí \"y\" do diferenciální rovnice, dostaneme identitu\n\nPorovnáním obou stran dostaneme soustavu\n\nformula_22\n\nkterá má řešení formula_23 = 0, formula_24 = 1/4, formula_25 = 1/4, formula_26 = 0. Výsledný partikulární integrál je tedy\n\n\nHledáme řešení lineární nehomogenní diferenciální rovnice\nNehomogenní část má tvar uvedený v prvním případě v předchozí kapitole pro \"a\"=1. Protože tato nehomogenní část (formula_29) \"je\" lineárně závislá s obecným řešení homogenní části (formula_30), musíme uvedený odhad znásobit dostatečně velkou mocninou \"x\", aby byl lineárně nezávislý.\n\nVýsledný odhad je:\n\nsubstitucí této funkce a její derivace do diferenciální rovnice můžeme zjistit řešení \"A\":\n\nTakže obecné řešení původní diferenciální rovnice je:\n\n\nHledáme obecné řešení rovnice:\nformula_37 je polynom 2. stupně, takže hledáme řešení jako obecný polynom druhého stupně:\nDosazením tohoto partikulárního integrálu s konstantami A, B a C do původní rovnice dostaneme\nodtud\ntj.\nPo dosazení vypočítaných konstant máme\nObecné řešení je\nkde formula_2 je homogenní řešení formula_50.\nObecné řešení tedy je: \n\n"}
{"id": "979891", "url": "https://cs.wikipedia.org/wiki?curid=979891", "title": "Peter Tavel", "text": "Peter Tavel\n\nProf. Ing. Mgr. et Mgr. Peter Egýd Tavel, Ph.D. OP (* 7. září 1966 Trebišov) je slovenský římskokatolický kněz, člen dominikánského řádu, psycholog a psychoterapeut, působící v České republice a v Rakousku. Od roku 1999 působí na Cyrilometodějské teologické fakultě Univerzity Palackého a od 14. září 2014 je jejím děkanem.\n\n\n\n\n\n\n\n"}
{"id": "979892", "url": "https://cs.wikipedia.org/wiki?curid=979892", "title": "Chúr", "text": "Chúr\n\nChúr ( , \"Chur\"), též přepisováno jako Hur, je postava z Bible – současník a věrný podporovatel Mojžíše. Chúr pocházel z pokolení Juda. Židovská tradice není jednotná v tom, zda se jednalo o manžela nebo syna Mojžíšovy sestry Mirjam, je však jednotná v tom, že byl ukamenován davem, kterému se snažil zabránit v uctívání zlatého telete.\n\nJméno Chúr se vykládá různě. Například Jan Heller dává přednost významu \"„Jáma“\", a to přesto, že slovo, jež je v hebrejštině zapisováno týmž způsobem jako ono jméno, má tento význam: \"„bělostné sněhobílé plátno, sněhobílá lněná tkanina“\".\n"}
{"id": "979893", "url": "https://cs.wikipedia.org/wiki?curid=979893", "title": "Refinancování hypotéky", "text": "Refinancování hypotéky\n\nRefinancování hypotéky znamená splacení stávajícího hypotečního úvěru novým hypotečním úvěrem s odlišnými, zpravidla výhodnějšími podmínkami. Refinancování hypotéky nejčastěji nabízejí banky, je možné se ale setkat i s nabídkou nebankovního refinancování. \nRefinancování hypotéky znamená splacení stávající hypotéky novou hypotékou poskytnutou majiteli hypotéky – dlužníkovi jinou bankou. Dlužník žádá o refinancování hypotéky většinou těsně před nebo skončení doby fixace úrokové sazby a zpravidla v situaci, kdy je nabídka nových podmínek od nové banky výhodnější než nabídka od banky, která poskytovala hypoteční úvěr doposud po dobu fixace.\n\nS koncem období fixace banka nabízí dlužníkovi nové podmínky vč. úrokové sazby pro další období (období fixace může být na 1, 3, 5 nebo více let). V tento okamžik má dlužník možnost bez pokuty ze strany banky hypotéku refinancovat – tj. nechat si splatit současnou hypotéku novou hypotékou od jiné banky, která nabídne lepší podmínky a zejména výhodnější úrokovou sazbu.\n\nDlužník tedy díky refinancování získá nový hypoteční úvěr s výhodnějšími podmínkami, kde si dle nabídky nové banky může například prodloužit dobu splácení, odložit některé měsíční splátky, mimořádně splatit část úvěru i v období fixace úrokové sazby, apod. Hlavním důvodem refinancování je výhodnější nabídka úrokové sazby, díky které může dlužník ušetřit na měsíčních splátkách.\n\nŘešit refinancování hypotéky je vhodné již 4 měsíce před koncem probíhajícího období fixace. V tuto dobu je vhodné se již začít připravovat, k refinancování hypotéky je standardně potřeba:\n\nPřibližně 3 měsíce před koncem období fixace je ideální začít oslovovat ostatní banky s poptávkou refinancování hypotéky. Nabídku úrokové sazby mohou některé banky garantovat i půl roku dopředu, ve většině případů jejich nabídka úroku pro refinancování hypotéky platí 1 měsíc.\n\nZískání lepších podmínek hypotéky ale nemusí vždy znamenat nutnost refinancování. Při blížícím se konci období fixace se vyplatí nejdříve oslovit stávající banku a pokusit se vyjednat lepší podmínky pro nové období fixace s ní. Pro vyjednávání je vhodné oslovit novou banku, požádat o nabídku refinancování a tyto podmínky představit současné bance. Pokud současná banka povolí a nabídne srovnatelné podmínky, dlužníkovi odpadne práce s refinancováním hypotéky novou bankou.\n\nPokud se dlužník rozhodne refinancovat, nejpozději 1 měsíc před koncem fixace by měl oslovit stávající banku a ohlásit záměr refinancování a mimořádné splacení hypotéky, kterým se uhradí zůstatek stávající hypotéky. Pro banku je třeba vyplnit žádost a dodat všechny potřebné dokumenty. Dále je třeba podat zástavní smlouvu do katastru nemovitostí a potvrdit vinkulaci pojištění nemovitosti od pojišťovny.\n\nPokud se dlužník nakonec rozhodne zůstat u stávající banky, ideálně 1 měsíc před koncem fixace oznámí, že nebude refinancovat hypotéku a že akceptuje navržené podmínky pro další období fixace. Nové bance, která vystavovala nabídku refinancování hypotéky, dlužník oznámí, že nemá zájem o refinancování (ideálně písemně).\nDalší podmínky, které si kladou banky při refinancování hypotéky, jsou:\nRefinancování se stalo v roce 2013 největším hitem na hypotečním trhu. Statistiky za rok 2013 hovoří o nejúspěšnějším roce, celkový objem poskytnutých hypotečních úvěrů byl necelých 158 miliard korun a z toho přibližně 1/3 tvořila refinancované hypotéky. Důvodem, proč bylo refinancování tak populární, byly historicky nejnižší úrokové sazby bank, které se odvíjí od repo sazby ČNB.\n\nVelkou roli také hraje konkurenční boj mezi jednotlivými bankami, kdy nové banky jsou schopny nabídnout zajímavé podmínky, aby k sobě přetáhly nové klienty. Majitelé hypoték – dlužníci jsou pro banky zajímavý také proto, že jsou již zvyklí platit úvěr a jestliže mají výbornou platební historii, může banka předpokládat, že ji budou mít i nadále.\n\n"}
{"id": "979895", "url": "https://cs.wikipedia.org/wiki?curid=979895", "title": "Kawasaki GPZ 550", "text": "Kawasaki GPZ 550\n\nKawasaki GPZ 550 je motocykl, vyvinutý firmou Kawasaki, vyráběný v letech 1978-1990.\n\nPrvní verze, vyráběná v letech 1978-1991, a označovaná jako KZ 550D1, měla hranaté tvary jako další Kawasaki té doby. Motor byl částečně černý a částečně zlacený, řadový, vzduchem chlazený osmiventilový čtyřválec měl výkon 59 koní při 9000 otáčkách za minutu.\n\nDruhá verze, označovaná jako KZ 550H1, KZ 550H2 a KZ 550H2A, konkurovala sportovním čtyřválcům Honda CBX 550F a Suzuki GSX 550 EF.\n\nTřetí verze, ZX550A vyráběná do roku 1990, měla zaoblenější tvary.\n\n\n"}
{"id": "979898", "url": "https://cs.wikipedia.org/wiki?curid=979898", "title": "Wimbledon 1877", "text": "Wimbledon 1877\n\nWimbledon 1877 byl 1. ročník prvního tenisového turnaje, který se kdy konal. Probíhal od 9. do 19. června. Událost se konala na travnatých dvorcích v londýnském All England Lawn Tennis and Croquet Clubu. V tomto roce soutěžili pouze muži a jen ve dvouhře.\n\nTurnaje se zúčastnilo 22 závodníků, z nichž nejlépe si vedl Angličan Spencer Gore.\n"}
{"id": "979899", "url": "https://cs.wikipedia.org/wiki?curid=979899", "title": "Open 13 2014", "text": "Open 13 2014\n\nOpen 13 2014 byl tenisový turnaj pořádaný jako součást mužského okruhu ATP World Tour, který se hrál v hale Palais des Sports na krytých dvorcích s tvrdým povrchem. Konal se mezi 17. a 23. únorem 2014 v jihofrancouzském Marseille jako 21. ročník turnaje.\n\nTurnaj s rozpočtem 549 260 eur patřil do kategorie ATP World Tour 250.\n\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do turnaje jako náhradníci:\n\n\n\n"}
{"id": "979904", "url": "https://cs.wikipedia.org/wiki?curid=979904", "title": "Kogadža-džima", "text": "Kogadža-džima\n\nKogadža-džima nebo Kogadžadžima je menší ostrov vulkanického původu, nacházející se v japonském souostroví Rjúkjú, severozápadně od ostrova Nakano-šima. Ostrov je tvořen několika lávovými dómy andezitového složení, pozdněpleistocénního až holocénního stáří. Na pobřežních útesech se vyskytuje menší fumarolická aktivita.\n\n"}
{"id": "979906", "url": "https://cs.wikipedia.org/wiki?curid=979906", "title": "Komagatake", "text": "Komagatake\n\nKomagatake je stratovulkán, nacházející se na jihu japonského ostrova Hokkaidó, na poloostrově Óšima. Je to jeden z nejaktivnějších vulkánů tohoto ostrova. Sopka má převážně andezitovou stavbu, její stáří se datuje na pleistocén. Současný tvar je výsledkem masivní destrukce vulkanické stavby, která nastala během pliniovské erupce v roce 1640.\n\nMasivní bloky pyroklastických materiálů, pocházející z této erupce, jsou deponovány v okolí základny sopky, menší a mobilnější částice byly zaneseny do blízkého moře, kde vyvolaly přívalové vlny tsunami a lehké částice (popel a prach) se dají najít až v centrální části Honšú. Celkový objem uvolněného pyroklastického materiálu byl přibližně 3,6×10m, což představuje jednu z největších erupcí v Japonsku. Pozdější erupce (z let 1694, 1856 a 1929 a řada menších erupcí) již nedosáhly parametrů té z roku 1640.\n\n"}
{"id": "979907", "url": "https://cs.wikipedia.org/wiki?curid=979907", "title": "Kozušima", "text": "Kozušima\n\nKozušima je menší (4 ×6 km, 18.87 km²) ostrov vulkanického původu, nacházející se v souostroví Izu v Pacifiku, patřící pod správu Japonska. Je přístupný lodní dopravou, jakož i letecky. Počet obyvatel je přibližně 2 100.\n\nOstrov je tvořen osmnácti lávovými dómy a s nimi přidruženými depozity pyroklastik převážněryolitového složení. Nejvyšší vrch je 574 m vysoká \"Tenčojama\", nacházející se přibližně ve středu ostrova. Geologicky starší horniny se nacházejí severně od centrální části ostrova, mladší zase na jihu. Z 9. století pocházejí poslední údaje o vulkanické aktivitě, v 20. století však bylo zaznamenáno několik zemětřesení, pravděpodobně vulkanického původu, ale bez jiných projevů vulkanismu.\n\n"}
{"id": "979909", "url": "https://cs.wikipedia.org/wiki?curid=979909", "title": "LEGO příběh", "text": "LEGO příběh\n\nLEGO příběh je americká počítačově animovaná filmová komedie z roku 2014, oceněná jako film roku v BAFTA 2015. V roce 2019 bylo vydáno pokračováni \"LEGO příběh 2.\"\n\nHlavní postava, dělník Emmet, se ve filmu má stát spásou LEGO světa poté, co náhodou najde \"Blokátor\", neboli uzávěr tuby sekundového lepidla, který má zamezit použití \"Kráglu\".\n\nZáporná postava jménem Lord Byznys chce touto zbraní nastolit řád v LEGO světě a zamezit tak „mistrům stavitelům“ vytvářet stavby dle vlastní fantazie. Oním Kráglem se poté ukáže být částečně vypotřebovaná tuba vteřinového lepidla s názvem „KRAZY GLUE“, na které není několik písmen již čitelných a viditelnými zůstávají pouze písmena „KRA..GL.E“.\n\nHlavní postava tohoto filmu. On je jeden z mnoha lidí řídící se návodem na cokoliv možného. Později zjistí, že je výjimečný a že našel Blokátor (víčko od lepidla). Pak se seznámí s mistry stavitely a spojí se dohromady proti Lordu Byznisovi.\n\n\n"}
{"id": "979913", "url": "https://cs.wikipedia.org/wiki?curid=979913", "title": "Zápis derivace", "text": "Zápis derivace\n\nV diferenciálním počtu se derivace funkcí nebo závislých proměnných zapisují různými způsoby, které během času navrhli různí matematici. Protože různé zápisy mají v různých kontextech své výhody, zachovaly se až do současnosti.\n\nPůvodní notace, kterou používal Gottfried Leibniz, se používá v matematice. Je obzvlášť obvyklá, když se rovnice\n\"y\" = \"f\"(\"x\") bere jako funkční vztah mezi závislou a nezávislou proměnnou \"y\" a \"x\". V tomto případě lze derivaci zapsat jako\nFunkce, jejíž hodnota v \"x\" je derivací funkce \"f\" v \"x\" se proto zapisuje\n(i když striktně řečeno tento zápis označuje proměnnou hodnotu derivace funkce místo samotné derivace funkce).\n\nVyšší derivace se zapisují jako\npro \"n\"-tou derivaci funkce \"y\" = \"f\"(\"x\"). Historicky tento zápis vychází z faktu, že například třetí derivace je:\ncož lze volně přepsat (vynecháním závorek v jmenovateli) jako:\njak je uvedeno výše.\n\nPomocí Leibnizovy notace lze hodnotu derivace \"y\" v bodě \"x\" = \"a\" zapsat dvěma různými způsoby:\nLeibnizova notace umožňuje explicitně vyjádřit, podle které proměnné se derivuje (ve jmenovateli). To je zvlášť užitečné, když uvažujeme parciální derivace. Také řetězové pravidlo lze tímto způsobem zapsat jednoznačně a ve snadno zapamatovatelném tvaru:\nVe formulaci diferenciálního počtu pomocí limit přiřazují různí autoři symbolu d\"u\" různé významy.\n\nNěkteří autoři nepřiřazují význam samotnému symbolu d\"u\", ale pouze celému zápisu d\"u\"/d\"x\". Další definují d\"x\" jako nezávislou proměnnou a používají d(\"x\" + \"y\") = d\"x\" + d\"y\" a d(\"x\"·\"y\") = d\"x\"·\"y\" + \"x\"·d\"y\" jako formální axiomy pro derivaci. Viz diferenciální algebra.\n\nV nestandardní analýze je d\"u\" definováno jako infinitesimál.\n\nTaké bývá interpretováno jako vnější derivace d\"u\" funkce \"u\".\n\nViz diferenciál (matematika) pro další informace.\n\nNejstručnější zápis pro derivaci pomocí čárky (podobající se apostrofu) zavedl Joseph Louis Lagrange:\nprvní tři derivace funkce \"f\" se označují\nPro vyšší derivace se používají římská čísla: \"f\" je čtvrtá derivace funkce \"f\", nebo se řád derivace píše do závorek (pro odlišení od mocniny), takže čtvrtá derivace funkce \"f\" může být zapsána \"f\". Druhý způsob je vhodný i pro zápis derivace obecného řádu: \"n\"-tá derivace funkce \"f\" se píše \"f\".\n\nEulerova notace používá diferenciální operátor zapisovaný písmenem D jako prefix funkce, takže derivace funkce \"f\" se zapisuje\nPokud je potřeba rozlišit, podle které proměnné se derivace provádí, píše se jméno nezávislé proměnné jako dolní index symbolu D, takže výsledkem je zápis\nPokud nemůže dojít k nejasnostem, označení nezávislé proměnné se vypouští.\n\nEulerova notace je užitečná pro zápis a řešení lineárních diferenciálních rovnic.\n\nNewtonova notace pro derivaci (také nazývaná tečková notace) spočívá v psaní teček nad závislou proměnnou a nejčastěji se používá pro derivace podle času, jako v případě rychlosti\nzrychlení\na tak dále. Tento zápis může být také používán jako přímá náhrada za čárku v Lagrangeově notaci. Opět toto je obvyklý zápis pro funkce \"f\"(\"t\") času. Newton to označoval za \"fluxion\".\n\nNewtonova notace se používá především v mechanice, fyzice a teorie obyčejných diferenciálních rovnic. Zpravidla se používá pouze pro první a druhou derivaci, a obvykle pouze pro derivace podle času.\n\nTečková notace je těžkopádná pro derivace vyšších řádů, ale v mechanice a jiných inženýrských oborech není používání derivací vyššího než druhého řádu obvyklé.\n\nV fyzice, makroekonomii a jiných oborech se Newtonova notace používá především pro derivaci podle času, jako protiklad ke gradientu nebo poziční derivaci.\n\nPro integraci Newton nevyvinul standardní matematickou notaci, ale používal mnoho různých zápisů.\n\nPokud je potřeba rozlišovat několik různých druhů derivací, jako například v vícerozměrném počtu nebo v tenzorové analýze, jsou obvyklé jiné zápisy.\n\nDerivace funkce \"f(x)\" lze zapisovat uvedením nezávislé proměnné jako dolního indexu u jména funkce:\nTo je zvlášť užitečné pro zápis parciálních derivací funkce několika proměnných.\n\nZápisy parciální derivace se obecně odlišují od zápisů obyčejných derivací nahrazením diferenciálního operátoru d symbolem „∂“. Například parciální derivaci funkce \"f(x,y,z)\" podle proměnné \"x\", ale ne podle \"y\" nebo \"z\" lze zapsat několika způsoby:\npřičemž poslední dva zápisy jsou v obyčejných eukleidovských prostorech ekvivalentní, ale v jiných varietách mohou znamenat něco jiného.\n\nJiné zobecnění derivace lze nalézt v různých podoborech matematiky, fyziky a techniky.\n\nVektorový počet se zabývá derivováním a integrováním vektorových nebo skalárních polí především v trojrozměrném eukleidovském prostoru a pro derivace používá zvláštní zápisy. Předpokládejme, že v systému kartézských souřadnic o-\"xyz\" je A vektorové pole formula_22 a formula_23 je skalární pole formula_24.\n\nZápisy využívají diferenciální Hamiltonův operátor označovaný symbolem ∇ nazývaným nabla ( ), který je symbolicky definován jako vektor\nkde zápis \"symbolicky\" odráží, že operátor ∇ také považujeme za obyčejný vektor.\n\nMnoho symbolických operací s derivacemi může být přímočaře zobecněno gradientním operátorem v kartézských souřadnicích. Například součinové pravidlo s jednou proměnnou má přímou analogii v násobení skalárního pole aplikací operátoru gradient, jako v\nPro exotičtější typy prostorů byly vyvinuty další zápisy. Pro výpočty v prostoru Minkowského se používá d'Alembertův operátor nazývaný také d'Alembertián, vlnový operátor nebo zapisovaný formula_48, případně formula_49 (pokud to není v konfliktu se symbolem pro Laplaceův operátor).\n\n\n"}
{"id": "979916", "url": "https://cs.wikipedia.org/wiki?curid=979916", "title": "Steyr (řeka)", "text": "Steyr (řeka)\n\nSteyr je řeka v Rakousku ( Horní Rakousko). Celková délka toku je 68 km. Plocha povodí měří 917,35 km².\n\nPramení v Totes Gebirge přibližně 6 km jihozápadně od obce Hinterstoder v nadmořské výšce 850 m n. m. Na horním toku teče podél východně Národního parku Vápencové Alpy (Kalkalpen). Po 68 km se zleva vlévá do řeky Enže v městě Steyr\n\n\n"}
{"id": "979917", "url": "https://cs.wikipedia.org/wiki?curid=979917", "title": "Jiří Kornatovský", "text": "Jiří Kornatovský\n\nJiří Kornatovský (* 2. března 1952, Plasy) je český malíř, kreslíř a grafik.\n\nJeho umělecký postoj a životní názor nejvíce ovlivnilo dětství a mládí strávené v Plasích kde až do svých 21 let prakticky denně pobýval v tehdy opuštěném cisterciáckém klášteru.\n\nPo absolvování technického učebního oboru v Plzni vystudoval v letech 1977–82 Střední výtvarnou školu Václava Hollara a poté monumentální malbu a grafiku na pražské Akademii výtvarných umění u profesorů Arnošta Paderlíka a Jiřího Ptáčka (1982–87).\n\nKoncem osmdesátých let vydal několik spirituálních manifestů a roku 1991 byl spoluzakladatelem Nadace Hermit v cisterciátském klášteře Plasy. V rámci mezinárodního výtvarného symposia Hermit 92 zde vytvořil projekt Kódy a znamení.\n\nV následujících letech absolvoval studijní a tvůrčí pobyty v karmelitánském klášteře v Sejnach, Polsko (1992), ve Florencii (1993), New Yorku a Bostonu (1994–1995) a Hohenosig v Německu (1997). Za pobytu v USA měl sérii výstav a přednášek. V letech 2005 a 2006 pracoval v augustiniánském klášteře na Malé Straně v Praze a znovu působil v USA (Los Angeles).\n\nNa přelomu let 1998–99 založil vlastní galerii Hermit v Praze.\n\nPůsobí jako vysokoškolský pedagog na Karlově Univerzitě v Praze a Fakultě umění a designu Západočeské univerzity v Plzni. Přednášel na School of the Museum of Fine Arts v Bostonu kde realizoval legendární Hořící přednášku. Princip vlastního objevu deklarativní kresby jako procesuální metody umělecké tvorby a přístupu k ní uvedl a definoval na přednášce v Bachelardově amfiteátru pařížské Sorbonny.\n\nSám o sobě říká, že neví, kde začíná umělecká tvorba a kde přítomnost každodenní skutečnosti. Meditace v procesu lineárního vrstvení struktury obrazu je stále přítomná i bez jeho vlastního usilování. Analýzu a interpretaci v umění vnímá jako negativní fragmentaci obrazu a rozklad charakteru osobnosti. Je mu blízká estetika sv. Augustina zejména v otázce integrace a celistvosti.\n\nJiří Kornatovský je znám zejména jako autor jedinečných velkoformátových černobílých uhlových kreseb plastických objektů na obřích kartonech, kterými si získal respekt a uznání.\nSvým výtvarným pojetím se tyto kresby zcela vymykají české umělecké tradici a když se poprvé v polovině 80. let objevily na výtvarné scéně, působily jako zjevení \n\nKresba v jeho podání je hlavně záznamem svého vzniku, nikoli tvarovou kompozicí s libovolným působením. Do jisté míry se jedná o dokumentaci akce. Tato akce je psycho-fyzického charakteru a je určena pro soukromý prostor nikoliv pro veřejnost. Autorovi nejde primárně o reprezentaci. Nejde o různost obrazů a jejich jednotlivé sdělení. Kornatovský se zaměřuje na kontinuitu, opakování akcí rituálního charakteru. Jde tedy o určité udržování řádu událostí v rytmu cyklického (archetypálního) času.\n\nKornatovského \"objev\" abstraktního objektu, který je nositelem subjektivního prožitku a osobní transformace, je svojí jednoduchostí a množstvím univerzálních archetypálních významů natolik unikátní a svébytný, že v dějinách světového umění je srovnatelný například s Černým čtvercem na bílém poli Kazimira Maleviče, s Bílým obrazem Roberta Rauschenberga, Morgensternovou Rybí písní nebo skladbou Johna Cage \"4´33´´\" . .\n\nNa samém počátku byly kresby a rozměrné grafické listy zobrazující vztahy (\"Dva – Volná variace na hodinu zamilovaných\", 1988, lept, \"Všichni najednou\", 1989, lept, GASK, \"A pošimrat\", uhel na papíře, 200 x 380 cm, 1988), někdy se skrytým erotickým podtextem (\"Tvar dobrodružství\", 1987). \nVyznačují se precizním provedením a používáním abstraktních symbolů odvozených z přírodních tvarů. Kompozice události obsahuje tajemství, prostor není blíže definován, děj se přelévá za obzor, kam už není vidět (\"Is anybody else coming? (Krajina)\", lept s akvatintou, 1988, GASK). Průhled ohraničeným otvorem do nitra objektu nabízí jen tmu, ale prasklinou na opačném konci uniká světlo (\"One\", 1988). \nKoncem 80. let vznikaly abstraktní hravé kresby určené vlastní rodině (\"…i vy jedni\", 1989), nebo oslavující radost z narození dítěte (\"To a to a Toťátko\", 1988, uhel na papíře, 150 x 360 cm).\n\nObří objekty z počátku 90. let nabízejí dokonalou prostorovou iluzi objemného tělesa organických tvarů (\"A ven/letecká meditace\", uhel na kartonu, 220x500cm, 1990–92, \"To\", uhel na kartonu 220x480 cm, 1989–92). Časové rozpětí jejich vzniku je svědectvím o technické náročnosti kresby. \nPři interpretaci velkoformátové kresby ze stejného období (\"Odnikud nikam – Zapomeň na všechno/ na co si nemůžeš vzpomenout to jsi ty/\", grafit, karton, 220x460 cm, 1990–97, GASK) je třeba vzít v úvahu i společenskou atmosféru konce 80. let a zdánlivě bezvýchodnou situaci mladých výtvarníků, účastníků neoficiálních Konfrontací. Podle autora reflektuje kresba pocity, v nichž se mísí zážitky dítěte z prázdných prostor opuštěného kláštera se situací ve stísněném prostoru ateliéru. Jiná varianta ke stejnému tématu je strohá, téměř technická kresba lomené roury s temným ústím (\"Odnikud nikam/mlčení\", uhel na kartonu, 220x480 cm, 1989). \nSérie meditačních kreseb (Meditace kresbou) se odvíjí od \"Meditace\" (1990, vystaveno 2006, Museum Kampa), kde plastický objekt ve tvaru toroidu uvnitř uzavírá jakousi abstraktní krajinu. Povrch rotačního tělesa je někdy narušen a rozvíjí se do prostoru (\"V prostoru\", 1992). Samotný torus představuje dokonalý tvar, který nemá konec ani počátek a opticky soustřeďuje pozornost do středu, stejně jako elektrická toroidní cívka, která indukuje ve svém středu magnetické pole (\"Modlitba\", uhel 275x705 cm, 2000–2003, \"Meditace v archetypu\", k.t. na plátně, 210x220 cm, 2006, \"Meditace archetypem\", k.t. na plátně, 210x220 cm, 2000–2010). \nTento tvar zároveň nabízí možnost matematických transformací, při kterých lze everzí obrátit celý objekt naruby (jako \"Odnikud nikam\", 1990–7), pracovat ve čtyřrozměrném prostoru a zkracováním osy rotace střed postupně zmenšovat až ke konečné degeneraci v kouli. (\"To\", uhel na kartonu, 220x480 cm, 1989–92). \nKresby však nelze interpretovat jako pouhou matematickou hru. Autor je tvoří často v klauzuře kláštera v rozmezí několika let a kromě samotného malířského výkonu představují především výsledek duchovního soustředění spojeného s meditací. (\"Na jeden bod\", uhel na kartonu, 220x280 cm, 2000). \nZobrazené objekty nemají žádné ukotvení v prostoru ani vztah k zemi, mírná asymetrie někdy navozuje dojem, že rostou směrem vzhůru (\"Meditace kresbou\", uhel na kartonu 600x220 cm, 1988–89). \nPodtituly k meditačním kresbám nabízejí spíše hádanky než vysvětlení (\"Meditace východní\", 1990–97, 220x520 cm, \"Meditace liturgická\", 1990–94). \n\nRozměrné kresby někdy zachycují jen část zobrazeného objektu, aby ponechaly prostor k přemýšlení o věcech, které nás přesahují (\"Vpravo vlevo, Martinská meditace\", uhel na kartonu, 220x540 cm, 1989–93, \"Věčný příběh\", uhel na kartonu, 220x500 cm, 1990–94, \"Sanctus\", uhel na kartonu 220x520 cm, 1997–99), nebo přímo odkazují k nekonečnu (\"88.88.88.\", kt na plátně, 100x120 cm, 2010).\nOrganický tvar v kresbě, který se podobá gastrule, může být interpretován jako pohroužení toho, co bylo původně na povrchu, dovnitř, do tmy, do uzavření před okolním světem (\"Vzpomínka na představu\", uhel na plátně, 210x240 cm, 2005–6). \nKlíčem k pochopení Kornatovského kreseb tak může být třeba pojednání sv. Augustina o odrazu světa idejí a smyslové skutečnosti (\"Augustin\", uhel na papíře, 280x340cm, 2000–3, \"Sv. Augustin II\", kt na plátně, 140x160 cm, 2007, \"Kontemplace\", uhel na plátně, 80x100 cm, 2008). \n\n\n\n"}
{"id": "979921", "url": "https://cs.wikipedia.org/wiki?curid=979921", "title": "Sanna Nielsen", "text": "Sanna Nielsen\n\nSanna Viktoria Nielsen (* 27. listopadu 1984, Edenryd, Skåne) je švédská populární zpěvačka.\n\nProslavila se v útlém věku díky písni \"\"Till en fågel\"\" (1996). K roku 2014 vydala osm studiových alb, z nichž se dvě dostala na první místo švédské hitparády a další tři do nejlepší desítky.\n\nV květnu 2014 reprezentuje s písní \"\"Undo\"\" Švédsko na Eurovision Song Contest 2014, kde obsadila 3. místo se ziskem 218 bodů.\n\nSanna se od dětství účastnila lokálních pěveckých soutěží – v roce 1994 zvítězila v jedné z talentových show v Kallinge, díky čemuž následující dva roky vystupovala s dansbandovou kapelou Mats Elmes. Posléze získala svůj první kontrakt, vystoupila v populárním televizním programu \"Café Norrköping\" a ve věku jedenácti let nahrála píseň \"\"Till en fågel\"\", která se v květnu 1996 záhy dostala na první místo švédské hitparády – Sanna se stala nejmladší interpretkou, která dosáhla takového úspěchu.\n\nV září následně vyšlo debutové album \"Silvertoner\". Média mladou zpěvačku připodobnila k populární Carole, vítězce Eurovize 1991 která se také stala populární ve velmi útlém věku.\n\nBěhem dospívání Sanna pokračovala ve studiu hudebních umění na škole v Malmö. V roce 2001 podnikla první masivní turné s populárními interprety, mezi nimiž nechyběli Charlotte Perrelli či Christer Sjögren. Tentýž rok se jako šestnáctiletá poprvé zúčastnila švédského národního kola do Eurovision Song Contest Melodifestivalen, v němž s písní \"\"I går, i dag\"\" obsadila třetí příčku. Během následujících let se o vítězství v soutěži pokusila ještě šestkrát.\n\nTřetího alba \"Nära mej nära dej\" se švédské publikum dočkalo až deset let po vydání debutové nahrávky – v roce 2006. Následující léto se Sanna vydala na turné se zpěvačkami Shirley Clamp a Sonjou Aldén. S nimi spolupracuje trvale – v roce 2008 vyšlo společné album \"Our Christmas\", které obsadilo první místo švédské hitparády.\n\nRok 2008 byl pro Sannu zlomovým – mimo spolupráce vydala v dubnu čtvrté album \"Stronger\", které vedle dalšího prvního místa hitparády také obdrželo zlatou desku. Součástí alba byl singl \"\"'Empty Room\"\", s nímž zpěvačka opět zkusila své štěstí v Melodifestivalen. Po úspěšné kvalifikaci v semifinálovém kole Sanna ve finále obdržela téměř 450 000 diváckých hlasů, o více než čtyřicet tisíc více, než druhá Charlotte Perrelli – díky odborné porotě však Sanna obsadila až druhé místo. Perrelli zvítězila a reprezentovala Švédsko na Eurovizi 2008.\n\nV roce 2011 Sanna v národním kole obsadila čtvrté místo s písní \"\"I'm In Love\"\". V roce 2014 zvítězila s písní \"\"Undo\"\" s dvoubodovým náskokem před Ace Wilder a reprezentovala Švédsko na Eurovizi v Kodani. Po postupu ze semifinálového kola obsadila ve finále 3. místo se ziskem 218 bodů včetně nejvyšších ohodnocení z Dánska, Rumunska a Ukrajiny. Spolu s vítězkou Conchitou Wurst a čtvrtým Aramem Mp3 z Arménie patřila mezi favority soutěže.\n\nSanna žije v kytaristou Joakimem Ramsellem nedaleko Stockholmu. V minulosti byla zasnoubená.\n\n\n\n"}
{"id": "979932", "url": "https://cs.wikipedia.org/wiki?curid=979932", "title": "Efébie", "text": "Efébie\n\nEfébie byla dvouletá vojenská služba ve starověkém Řecku. Absolvovali ji mladíci nazývaní efébové (starořecky: \"ἔφηϐος / éphêbos\" , z \"ἥϐη / êbê\", mladistvý vzhled, viz bohyně mládí Hébé). Efébie byla zavedena v různých řeckých městských státech a její délka se místně i časově lišila. Vojenský ráz časem mizel a cílem se stala spíše fyzická výchova a duševní vzdělání pod vedením instruktorů.\n\nAthénští občané absolvovali po dovršení osmnáctého roku života vojenskou službu – efébii. Nastupovali ji poté, co byli zapsáni do „seznamu shromáždění“ (\"pinax ekklesiastikos\", \"πίναξ ἐκκλησιαστικός\"). První rok se cvičili ve zbrani, druhý rok sloužili v posádkách opevněných měst. Efébové tvořili oddíly pěchoty a jízdy, účastnili se národních slavností a v divadle měli vyhrazená místa. Také předváděli tanec \"pyrrhiché\" během svátků Panathénaje.\n"}
{"id": "979934", "url": "https://cs.wikipedia.org/wiki?curid=979934", "title": "San Giustino", "text": "San Giustino\n\nSan Giustino je italská obec v provincii Perugia v oblasti Umbrie.\n\nV roce 2012 zde žilo 11 397 obyvatel.\n\nBorgo Pace (PU), Citerna, Città di Castello, Mercatello sul Metauro (PU), Sansepolcro (AR)\n\nZdroj: \n\n"}
{"id": "979935", "url": "https://cs.wikipedia.org/wiki?curid=979935", "title": "Lamačská brána", "text": "Lamačská brána\n\nLamačská brána je geomorfologický útvar v jihozápadním výběžku Malých Karpat.\n\nNachází se v západní části Bratislavy, v části Dúbravka a odděluje podcelek Devínske Karpaty a masiv Kamzík. Území je hustě zastavěné a vede jím hlavní silniční (silnice I/2 a D2) i železniční (směr ČR a směr Rakousko) koridor.\n"}
{"id": "979937", "url": "https://cs.wikipedia.org/wiki?curid=979937", "title": "Teja Gregorinová", "text": "Teja Gregorinová\n\nTeja Gregorinová (* 29. června 1980, Lublaň) je slovinská biatlonistka a bývalá běžkyně na lyžích. Je bronzovou medailistkou ze Zimních olympijských her 2014 ve stíhacím závodě a dvojnásobnou stříbrnou medailistkou z Mistrovství světa 2009 a 2012. Ve světovém poháru byla nejlépe třikrát třetí. Do roku 2002 se věnovala běhu na lyžích a v tomto odvětví se zúčastnila i ZOH 2002.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\n"}
{"id": "979938", "url": "https://cs.wikipedia.org/wiki?curid=979938", "title": "Yrjö Väisälä", "text": "Yrjö Väisälä\n\nYrjö Vaisala (6. září 1891 Kontiolahti, Finsko − 21. července 1971 Rymättylä, Finsko) byl finský astronom a fyzik. Je známý především díky velkému počtu objevených asteroidů a díky své práci v optice. Zabýval se však i Geodézií a optickou metrologií. Byl také aktivním podporovatelem esperanta.\n\nJeho bratři byli také známí vědci − Kalle Väisälä byl matematik a Vilho Väisälä meteorolog.\n"}
{"id": "979940", "url": "https://cs.wikipedia.org/wiki?curid=979940", "title": "Česká basketbalová federace", "text": "Česká basketbalová federace\n\nČeská basketbalová federace (ČBF : \"Czech basketball federation\") je členský svaz organizací FIBA, FIBA Europe, Česká unie sportu, Český olympijský výbor a orgán, který organizuje a řídí basketbal v České republice. Má právní formu spolku a její stanovy byly registrovány dne 7. listopadu 1992. Do kompetence ČBF spadá řízení basketbalových soutěží a česká basketbalová reprezentace mužů, žen i reprezentační juniorské výběry.\n\nČBF navazuje na činnosti, které od roku 1924 vykonávaly různé vrcholné organizace českého basketbalu:\n\n\nČBF mimo jiné organizuje anketu Basketbalista roku a některé obzvláště zasloužilé hráče a činovníky uvádí do Síně slávy České basketbalové federace:\n\n\n\n"}
{"id": "979941", "url": "https://cs.wikipedia.org/wiki?curid=979941", "title": "Poster session", "text": "Poster session\n\nPoster session je termín, který označuje prezentaci informací pomocí posteru jedné osoby či týmu na konferencích či kongresech.\n\nPoster session se zcela liší od mluvené nebo vizuální prezentace, proto je také nutné použít jiné techniky k jeho přípravě. Účelem posteru je seznámit zájemce s tvorbou, zaměřením prezentujícího jednoduše pochopitelnou formou, která stimuluje zájem a diskusi. Základním cílem je vyprovokovat výměnu názorů mezi prezentujícím a plénem. Poster sessions je ideální příležitostí pro neformální představení nejrůznějších projektů a výzkumů. Poster je obvykle plakát, listy papíru nebo fotografie připevněnými na posterový výstavní panel, často je také ale využita další audiovizuálních technika, například video projekce, která je vhodným doplňkem Poster Sessions.\n"}
{"id": "979942", "url": "https://cs.wikipedia.org/wiki?curid=979942", "title": "Mézl", "text": "Mézl\n\nMézl je české příjmení.\n\n"}
{"id": "979943", "url": "https://cs.wikipedia.org/wiki?curid=979943", "title": "Medvedí potok", "text": "Medvedí potok\n\nMedvedí potok je potok v horním Liptově, v jihovýchodní části okresu Liptovský Mikuláš. Je to pravostranný přítok Ipoltice, měří 4,8 km a je tokem IV. řádu. Teče územím NAPANT-u.\n\nPramení v Nízkých Tatrách, v podcelku Kráľovohoľské Tatry, na severozápadním svahu Velké Vápenice (1 691,2 m n. m.) v nadmořské výšce přibližně 1 480 m n. m. Od pramene teče severoseverovýchodním směrem a zprava přibírá nejprve krátký přítok pramenící severně od kóty 1 674,6 m, pak přítok (1 110,3 m n. m.) z jihozápadního svahu Medvědí (1 569,7 m n. m.). Dále protéká Medvědí dolinou, kde zprava přibírá přítok ze severozápadního svahu Medvědí, následně zleva přítok ze severoseverovýchodního svahu Malé Vápenice (1 486,7 m n. m.) a opět z pravé strany nejvýznamnější přítok (1,8 km) ze severovýchodního svahu medvědí, který protéká mysliveckou dolinou. Nakonec se stáčí severozápadním směrem, teče vedle horárni Medvědí na pravém břehu a jižně od závěru doliny Ipoltice ústí v nadmořské výšce cca 827,5 m n. m. do potoku Ipoltice.\n"}
{"id": "979944", "url": "https://cs.wikipedia.org/wiki?curid=979944", "title": "Kurikoma", "text": "Kurikoma\n\nKurikoma je v současnosti neaktivní stratovulkán nacházející se v severní části ostrova Honšú. Vulkán je tvořen převážně andezity a dacity a leží na hrubém třetihorním sedimentárním a tufovém základě.\n\nSopka je stará přibližně 500 000 let, svou existenci počala produkcí lávových proudů starší etapy (\"Higaši-Kurikoma\"), následovaném pozdější fází \"Magus-dake\", aktivní na západní straně masivu. Centrum aktivně v dnešní době začalo svou činnost před cca 100 000 lety. Od 16. století bylo zaznamenáno pět menších erupcí, poslední v roce 1950.\n\n"}
{"id": "979945", "url": "https://cs.wikipedia.org/wiki?curid=979945", "title": "Kurose", "text": "Kurose\n\nKurose je kaldera o rozměrech 5×7 km, nacházející se v Pacifiku mezi ostrovy Mikuradžima a Hačjódžima. Základna kaldery se nachází 700 m pod hladinou moře, okraje jsou 107 m pod hladinou. Na vnitřních stěnách se nacházejí větší depozita dacitové pemzy. Doba poslední erupce není známa, ale morfologie kaldery je poměrně mladá.\n\n"}
{"id": "979947", "url": "https://cs.wikipedia.org/wiki?curid=979947", "title": "Kusacu-Širane", "text": "Kusacu-Širane\n\nKusacu-Širane je název vulkanického komplexu, nacházejícího se na japonském ostrově Honšú, asi 20 km severně od sopky Asama. Komplex tvoří série překrývajících se stratovulkánů, struskových kuželů a kráterů (tři z nich jsou zality kyselou, tyrkysově zbarvenou vodou), v horninovém složení převládají Andezity a dacity. Většina erupcí je freatického charakteru.\n\nVznik komplexu je datován na střední pleistocén a je rozčleněn na tři hlavní fáze. \n\nPoslední fáze sopečné aktivity začala zhruba před 14 000 lety. Na úpatích sopky, jakož i v okolí kráterů se nacházejí aktivní fumaroly, v minulosti byla v jednom z kráterů těžená síra. Jezero v kráteru sopky Širane je kvůli koncentraci kyseliny (pH 0.8) považováno za nejkyselejší jezero na světě.\n\nVulkanický komplex je součástí biosférické rezervace v oblasti Šigské vysočiny na území prefektur Nagano a Gunma (anglický název rezervace je \"Shiga Highland Biosphere Reserve\"), zapsané v roce 1980 na seznam UNESCO. Tato biosférická rezervace v centrální části ostrova Honšú má po rozšíření v roce 2014 celkovou rozlohu 30 281 ha.\n\n"}
{"id": "979948", "url": "https://cs.wikipedia.org/wiki?curid=979948", "title": "Kuttara", "text": "Kuttara\n\nKuttara je v současnosti neaktivní vulkanický komplex, sestávající z několika stratovulkánů, struskových kuželů, lávových dómů a kaldery, nacházející se na ostrově Hokkaidó blízko pacifického pobřeží, jihovýchodně od kaldery Toja. Ve stavbě komplexu převládají Andezity a bazalty.\n\nKomplex se vyvinul v pěti etapách, první se odehrála před 60 000 lety. Explozivní erupce čtvrté fáze před 40 000 lety vyprodukovala velký objem dacitové pemzy a dala za vznik 3 km široké kaldeře. Pozdější erupce vyprodukovaly několik lávových proudů na severním okraji komplexu. Na západním okraji komplexu vznikly začátkem holocénu dva krátery a masivní dacitový sopečný dóm. Poslední větší fáze se odehrála v 17. století. V současnosti se v okolí komplexu nacházejí četné horké prameny, fumaroly a gejzíry.\n\n"}
{"id": "979950", "url": "https://cs.wikipedia.org/wiki?curid=979950", "title": "Kutčaro", "text": "Kutčaro\n\nKutčaro je kaldera vulkanického původu, nacházející se v severovýchodní části ostrova Hokkaidó. S rozměry 20 × 26 km je to největší ze skupiny kalder, nacházejících se v této části ostrova. Vznikla přibližně před 340 000 lety, její formování bylo ukončeno před 30 000 lety. V současnosti je její západní část zalitá vodou, čímž vytváří jezero stejného jména.\n\nPostkalderový dacitový-ryolitový lávový komplex \"Nakadžima\" vytváří ostrov v jezeře. Východně od jezera se nachází mladý stratovulkán \"Atosanupuri\" (doba poslední erupce 10 000 až 1 000 let), v jeho okolí, jakož i na březích jezera se nacházejí aktivní fumaroly.\n\n"}
{"id": "979951", "url": "https://cs.wikipedia.org/wiki?curid=979951", "title": "Kučino-šima", "text": "Kučino-šima\n\nKučín-Šima nebo Kučinošima je ostrov nacházející se v severní části japonského souostroví Rjúkjú, mezi ostrovy Nakano-šima a Kučinoerabu-džima. Rozměry ostrova jsou 3 × 7 km, nejvyšší bod je 628 m nad hladinou moře. V severní části ostrova se nacházejí dvě osady \"Nišinohama\" a \"Kučín-Šima\".\n\nOstrov je tvořen dvěma andezitovými stratovulkány \"Joko-dake\" a \"Mae-dake\". Stratovulkán Mae-dake byl aktivní v období mezi 8. až 13. stoletím (bez bližšího určení věku).\n\n"}
{"id": "979953", "url": "https://cs.wikipedia.org/wiki?curid=979953", "title": "Kučinoerabu-džima", "text": "Kučinoerabu-džima\n\nKučinoerabu-džima nebo Kučinoerabudžima je ostrov nepravidelného tvaru (4 × 10 km), nacházející se v severní části japonského souostroví Rjúkjú, asi 15 km západně od ostrova Jakušima. Východní část ostrova je pokryta skupinou stratovulkánů \"Furu-take\", \"Šin-take\" a \"Noike\", seřazených paralelně s Rjúkjuským příkopem. Nejvyšší z nich je Furu-take (657 m), který je zároveň i nejvyšším bodem ostrova. Na severozápadním okraji Furu-take se nachází Šin-take - jediné vulkanické centrum aktivní v historické době. Od roku 1840 bylo zaznamenáno několik středně silných freatických erupcí, největší se odehrála na jaře v roce 1931.\n\n"}
{"id": "979956", "url": "https://cs.wikipedia.org/wiki?curid=979956", "title": "Gwyneth", "text": "Gwyneth\n\nPůvodem velšské jméno Gwyneth nosí více různých osob:\n\n"}
{"id": "979958", "url": "https://cs.wikipedia.org/wiki?curid=979958", "title": "Anaïs Bescondová", "text": "Anaïs Bescondová\n\nAnaïs Bescondová (* 15. května 1987, Aunay-sur-Odon) je francouzská biatlonistka, držitelka zlaté medaile se smíšené štafety a bronzových medailí ze stíhacího závodu a ze štafety na Zimních olympijských hrách 2018 v Pchjongčchangu.\n\nZískala také zlatou medaili ze smíšené štafety na Mistrovství světa 2016 v norském Oslu, kde později skončila na stříbrné pozici ve vytrvalostním závodě, a stříbrnou medaili z MS 2015 ve finském Kontiolahti ze smíšené štafety. Je vítězka jednoho individuálního závodu světového poháru a čtyřnásobná stříbrná medailistka ze štafet na Mistrovství světa 2011, 2012, 2015 a 2016.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\n"}
{"id": "979959", "url": "https://cs.wikipedia.org/wiki?curid=979959", "title": "Lint (bavlna)", "text": "Lint (bavlna)\n\nLint je odborný název pro vyzrněnou bavlnu.\nVýraz se používá k rozlišení spřadatelných vláken od surové, nevyzrněné bavlny \n\nDůsledné použití názvu je známé jen z americké angličtiny . V jiných jazycích (např. v němčině) se používá jen ojediněle a v češtině jsou známé jen překlady z angličtiny: \"textilní prach\", \"odletky\" aj . \nOdvozený výraz linters označuje krátká, nespřadatelná bavlněná vlákna.\n"}
{"id": "979960", "url": "https://cs.wikipedia.org/wiki?curid=979960", "title": "Connie Nielsen", "text": "Connie Nielsen\n\nConnie Nielsen (* 3. července 1965, Frederikshavn) je dánská herečka. První větší rolí pro ní byla Eva ve francouzském filmu \"Par où t'es rentré ? On t'a pas vu sortir\" z roku 1984. Později hrála v mnoha dalších filmech, mezi které patří například \"Ďáblův advokát\" (1997), \"Gladiátor\" (2000) nebo \"Nymfomanka\" (2013). V letech 2004 až 2012 žila s hudebníkem Larsem Ulrichem, se kterým měla jednoho syna.\n\n"}
{"id": "979961", "url": "https://cs.wikipedia.org/wiki?curid=979961", "title": "Delray Beach International Tennis Championships 2014", "text": "Delray Beach International Tennis Championships 2014\n\nDelray Beach International Tennis Championships 2014 byl tenisový turnaj pořádaný jako součást mužského okruhu ATP World Tour, který se hrál v areálu Delray Beach Tennis Center na otevřených dvorcích s tvrdým povrchem. Konal se mezi 17. a 3. únorem 2014 ve floridském Delray Beach jako 22. ročník turnaje.\n\nTurnaj s rozpočtem 474 005 dolarů patřil do kategorie ATP World Tour 250. Nejvýše nasazeným hráčem ve dvouhře byl Němec Tommy Haas – dvanáctý hráč světového žebříčku.\n\n\nNásledující hráči obdrželi divokou kartu do hlavní soutěže:\n\nNásledující hráči se probojovali do hlavní soutěže z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující pár se dostal do hlavní soutěže jako náhradníci:\n\n\n\n\n"}
{"id": "979962", "url": "https://cs.wikipedia.org/wiki?curid=979962", "title": "Šlitr zpívá Šlitra", "text": "Šlitr zpívá Šlitra\n\nŠlitr zpívá Šlitra (2014) je čtyřdiskový albový komplet s písničkami Jiřího Šlitra vydaný u příležitosti 90. výročí jeho narození. Jedná se o studiové i živé nahrávky z divadla Semafor z let 1962 až 1969. První disk obsahuje 22 nahrávek se zpěvem Jiřího Šlitra („sólo“), druhý 15 nahrávek, kde po boku Šlitra vystupují i další, převážně Jiří Suchý („duety“), a jako bonus nahrávku gramotingltanglu a šest amatérských nahrávek Šlitrova Rychnovského dixielandu z roku 1947. Zpívající dvě CD obsahují kompletní záznam Šlitrova recitálu \"Ďábel z Vinohrad\" z divadla Semafor z 3. října 1968, kde vedle Šlitra účinkují také Jiří Suchý, Naďa Urbánková, Miluše Voborníková, Eugen Jegorov a hraje Ferdinand Havlík se svým orchestrem.\n\nAlbum sestavil Lukáš Berný, doprovodnými texty kromě něho přispěli Jiří Suchý, Miroslav Horníček (text z roku 1987 z archivu Karla Koliše), Jan Vodňanský, Jiří Menzel a Karel Koliš.\n\nPokud není uvedeno jinak, je autorem melodie Jiří Šlitr a autorem textu písně Jiří Suchý.\n\n\n\n"}
{"id": "979965", "url": "https://cs.wikipedia.org/wiki?curid=979965", "title": "Dubai Tennis Championships 2014", "text": "Dubai Tennis Championships 2014\n\nDubai Tennis Championships 2014 byl společný tenisový turnaj mužského okruhu ATP World Tour a ženského okruhu WTA Tour, hraný v areálu Aviation Club Tennis Centre na otevřených dvorcích s tvrdým povrchem. Dějištěm turnaje se stala Dubaj ve Spojených arabských emirátech. Jednalo se o 22. ročník mužského a 14. ročník ženského turnaje.\n\nŽenská část se konala mezi 17. a 22. únorem a řadila se do kategorie WTA Premier. Její celková dotace činila dva miliony amerických dolarů. Muži soutěžili ve dnech 24. února až 1. března v rámci kategorie ATP World Tour 500. Dotace pro tuto polovinu dosáhla částky 1 192 340 amerických dolarů.\nMužskou dvouhru vyhrál čtvrtý nasazený Švýcar Roger Federer, jenž na dubajském turnaji slavil šestou trofej. Vybojoval tím 78. titul na okruhu ATP, čímž se na třetím místě otevřené éry odpoutal od Johna McEnroea. Vyhraným turnajem ve čtrnácté sezóně bez přerušení také vyrovnal rekord Ivana Lendla. Po utkání Federer sdělil: „\"Byl to těžký zápas. Tomáš vedl, mohl a měl ten zápas dovést do vítězného konce, ale já měl možná trochu štěstí. Jsem moc spokojený se svou dnešní hrou i v celém týdnu\".“ Téměř půlmiliónová prémie znamenala, že Federer jako první tenista v historii celkově na odměnách vydělal více než 80 miliónů dolarů.\n\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\nNásledující dvojice obdržely divokou kartu do hlavní soutěže:\n\nNásledující dvojice postoupila z kvalifikace:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do hlavní soutěže z pozice náhradníka:\n\n\n\n\n\n"}
{"id": "979967", "url": "https://cs.wikipedia.org/wiki?curid=979967", "title": "Hanka Jelínková", "text": "Hanka Jelínková\n\nMgr. Ing. Hanka Jelínková, dívčím příjmením Svěráková (* 6. února 1961 Praha) je česká spisovatelka, překladatelka, podnikatelka a pedagožka. Jejími rodiče jsou manželé Zdeněk a Božena Svěrákovi. Vystudovala gymnázium a po něm pokračovala ve studiu automatizovaných systémů řízení na Stavební fakultě ČVUT v Praze. Posléze ještě absolvovala pedagogické studium na pražské Karlově univerzitě. Je majitelkou nakladatelství Naše kniha a vlastní též jazykovou školu „The Redbrick House“.\n\nPřeložila tři romány sepsané britským spisovatelem Nickem Hornbym. Je autorkou knih říkanek (první vydala roku 2001) a napsala též pohádku pojmenovanou \"Šimon a štěňátko Bára\". Spolupracovala také s ilustrátorkou Věrou Faltovou a spolu vydaly abecedu pro děti.\n\n\n"}
{"id": "979969", "url": "https://cs.wikipedia.org/wiki?curid=979969", "title": "Lars Berger", "text": "Lars Berger\n\nLars Berger (* 1. května 1979, Levanger, Norsko) je bývalý norský biatlonista a zároveň reprezentant v běhu na lyžích. Jeho sestrou je norská olympijská vítězka a několikanásobná mistryně světa v biatlonu Tora Bergerová. V roce 1985 se přestěhoval s rodiči do Lesja, Oppland, kde začal v šesti letech běhat na lyžích. V roce 1991 se začal naplno věnovat biatlonu.\n\nK norskému národnímu biatlonovému týmu se přidal v roce 2001. V roce 2004 na Mistrovství světa v biatlonu v Oberhofu, Německo, získal stříbrnou medaili v závodě na 15 km s hromadným startem a stříbrný byl také ve štafetovém závodě mužů na 4x7,5km. V témže roce skončil Lars Berger na pátém místě v celkovém hodnocení Světového poháru a mimo jiné získal několik zlatých medailí na Norském mistrovství v biatlonu. Na Mistrovství světa v biatlonu v Antholtz – Anterselva, Itálie, v roce 2007 získal ve štafetovém závodě mužů stříbrnou medaili. Po několika nevydařených závodech v následující sezóně, které byly zapříčiněny především nepřesnou střelbou, byl Lars Berger odsunut z předních míst norského národního týmu. Ale i přesto, byl v tomto období na druhém místě na Mistrovství světa v biatlonu v Pchjongčchangu, Jižní Korea, v roce 2009 ve sprintu a přispěl také ke zlaté medaili ve štafetovém závodě.\n\nLars Berger je považován za nejrychlejšího biatlonistu této doby, ale jeho nepřesná střelba mu brání k dosažení dlouhodobějších kvalitních výkonů.\n\nOd roku 2002 se Lars Berger účastnil závodů v běhu na lyžích. Vyhrál závod na 30 km a štafetový závod na Norském mistrovství v klasickém lyžování v roce 2003 v Molden, Norsko. V roce 2005 na FIS Mistrovství světa v lyžování v Oberstdorfu, Německo, a na témže závodě skončil 4 v závodě na 15 km. Berger vyhrál zlatou medaili v závodě na 15 km na Mistrovství světa v severském lyžování v Sapporu v roce 2007. V tomto závodě využil Berger velmi rychle měnící se povětrnostní podmínky, které ovlivnily jeho největší konkurenty.\n\nLars Berger je prvním sportovcem, který vyhrál medaili na mistrovství světa v biatlonu a severském lyžování ve stejném roce. Je také jediným sportovcem, který vyhrál zlato ve štafetovém závodě na obou světových šampionátech (v klasickém lyžování v roce 2005, 2007, a v biatlonu v roce 2009).\n\nV roce 2014 vyhrál zlatou medaili v klasickém závodě na 15 km, na vojenském mistrovství světa v Sodankylä, Finsko.\n\nDne 27. dubna 2015 oznámil konec své sportovní kariéry. Řekl: \"Že je to z důvodu chronického poranění kolene.\"\n"}
{"id": "979984", "url": "https://cs.wikipedia.org/wiki?curid=979984", "title": "Diecéze masvingská", "text": "Diecéze masvingská\n\nDiecéze Masvingo se nachází v Zimbabwe, je katolickou diecézí a její ritus je latinský.\n\nTato diecéze byl založena dne 9. února 1999 papežem Janem Pavlem II. z diecéze Gweru. Prvním a současným biskupem je Mons. Michael Dixon Bhasera bývalý biskup diecéze Gokwe. Jejím hlavním chrámem je Katedrála Svatých Petra a Pavla. Patří pod církevní provincii Bulawayo. K roku 2004 měla arcidiecéze 181 234 věřících, 28 diecézních kněží, 8 řeholních kněží, 12 řeholníků, 97 řeholnic a 19 farností.\n\n\n"}
{"id": "979985", "url": "https://cs.wikipedia.org/wiki?curid=979985", "title": "Seznam vrcholů ve Slanských vrších", "text": "Seznam vrcholů ve Slanských vrších\n\nSeznam vrcholů ve Slanských vrších zahrnuje pojmenované vrcholy s nadmořskou výškou nad 800 m. K sestavení seznamu bylo použito map dostupných na stránkách hiking.sk. Jako hranice pohoří byla uvažována hranice stejnojmenného geomorfologického celku.\n\n"}
{"id": "979988", "url": "https://cs.wikipedia.org/wiki?curid=979988", "title": "Rändajad", "text": "Rändajad\n\n\"Rändajad\" (do češtiny přeloženo jako \"Nomádi\" nebo \"Cestovatelé\") je píseň estonské skupiny Urban Symphony, kterou složil ji slavný estonský skladatel Sven Lõhmus. Píseň reprezentovala Estonsko na Eurovision Song Contest 2009 v ruské Moskvě.\n\nPíseň soutěžila o místo ve finále ve druhém semifinále dne 14. května 2009. Dostatečným počtem bodů zajistila Estonsku místo ve finále, a to poprvé od zavedení semifinále. Ve finále dne 16. května 2009 píseň získala šesté místo se ziskem 129 bodů. Tímto úspěchem si Estonsko zapsalo nejlepší výsledek v soutěži od roku 2002, kdy ji reprezentovala Sahlene s písní \"\"Runaway\"\". Estonsko se po šesti letech mohlo radovat z úspěchu.\n\nRändajad byla vůbec první píseň v estonštině, která se umístila v žebříčcích Velké Británie, Belgie a Švýcarska, zůstala 48 týdnů v estonském Top.\n\nPíseň vypráví příběh o nikdy nekončící kočovné cestě přes písečnou poušť. Píseň může být pochopena jako metafora pro život. Hlavní zpěvačka Urban Symphony — Sandra Nurmsalu poukazuje na to, že \"všichni jsme cestující\". V hudbě se mísí elektronické zvuky s hrou na housle, violu a violoncello.\n\nUrban Symphony na pódiu Eurovision Song Contest 2009 doprovázeli dvě doprovodné zpěvačky, Mirjam Mesak a Marilin Kongo. Mirjam Mesak byla na jevišti i v Helsinkách roku 2007, kdy s Gerli Padar zastupovala Estonsko. Marilin Kongo se již dříve zúčastnila estonského národního finále pro Eurovision Song Contest, v roce 2006 s písní \"\"Be 1st\"\" vybojovala osmé místo. Na pódium Eurovision Song Contest se vrátila v roce 2011 s Getter Jaani, která zazpívala píseň \"\"Rockefeller Street\"\" a i přes velkou favorizaci médii se umístila na pozici 24.\n\nAutorem písně je slavný estonský skladatel Sven Lõhmus, který již napsal tři písně, se kterými se Estonsko prezentovalo na Eurovision Song Contest. Poprvé to byla píseň \"\"Let's Get Loud\"\" (Eurovision Song Contest 2005), podruhé skladba \"\"Rändajad\"\" (Eurovision Song Contest 2009) a na potřetí píseň \"\"Rockefeller Street\"\" (Eurovision Song Contest 2011).\n\nDigitální vydání\n\nCD\n"}
{"id": "979989", "url": "https://cs.wikipedia.org/wiki?curid=979989", "title": "Nemocenské pojištění", "text": "Nemocenské pojištění\n\nNemocenské pojištění je pojištění, jehož cílem je pojistit krátkodobé následky některých sociálních událostí osob výdělečně činných, např. při dočasné pracovní neschopnosti, karanténě, při ošetřování a péči o člena domácnosti, nebo při těhotenství a mateřství.\n\nV 90. letech 20. století v České republice začaly vznikat tři relativně samostatné systémy sociální ochrany obyvatelstva, jenž na sebe navazují. Jedná se o sociální pojištění, státní sociální podporu a sociální pomoc. Souhrnně se nazývají sociální zabezpečení. Rozdíl mezi nimi je zejména ve způsobu financování, organizačního zabezpečení a v tom, jaké sociální situace řeší. Do systému sociálního zabezpečení zasahují všechny sociální instituce, které poskytují občanům poradenství, prevenci, materiální a peněžní pomoc, služby a ústavní péči k uspokojení jejich sociálních potřeb.\n\nStátní sociální podpora je souborný název pro zaopatřovací dávky poskytované určitým skupinám, především pro rodiny s dětmi. Jsou to dávky, které dorovnávají příjem jedince. Sociální pomoc je nápomocná lidem, kteří se neúčastní na sociálním pojištění. Je určená těm, kteří ji prokazatelně potřebují. Sociální pojištění řeší sociální situace, na které se občan může předem připravit a pojistit se do budoucna na krytí případné krátkodobé, či dlouhodobé kritické sociální situace. Mezi pilíře sociálního pojištění patří důchodové pojištění a nemocenské pojištění.\n\nSystém nemocenského pojištění je tedy určen pro osoby, které jsou z důvodu krátkodobých sociálních událostí bez finančních příjmů. Jeho právní regulace je obsažena v zákoně o nemocenském pojištění, který upravuje: \n\n\nKaždou část nemocenského pojištění ošetřuje samostatný soubor právních norem. Rozlišujeme:\n\nNemocenské pojištění je povinné jen pro osoby zaměstnané. Zaměstnavatel má za povinnost zaměstnance nemocensky pojistit. Jsou to tedy osoby v pracovním poměru, služebním poměru, zaměstnaní na dohodu o pracovní činnosti, zaměstnaní na dohodu o provedení práce, ovšem pokud výdělek přesahuje 10 000 korun, státní zaměstnanci, soudci, poslanci a odsouzení. U osob samostatně výdělečně činných (OSVČ) je účast na nemocenském pojištění dobrovolná. Nemocensky pojištěna je i osoba pracující mimo Českou republiku, pokud v ní má trvalý pobyt. Povinná účast na nemocenském pojištění vzniká tehdy, kdy je sjednaný příjem nad minimální částku 2 500 korun.\n\nÚčastníky na nemocenském pojištění jsou žáci vojenských škol, vojáci a pracovníci bezpečnostních sborů. Účast na nemocenské péči pro příslušníky ozbrojených sil a sborů vzniká nástupem do služby a končí odchodem ze služby. Stejné je to i se vzděláváním, začíná a končí s nástupem a odchodem ze školy. Nemocenská péče se vztahuje i na rodinné příslušníky.\n\nDruhy dávek, které poskytuje nemocenské pojištění, jsou:\n\n\nNemocenské zaměstnanci náleží až od 15. dne trvání pracovní neschopnosti. Podmínkou je, že pacient byl lékařem uznán pro nemoc nebo úraz dočasně práce neschopným a bylo vyplněno hlášení pracovní neschopnosti (více viz článek E-neschopenka).\n\nZa prvních 14 dnů pracovní neschopnosti poskytuje náhradu mzdy zaměstnavatel. Ta náleží jen za dobu, v níž trvá pracovní vztah, který zakládá nemocenské pojištění. Zaměstnanec ji dostává pouze za pracovní dny, od července 2019 je také zrušena takzvaná karenční doba, takže jsou zaměstnanci vyplaceny i první tři pracovní dny nemocenské. \n\nNáhrada mzdy není zdaňována a neplatí se z ní pojistné na sociální a zdravotní pojištění. Období, po které jsou dávky nemocenské vypláceny, se nazývá podpůrčí doba. Délka podpůrčí doby začíná dnem, kdy byl zaměstnanec uveden do neschopnosti, a končí dnem, ke kterému je opět uschopněn, nebo do uznání částečné, popřípadě plné invalidity. Maximální délka podpůrčí doby je 380 kalendářních dní, pokud není stanoveno jinak.\n\nKdo je vyjmutý z nemocenské?\n\n\nDenní vyměřovací základ - hrubý příjem za rok dělený 365 kalendářními dny, který se upraví pomocí redukčních hranic.\n\nRedukční hranice upravené k 1.1. 2015\n\nz částky 888 Kč se započítává 90 %\n\nz částky od 888 do 1331 Kč se započítává 60 %\n\nz částky od 1331 do 2662 Kč se započítává 30 %\n\nz částky nad 2662 se nezapočítává nic\n\nV případě, že nastane situace, kde bude nutné zaokrouhlovat, vždy se zaokrouhluje nahoru. Příklad: 515,33 = 516\n\nNemocenské pojištění činí 60 % z denního vyměřovacího základu.\n\nMzda 14 000 Kč hrubého.\n\nVyměřovací základ: 12 x 14 000 Kč = 168 000 Kč\n\nDenní vyměřovací základ: 168 000 Kč / 365 kalendářních dní = 460\n\nNásleduje redukce pomocí vymezených hranic. Částka 460 spadá pod první redukční hranici, započítává se tedy 90 %.\n\nA jelikož nemocenské pojištění činí 60 % z denního vyměřovacího základu, započítává se 60 %.\n\nVýše příspěvku nemocenské tedy činí 249 Kč denně.\n\nJe dávka náležící člověku, který nemůže docházet do zaměstnání, protože se stará o nemocného člena rodiny nebo o dítě mladší 10 let. V úplné rodině se rodiče mohou v ošetřování dítěte vystřídat, ovšem pouze jednou. Ošetřovné se však týká pouze zaměstnanců, nikoliv osob samostatně výdělečně činných. Ty na ošetřovné nemají nárok. \n\nOšetřovné je pouze pro: \n\n\nOšetřovné se počítá stejně jako nemocenská a trvá nejdéle 9 kalendářních dnů. Pokud ošetřuje osamělý zaměstnanec, který má v trvalé péči alespoň jedno dítě ve věku do 16 let bez ukončené povinné školní docházky, ošetřovné se počítá nejdéle 16 kalendářních dnů. Dávku ošetřovného nelze zkombinovat s jinými dávkami, jako například s rodičovským příspěvkem nebo s peněžitou pomocí v mateřství. \n\nDlouhodobé ošetřovné se vyplácí od 1. června 2018 také z nemocenského pojištění. Na toto ošetřovné mají nárok ti, kteří dlouhodobě pečují o člena domácnosti. Oproti klasickému ošetřovnému o něj však mohou žádat jak zaměstnanci, tak podnikatelé. Podnikatelé si však musí platit nemocenské pojištění. Dávku může ošetřovatel pobírat nejvýš 90 dní za rok. Také tato dávka se počítá jako nemocenská, a tedy i jako klasické ošetřovné.\n\nNárok na peněžitou pomoc v mateřství vzniká až po 270 kalendářních dnech v zaměstnání, a to v rámci dvou předchozích let. U OSVČ je nárok mírnější - pouze 180 dnů z posledních 2 let. Podpůrčí doba se liší s ohledem na počet dětí, nebo pokud jde o osamělého rodiče. Při porodu jednoho dítěte je podpůrčí doba dlouhá 196 kalendářních dní. Při porodu dvou a více dětí najednou je podpůrčí doba 259 kalendářních dnů. Dávky peněžité pomoci v mateřství se vyplácejí od šestého týdne před předpokládaným porodem. Ochranná lhůta je 7 dní. Pouze u žen, které ukončí zaměstnání během těhotenství, trvá ochranná lhůta 6 měsíců. Dávky se vztahují i na studenty.\n\nVýpočet příspěvku peněžité pomoci v mateřství je podobný jako výpočet nemocenské. S tím rozdílem, že u první redukční hranice se započítává plných 100 % a denní dávka je 70 % místo 60 %.\n\nMzda 14 000 Kč hrubého.\n\nVyměřovací základ: 12 x 14 000 Kč = 168 000 Kč\n\nDenní vyměřovací základ: 168 000 Kč / 365 kalendářních dní = 460\n\nNásleduje redukce pomocí vymezených hranic. Částka 460 spadá pod první redukční hranici, započítává se 100 %.\n\nVýše peněžité pomoci v mateřství činí 70 % z denního vyměřovacího základu.\n\n414 * 70 % = 322\n\nVýše příspěvku peněžité pomoci v mateřství činí 322 Kč denně.\n\nPoskytuje se těhotným ženám nebo matkám do 9 měsíce po porodu, které nemohou vykonávat svou stávající práci. Nejčastěji je to práce s nebezpečnými látkami, práce s nebezpečím úrazu a práce s těžkými břemeny. Příspěvek tedy vyrovnává mzdový rozdíl mezi stávající prací a přechodnou prací v průběhu těhotenství, či mateřství. Vyrovnávací příspěvek zaměstnanci nenáleží, pokud jej zaměstnavatel převedl na platově nižší pozici, ale rozdíl mezi průměrným platem na původní pozici a stávajícím platem vyrovnává doplatkem, který poskytuje po celou dobu těhotenství. Dále příspěvek nenáleží studentům, zaměstnancům pracujících na dohodu o provedení činnosti, OSVČ a společníkům či jednatelům společnosti s r. o.\n\nDávky nemocenského pojištění se nemohou pobírat současně s jinými. Dávky nemocenské se nemohou pobírat souběžně s podporou v nezaměstnanosti, rodičovským příspěvkem, mateřskou, výplatou invalidního důchodu. Zároveň tak se nemůže souběžně pobírat ošetřovné a mateřská, nebo mateřská a rodičovský příspěvek. Také není možné pobírat dva rodičovské příspěvky najednou. V případě mateřské a rodičovského příspěvku zaniká nárok na rodičovský příspěvek, který rodič pobírá, a vyplácí se pouze mateřská, a to v obvyklé délce 196 kalendářních dní. Pokud by nastala situace, že rodičovský příspěvek byl vyšší než peněžitá pomoc v mateřství, částka se dopočítává.\n\nNárok na doplatek veškerých dávek nemocenského pojištění má občan po dobu 3 let, a to ode dne, od kterého mu dávka náleží. V případě neuplatnění nároku na dávku do stanovené lhůty nárok na její výplatu zaniká.\n\nPokud došlo k nesprávnému přiznání dávky, je zaměstnanec povinen částku vrátit. Částka může být vymáhána po dobu 10 let, po uplynutí této doby se záležitost považuje za promlčenou. Podobně se řeší i přeplatky dávek.\n\nMezi první pojištění patřilo pojišťování lodí, které se postupně rozvíjelo a v 17. století zažilo velký rozmach. O počátcích sociálního pojištění se dozvídáme už z období 16 století. Roku 1527 vznikla dělnická nemocenská pokladna zavedená Ferdinandem I., která byla o dvě století později zrušena. Nemocenské pojištění je v Čechách zavedeno od roku 1888. Dodnes stále vycházíme ze stejných principů - všeobecnosti pojištění, povinnosti pojištění a solidarity. Ve 20. století bylo v Československu již několik druhů pojišťoven. Počet pojištěných se odvíjel v závislosti na životním stylu, lidé ve městech byli pojištěni až o 40 % častěji než lidé na venkovech.\n\nSystém nemocenského pojištění byl od roku 1956 upraven zákonem č. 54/1956 Sb. spolu s dalšími normami. Tento zákon byl velice nepřehledný. Po mnoha pokusech novelizace tohoto zákona přinesl zásadní změny až zákon č. 187/2006 Sb., o nemocenském pojištění.\n\n\n\n"}
{"id": "979990", "url": "https://cs.wikipedia.org/wiki?curid=979990", "title": "Sün-c’", "text": "Sün-c’\n\nSün-c’, čínsky 荀子 (312 př.n.l. - 230 př. nl) byl čínský filozof, který žil v tzv. období válčících států a přispěl k jednomu ze Sta myšlenkových směrů. Sün-c’ věřil, že neblahé vrozené tendence člověka musí být opraveny prostřednictvím vzdělávání a rituálu, čímž oponoval Menciovu názoru, že člověk je od přírody dobrý. Je považován za konfucianistu, ale jeho filozofie je pragmatičtější než hlavní konfuciánský proud. Byl učitelen Li S'a a Chan Feje.\n\n\n"}
{"id": "979991", "url": "https://cs.wikipedia.org/wiki?curid=979991", "title": "Qatar Airways", "text": "Qatar Airways\n\nQatar Airways Company Q.C.S.C., zkráceně Qatar Airways, jsou katarské státní aerolinky. Hlavní základna se nachází na letišti Dauhá–Hamad, odkud aerolinky létají asi do 150 destinací po celém světě s pomocí téměř 200 letadel (2017). Od roku 2013 je tato společnost letecké aliance Oneworld. Qatar Airways zaměstnávají přes 30 000 zaměstnanců, 17 000 pracuje přímo pro Qatar Airways a zbylých 13 000 zaměstnávají nepřímo, přes dceřiné společnosti. V současné době Katarské království vlastní 50% akcií a zbytek vlastní soukromí investoři. \n\nJedná se o jednu ze tří hlavních společností na Blízkém východě – spolu s Emirates a Etihad Airways z Spojených arabských emirátů. \n\nQatar Airways byly založeny 20. listopadu 1993 pro služby katarské královské rodiny. První let se konal s pronajatým letadlem Boeing 767-200ER od Kuwait Airways 20. ledna 1994. O čtyři roky později, v roce 1997 se Qatar Airways staly komerčním leteckým dopravcem, předtím sloužily jen soukromě královské rodině. První vlastní letadlo si aerolinka koupila 24. března 1997, a to Airbus A300-600. Dne 1. února 1999 aerolinkám byl doručen první Airbus A320-200, který si pronajaly od leasingové společnosti Singapore Aircraft Leasing Enterprise. V květnu roku 2002 měly Aerolinky 21 letadel. Dne 10. května 2003 Qatar Airways přebíraly první letadlo Airbus A330-200.\n\nNa dubajské Airshow si 11. ledna 2004 objednaly Qatar Airways letouny velké kapacity Airbus A380-800 a Airbus A340-600. První A340 dostaly aerolinky 8. září 2006. Jednalo se také o první leteckou společnost, která si objednala letoun Airbus A350, a to 18. června 2007 na pařížském aerosalonu. Předběžná cena byla 16 miliard amerických dolarů za 80 strojů. Dne 27. června 2007 se uskutečnil první let společnosti Qatar Airways z Dauhá do amerického New Yorku (na letiště JFK). \n\nDne 11. listopadu 2007 proběhla objednávka mezi Qatar Airways a firmou Boeing na 60 letadel Boeing 787-8 a 32 letadel Boeing 777. O osmnáct dní později se objevil první letoun Boeing 777-300ER na letišti v Dauhá. O dva roky později, 3. ledna roku 2009 byl doručen první Boeing 777-200LR. Dne 15. června 2009 na pařížském aerosalonu se mezi firmou Airbus a Qatar Airways uskutečnila další objednávka, a to na 20 letadel Airbus A320-200 a Airbus A321-200 v hodnotě 1,9 miliard dolarů. Společnost 3. října 2009 uskutečnila první komerční let s palivem z přírodního benzínu z Dauhá do australského Melbourne. V roce 2010 se uskutečnil první samostatný let s nákladem sesterské společnosti Qatar Airways Cargo, 18. května, letěl nákladní Boeing 777F na trase Dauhá–Amsterdam. \nDne 8. 2012 října byl oznámen vstup Qatar Airways do aliance aerolinií Oneworld. Plnohodnotným členem se aerolinky staly až o rok později, tedy 30. října 2013. Byl také dodán první dodaný Boeing 787-8 Dreamliner, první let s ním se uskutečnil 13. prosince 2012 na trase z Londýna-Heathrow a Dauhá. O rok později (17. listopadu 2013) společnost objednala další letadla od Boeingu, a to 50 kusů letadel Boeing 777-9X. \n\nV květnu 2014 došlo k velkému přemístění hlavního leteckého uzlu této společnosti. Bylo totiž otevřeno nové letiště Dauhá–Hamad, kam se společnost přesunula ze zastaralého a kapacitně nedostačujícího letiště Dauhá. To bylo následně uzavřeno pro civilní letectví.\n\nV červnu 2017 postihla Qatar Airways katarská diplomatická krize, byly nuceny přestat létat do Saúdské Arábie, Spojených arabský emirátů, Bahrajnu, Jemenu, na Maledivy a do Egypta. Této společnosti bylo zakázano létat také na území těchto států, takže se značně prodloužily například lety do Afriky. Naskytlo se také mnoho přebytečných letadel na krátké trasy (zejména Airbusů A320). Ty společnost pronajala i s posádkami například britským British Airways, kterým stávkoval personál. Na přelomu října a září 2017 společnost získala 49 % podíl ve firmě AQA Holding, která vlastní italskou leteckou společnost Meridiana.\n\nQatar Airways byly dle agentury Skytrax nejlepší aerolinií světa roku 2019. Získaly největší podíl z více než 21 milionů hlasů.\n\nOd 21. srpna 2017 létá Qatar Airways dvakrát denně na pražské letiště Václava Havla. Předprodej letenek začal už 3. července 2017. Původně Qatar Airways uvažoval o spuštění této linky až v létě 2018 se strojem Airbus A330-200. Na lince létá Airbus A320 a od 28. října 2018 je v polední frekvenci nasazen letoun Boeing 787-8 Dreamliner. Qatar Airways byly první, které Dreamliner do Prahy začaly pravidělně provozovat, o den později tento stroj nasadil ve verzi 787-9 do Prahy korejský dopravce Korean Air. Od letního letového řádu 2020 společnost plánuje nahrazení Airbusu A330-200 kapacitně větším A330-300, zároveň na ranní frekvenci nasadí větší Airbus A330-200.\n\nJiž od roku 2016 létá tento dopravce pravidelně do Prahy na nákladní lince Dauhá – Budapešť – Praha. Obshluhuje ji Airbus A330 nákladní verze 200F. Od jara 2019 na této lince nahradí A330F větší Boeing 777F.\n\nVe flotile je 43 letadel typu A320family (A320, A321, A319). Dále mají 20 letadel typu A330 (-200, -300). Qatar měl ve flotile také Airbusy A340. Poslední letoun byl vyřazen v červnu roku 2019 poté, co aerolinky s ním odletěly linku Dauhá-Bangkok (reg. A7-AGD). Aerolinky používají také nákladní verzi A330-200F. Letadla s nejnižším věkovým průměrem jsou Airbusy A350 (-900XWB, -1000). Letadla typu A350-900 mají dle statistik nejlepší buisness třídu na světě tzv. QSuites. Dále mají 10 letadel Airbus A380, které plánují vyřadit do roku 2025 a nahradit letadly A350 a B787.\n\nQatar má ve flotile 2 typy letadel z této firmy: Boeing 777 (-200LR, -300ER) a Boeing 787 (-8, -9). Boeingů 777 má dohromady 57 ( 9x 777-200LR - též vybaveny QSuites a 777-300ER, kterých má 48). Boeingů 787-8 má Qatar 30. Dne 27.prosince 2019 převzaly Qatar Airways 3 Boeingy 787-9, které o den později poslaly zpět do USA kvůli nedodělanému interiéru business třídy.\n\n"}
{"id": "979996", "url": "https://cs.wikipedia.org/wiki?curid=979996", "title": "Alexander Mucha", "text": "Alexander Mucha\n\nGenerálporučík Ing. Alexander Mucha (17. září 1919, Prešov − 31. ledna 1971, Praha) byl slovenský generál a v roce 1968 i zástupce ministra národní obrany Československé republiky.\n\nNarodil se 17. září 1919 v Prešově. V letech 1941 - 1943 byl vojákem základní služby a zároveň žákem Vojenské pěchotní školy v Pezinku a Školy důstojníků v záloze v Bratislavě. \n\nV roce 1943 byl poslán na východní frontu, kde zběhl k jednotkám Rudé armády, aby ho následně v roce 1944 poslali k 2. československé samostatné paradesantní brigádě v SSSR. Zúčastnil se bojů na Dukle a Slovenského národního povstání. \n\nV roce 1949 byl vyslán na dvouleté studium do Vojenské akademie K. Gottwalda v Praze a v roce 1952 úspěšně absolvoval i Akademii generálního štábu ozbrojených sil Polské republiky generála K. Świerczewskiho ve Varšavě. Své vzdělání dovršil na Vojenské akademii generálního štábu ozbrojených sil SSSR K. J. Vorošilova v roce 1958 v Moskvě.\n\nPo osvobození působil v čs. armádě nejprve jako záložní důstojník a od roku 1947 jako důstojník z povolání v různých funkcích orgánů obranného zpravodajství. Po absolvování studia v Polsku byl ustanoven do funkce na velitelství 18. střelecké divize v Košicích, kde zastával funkci náčelníka štábu a následně i velitele této divize. Absolvování studia v Moskvě mu otevřelo cestu na výkon funkce ve štábu 1. armády v Praze, který byl později přemístěn do města Příbram a zde postupně vykonával funkci náčelníka štábu, zástupce velitele a nakonec i velitele 1. armády. Mezitím byl 5. listopadu 1959 jmenován do první generálské hodnosti - generálmajor.\n\nKoncem roku 1964 se stal velitelem - rektorem Vojenské akademie A. Zápotockého v Brně, kde působil do roku 1968, a pak byl ustanoven do funkce náčelníka Hlavní správy pozemních vojsk - zástupce ministra národní obrany pro bojovou přípravu vojsk.\n\nJeho úspěšnou vojenskou kariéru přerušila roce 1971 tragická dopravní nehoda v Praze. Patřil k uznávaným vojenským odborníkům a pro své rozsáhlé operačně-taktické vojenské znalosti byl i na tehdejším území Západu hodnocen jako jeden z nejpřipravenějších a nejschopnějších generálů tehdejší čs. armády. \n\nDo hodnosti generálporučíka byl povýšen 1. května 1966.\n\n\n\nTřikrát mu byl udělen Československý válečný kříž 1939, Řád Slovenského národního povstání I. třídy a další.\n\n"}
{"id": "979999", "url": "https://cs.wikipedia.org/wiki?curid=979999", "title": "Římskokatolická farnost Lovčice u Kyjova", "text": "Římskokatolická farnost Lovčice u Kyjova\n\nŘímskokatolická farnost Lovčice je územní společenství římských katolíků s farním kostelem svatého Petra a Pavla v děkanátu Hodonín.\n\nPůvodní kostel, který stál v obci, byl 4. dubna 1803 částečně stržen a přestavěn na sýpku, radnici a byt obecního strážníka. 15. dubna 1803 byl položen základ nového kostela. Empírová stavba navržená vídeňským architektem Devezem byla dokončena v roce 1805. Náklady činily 11 725 zlatých. Kostel měl šindelovou střechu, tři zvony a část vybavení byla přenesena ze starého kostela.\n\nMramorový oltář od brněnského architekta Kopřivy z roku 1933 dnes slouží jako boční oltář. Původní varhany z roku 1865 byly v roce 1938 vyměněny za nové od firmy Jan Tureček z Kutné Hory. V roce 1993 byly opraveny. Věžní hodiny s ciferníky do všech čtyř stran dodala v roce 1936 firma Antonín Konečný z Jestřabic. V roce 1947 byla zvýšena věž a ciferníky nasvíceny. Zvony byly během první i druhé světové války rekvírovány. Ty dnešní v roce 1969 odlila firma Dytrych z Brodku u Přerova. Zvon Petr a Pavel s nápisem \"Sv. Petře a Pavle, orodujte za nás\" váží 620 kg, zvon Maria s nápisem Panno Maria, neopouštěj nás\" váží 300 kg. Z dřívější doby pochází umíráček. V roce 2000 bylo ke kostelu vybudováno nové schodiště a roku 2011 byl kostel opraven.\n\nAdministrárorem excurrendo ad interim byl od září 2004 do července 2014 R. D. Mgr. Josef Pohanka.Od 1. srpna 2014 byl jako administrátor excurrendo ustanoven R. D. Stanislav Kovář.\n\nNa 25. dubna připadá Den vzájemných modliteb farností za bohoslovce a bohoslovců za farnosti brněnské diecéze. Adorační den se koná 28. července.\n\nVe farnosti se pravidelně pořádá tříkrálová sbírka. V roce 2016 se při ní vybralo v Lovčicích 14 973 korun a v Ostrovánkách 8 300 korun. Výtěžek sbírky v roce 2019 dosáhl v Lovčicích 17 536 korun, v Ostrovánkách 9 915 korun. \n\n"}
{"id": "980000", "url": "https://cs.wikipedia.org/wiki?curid=980000", "title": "Ještědský hřbet", "text": "Ještědský hřbet\n\nJeštědský hřbet je geomorfologický podcelek na severozápadě Ještědsko-kozákovského hřbetu. Leží v okresech Liberec a Jablonec nad Nisou v Libereckém kraji.\n\nÚzemí se rozkládá zhruba mezi sídly Rynoltice na severozápadě, Chrastava na severu, Liberec na severovýchodě a Železný Brod na jihovýchodě. Uvnitř území nejsou žádná větší města, částečně sem zasahují jen města Chrastava a Světlá pod Ještědem a větší obec Malá Skála.\n\nPodcelek Ještědský hřbet (dle třídění Jaromíra Demka IVA–3A) se člení na okrsky Kryštofovy hřbety (IVA–3A–1) na severozápadě, Hlubocký hřbet (IVA–3A–2) uprostřed a Kopaninský hřbet (IVA–3A–2) na jihovýchodě. Ještědský hřbet sousedí na východě se sesterským podcelkem, Kozákovským hřbetem. Dále sousedí s celky Jičínská pahorkatina na jihu, Ralská pahorkatina na jihozápadě, Lužické hory na severozápadě, Žitavská pánev na severu, Jizerské hory a Krkonošské podhůří na severovýchodě.\n\nNejvyšším vrcholem Ještědského hřbetu je Ještěd (1012 m n. m.). V seznamu jsou uvedeny pojmenované vrcholy s výškou nad 600 m n. m.\n\n\n\n"}
{"id": "980004", "url": "https://cs.wikipedia.org/wiki?curid=980004", "title": "Alojz Martinček", "text": "Alojz Martinček\n\nPhDr. Alojz Martinček (24. květen 1932, Michalovce, Československo – 29. březen 2013, Košice, Slovensko) je bývalý československý fotbalista. Je uveden v Cibulkových seznamech jako důvěrník StB pod krycím jménem Lojzo (spisová značka 17806, košická správa StB).\n\nPo dokončení pedagogické fakulty a krátkém působení v košické Jednotě narukoval jako první Slovák do RH Brno, kde v hokejové společnosti Vlastimila Bubníka, Dandy, Proška a Koloucha pomohl metropoli Moravy vybojovat nejvyšší fotbalovou soutěž. O totéž se pak zasloužil po návratu z vojenské služby v dresu Jednoty. Odolal nabídce Sparty, možná by šel do vídeňské Vienny, která mu nabízela 600 tisíc šilinků, ale v těch dobách brány na západ byly pro naše fotbalisty zavřené. Chtěl ho dokonce i manažer Liverpool FC, protože proti FC podal životní výkon, ale ze stejných důvodů nepochodili ani Angličané. Po úspěšném účinkování v prešovském dresu se vrátil v létě 1963 do Košic, kde v dresu VSS hrál v ročníku 1963/64 spolu se Švajlenem, Kánássym, Strauszem a dalšími. Po sezóně, v níž pomáhal trenérovi Štefanu Jačianskému v roli hrajícího asistenta, skončil jako 32letý s aktivní činností.\n\nV neděli 8. května 1961 Tatran porazil na domácím hřišti Slovan Nitru 8:1, když Martinček vstřelil 6 oficiálních gólů, přičemž rozhodčí připsali v oficiálním zápisu o utkání jeho sedmý gól Ladislavu Pavlovičovi. Byl blízko účasti na Mistrovství světa ve fotbale 1962 v Chile, ale zůstal doma, protože se uzdravil Kadraba. Bylo více zápasů, ve kterých nedal gól, ale například v přátelském utkání proti Michaľanům dal ze 14 gólů sám 11, nebo v pohárovém utkání nastřílel Krompachům ze 13 gólů tucet. Nezapomenutelný byl i jeho gól za Jednotu Košice proti Ostravě, kdy po vhození autu mu přihrál Kvašňák na volej a míč z 35–40 metrů skončil v síti brankáře.\n\n"}
{"id": "980005", "url": "https://cs.wikipedia.org/wiki?curid=980005", "title": "Jiřina Jelenská", "text": "Jiřina Jelenská\n\nJiřina Jelenská (vl. jm. Jiřina Vašků, 21. prosince 1942 Horní Jelení – 27. března 2007 Hradec Králové) byla česká herečka a manželka herce Václava Duška. \n\n"}
{"id": "980007", "url": "https://cs.wikipedia.org/wiki?curid=980007", "title": "Vladimír Malíšek", "text": "Vladimír Malíšek\n\nRNDr. Vladimír Malíšek CSc. (1933 Olomouc) je český fyzik, pedagog a spisovatel.\n\nJe autorem odborně zpracované biografie Isaaca Newtona. Kromě vlastní tvorby překládá ruskou fyzikální literaturu. Přednáší fyziku na Univerzitě Palackého v Olomouci a působí jako předseda pobočky \"Jednoty českých matematiků a fyziků\" v Olomouci.\n\n\n\n"}
{"id": "980011", "url": "https://cs.wikipedia.org/wiki?curid=980011", "title": "Sven Lõhmus", "text": "Sven Lõhmus\n\nSven Lõhmus (* 13. července 1972 Estonská SSR, SSSR, dnes Estonsko) je estonský popový skladatel, producent a textař. Jde o uznávaného producenta z Estonska. Byl zpěvákem ve dvou kapelách, \"Mr. Happyman\" a \"Black Velvet\".\n\nPracoval s předními umělci z pobaltských států, včetně Vanilla Ninja (kde byl také managerem), Suntribe, Urban Symphony a se zpěvačkou Getter Jaani. Již třikrát získal cenu za „Nejlepšího autora“ na „Eesti Popmuusika Aastaauhinnad“, a to letech 2003, 2004, a 2010.\n\n\n"}
{"id": "980012", "url": "https://cs.wikipedia.org/wiki?curid=980012", "title": "Jakob Reumann", "text": "Jakob Reumann\n\nJakob Reumann (31. prosince 1853 Vídeň – 29. července 1925 Klagenfurt) byl rakouský sociálně demokratický politik, na počátku 20. století poslanec Říšské rady, v meziválečném období předseda Spolkové rady a starosta Vídně.\n\nByl nemanželským synem dělnice a lékaře. Vychodil národní školu a učil se sochařem. Působil jako soustružnický pomocník v továrně na dýmky. Již od mládí se angažoval v Sociálně demokratické straně Rakouska. Působil jako redaktor listu \"Arbeiter-Zeitung\". V letech 1889–1896 byl prvním tajemníkem strany. Zasazoval se o zlepšení podmínek domácích dělníků. V roce 1900 se stal členem Vídeňské obecní rady jako jeden z prvních sociálních demokratů. Působil jako předseda sociálně demokratického radničního klubu.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 19. Usedl do poslanecké frakce Klub německých sociálních demokratů. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval až do zániku monarchie.Profesně byl k roku 1911 uváděn jako obecní radní a redaktor. Na Říšské radě požadoval zřízení obchodních soudů a zestátnění uhelného průmyslu.\n\nV roce 1918 se stal náměstkem starosty Vídně a v období let 1919–1923 zastával funkci starosty Vídně. Ve funkci dokázal stabilizovat obecní finance po světové válce a zahájil úsilí o výstavbu sociálních bytů. V roce 1923 mu Vídeň udělila čestné občanství.\n\nPo válce rovněž zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), následně byl od 1. prosince 1920 až do své smrti v roce 1925 členem Spolkové rady (horní komora rakouského parlamentu) a v období 1. prosince 1920 – 31. května 1921 a 1. prosince 1924 – 31. května 1925 byl předsedou Spolkové rady.\n"}
{"id": "980013", "url": "https://cs.wikipedia.org/wiki?curid=980013", "title": "Jan Dvořák (spisovatel)", "text": "Jan Dvořák (spisovatel)\n\nJan Dvořák (* 10. května 1937, Litomyšl) je český prozaik, editor, nakladatel, redaktor, filmový teoretik a literární kritik.\n\nNarodil se v Litomyšli, ovšem od roku 1938 žil v Kolíně, kam se jeho rodina přestěhovala. Později (1945) žil v Praze, kde studoval na Střední průmyslové škole grafické obor polygrafie. Po maturitě roku 1957 studoval na Filozofické fakultě UK v Praze dějepis a český jazyk a literaturu. Studium zde ukončil roku 1962 a o šest let později získal doktorát (práce s názvem: \"Prozaické dílo L. Aškenazyho\").\nBěhem svého studia působil jako externí redaktor v časopise Plamen a také v nakladatelství Práce. Navštěvoval také přednášky na FAMU. Potom, co absolvoval dvouletou vojenskou prezenční službu, působil jako středoškolský učitel na Střední průmyslové škole strojnické v Rychnově nad Kněžnou.\n\nRoku 1966 nastoupil jako redaktor do Východočeského nakladatelství (Kruh) v Hradci Králové, do roku 1970 byl jeho šéfredaktorem, v letech 1990–1992 pak jeho ředitelem. Jan Dvořák v letech 1974-1980 externě pracoval jako dramaturg i autor v divadle Drak. Od roku 1992 vyučoval český jazyk a literaturu na Vysoké škole pedagogické v Hradci Králové, na které se roku 1994 stal vedoucím katedry českého jazyka a literatury.\n\nLiterární tvorba Jana Dvořáka je velice obsáhlá. Mezi jeho díla patří novely, romány, povídky a eseje. Zabývá se také literární a filmovou teorií a kritikou. Své povídky, odborné studie i recenze z oblasti filmu a literatury začal publikovat již za svého vysokoškolského studia. Mezi časopisy, do kterých přispíval, patří: Film a doba, Impuls, Kmen, Literární měsíčník, Literární noviny, Mladá fronta, Plamen, Tvorba, Zlatý máj či Nové knihy, kde působil také jako člen redakční rady. Roku 1969 v Hradci Králové spoluzakládal měsíčník Texty, ve kterém byl také členem redakční rady. Publikoval také v dalších tiskovinách, jako jsou například Pochodeň (Hradecké noviny), Hradecký kurýr, Oko.\n\nDále spolupracoval s hradeckým studiem Českého rozhlasu. Je členem východočeského střediska Obce spisovatelů, českého centra mezinárodního PEN klubu. Dále byl také předsedou Akademického filmového klubu Univerzity Hradec Králové, své místo zaujímal i v redakční radě nakladatelství Gaudeamus v Hradci Králové. V letech 2003-2005 byl v komisi pro udílení státních cen za literaturu Ministerstva kultury ČR. Také byl členem Literárněvědné společnosti v Praze.\n\nKnižně vydal několik novel, románů a povídek.\n\nV analytických románech z 80. let kritizuje pokleslé formy života, zejména kariérismus, neupřímnost mezilidských vztahů a konzumní životní styl.\n\nV době svého působení v nakladatelství Kruh byl editorem řady knih, připravil a uspořádal literární výbory.\n\nJan Dvořák vydal a redigoval řadu sborníků začínajících autorů:\n\n\n"}
{"id": "980014", "url": "https://cs.wikipedia.org/wiki?curid=980014", "title": "Seznam starostů Vídně", "text": "Seznam starostů Vídně\n\nToto je seznam starostů Vídně (od roku 1920 zároveň zemských hejtmanů spolkové země Vídeň).\n\n\n\n\n\n\n\n"}
{"id": "980018", "url": "https://cs.wikipedia.org/wiki?curid=980018", "title": "Ředkevník galský", "text": "Ředkevník galský\n\nŘedkevník galský (\"Erucastrum gallicum\") je žlutě kvetoucí planě rostoucí rostlina, druh rodu ředkevník. V České republice je považován za polní plevel rostoucí hlavně v okopaninách a kukuřici a bývá i huben.\n\nPůvodně západoevropský a jihoevropský druh který se druhotně rozšířil téměř do celé Evropy, včetně evropské části Ruska. Dále byl zavlečen také do velké části Severní Americe a místně i do Karibiku. V Česku je tento nepůvodní druh, (poprvé byl zaznamenán v roce 1867) považován za zdomácnělý neofyt.\n\nVyrůstá na přirozených a také na lidskou činností ovlivněných místech. Roste na polích, vinicích a v zelinářských zahradách stejně jako na rumištích a nejrůznějších skládkách, na okrajích cest nebo železničních náspech. Vyskytuje se hlavně na vápnitých půdách, nejlépe mu vyhovují kypřené písčité a skeletové se středním i vysokým obsahem humusu, spokojuje se také s půdami aluviálními nebo jílovitými. V ČR se nejčastěji nachází v teplejších územích jako Polabí a Haná, do vyšších poloh bývá jen krátkodobě zavlékán. V oblastech kde má pro růst příznivé podmínky a není tam ničen se dále rozšiřuje.\n\nJednoletá nebo ozimá rostlina s přímou nebo vystoupavou lodyhou, vysokou 20 až 70 cm, která vyrůstá s tenkého vřetenovitého kořene. Jednoduchá nebo častěji rozvětvená lodyha je po celé délce porostlá přitisknutými, směrem dolů směřujícími jednoduchými chlupy. Krátce řapíkaté, chlupaté lodyžní listy vyrůstají střídavě, bývající až 20 cm dlouhé, jsou hluboce laločnaté, peřenodílné až peřenosečné, mívají 3 až 10 segmentů uspořádaných nepravidelně po obou stranách osy čepele, spodní úkrojky lodyhu neobjímají. Směrem vzhůru se listy zmenšují a přecházejí do menších listenů podobných tvarů.\n\nNevonné květy na stopkách až 10 mm dlouhých vytvářejí v počtu 20 až 40 poměrně řídký terminální hrozen s chlupatým vřetenem prodlužujícím se při tvorbě plodů; spodní květy hroznu vyrůstají z paždí peřenodílných listenů. Skoro uzavřený kalich je tvořen vzpřímenými kališní lístky, v horní části chlupatými, které jsou 3 až 5 mm dlouhé. Koruna je bledožlutá či bělavá, někdy se zelenými žilkami, s lístky dlouhými 6 až 8 mm. Delší ze šesti čtyřmocných tyčinek jsou přitisklé ke čnělce. Kvetou od května až do října, opylovány bývají hmyzem nebo dochází k samoopylení.\n\nPlody jsou válcovité pukavé šešule 30 až 40 mm dlouhé bez gynoforu a se zřetelným úzkým bezsemenným zobánkem. Vyrůstají na tenkých vzpřímeně odstálých stopkách, mají jednožilné nahoře mělce vykrojené chlopně a v každém pouzdře jednu řadu semen. Červenohnědá, trochu stlačená semena jsou asi 1,3 mm dlouhá a 0,7 mm široká, jejich hmotnost tisíce semen je 0,36 gramů.\nŘedkevník galský je považován za allopolyploidní nebo amphidiploidní taxon (n = 7 + 8). Jeho pravděpodobnými rodiči jsou ředkevník potočnicolistý (\"Erucastrum nasturtiifolium\") (n = 8) a křez erukovitý (\"Diplotaxis erucoides\") ( n = 7), oba mají podobné rozšíření v jihozápadním Středomoří.\n\nRozmnožuje se výhradně semeny která sice klíčí nepravidelně, ale podržují si klíčivost po více než 3 roky. Neklíčí brzy z jara protože potřebuje k vyklíčení teplo, ale následně se rychle rozrůstá a pak je již vůči chladu odolný, může kvést do pozdního podzimu. Rostlina je schopna vytvořit i deset tisíc semen, ta obvykle dozrávají v druhé půli léta a většinou vypadají v blízkosti mateřské rostliny odkud jsou nejčastěji roznášena větrem, vodou nebo lidskou činností. Část semen vyklíčí ještě na podzim a mladé rostlinky v teplejších oblastech nebo za mírné zimy přezimují, pak rozkvétají výrazně dříve. V citelně chladnějších místech bývá ředkevník galský jednoletý.\n\n \n"}
{"id": "980024", "url": "https://cs.wikipedia.org/wiki?curid=980024", "title": "Albert Sever", "text": "Albert Sever\n\nAlbert Sever (24. listopadu 1867 Záhřeb – 12. února 1942 Vídeň) byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady a zemský hejtman Dolních Rakous.\n\nByl synem úředníka. Otec mu zemřel v raném věku. Od roku 1876 vyrůstal ve Vídni, v chudých poměrech. Vychodil osm tříd základní školy a vyučil se řeznickým pomocníkem. Angažoval se v Sociálně demokratické straně Rakouska, byl přítelem dělnického vůdce Franze Schuhmeiera a pohyboval se v okruhu spolku \"Apollo\", který byl jedním z krystalizačních jader vídeňské sociální demokracie. Byl schopným organizátorem a podílel se na budování stranických struktur. V roce 1889 a 1890 byl soudně trestán z politických důvodů. Od roku 1894 pracoval jako úředník nemocniční pokladny. Od roku 1908 byl poslancem Dolnorakouského zemského sněmu. V roce 1913 se stal poté, co byl zavražděn Schuhmeier, místo něj okresním stranickým předsedou ve vídeňské čtvrti Ottakring, kde byla nejsilnější lokální organizace sociální demokracie v rakouské metropoli.\n\nNa počátku 20. století se zapojil i do celostátní politiky. V doplňovacích volbách v roce 1911 (krátce po řádných volbách do Říšské rady roku 1911) poté, co rezignoval poslanec Franz Schuhmeier, získal mandát v Říšské radě (celostátní zákonodárný sbor) za obvod Dolní Rakousy 26. Usedl do poslanecké frakce Klub německých sociálních demokratů. Ve vídeňském parlamentu setrval až do zániku monarchie.Profesně byl k roku 1911 uváděn jako soukromý úředník.\n\nPoté, co sociální demokracie získala v zemských volbách absolutní většinu v Dolních Rakousích, působil v období od 20. května 1919 do 11. května 1921 jako zemský hejtman Dolních Rakous. Ve funkci hejtmana povolil rozvody (novinka byla masově využívána a dostalo se jí označení \"Sever-Ehen\"). Kontroverze vyvolalo rozhodnutí o vyhoštění židovských běženců z Haliče z poválečné Vídně. Poté, co byla Vídeň vyčleněna z Dolních Rakous do samostatné spolkové země, opustil hejtmanský post a soustředil se na parlamentní práci.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), následně od 4. března 1919 do 31. května 1919 byl poslancem Ústavodárného národního shromáždění Rakouska a pak od 10. listopadu 1920 do 1. října 1930 a od 2. prosince 1930 do 17. února 1934 byl poslancem rakouské Národní rady.\n\nPodporoval ve svém domovském obvodu výstavbu sociálního bydlení. V roce 1934 po nástupu austrofašistického režimu byl zatčen, přičemž jeho manželka zemřela na následky postřelení. Ve vazbě trpěl těžkými duševními stavy a depresemi. V říjnu 1934 byl propuštěn.\n"}
{"id": "980025", "url": "https://cs.wikipedia.org/wiki?curid=980025", "title": "Antonín Winter", "text": "Antonín Winter\n\nAntonín Winter (15. února 1934, Praha – 23. ledna 2019 Praha) byl český spisovatel.\n\nNarodil se v Praze manželům Antonínovi a Marii Winterovým jako nejstarší ze tří dětí (bratr Ivan a sestra Marie).<br>\nStředoškolská studia absolvoval na Drtinově reálném gymnáziu (s roční přestávkou, kdy navštěvoval gymnázium Nerudovo). Ve studiu pokračoval na na fakultě ekonomicko-inženýrské, směr stavební.\n\nPracoval v Metrostavu (podílel se na výstavbě pražského metra) a Vojenských stavbách. I přes technické vzdělání se vedle své práce věnoval literatuře (člen Klubu českých spisovatelů). Po sametové revoluci se pokoušel i podnikat, málo známé je, že krátce prodával mléko a mléčné výrobky ve stánku na Malostranském náměstí a věnoval se prodeji a propagaci své poslední knihy \"Klíč ke Karlštejnu\", kterou nabízel přímo v podhradí hradu. Karlštejnsko a údolí řeky Berounky ho tak uchvátilo, že si zde pořídil i chatu. \n\nByl čtyřikrát ženatý (manželky Alena, Hana, Eva, Hana) a měl 4 potomky (Adama, který tragicky zahynul, Dominiku, Filipa a Zuzanu). V jeho literární tvorbě však žádné z jeho dětí nepokračuje.\n\nMezi jeho koníčky patřila nejen literatura a historie, ale i klasická hudba a ve stále intenzivní míře jeho vnoučata.\n\nBěhem svého života, vázaného na Prahu, se několikrát stěhoval. \n\nJako autor měl široký záběr – psal novinové články a povídky (Ahoj na neděli, Mladý svět, Svobodné slovo, Lidová demokracie), pokoušel se o vědeckofantastickou literaturu, a do povědomí čtenářů vstoupil svými detektivkami a historickým románem. Jeho knihy byly přeloženy i do cizích jazyků.\n\nPro všechny Winterovy knihy platí, že autor je obratný vypravěč se schopností vystavit děj na dialozích. Ani v jedné z jeho knih nechybí alespoň náznak milostné zápletky. Jeho hrdinové jsou \"z masa a kostí\", živoucí, pochybující a chybující lidé.\n\nSvou první knihu – detektivní příběh \"Herodesův stín\" (1968, počet stran: 176 v nakladatelství Naše vojsko).\n\nDetektivní román se\nodehrává krátce po druhé světové válce. Je nalezeno zavražděné\ndítě a posléze i jeho matka, utopená v řece. Autor románu hraje\nse čtenářem fair hru, kdy mu dává šanci vydedukovat z informací\nobsažených v knize pachatele zločinu.\n\nNásledovala \"Sázka na třináctku\" (Naše vojsko 1975, počet stran: 249).\n\nDetektivní román spojuje\nvyšetřování loupeže tří milionů korun a sérii vražd v\nzápadočeském pohraničí. V románu se objevuje postava\nkriminalisty Václava Charváta, se kterou se čtenář může setkat\ni v další knize (srov. Rána pod pás). Díky svému spádnému\nději a (na svou dobu a místo vzniku) atraktivnímu tématu byl\npříběh zfilmován režisérem Dušanem Kleinem (Sázka na\ntřináctku, 1977 s dobrým hereckým obsazením – Jaroslav\nSatoranský, Rudolf Hrušínský). Již zde si můžeme všimnout autorova důrazu na detailní prostudování reálií – autor nás seznamuje s fungováním státní loterie – SAZKY, klíčovému k pochopení děje.\n\n\"Rána pod pás\" (Naše vojsko 1981, počet stran: ).\n\n\"\"... dřív si\nautoři detektivky vymýšleli. Všichni to věděli a nikdo neočekával, že by si mohl popovídat s komisařem Scotland Yardu o Zeleném lučištníkovi. Autoři o práci policie věděli málo nebo nic. (...) Kdežto dnes – se stav nezměnil.\"\" (s. 9.) hořekuje v úvodu příběhu kriminální asistent Hirš.\n\nAutor děj a vyšetřování podáva z pohledu zkušeného policisty (kriminálního asistenta Hirše), tedy tak, jak policie (tedy tenkrát\nBezpečnost padesátých let) z jeho pohledu pracuje. V ději se opět\nobjevuje autorova oblíbená postava Václava Charváta (srov. Sázka\nna třináctku) a Winterovo oblíbený kraj – Karlštejnsko a\núdolí řeky Berounky (srov. Klíč ke Karlštejnu). V příběhu se\nřeší vražda spisovatele detektivek , kde stopou k vypátrání\nvraha je jeho rozepsaný román.\n\nZa vrchol jeho práce můžeme považovat historický román z období husitských válek \"Klíč ke Karlštejnu\" (Naše vojsko 1992, počet stran 352).\n\nTato kniha se předchozím\nautorovým dílům vymyká. Jedná se totiž o román historický.\nPopisuje obléhání hradu Karlštejna husitskými vojsky v roce\n1422. Jak je možné, že se hrad tak dlouho brání přesile\nobléhatelů? Kde je slabina obrany, a jak s tím souvisí blízká\nobec Mořina? Zde autor rozpracovává fabuli (historiky nepotvrzenou,\no vesnici založené Karlem IV. pro stavitele hradu, jakémsi prvním\n\"koncentračním táboře\" v české historii). Sama\npostava krále a císaře se zde objevuje v poněkud nelichotivých\nbarvách. Na pozadí bojů se odehrává detektivní pátrání a\nmilostný příběh hlavního hrdiny husitského kněze Cyrila\npropojené s historicky fundovaném popisu bojů a dobových reálií.\nAutorovým snem bylo děj zfilmovat, pokud možno režisérem Milošem\nFormanem, k čemuž nedošlo. \"\"Winterův román není pouze\nzajímavě psaným dílem s nezbytnými zápletkami a\nvykonstruovanými příběhy na pozadí historických zkušeností,\nale svým vnímavým a pozorným přístupem k pramenům a schopností\nnavodit atmosféru prostředí i mentalitu lidí dávno minulé doby\nobohacuje historické povědomí čtenáře.\"\" (doslov\nJindřicha Kejře).\n\nJako pražský spisovatel se také seznámil a přátelil i s jinými známými osobnostmi, jmenujme např. Otakara Motejla, se kterým zamýšlel literárně zpracovat příběh jednoho z nejznámějších zločinů první republiky – nikdy neobjasněnou vraždu prostitutky Otýlie Vranské, k čemuž nedošlo.\n"}
{"id": "980027", "url": "https://cs.wikipedia.org/wiki?curid=980027", "title": "Prázdný graf", "text": "Prázdný graf\n\nV teorii grafů se termínem prázdný graf označuje takový graf, jenž nemá žádný vrchol ani hranu.\n\nGraf formula_1 je prázdný, pokud formula_2 a formula_3. Tedy formula_4.\n"}
{"id": "980028", "url": "https://cs.wikipedia.org/wiki?curid=980028", "title": "Sonja Aldén", "text": "Sonja Aldén\n\nSonja Aldén, též vystupující pod pseudonymem Sonya (narozena 20. prosince 1977 v St Albans, Anglii), je švédská zpěvačka, známá díky několikanásobné účasti v soutěži Melodifestivalen, švédském kole do Eurovision Song Contest.\n\nK roku 2014 vydala čtyři vlastní studiová alba a jedno společné se zpěvačkami Sannou Nielsen a Shirley Clamp. Působí také jako autorka písní pro jiné interprety.\n\nSonja Aldén se narodila v městě St Albans ve Velké Británii, avšak vzdělání se jí dostalo ve Stockholmu; studovala na základní hudebně zaměřené škole Adolfa Fredrika ve a následně na gymnáziu Södra Latin. Po dostudování pracovala jako učitelka hudby v Huddinge, později však přesídlila do Malmö a získala angažmá v kabaretním podniku Wallmans Salonger, kde začínala řada populárních interpretů.\n\nZlom v její kariéře nastal v roce 2005, kdy se seznámila s Shirley Clamp, novým objevem švédské populární hudby. Sonja se podílela na písni \"\"Att älska dig\"\", s níž se Clamp zúčastnila Melodifestivalenu, populárního hudebního programu, v němž je volen zástupce Švédska na Eurovision Song Contest. Píseň obsadila čtvrté místo a dostala se do nejlepší pětky švédské hitparády. Šlo o počátek dlouhodobé spolupráce těchto dvou zpěvaček. Tentýž rok coby doprovodná zpěvačka vystoupila s litevskou skupinou Laura & The Lovers v semifinále Eurovize 2005 v Kyjevě.\n\nO rok později se zpěvačka pod pseudonymem \"Sonya\" sama účastnila švédského kola s písní \"\"Etymon\"\", ale nepostoupila ze semifinále. Lépe si vedla hard rocková skupina The Poodles, která s písní \"\"Night of Passion\"\", jejíž autorkou byla Sonja, skončila čtvrtá. Vlastního úspěchu se dočkala až v roce 2007, kdy se singlem \"\"För att du finns\"\" postoupila z Druhé šance a ve finále obsadila šesté místo. Ve stejné době vydala debutové album \"Till dig\", které se vyšplhalo na druhé místo švédské hitparády. Soutěžní příspěvek, který vyšel jako součást alba, v žebříčku písní obsadil třetí příčku.<br> Současně Sonja obdržela několik ocenění, mimo jiné tři ceny na švédských \"Grammis\" objev roku, nejlepší zpěvačka a nejlepší píseň.\n\nV létě podnikla šňůru koncertů se Shirley Clamp a Sannou Nielsen a následně s nimi vydala vánoční album \"Our Christmas\", které se dostalo na vrchol žebříčku.\n\nÚspěšně si vedlo i druhé album \"Under mitt tak\", které vyšlo v roce 2008 a v hitparádě obsadilo čtvrtou příčku.\n\nDo soutěže Melodifestivalen se zpěvačka vrátila v roce 2012 s písní \"\"I din himmel\"\". Nepodařilo se jí však postoupil ze semifinále. Tentýž rok vydala album \"I gränslandet\". Zatím poslední nahrávka \"I andlighetens rum\" vyšla následujícího roku.\n\n\n\n"}
{"id": "980029", "url": "https://cs.wikipedia.org/wiki?curid=980029", "title": "Leopoldo López", "text": "Leopoldo López\n\nLeopoldo López Mendoza (* 29. dubna 1971, Caracas, Venezuela) je venezuelský politik a ekonom, který v současné době působí jako Národní koordinátor venezuelské politické strany Voluntad Popular. Narodil se v Caracasu 29. dubna 1971, během studií získal titul ze sociologie na vysoké škole Kenyon College, později titul Master of Public Policy z veřejné správy na Harvardově univerzitě. López se poprvé pustil do politiky v roce 2000, kdy společně s Henriquem Caprilem a Juliem Borgesem založil politickou stranu Primero Justicia a následně se úspěšně ucházel o post starosty caracaské městské části Chacao v krajských volbách v červenci 2000. Během jeho funkčního období získal několik ocenění za spravedlivou a účinnou městskou správu.\n\nDva roky před jeho prvním funkčním obdobím jako starosty se uskutečnil neúspěšný převrat, který dočasně odstranil z křesla pozdějšího prezidenta Huga Cháveze. Podle Los Angeles Times, López „organizoval veřejné protesty proti Chávezovi a zastával hlavní úlohu při občanském zatčení Chávezovho ministra vnitra, Ramóna Rodrigueza Chacína.“ Když v roce 2008 plánoval López kandidovat na starostu Caracasu, venezuelská vláda se postarala o to, aby nemohl zastávat žádný veřejný úřad po dobu příštích šesti let. Výsledkem bylo, že Meziamerický soud pro lidská práva potvrdil, že Chávez porušil lidská práva opozičních kandidátů jejich diskvalifikováním a v roce 2010 dosáhl López jednomyslné soudní rozhodnutí ve svůj prospěch.\nLópeze zatkli 18. února 2014 za vedení protestů v roce 2014 v Caracasu a obvinili ho ze žhářství, terorismu a vraždy. Organizace Amnesty International, Human Rights Watch a další mezinárodní organizace na obranu lidských prav, vyhlásili jeho zatčení jako politicky motivované.\n\nLópez se narodil 29. dubna 1971 do zámožné rodiny. Má dvě sestry, Dianu a Adrianu López. López má „modrou politickou krev“, jak poznamenal The Guardian a pochází „z jedné z nejzámožnějších rodin ve Venezuele.“ Lópezova matka, Antonieta Mendoza, je dcerou Eduarda Mendozi Goiticoa, který byl od 1945 do 1948 ministr zemědělství během vlády Rómola Betancourta. Díky ní je López pra-pra-pra-vnuk prvního prezidenta země, Cristóbala Mendozy. Je taktéž pra-pra-pra-synovec Simóna Bolívara. Bolívarova sestra, Juana Bolívar, je Lópezovou pra-pra-pra-pra-babička, což z něho dělá jednoho z mála Bolívarových stále žijících příbuzných. Jeho přímý bratranec je Thor Halvorssen Mendoza. Jeho prastrýc Rafael Ernesto López Ortega byl ministr školství během předsednictví Lópeze Contrerase. Jeho dědeček Leopoldo López Ortega a prastrýc Rafael Ernesto López Ortega byli oba lékaři, založili medicínské centrum Centro Medico of San Bernardino v Caracasu.\n\nLeopoldo López studoval na Colegio Santiago de León de Caracas a absolvoval Hun School na Princetonu. V roce 1993 absolvoval vysokou školu Kenyon College v Gambieri v Ohiu, kde získal titul ze sociologie. Následně studoval veřejnou správu na Kennedy School of Government na Harvardově univerzitě, kde v roce 1996 získal titul Master of Public Policy (M.P.P.). V roce 2007 obdržel z Kenyonu titul čestný doktor prav. V roce 2007 se oženil s Lilian Tintoriovou, s kterou má dceru (2009) a syna (2013).\n\nLópez pracoval v letech 1996 až 1999 jako ekonomický poradce pro místopředsedu plánování ve venezuelské státní ropné společnosti Petróleos de Venezuela S. A. (PDVSA) a také působil jako profesor institucionální ekonomiky na katedře ekonomie na Universidad Católica Andrés Bello.\n\n„Rozhodoval jsem se mezi stabilním zaměstnáním a politikou,“ řekl v roce 2007 López redaktorovi. „A rozhodl jsem se pro politiku. Nebylo to racionální rozhodnutí, byl jsem však veden vírou.“\n\nV roce 1992 López spoluzakládal politickou stranu Primero Justicia. Vedl demonstrace proti Hugovi Chávezovi před pokusem o Venezuelský převrat v roce 2002. Někteří to považují za legitimní protest, jiní si myslí, že tím „překročil pomyslnou čáru směrem k rebelii se snahou svrhnout demokraticky zvoleného prezidenta.“ Během převratu se spolu s Henriquem Caprilesem účastnil občanského zatčení Chávezovho ministra vnitra, Ramóna Rodrígueza Chacína. Několik měsíců po převratu López povolil, aby se na Plaza Francia v jeho městské části stala základnou pro venezuelskou generální stávku v letech 2002-2003.\n\nLópez se ve volbách v roce 2000 stal s 51 % hlasy starostou caracaské městské části Chacao, následně byl v roce 2004 s 81 % hlasy znovuzvolen. Los Angeles Times ho v roce 2006 nazval „nesmírně populární ve své městské části“. Jeho přívrženci si ho cenili za „vylepšení systému veřejného zdravotnictví a budování nových veřejných prostranství.“ Během svého úřadu starosty uvedl TransChacao, systém veřejné dopravy, který výrazně zlepšil dopravu v Chacao. Během jeho funkčního období začala fungovat také škola Juan de Dios Guanche, která je považována za „nejmodernější veřejnou školu v zemi za posledních 20 let“ a sportovní centrum Centro Deportivo Eugenio Mendoza. V tomto období byly taktéž zahájeny práce na několika významných stavebních projektech, včetně náměstí Palos Grandes, nového sídla pro Mercado Libre, nového ústředí pro edukační zařízení Andrés Bello a masivního podzemního parkoviště. Nový trh v Chacau byl označený za nejmodernější v Latinské Americe.\n\nLópez se v roce 2008 umístil na třetím místě v řebříčku World Mayor Project. Nadace starostů (City Mayors Foundation), která podporuje rozvoj městské správy, napsala, že „bylo by snadné ho zaškatulkovat jako potomka bohaté elitářské rodiny, která stojí v cestě Chávezové křížové výpravě za spravedlností. Jenomže Lópezův aktivizmus vykazuje závazek na podporu právní rovnosti a jeho přívrženci o něm vášnivě mluví jako o starostovi, který zlepšil veřejné služby a financoval novou infrastrukturu.“ Během jeho funkčního období López získal první místo v ocenění organizace Transparency International v letech 2007 i 2008 za spravedlivou a účinnou městskou správu ve Venezuele. Mercedes De Freitas, výkonná ředitelka venezuelské složky Transparency International, vyhlásila, že López je již druhý rok po sobě národním modelem pro „participativní a efektivní veřejnou správu“.\n\nLópezovo reformní úsilí a anti-chávistický aktivismus vedly k jeho několika únosům a pokusům o atentát na jeho osobu. V roce 2006 „ho ozbrojení provládní aktivisté šest hodin drželi jako rukojmí.“ „Můj nejlepší přítel mi zemřel v náručí, během jednoho z pokusů o mé zavraždění,“ řekl redaktorovi v roce 2007. „Vláda mi vlastně řekla: ‚Postav se proti mně a bude to mít následky.‘ Autoritativní vláda vám může ublížit třemi způsoby: právně – pomocí procesů bez spravedlivého soudního procesu, fyzicky – vraždou nebo únosem a morálně – kontrolováním televize, novin a rádia. Na mně použili všechny tři způsoby, aby se pokusili zastavit mé úsilí….“ Poznamenal také, že čtyřicet procent mužů ve věku od 14 do 30 zemře v Chacao v pouličních bojích. Ročně je sedmnáct tisíc zavražděno… Musíme neustále vyvíjet sportovní a kulturní program pro tyhle muže, abychom tohle násilí eliminovali.“\nPodle dalšího zdroje „když se v roce 2006 stal hlavním soupeřem Huga Cháveze v prezidentských volbách Manuel Rosales, guvernér státu Zulia, López a několik dalších z politické strany Primero Justicia vyjádřili podporu Rosalesové politické straně, sociálně-demokratické Nové éře (Un Nuevo Tiempo).‘‘\n\nLeopoldo López vedl již před pokusem o Venezuelský převrat v roce 2002 demonstrace proti Hugovi Chávezovi. Někteří to považují za legitimní protest, jiní si myslí, že tím „překročil pomyslnou čáru směrem k rebelii se snahou svrhnout demokraticky svoleného prezidenta.“ Během převratu se spolu s Caprilesem účastnil občanského zatčení Chávezova ministra vnitra, Ramóna Rodrígueza Chacína. Několik měsíců po převratu López povolil, aby se na Plaza Francia v jeho městské části stala základnou pro venezuelskou generální stávku v letech 2002-2003. Od té doby se od organizátorů převratu distancoval.\n\nMinisterstvo zahraničí Spojených států amerických jmenovalo ve své výroční zprávě o dodržování lidských práv v roce 2005 všechna opatření, která podnikla venezuelská vláda proti Lópezovi. V listopadu 2005 bylo Lópezovi zabráněno v jeho budoucí politické aktivitě po skončení jeho funkčního období jako starosty v roce 2008 obviněními ze zneužití finančních prostředků. Podle Ministerstva zahraničí Spojených států amerických byla tato obvinění součástí „Chávezova strategického plánu eliminovat svou politickou opozici.“ López tehdy řekl, že „jeho jediným zločinem, který představuje hrozbu, je to, že buduje sociálně-demokratickou alternativu k socialistické anti-americké bolivařské revoluci‘.“\n\nPodle Los Angeles Times, Chávezovy kritici říkají, že všichni vládní disidenti jsou jejich terčem, ale „López se zdá být objektem totální kampaně.“ Také jeho teta byla obětí násilí ve Venezuele, byla zastřelena během mírového shromáždění.\n\nLópez říká, že jako vůdce opozice zažil několik násilných útoků: Los Angeles Times napsal, že v únoru 2006 ho ozbrojení aktivisti postřelili a drželi jako rukojmí na universitě, kde měl přednášku, a že jeho tělesný strážce byl zastřelen na sedadle spolujezdce v autě, na kterém normálně sedával López. Noviny pokračují: „vražda jeho tělesného strážce znamenala jasnou zprávu.“ Jackson Diehl napsal v červnu 2008 pro The Washington Post, že když se López vrátil z návštěvy Washington D. C., byl zadržen a napadnut státní zpravodajskou službou. Člen Venezuelské národní gardy, vojenského sdružení pod vedením Huga Cháveze, označili Lópeze jako osobu odpovědnou za agresi a předložil jako důkaz videonahrávku.\n\nV dubnu 2008 López oznámil svou kandidaturu na starostu Caracasu ve volbách, které se měly konat v listopadu 2008. Byl považován za favorita na vítězství. Nicméně v rozhodnutí vyhlášeném hlavním národním finančním kontrolorem a následně potvrzeném soudem, López a několik set dalších Venezuelanů bylo vyloučeno z účasti na volbách v listopadu 2008, údajně z důvodu korupce. 80 % ze všech vyloučených patřilo k opozici. Volby v listopadu 2008 byly rozhodující pro Chávezův kabinet, především z důvodu Chávezovy porážky ve volbách v prosinci 2007. López se k tomu vyjádřil, že vláda vyloučila opoziční kandidáty, protože věděla, že by vyhráli. Jako nejznámější vyloučený politik López toto napadl, protože právo na volený úřad může být zrušeno jenom v důsledku občanského nebo trestního řízení.\n\n„Soud rozhodl, že nemůžu zastávat žádnou politickou funkci až do roku 2014,“ řekl, „zabezpečujíc tak, že se nemůžu účastnit těchto voleb, voleb do národního shromáždění v roce 2010 a ani prezidentských voleb v roce 2012.“ Na účet toho se vyjádřil, že „fasáda demokracie se hroutí.“ Tento zákaz, řekl, byl uložen milionům Venezuelanů, lidem, kteří chtěli a chtějí změnu, a kteří se této myšlenky nevzdají… Toto rozhodnutí má zastavit Venezuelany před nadějí na změnu.“ V obdivném článku o Lópezovi z roku 2008 s názvem „Rival, kterého Chávez nestrpí“ ho Jackson Diehl popsal jako „příliš přesvědčivého“ a „pragmatického středo-levičáka“. Tvrdí, že zatímco Chávezovi přívrženci „rádi argumentují, že neexistuje žádná jiná alternativa k venezuelské caudille než neschopní a nepopulární politici z 90. let,“ López „představuje novou generaci“ a tím jednoduše vyvrátil tuto „novinářskou kachnu“.\n\nV červnu 2008 dohnal López svůj případ před Meziamerický soud pro lidská práva ve Washingtonu D. C. a střetl se s prezidentským kandidátem Barackem Obamou. „Udělali nám naschvál“, řekl ve Washingtonu, „protože můžeme vyhrát. Hlasy jsou naše a současná vláda to dobře ví. Když se nám to podaří, mýtus o tom, že Chávez je jediný zástupce venezuelské chudoby, bude zničena, tak se mně snaží vytlačit.“ V červenci Komise souhlasila, vyslechla si jeho případ a označila dva roky, které uplynuly od doručení Lópezovy žádosti na soud, za „zbytečné zdržení“.\n\nPrůzkum z dubna 2008 zjistil, že 52 % dospělých se ve Venezuele staví proti tomuto zákazu a 51 % si myslí, že byl politicky motivován. Ministerstvo zahraničí Spojených států amerických řeklo, že pokus o vládnutí na základě dekretu, je „znepokojivý“. Chávez reagoval slovy, že takové obavy jsou „přehnané“.\n\nAčkoli López ani další odpůrci, kteří byli obviněni z korupce, nebyli nikdy stíháni nebo souzeni, Ústavní senát Nejvyššího soudu, kterému dominují Chávezovy pověřenci, v srpnu 2008 rozhodl, že sankce byly pro Lópeze a ostatní ústavní. Podle The Wall Street Journal šest ze sedmi soudců Nejvyššího soudu „jsou sympatizanti prezidenta.“ BBC News nazval seznam vyloučených politiků „černou listinou“ a poznamenal, že „pan López a ostatní toho teď už mnoho nezmohou proto, aby se mohli účastnit listopadových voleb.“ The Economist poukázal na to, že López je „zřejmý hlavní cíl“ v celém „rozhodnutí hlavního státního auditora vyloučit stovky kandidátů ze seznamu státních a obecních voleb pro údajnou korupci, ačkoli nikdo nebyl souzen.“ The Wall Street Journal poznamenal, že tento zákaz „vyvolal stejnou reakci a kroky íránské vlády, která zabránila opozičním politikům zúčastnit se voleb v jejich zemi,“ a zdůraznil, že López je „populární opoziční politik, který podle předvolebních průzkumů měl dobrou šanci stát se starostou Caracasu, což je jeden z nejvýznamnějších postů v krajině.“\n\nBěhem dalšího dne, López spolu s ostatními demonstrovali proti tomuto rozhodnutí, až dokud je nezablokovali před vládní budovou. López vedl dav přibližně 1000 demonstrantů na tomto nepovoleném pochodu přes Caracas, zatímco pořádková policie házela do davu plechovky se slzným plynem.\n\nLópez podal stížnost na Komisi pro lidská práva mezinárodního parlamentu Mercosuru, ve kterém jsou zastoupeny Argentina, Brazílie, Paraguay a Uruguay a ve kterém má Venezuela status pozorovatele. Dva členové komise vycestovali do Caracasu, aby případ vyšetřili, nebyli ale schopni dospět k žádnému závěru, protože venezuelský funkcionáři se s nimi odmítli setkat. José Miguel Vivanco z organizace Human Rights Watch „popsal politickou diskriminaci jako specifický rys prezidentského úřadu pana Cháveze“, zdůrazňujíc případ Lópeze a „opatření, které vylučuje kandidáty ucházející se o veřejné funkce z důvodu protiprávní činnosti.“\n\nChávezův kabinet, který obvinil Lópeze z korupce, citoval skutečnost, že v roce 1998, v době když López pracoval v Petróleos de Venezuela S. A. (PDVSA) a jeho matka zastávala funkci Manažera pro veřejné záležitosti, udělila společnost grant sdružení Primero Justicia Civil Association, kterého byl López členem. (Politická strana Movimento Primero Justicia se od sdružení odčlenila v roce 2000.) Protože PDVSA zakazuje donace zaměstnancům nebo rodinným příslušníkům zaměstnanců, oba matka i syn byli stáhnuti z výkonu funkce. Diehl napsal, že „obvinění proti Lópezovi nebyla nikdy projednávána na soudu a jsou to bezostyšně falešné výmysly.“\n\nTisková agentura The Associated Press uvádí, že snahy o obvinění s cílem diskvalifikovat Lópeze „je podle Chávezových kritiků jeho taktika, kterou využívá na to, aby jakékoli politické ambice svých soupeřů odložil na dobu neurčitou.“ Organizace amerických států citovala případ proti Lópezovi jako jeden z „faktorů, které přispívají k oslabení právního státu a demokracie ve Venezuele.“ López tohle tvrzení ještě podpořil tím, že nikdo z takto potrestaných nebyl obviněn, stíhán nebo souzen v řádném soudním procesu, což je v přímém rozporu s ujednáním venezuelské vlády a venezuelské ústavy.\n\nVláda Venezuely trvá na tom, že tato opatření byla legální.Meziamerický soud pro lidská práva vydal 16. září 2011 jednomyslné rozhodnutí, že Lópezovi „by mělo být umožněno kandidovat“, bez ohledu na předchozí zákaz vydaný Chávezovým kabinetem. Nevládní nezisková organizace Carter Center přirovnává rozhodnutí venezuelského Nejvyššího soudu, který nebere do úvahy rozhodnutí Meziamerického soudu pro lidská práva, k vojenským soudům Alberta Fujimoriho: „S obavami se k nám dostalo, že s výjimkou vojenských soudů během Fujimoriho režimu, je toto jediná země na této polokouli, ve které Nejvyšší soud odmítl konat podle rozhodnutí Meziamerického soudu pro lidská práva, vyhlašujíc je za nezávazné a nevymahatelné.“\n\nVláda Venezuely odmítla rozhodnutí soudu vyhovět a López zůstal vykázán z kanceláře.\n\nLópez dne 5. prosince 2009 ve Valencia forum ve venezuelském státě Carabobo představil svou politickou stranu Voluntad Popular. V správě o zahájení, tisková agentura The Associated Press uvedla, že „pouhá skutečnost, že Lópezovo úsilí takto rezonuje u obyčejných Venezuelanů, dokazuje, že v zemi 28 milionů lidí ještě stále dlí demokratická duše.“ López o hnutí řekl: „Co chceme, je vytvořit zdola novou většinu k dosažení našeho cíle a to nejen prostřednictvím jednání a dohod mezi elitou. Je to delší cesta, ale pro nás je to jediná cesta, na které můžeme zvítězit.“ Tisková agentura The Associated Press nazvala Lópeze jako „muže, který vyzývá skutečnou moc prezidenta Huga Cháveze.“ V sekci otázek a odpovědí s čtenáři na internetu López popsal Voluntad Popular jako „společenské, politické, pluralitní a demokratické hnutí“, které bojuje „za práva všech Venezuelanů.“\n\nV článku z roku 2010 pro The Huffington Post, López popsal právě skončené volby v jeho zemi, ve kterých 52 % voličů podporovalo „alternativní kandidáty“ před 48 % Chávezovy socialistické strany PSUV, „jako první krok k vytvoření demokratické, jednotné a nadějné budoucnosti.“ Přesto poznamenal, že zatímco PSUV získala pouze 48 % hlasů, obsadila až 60 % křesel v parlamentu a poukázal tím na „škody, které již napáchala současná vláda na našem demokratickém systému.“ Argumentoval, že Venezuela se „nyní nachází na místě hlavního zlomového bodu, na kterém balancuje mezi dvěma možnostmi: Kubánským stylem autoritářství ve směsi s hospodářskou a sociální zkázou a novou cestou demokratické a ekonomické životaschopnosti.“ S odkazem na „zhoršující se“ infrastrukturu napsal, že „když celosvětová ropná mocnost utrácí desítky miliard v zahraničí, zatímco doma nedokáže zařídit ani zapnuta světla, lidé si z toho vyvodí vlastní závěry.“\n\nThe Economist v únoru 2014 poznamenal, že zatímco Henrique Capriles vede umírněné křídlo demokratické jednoty (Mesa de la Unidad Democrática, MUD), spojenectví venezuelských opozičních stran na čele s Lópezem je „víc konfrontační křídlo.“ Zatímco obě křídla kážou nenásilí, López je na rozdíl od Caprilese „přesvědčen, že demonstrace mohou podnítit změnu vlády.“ The Guardian ve stejném měsíci napsal, že López a Capriles jsou „už dlouho rovněž soupeři, jako přátelé,“ ale López se teď „ukázal jako ten dynamičtější z jejich dua,“ zatímco Capriles po porážce ve volbách v prosinci 2013 potřásl Madurovi rukou, López spustil hnutí ‚La Salida‘ (Únik) s cílem přes protesty prezidenta sesadit.“\n\nVenezuelský státní prokurátor vydal 13. února 2014 zatykač na Lópeze, kterého obvinil mimo jiné z podněcování zločinnosti, veřejného zastrašování, žhářství veřejných budov, ničení veřejného majetku, ublížení na zdraví, „podněcování ke vzpouře“, vraždy a terorizmu. Den po tom, co byl vydán zatykač, López napsal Madurovi přes Twitter: „Ještě nemáte odvahu mě zatknout nebo čekáte na příkazy z Havany? Říkám vám, pravda je na naší straně.“\n\nPodle Reuters, 16. února 2014 v nočním celonárodně vysílaném televizním programu „Maduro odkázal Lópezovi, aby se vzdal ‚bez cirkusu‘ a také řekl, že odmítl tlak z Washingtonu, aby svůj příkaz odvolal.“ Maduro prohlásil, že „nařídil třem americkým konzulárním úředníkům, aby kvůli spiknutí proti jeho vládě opustili zemi,“ a dodal: „Venezuela nepřijímá rozkazy od nikoho!“\nDne 18. února 2014 se López v přítomnosti tisíců jásajících fanoušků, kteří byli oblečeni stejně jako on do bílé, obrátil na národní gardu Guardia Nacional. Ve svém krátkém projevu řekl, že doufá, že jeho zatčení probudí Venezuelu ke korupci a ekonomické katastrofě, kterou způsobila její socialistická vláda. Na soše José Martího vyhlásil, že jedinou alternativou k přijetí jeho zatčení by bylo „opustit zemi a já Venezuelu nikdy neopustím!“ Několik hodin po jeho zatčení se Maduro, oblečený v červeném, vystoupil před dav Lópezových přívrženců a řekl jim, že nebude tolerovat „psychologickou válku“ jeho oponentů a López musí být za jeho „protistátní činy“ potrestán. Lópezova manželka tu noc pro CNN řekla, že „López měl za mřížemi dobrou náladu“ a dodala: „Poslední věc, kterou mi řekl je, abyste nezapomněli na to, proč se to děje. Nezapomeňte, proč jde do vězení. Žádá jenom osvobození politických vězňů, studentů a ukončení represí a násilí.“\n\nHlavní soudce Ralenis Tovar Guillén vydal 20. února 2014 rozkaz na vazební stíhání Lópeze v reakci na formální obvinění Franklina Nievese ze „žhářství veřejné budovy“, „škody na veřejném majetku“, „podněcování k trestnému činu“ a „organizování se za účelem trestné činnosti“. Během předvedení obžalovaného k vyslechnutí obžaloby a k vyjádření se, jestli se cítí vinným, byl López formálně obviněn a současně bylo rozhodnuto, že bude vazebně stíhán. Předvedení se konalo ve vojenském autobuse zaparkovaném mimo věznice. Guiterrez tento způsob popsal jako „velmi nekonvenční.“ CNN informovalo, že pokud by byl López shledán vinným, „mohl by čelit až 10 letům ve vězení.“\n\nLópez byl uvězněn ve věznici Ramo Verde, vojenském detenčním centru mimo Caracas. Výběr této věznice byl velice kritizován. Během návštěvy jeho manželky, jí López předal ručně psané poznámky, které se rychle rozšířili po sociálních sítích. „Jsem v pořádku,“ napsal svým přívržencům, které vyzval „aby se nevzdávali“ a aby „zůstali odolní vůči násilí, dále se organizovali a byli disciplinovaní. Toto je boj každého z nás.“ The Guardian uvedl, že tato zpráva „měla pravděpodobně dát impuls k tomu, co domácí vláda označila jako převrat podporován americkou vládou s cílem chopit se moci v zemi bohaté na ropu“ a že by to také „mělo pomoci politikovi získat další kredit za jeho vůdcovské vlastnosti, přestože ho ještě před týdnem ve světě skoro nikdo neznal.“ Během jeho věznění ho jeho rodina navštěvuje každý týden. Mají povoleno zůstat pouze pár hodin a přinést mu oběd. Všichni musí podstoupit osobní prohlídku. López si nechal narůst vousy a začal se učit hrát na cuatro. Lópezovi, oddanému katolíkovi, nebylo dovoleno zúčastnit se mše nebo návštěva kněze, naopak má každý den venku povoleno hodinové cvičení.\n\nOrganizace Amnesty International vydala 19. února 2014 vyhlášení, ve kterém proklamuje, že „obvinění, která byla vznesena vůči venezuelskému opozičnímu lídrovi Leopoldovi Lópezovi, zavánějí politicky motivovaným pokusem o umlčení nesouhlasu v zemi.“ Guadalupe Marengo, zástupce ředitele organizace amerického programu Amnesty International, vyzval venezuelské orgány, aby „buď předložili jednoznačné důkazy, které podpoří jejich obvinění vůči Lópezovi nebo ho okamžitě a bezpodmínečně propustili… Doposud se Amnesty International nedočkalo žádných důkazu potvrzujících obvinění Lópeze. Považuje to za urážku spravedlnosti a presumpce neviny.“ Organizace Human Rights Watch řekla: „Venezuelská vláda otevřeně přijala taktiky autoritářského režimu, jako například věznění svých oponentů, umlčování médií a zastrašování občanské společnosti.“ HRW dále obvinila Madurovu vládu z obviňování opozičních lídrů, včetně Lópeze, a z násilí.\n\nNadace Human Rights Foundation založená v New Yorku na čele s Lópezovým bratrancem Thorem Halvorssenem prohlásila, že López byl 20. února 2014 zatčen kvůli svým názorům a přidala se tak k dalším mezinárodním organizacím, které volají po jeho okamžitém osvobození. „S Lópezovým uvězněním a brutálními represívními taktikami, které policie, ozbrojené síly a polovojenské skupiny používají proti jeho přívržencům, ztratila Venezuela jakoukoliv demokratickou tvář, kterou mohla kdy mít,“ vyhlásil Garry Kasparov, předseda HRF. „Maduro musí pochopit, že nemůže jednoduše vymazat všechnu svou opozici v Národním shromáždění jedním škrtem pera a očekávat, že si nikdo nebude stěžovat. Poté, co si budou stěžovat, nazvat je fašisty a zastřelit je. Buď Maduro propustí Lópeze a vyzve opozici k diskuzi nebo musí odstoupit pro dobro všech Venezuelanů – pro ty, kteří podporují chávizmus i pro ty, kteří ne. Venezuela nepotřebuje kata ochotného zabít polovinu obyvatelstva. Venezuela potřebuje prezidenta.“\n\nDianne Somers, ředitelka mezinárodního studentského programu na Hun School, po zatčení Lópeze řekla: „Spousta z nás mluví o tom, co chceme dělat, až vyrosteme. On si splnil svůj sen. Chlapec, kterého si pamatuji. Bůh tě provázej!“ Studentský časopis Hun School napsal, že na podporu venezuelských studentů a absolventů se následující úterý celá Hun School komunita obleče do bílého.\n\nTisková agentura The Associated Press nazval Lópeze „muž, který vyzývá skutečnou moc prezidenta Huga Cháveze.“ López 5. prosince 2009 ve Valencia forum ve venezuelském státě Carabobo představil svou politickou stranu Voluntad Popular. Ve správě o zahájení tisková agentura The Associated Press uvedla, že „pouhá skutečnost, že Lópezovo úsilí takto rezonuje u obyčejných Venezuelanů, dokazuje, že v zemi 28 milionů lidí ještě stále dlí demokratická duše.“ López o hnutí řekl: „Co chceme, je vytvořit zdola novou většinu k dosažení našeho cíle a to nejen prostřednictvím jednání a dohod mezi elitou. Je to delší cesta, ale pro nás je to jediná cesta, na které můžeme zvítězit.“\n\nLópez opakovaně prohlašoval: „My tady nemluvíme o infrastruktuře, kvalitě vzdělávání, personálním obsazením škol. My Venezuelané chceme poslat naše děti do kvalitních škol, kde se naučí nejen španělsky a matematiku, ale také si osvojí hodnoty, díky kterým se z nich stanou zcela plnohodnotné bytosti.“\n\nVyzýval k vytvoření skupin podobných sdružením rodičů a přátel školy nebo online skupiny (jako například skupina Red popular), aby byla na každé škole zajištěna kvalita, kterou děti a mládež získají. „Internet pro všechny na každé škole.“\n\nLópez na téma komunitního rozvoje řekl: „… součástí řešení je mít komunitní organizace a celkovou situaci ve Venezuele můžeme vylepšit pouze podporou kultury, sportu a zaměstnanosti.“\n\nDne 26. března 2014 uveřejnil New York Times Lópezův článek s názvem „\"Úpadek státu Venezuela\".“ Napsal ho, jak píše, „ve vojenské věznici Ramo Verde mimo Caracas,“ a stěžuje si v něm, že během posledních 15 let se „definice ‚nesnesitelného‘ v této zemi snížila k našemu zděšení až tak, že jsme se ocitli v zemi s nejvyšším množstvím vražd na západní polokouli, 57% inflaci a nedostatkem základního zboží – a to všechno v mírovém stavu – tahle situace je bezprecedentní.“ Tato ekonomická devastace, jak dodává, „je doplněna stejně tíživou politickou situaci. Od studentských protestů, které začaly 4. února 2014, více jak 1500 protestujících bylo zadrženo, více jak 30 zabito a více jak 50 lidí uvedlo, že byli mučeni během policejního výslechu,“ tím poukazuje na to, „jak moc tato vláda trestá lidi s jiným názorem.“\n\nV souvislosti s jeho uvězněním López dále líčí, že 12. února 2014 „naléhal na Venezuelany, aby uplatnili svá zákonná práva na protest a svobodu projevu – avšak v klidu a bez násilí. Tři lidé byli v ten den postřeleni a zabiti. Analýza videa zpravodajskou agenturou Últimas Noticias zjistila, že střely byly vypáleny ze směru, kde stály vojenské jednotky v civilu.“ Přesto ihned po demonstraci „prezident Nicolás Maduro osobně nařídil mé zatčení na základě obvinění z vraždy, žhářství a terorismu… Do dnešního dne však nepředložil žádný důkaz.“\n\nLópez vysvětluje, že není sám, koho uvěznili z politických důvodů. Předchozí týden dala vláda uvěznit starosty měst San Cristóbal a San Diego. Zatímco někteří pozorovatelé „se domnívají, že toto má opačný účinek a že to jen osměluje pana Maduru k tomu, aby si na sebe ještě rychleji strhl všechny práva, a poskytuje vhodné rozptýlení pro ostatní, aby tak nevnímali hospodářskou a sociální zkázu, která se nám děje před očima,“ López argumentuje, že tento přístup je podobný jako u obětí zneužívaní, které mlčí ze strachu, že by se jim dostal ještě větší trest.“ Krom toho, „miliony Venezuelanů si nemohou dovolit ten luxus, hrát ‚dlouhou hru‘ a čekat na změnu, která nikdy nepřijde.“ Právě proto je tak důležité „mluvit, jednat a demonstrovat,“ a ne „se otupit neustálým porušováním práv, jaké se tu děje.“ López volá po spravedlnosti pro Madurovy oběti, po odzbrojení polovojenských skupin a „vyšetření podvodů spáchaných naší měnovou komisi,“ a za „skutečné zapojení mezinárodní komunity, zejména v Latinské Americe.“ Zlobí se, že zatímco mezinárodní organizace pro lidská práva otevřeně odsuzují Madurovo jednání, mnoho Venezuelských sousedů odpovědělo na jeho akce „ostudným mlčením,“ jako například Organizace amerických států, která zastupuje národy na západní polokouli.\n\nV květnu 2007 se López oženil s Lilian Tintoriovou, se kterou má dceru Manuelu Rafaelu (2009) a syna Leopolda Santiaga (2013). Lilian Tintoriová je mistryně v kitesurfingu a bývalá moderátorka televizního programu o extrémních sportech. Lilian je populární mediální postava, která se aktivně podílela na aktivitách, jako je boj za lidská práva, boj proti násilí páchaném na ženách, omezení řízení pod vlivem alkoholu a pracovala s neslyšícími a slepými. „Tento pár je někdy pro jejich perfektní vzhled terčem posměchu a lidé je nazývají Barbie a Ken,“ uvedl The Guardian v roce 2014, „ale jejich uplakané veřejné loučení předtím, než se López vydal národní gardě, se na sociálních sítích stalo symbolem ohromné síly.“ Podle NPR tato fotografie „bude představovat tvář opozice vlády Nicolása Maduru,“ což znamená, že López definitivně nahradil Caprilesa jako „symbol opozice.“\nLópez je známý tím, že má na kotníku vytetovanou mapu Venezuely.\n"}
{"id": "980032", "url": "https://cs.wikipedia.org/wiki?curid=980032", "title": "Prostý graf", "text": "Prostý graf\n\nV teorii grafů se termínem prostý graf označuje takový graf, jenž neobsahuje žádnou rovnoběžnou hranu. Avšak může obsahovat smyčky.\n\nOznačme si písmenem formula_1 počet uzlů v grafu. Prostý neorientovaný graf může obsahovat maximálně formula_2 hran. Orientovaná verze prostého grafu může obsahovat maximálně formula_3 hran. Jedná se o maximální počet hran obyčejného grafu + počet uzlů (pro započítání smyček).\n"}
{"id": "980033", "url": "https://cs.wikipedia.org/wiki?curid=980033", "title": "Eugen Karel Czernin z Chudenic", "text": "Eugen Karel Czernin z Chudenic\n\nEugen Erwin Carl Johann Nepomuk Maria hrabě Czernin z Chudenic (4. listopadu 1796, Vídeň – 11. července 1868, zámek Petrohrad, Čechy) byl rakousko-český historik a topograf, velkostatkář a průmyslník.\n\nByl c. k. komoří a tajný rada. Založil zámeckou knihovnu v Chudenicích, která obsahuje 1450 děl, ze 75 % v němčině. V současné době je v majetku Národního památkového ústavu v Plzni. Byl intendantem vídeňského Hoftheater. Stal se spoluzakladatelem Národního muzea a Matice české. Od roku 1865 byl předsedou Slovanské Besedy. Byl členem Panské sněmovny. V Jindřichově Hradci soustředil archivy pánů z Hradce, Slavatů a archiv rodu Černínů. Na svých panstvích zaváděl sociální programy.\n\n\n"}
{"id": "980034", "url": "https://cs.wikipedia.org/wiki?curid=980034", "title": "Multigraf", "text": "Multigraf\n\nV teorii grafů se termínem multigraf označuje takový graf, jenž obsahuje rovnoběžné hrany. Mezi dvěma uzly grafu tedy může existovat více (stejně orientovaných) hran.\n\nGrafy neobsahující rovnoběžné hrany nazýváme prostými grafy.\n"}
{"id": "980035", "url": "https://cs.wikipedia.org/wiki?curid=980035", "title": "Obyčejný graf", "text": "Obyčejný graf\n\nV teorii grafů se termínem obyčejný graf označuje takový graf, jenž neobsahuje smyčky ani rovnoběžné hrany.\n\nOznačme si písmenem formula_1 počet uzlů v grafu. Obyčejný neorientovaný graf může obsahovat maximálně formula_2 hran. Orientovaná verze obyčejného grafu může obsahovat maximálně formula_3 hran.\n"}
{"id": "980036", "url": "https://cs.wikipedia.org/wiki?curid=980036", "title": "Michael Schacherl", "text": "Michael Schacherl\n\nMichael Schacherl (20. června 1869 Prešpurk – 6. června 1939 Vídeň) byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady.\n\nByl synem podomního obchodníka. Vychodil národní a střední školu a v letech 1887–1893 absolvoval Vídeňskou univerzitu, kde roku 1895 získal titul doktora lékařství. Působil jako lékař v nemocnici Rudolfstiftung ve Vídni, od roku 1896 ve všeobecné nemocniční pokladně ve Štýrském Hradci. Angažoval se v Sociálně demokratické straně Rakouska. Z politických důvodů byl opakovaně soudně trestán. Od roku 1899 byl šéfredaktorem listu \"Arbeiterwille\" vydávaném ve Štýrském Hradci (od roku 1891 byl spolupracovníkem tohoto listu). Vydával politické spisy. V roce 1903 usedl do obecní rady ve Štýrském Hradci. Od roku 1904 byl poslancem Štýrského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Štýrsko 5. Usedl do poslanecké frakce Klub německých sociálních demokratů. Ve vídeňském parlamentu setrval až do zániku monarchie.Profesně byl k roku 1911 uváděn jako zemský poslanec, obecní radní a redaktor.\n\nZa světové války patřil k protiválečnému křídlu sociální demokracie. Angažoval se v dělnickém abstinentském hnutí.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), následně od 4. března 1919 do 22. dubna 1920 byl poslancem Ústavodárného národního shromáždění Rakouska.\n\nV roce 1920 rezignoval na poslanecký post a pracoval jako lékař v obci Sankt Radegund bei Graz. V letech 1921–1934 byl šéfredaktorem listu \"Arbeiter-Zeitung\" ve Vídni.\n"}
{"id": "980037", "url": "https://cs.wikipedia.org/wiki?curid=980037", "title": "Wilhelm Schiegl", "text": "Wilhelm Schiegl\n\nWilhelm Schiegl (9. května 1866 Vídeň – 23. května 1936 Vídeň) byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady.\n\nVychodil národní a měšťanskou školu. Působil jako knihtiskař. Od roku 1887 zasedal v předsednictvu nemocniční pokladny knihtiskařů. Byl úředníkem \"Svazu jednot knihtiskařů a písmolijců Rakouska\". Angažoval se v Sociálně demokratické straně Rakouska. V roce 1891 patřil mezi vůdce stávky tiskařů. Roku 1892 spoluzakládal dělnický spolek \"Gerechtigkeit\" v 7. vídeňském okresu. Z politických důvodů (kvůli projevu na veřejné schůzi) byl roku 1900 soudně potrestán několika dny vězení. Byl poslancem Dolnorakouského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Dolní Rakousy 23 (čtvrť Hietzing). Usedl do poslanecké frakce Klub německých sociálních demokratů. Ve vídeňském parlamentu setrval až do zániku monarchie.Profesně byl k roku 1911 uváděn jako knihtiskař. V Říšské radě se zaměřoval na finanční a rozpočtové otázky.\n\nV roce 1916 byl delegátem 2. sjezdu německo-rakouské sociální demokracie.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"), kde se vyslovoval pro ukončení výjimky z daňové povinnosti pro císaře a jeho rodinu. Následně od 4. března 1919 do 9. listopadu 1920 byl poslancem Ústavodárného národního shromáždění Rakouska a od 10. listopadu 1920 do 1. října 1930 poslancem rakouské Národní rady. Patřil mezi hlavní zástupce sociální demokracie ve finančním výboru parlamentu. V Rennerových vládách počátkem 20. let byl zpravodajem u finančních zákonů.\n"}
{"id": "980038", "url": "https://cs.wikipedia.org/wiki?curid=980038", "title": "František Stejskal-Lažanský", "text": "František Stejskal-Lažanský\n\nFrantišek Stejskal-Lažanský (13. dubna 1844 Dačice – 14. července 1887 Stein, Kremže, Dolní Rakousy), uváděný i s příjmením Steyskal, byl český novinář, spisovatel a překladatel. Působil jako redaktor a vydavatel tisku v Praze, Plzni a Vídni. Roku 1884 neúspěšně kandidoval do moravského zemského sněmu. Z nedostatku peněz se opakovaně dopouštěl finančních nesrovnalostí. Roku 1886 byl za podvody a zpronevěry páchané zejména na vídeňských Češích odsouzen k pěti letům odnětí svobody; zemřel ve vězení.\n\nNarodil se 13. dubna 1844 jako nejstarší syn moravského vlasteneckého učitele Jana Vlastimila Stejskala (Steyskala) (1816–1868), který v té době působil v Dačicích. Otec byl v roce 1848 veřejně činný – přispíval do českojazyčných novin a časopisů, redigoval učitelskou přílohu listu \"Vídeňský posel\" a v říjnu téhož roku zorganizoval sjezd asi tří set moravských a slezských pedagogů ve Slavkově u Brna. Ačkoliv většinu života prožil s rodinou v bídě a nakonec zemřel vyčerpaný na tuberkulózu, jeho buditelská činnost silně ovlivnila jeho potomky – především Františka, který se v řadě ohledů vydal v jeho stopách.\n\nFrantišek Stejskal absolvoval gymnázium a pedagogický kurs. Byl velmi dobrým studentem a podle přání otce se měl stát učitelem; mnohem víc ho ale lákala profese novináře a spisovatele – k nelibosti rodičů, kteří se obávali, že si psaním nezajistí existenci. Jednou byl při své novinářské cestě po Moravě dokonce zatčen jako pruský špión a od hrozícího zastřelení ho zachránila až otcova intervence. Na přání rodičů se nakrátko podvolil, ale po otcově smrti definitivně opustil školství a naplno se zaměřil na žurnalistiku.\n\nDo časopisů přispíval nejpozději od roku 1867. V letech 1868–69 redigoval \"Plzeňské noviny\"; v Plzni pro ně společně s Františkem Kohoutem založil novou knihtiskárnu. Roku 1870 byl list přejmenován na \"Český lev\". Za obsah uveřejněných článků byl opakovaně stíhán. Například 12. prosince 1870 byl postaven před soud za urážku císařovny Alžběty; porota ho ale zprostila viny. O den později byl obžalován jeho redakční kolega Josef Kummer za jiný článek, týkající se prusko-francouzské války; i ten na základě výroku poroty vyvázl bez trestu. Další soudní spor vyhrál Stejskal 17. prosince. V té době však již v \"Českém lvu\" nepůsobil, ale redigoval časopis \"Prapor svobody\" a přispíval jako korespondent do vídeňského časopisu \"Slovanská Lípa\". Zřejmě z důvodu konkurenčního boje se přitom dostal s novým vedením \"Českého lva\" do sporu – zaslal jim dopis, který považovali za urážlivý, a nepřímo vyzýval duchovní k bojkotu tohoto údajně bezbožného časopisu. \"Praporu svobody\" vyšla jen tři čísla a počátkem roku 1871 pro nedostatek odběratelů zanikl.\n\nRoku 1870 publikoval ve Vídni rovněž edici nenáročných románů \"Přítel lidu čili Lidumil\"; za nezaplacení inzertních poplatků (daní) byl v září 1872 odsouzen k osmi dnům vězení.\n\nV letech 1873-76 vydával list \"Český lev – pražské noviny předměstské\" (s předchozím plzeňským titulem se shodovaly jen názvem; plzeňský \"Český lev\" byl r. 1872 přejmenován zpět na \"Plzeňské noviny\"). Na podzim 1874 byl v Třemošné u Plzně zatčen a odsouzen jeho kolportér, který se při kontrole vykázal neplatným oprávněním. Vystavil mu jej Stejskal proti kauci 30 zlatých, ačkoliv na to mělo právo jen místodržitelství. Roku 1876 byl Stejskal jako redaktor tohoto listu odsouzen za zpronevěru na dva měsíce, protože třem propouštěným zaměstnancům nevrátil předem složenou kauci.\n\nV 80. letech působil jako český redaktor ve Vídni. Roku 1884 kandidoval v Dačicích do moravského zemského sněmu, ale těsně před volbami odstoupil.\n\nZápasil s finančními problémy. Byl ochoten porušovat zákony, aby zachránil svůj český vídeňský časopis \"Lev\". V říjnu 1885 byl zatčen kvůli zpronevěře peněžní sbírky na vybudování českého divadla ve Vídni. 9. února 1886 byl za zpronevěření kaucí a různé podvody, které páchal převážně na komunitě vídeňských Čechů, odsouzen k pěti letům těžkého žaláře. Zemřel na tuberkulózu 14. července 1887 ve věznici v dolnorakouském Steinu (dnes část města Krems an der Donau). Ve Vídni po něm zbyly dvě děti, syn a dcera.\n\nSamostatně vyšly tyto práce:\n\nPřeklady:\n\n\n"}
{"id": "980039", "url": "https://cs.wikipedia.org/wiki?curid=980039", "title": "Norikura", "text": "Norikura\n\nNorikura je skupina několika stratovulkánů nacházejících se na ostrově Honšú, v centrální části vulkanické zóny, táhnoucí se od severu (Jakedake) na jih (Ontake). Vrchol Norikury dosahuje 3026 m, je to třetí nejvyšší sopka v Japonsku. Poslední aktivita komplexu se odehrála na začátku holocénu.\n\n"}
{"id": "980040", "url": "https://cs.wikipedia.org/wiki?curid=980040", "title": "Seznam eponymních nemocí", "text": "Seznam eponymních nemocí\n\nEponymní nemoc je nemoc pojmenována po nějaké osobě, typicky po lékaři, který ji popsal jako první.\n\n\n"}
{"id": "980043", "url": "https://cs.wikipedia.org/wiki?curid=980043", "title": "Ontake", "text": "Ontake\n\nOntake (nebo On-take) je masivní vulkanický komplex, nacházející se na japonském ostrově Honšú, asi 100 km severovýchodně od města Nagoja. Komplex je tvořen stratovulkánem, jenž se rozkládá na starší kaldeře s rozměry 4×5 km a leží na jižním okraji vulkanické zóny Norikura, která se rozšiřuje na sever přes sopky Norikura a Jakedake. S výškou 3067 m jde o druhý nejvyšší vulkán v Japonsku.\n\nGeologická minulost komplexu sahá 680 000 let do minulosti. První fáze vývoje skončila před 420 000 lety, když sopečná činnost po vzniku čtyř stratovulkánů ustala na dlouhých 300 000 let.\n\nPoslední erupce se odehrála na podzim 2014, předtím sopka vybuchla v roce 2007. Při výbuchu ze 27. září bylo zraněno přes třicet lidí vesměs vysokohorských turistů. Celkem si výbuch sopky vyžádal 56 lidí, kteří se udusili sopečným popelem. Pátrání po tělech obětí katastrofy komplikovaly další sopečné erupce a nepříznivé počasí a proto se ho nepodařilo dokončit do příchodu zimy, kdy je cesta na vrchol hory příliš nebezpečná.\n\n"}
{"id": "980045", "url": "https://cs.wikipedia.org/wiki?curid=980045", "title": "Seznam eponymních nádorů", "text": "Seznam eponymních nádorů\n\nEponymní nádor je nádor pojmenováný po nějaké osobě, typicky po lékaři, který jej popsal jako první.\n\n\n"}
{"id": "980049", "url": "https://cs.wikipedia.org/wiki?curid=980049", "title": "Steven Lee Smith", "text": "Steven Lee Smith\n\nSteven Lee Smith (* 30. prosince 1958 Phoenix, stát Arizona, USA) je americký kosmonaut. Ve vesmíru byl čtyřikrát.\n\nAbsolvoval střední školu Leland High School v městě San José (1977) a pak pokračoval ve studiu na Stanfordově univerzitě. Dostudoval v roce 1987. Už v průběhu studií získal zaměstnání u společnosti IBM v San Jose. V roce 1989 byl zaměstnán u NASA v Houstonu. V letech 1992 až 1993 zde prodělal výcvik a od roku 1993 byl zařazen do oddílu kosmonautů. Oženil se a má přezdívku Steve.\n\nNa oběžnou dráhu se v raketoplánech dostal čtyřikrát ve funkci letového specialisty a strávil ve vesmíru 40 dní, 0 hodin a 16 minut. Absolvoval také sedm výstupů do volného vesmíru (EVA) v úhrnné délce 49 hodin a 48 minut. Byl 316 člověkem ve vesmíru.\n\n\n"}
{"id": "980054", "url": "https://cs.wikipedia.org/wiki?curid=980054", "title": "Vitiate", "text": "Vitiate\n\nLord Vitiate, známý též pod původním jménem Tenebrae a pod titulem Sithský imperátor, je postava ze světa Star Wars, velmi mocný sithský lord a později Temný Pán ze Sithu, jenž patří mezi hlavní záporné postavy hry MMORPG z roku 2011. Jeho vláda byla velmi dlouhá a trvala nejméně 1300 let díky tomu, že znal metodu, jak si prodloužit život, ačkoliv za strašlivou cenu. Byl proto extrémně nebezpečný. Díky tomu je nepřímo zmiňován i ve hře jako hrozba a prvotní příčina toho, proč se v časech Mandalorianských válek a Jedijské občanské války v letech 3964 - 3950 BBY dostala galaxie do takového chaosu. Ovšem nejpodrobnější informace přinesl až román od Drewa Karpyshyna \"Star Wars: The Old Republic: Revan\". Další detaily přinesla kniha \"Star Wars: The Old Republic Encyclopedia\", jež ovšem tohoto imperátora pojmenovala jako \"Darth Vitiate\".\n\nAčkoliv byl nakonec během Druhé velké galaktické válce ve hře Star Wars: The Old Republic poražen, jeho esence přežila a ožila v novém těle, avšak nechal se uvést do stáze. Nicméně v knize \"Star Wars: Darth Plagueis\" bylo potvrzeno, že nakonec přece jen zemřel, ale není známo, kdy přesně. Nejpozději tomu mohlo ale být v roce 67 BBY.\n\nTenebrae se narodil na Medriaasu, zapadlé planetě Starého impéria, jako nemanželský syn zdejšího vládce lorda Dramatha a chudé sithské rolnice. Už jako batole byl strašlivý, neprojevoval žádné emoce a nikdy neplakal. Vyhýbala se mu dokonce i zvířata. V šesti letech již uměl používat Sílu a byl v ní natolik mocný, že vzbudil podezření manžela jeho matky, že Tenebrae není jeho syn, protože takovou moc nikdo v rodině nikdy neměl. Zaútočil na svou ženu a ta přiznala milostnou aféru s lordem Dramathem. Nikdo však nečekal, že se Tenebrae přiživí na hněvu svého \"otce\". Posílil si tím svou moc a pak mu Silou zlomil vaz. Poté několik měsíců mučil svou matku, dokud ji nezabil. Během té doby si také podmaňoval svou mocí obyvatele vesnice, z níž pocházel.\n\nKdyž mu bylo deset let, ovládal už několik vesnic a měl k dispozici armádu těch, kteří ho obdivovali, nebo se ho báli. Při dobývání dalších vesnic masakroval obyvatele po tisících, veřejně je popravoval a přiživoval se na jejich síle. O činech chlapce se doslechl i lord Dramath, ale dělo se to v odlehlých severních končinách, tak ho nechal být. Ale právě v době, kdy Tenebraemu bylo deset, přijel na sever na inspekci zjistit, zda je opravdu tak silný. Dost ho ale podcenil, protože malý Tenebrae svému biologickému otci sdělil, že je jeho nemanželským synem, poté ho odstřihl od Síly, mučením ho dohnal k šílenství a nakonec ho zabil. Vlády nad Medriaasem se ujal Tenebrův nevlastní bratr a legitimní následník, lord Dramath II. Ten však raději ze strachu emigroval z planety. Do roku 5100 BBY se Tenebrae stal faktickým vládcem Medriaasu.\n\nVe věku pouhých 13 let odletěl na Ziost, kde ho čekala audience u temného pána Marky Ragnose. Vládce Sithského impéria byl schopnostmi i ambicemi tohoto mladíka nadšen, takže ho formálně jmenoval vládcem Medriaasu a udělil mu titul Sithský Pán s novým jménem: lord Vitiate. Po návratu si Vitiate nechal ve svém rodišti vybudovat ohromný palác, odkud vládl planetě. V dospělosti se ponořil do hlubšího studia temné strany Síly a učil své žáky potlačit své emoce. Jeho vláda tak vypadala překvapivě poklidně, vzhledem k jeho brutalitě v dětství; po celých sto let se neúčastnil žádných bitev a mezi ostatními sithskými lordy měl pověst samotářského učence a podivína. Když v roce 5000 BBY zemřel Marka Ragnos, ani se nepokoušel zasahovat do mocenského boje a neúčastnil se ani Sadowovy invaze do Republiky. Když se však armády Republiky objevily nad Korribanem, vše se změnilo.\n\nCestoval po světech impéria a šířil v roce 4999 BBY mezi obyvateli strach, že se Republika s Jedii vrátí a všechny je zabijou. Takto spustil své vlastní plány na získání moci a panika, kterou rozšířil, se umocnila, když se ještě téhož roku Republika skutečně vrátila a začala vyhlazovací válku. Vyděšení Sithové začali přilétávat na Medriaas, přejmenovaný na Nathemu, aby mu pomohli s rituálem temné strany, kterým prý uvolní moc, jakou vetřelce zničí. V tutéž dobu také jeho podřízení dokončili studium prastarých zdrojů znalostí, nalezli polohu ztracené kolonie Dromund Kaas i odvodili hyperprostorové souřadnice tak, aby je Jediové neodhalili.\n\nJakmile vyděšení sithové z ostatních planet impéria dorazili, vybral k rituálu 8000 z nich. Neudělal však to, co slíbil, ale svou mocí ovládání mysli je donutil provést jiný rituál, který trval deset dní. Nathemu sevřela koncentrovaná moc temné strany a jakmile bylo hotovo, zničila na ní veškerý život a zcela ji zbavila Síly tak, že pro citlivé na Sílu jakoby přestala existovat. Rituál samozřejmě přežil jen Vitiate a veškeré vysáté zdroje Síly a života absorboval do sebe, čímž si znásobil svou moc a hlavně si prakticky zajistil nesmrtelnost, což byl mimochodem cíl jeho století trvajícího studia. Od té doby si už neříkal ani Vitiate, ale jen sithský imperátor, samozvaný Temný pán ze Sithu.\n\nZničení Nathemy u sithů, kteří dále v panice přilétávali na jeho domovinu, sváděl na Jedie a šířil falešné naděje, čímž je začal ovládat. V předvečer bombardování Korribanu Republikou ještě z planety evakuoval další sithy, aby si vybudoval postavení spasitele, jenž všechny odvede do bezpečí, do neznámých oblastí galaxie. Přestože polohu Dromund Kaasu znal, záměrně exodus vedl do slepých uliček po dobu 20 let, aby na něm byli ostatní čím dál více závislí. Po přistání na Dromund Kaasu ke svým lidem promluvil. Staré impérium je mrtvé, ale zde z jeho popela vyroste nové. Začali tedy budovat novou, \"spravedlivou\" společnost, a říši, která vybuduje obrovskou imperiální armádu a jednoho dne se vrátí pomstít se Republice.\n\nZe začátku dozoroval na budování Kaas City osobně a ostatní sithové a jejich otroci ho ctili jako boha, ale po dokončení výstavby císařského paláce se na veřejnosti ukazoval čím dál méně. Sestavil dvanáctičlennou Temnou radu, spravující každodenní záležitosti, a také tajnou dvanáctičlennou skupinu imperátorových rukou (o které nevěděli ani příslušníci rady), loajálních čistokrevných sithů, jimž propůjčil svou mocí dlouhověkost výměnou za to, že bude čerpat jejich sílu a využívat je k udržení kontroly nad svým impériem. Opět se pustil do hlubokého studia temné strany Síly a své objevy přetavil v rozkaz vybudovat na předměstí Kaas City Temný chrám, kam nechal uložit ostatky sithských králů z předimperiální doby, které ukradl z Korribanu. Původně měl v plánu pohřbívat tam odpůrce, ale nakonec je tam temným rituálem zbavoval života sám, jako např. v roce 4606 BBY učence Kel'etha Ura, který si dovolil mezi sithy dokonce šířit učení Jediů.\n\nZ chrámu tak postupem času vytvořil zdroj temného víru, který zachvátil atmosféru Dromund Kaasu a přeměnil ji v nekonečnou bouři a déšť. Nebyl však sám, kdo učinil objevy v moci temné strany Síly. Skupina šesti sithských lordů při společných meditacích objevila speciální metodu bitevní meditace, kterou vnutili strach celým armádám. Imperátor je jmenoval \"mistry strachu\" \"(Dread masters)\" a udělal z nich svůj poradní orgán. Ze zájemců, kteří nevládli Síle, udělal obávanou imperiální stráž. Její členové byli napojováni přímo na imperátorovu mysl, aby byla zajištěna jejich bezmezná oddanost. Dalším jeho počinem bylo sestrojení přístroje zvané Ravager. Ten uměl číst informace z mysli umírajících a nebylo proti tomu obrany. Tento vynález však nikdy pořádně nefungoval, tak ho imperátor spolu s dalšími nepovedenými experimenty nakonec nechal uzamknout do Temného chrámu, který se od té doby stal na staletí nepřístupný veřejnosti.\n\nImperátorova vláda nebyla později už tak populární a čelil několika konspiracím, zejména z řad členů Temné rady. Nejzávažnější byl pokus Darth Lokesse kolem roku 4600 BBY svrhnout imperátora s cílem předčasně se vrátit do ztracených lokalit impéria a konfrontovat Republiku. S koncem 5. tisíciletí BBY už ale většinu sithů invaze do Republiky nezajímala. Imperátor však stále invazi chtěl, ale už ne kvůli pomstě. Objevil totiž způsob, jak rituál z Nathemy znásobit a provést ho plošně na celou galaxii a k tomu potřeboval, aby zemřelo co nejvíce lidí. V roce 4043 BBY se proto nečekaně objevil na \"jednání\" Temné rady, když se zrovna dva znepřátelení sithové Darth Qalar a Darth Victun vyzvali na souboj a prakticky zničili zasedací místnost. Nařídil vystavět novou pevnost a dozor svěřil Darth Nostremovi. Toho po dokončení výstavby nechal zavřít dovnitř, aby ji otestoval. Nostrem se ven nedostal ani s veškerou svou mocí temné strany a zemřel tam; tedy imperátor byl spokojen.\n\nOficiálně sdělil, že je pevnost nutná pro blížící se válku s Republikou, ale protože za posledních tisíc let se z relativně malé bandy uprchlíků stala už vyspělá a početná civilizace, jež zkolonizovala mnoho světů v okolí Dromund Kaasu, bylo jen otázkou času, kdy bude znovuobjevena Nathema. K tomu došlo o několik dekád později a členové Temné rady Darth Nyriss s Darth Xedrixem zjistili, co tam kdysi imperátor provedl a co nyní skutečně chystá. Založili proti němu tajný odboj za jediným účelem: zachránit vše živé před totální zkázou. Imperátor mezitím se zájmem sledoval velká sithskou válku a zaujali ho Mandaloriani. Vybral si je jako testovací subjekt, aby zjistil, jak moc je Republika silná. V roce 3978 BBY vyslal emisara (čistokrevného sitha) najít Mandalora Největšího, kterému jeho prostřednictvím namluvil, že měl vizi o tom, jak Mandaloriané pokoří Republiku a Jedie při slavném vítězství. Mandalora imperátor ovládl mocí temné strany a výsledkem byly Mandalorianské války. Ty rozhodl až Revan s Malakem, a protože přišli během války na Korribanu a Malachoru V do styku temnou stranou, imperátora zaujali. Podařilo se mu skrze moc temné strany tiše promlouvat k jejich mysli a skrytě jimi manipuloval. Věděl, že se ho pokusí najít, dřív nebo později.\n\nTak se i stalo. Když po měsících špionáže a infiltrace oba imperátora konfrontovali, překvapil je, že o nich věděl všechno díky tomu, že ovládal mysl svých stráží, kteří je propašovali dovnitř paláce. Snadno je odzbrojil a svou mocí je zlomil a stáhl k temné straně Síly. Řekli mu všechno o Republice a zmínili se i o Star Forge, bájné rakatské továrně, která by potenciálně mohla urychlit jeho plány. Vyslal proto oba novopečené Sithy stanici najít, ale přepočítal se. Oba bývalí Jediové měli vůli silnější, než čekal, a před dokončením úkolu se zcela vymanili z jeho kontroly. Revan pak s nalezenou Star Forge proti plánům imperátora založil vlastní impérium a sám Republiku napadl. V roce 3956 BBY však Revan svou vlastní válku zastavil, když mu byla vymazána paměť. V tutéž dobu také hrozilo, že imperátor odhalí spiknutí, jež vedla Darth Nyriss, takže tato sithská paní zosnovala sérii pokusů o atentát na sebe samou, z kterých \"obvinila\" stárnoucího Dartha Xedrixe. Imperátor ji proto poslal na ochranu Scourgeho, jenž Xedrixe vypátral a zabil.\n\nPo jeho zabití se Nyriss Scourgemu svěřila, o co jde, vysvětlila mu imperátorovy skutečné záměry a chtěla ho naverbovat do odboje. Vzala ho na Nathemu, aby se přesvědčil sám. Avšak v tutéž dobu v roce 3954 BBY na Nathemu letěl také Revan, jehož loď Ebon Hawk sestřelili. Revana Nyriss znala už z dřívějška a zajala ho, protože zjistila, že se dokázal zcela vymanit z imperátorovy kontroly. Po čtyři roky ho držela ve svém vězení, kde na něj dohlížel Scourge, jehož Revan zaujal a naučil se mu věřit. Když pak na Dromund Kaas dorazila Vypovězená, rozhodl se Scourge konat. Vyzradil imperátorovi Nyrissin odboj, ale nepočítal s tím, že imperátor místo eliminace jmen, které mu dal, vyhladí celou Temnou radu, z toho devět jejích členů popravil osobně, ačkoliv do odboje patřili jen dva z nich. Pak vyslal imperiální armádu zabít zbylé členy rady a zničit jejich mocenskou základnu. Scourge tohoto chaosu využil k Revanově vysvobození, a pak spolu s Vypovězenou plánovali, jak imperátora porazit.\n\nVnikli i přes stanné právo do kaaského paláce, kde se střetli s imperiální gardou, až se Revan dostal k imperátorovi. Pokusil se Revana znovu ovládnout, ale ten využil moc světlé i temné strany, aby útok na jeho mysl odrazil, čímž oba dva poslal v oslepujícím záblesku do vzduchu. Imperátor byl tímto vzdorem zaskočen, ale dokázal Revana zasáhnout na několikátý pokus blesky, kterými ho mučil. Zezadu ho však napadl Revanův droid T3-M4, který mu podpálil plášť. Droida mocným zábleskem zničil a pak vzal Revanův světelný meč, aby ho bezmocného probodnul. V tom mu zabránila Vypovězená. Imperátor se ocitl obklíčen a Scourgemu řekl, že ho zklamal. Scourgeho však přepadla vize, během níž si uvědomil, že jim není souzeno imperátora porazit, proto náhle zezadu probodl Vypovězenou. Imperátor pak už neměl s osamoceným Revanem moc práce. Otestoval Scourgeho loajalitu a přikázal mu Revana zabít, ale těsně před tím, než to Scourge udělal, ho zastavil.\n\nRevana umístil v tajné laboratoři v mlhovině Maelstrom do stáze a pomocí sithské alchymie a svých technologií mu prodloužil život za účelem získání informací o Jediích a Republice, a také k přiživování se na jeho síle. Scourgeho pak povýšil do pozice \"Imperátorův hněv\" jako svého osobního strážce a zabijáka a daroval mu nesmrtelnost. Vypovězená však jako duch pomohla Revanovi vzdorovat imperátorově vlivu a ten ho byl potom schopen ovlivňovat, čímž se zasloužil o 300leté oddálení začátku invaze. To ovšem nebylo to jediné, co imperátora brzdilo. Kvůli tomu, že se Revanovi málem podařilo ho zabít, dostal strach. 200 let trávil dalším studiem temné strany, až objevil způsob, jak přemístit esenci svého bytí do jiného těla. Sám sebe umístil také do stáze na tajném místě a prostřednictvím tohoto rituálu posedával cizí těla, ze kterých vytvářel \"Imperátorovy hlasy\". Ovšem jeho zkaženost z temné strany každého hostitele brzy zničila, takže střídal těchto hlasů více podobně, jako když musel střídat několik klonových těl o 3-4 tisíciletí později Palpatine.\n\nMezitím pokračoval v plánech na přípravu invaze, jak jeho imperiální flotila rostla. Povedlo se mu nasadit do řádu Jedi své špiony díky rodině Ovairových a ty využil v roce 3756 BBY, když objevil, že duch Nagy Sadowa na Yavinu IV ještě může žít a ohrožovat jeho plány. Podobně dosazoval své špehy do planetárních vlád mnoha planet ve Vnějším pásu.\n\nV roce 3681 BBY konečně oznámil zahájení tolik let odkládané invaze. O tři léta později začal s rituálem, jak svou mocí celou galaxii sevřít, a využíval k tomu na Sílu citlivé děti, které byly trénovány v sithské akademii, a pak sithskou alchymií připojeny k jeho mysli, aniž by si to samy uvědomily. Ty pak v dospělosti šířily jeho vůli do všech koutů galaxie jakožto politici, členové zájmových skupin nebo dokonce jako Jediové. Avšak musel se vypořádat se zradou své učednice Exal Kressh. Invaze šla podle plánu a imprérium utrpělo první vážnou porážku až na Bothawui. Následovaly však další, jako například zajetí imperátorových mistrů strachu, ale vážné komplikace způsobilo zastavení sithské invaze na Alderaanu v roce 3667 BBY. Díky tomu se Republika vzpamatovala a nepomohly ani úspěchy na Hothu, nebo mandalorianská blokáda Hydiánské hyperprostorové cesty. Navíc se nedlouho poté dostaly republikové flotily až na Ziost, odkud se chystaly na útok na Dromund Kaas. Takovýto vývoj imperátora značně rozčílil a vyměnil vedení imperiální flotily. Velení předal Darth Malgusovi a Darth Barasovi. Ti vytlačili Republiku zpět, ale válka nakonec skončila na mrtvém bodě.\n\nPo 27 letech od začátku války pod Revanovým vlivem udělal něco, co nikdo nečekal. Republice nabídnul mír. Vyslal tedy v roce 3653 BBY Dartha Barase na Alderaan vyjednávat. Mezitím však Darth Angral s Darth Malgusem provedli překvapivý úder na Coruscant, který obsadili a jeho obyvatele drželi jako rukojmí, aby Republiku donutili dokument podepsat. Imperátor mír prosadil proti vůli Temné rady, která povětšinou chtěla bojovat dál, ale nabídl jim přímou vládu nad světy, které impérium dle mírové smlouvy ovládlo. Impérium zabíralo až polovinu známé galaxie, avšak imperátor se po uklidnění situace zase pustil do studia temné strany a vládu zcela přenechal členům Temné rady, která se začala mezi sebou během Studené války hašteřit v nedůležitých konfliktech a politických intrikách.\n\nMír se za 12 let zhroutil a začala druhá velká galaktická válka. V tu dobu totiž imperátor konečně zlomil Revana ve stázi. Než toho ale stihl využít, vysvobodil ho při jedné akci republikový výsadek. Bez Revanova vlivu ovšem imperátor urychlil své plány, vedoucí ke zničení všeho živého v galaxii. Na scéně se objevil opět Scourge, jenž se setkal s Jediem, známým jako \"Hrdina z Tythonu\". Imperátora informoval, že tento Jedi je součástí jednotky určené k jeho zajetí. Nechal ho proto sledovat a nařídil jednomu ze svých \"dětí\", aby vyvraždil vládnoucí rodinu Erigormu, což by narušilo jejich alianci s Republikou. To mu však překazil jiný Jedi, známý titulem Barsen'thor. Po sérii podobných situací byl imperátor konečně Jedii konfrontován.\n\nHrdina z Tythonu získal informaci o poloze imperátora a vydal se za ním na Dromund Kaas spolus s velmistryní Satele Shan, jež velela invazní armádě do Kaas City. Hrdina se nakonec probojoval až k němu. Imperátor se mu vysmíval za ztrátu sil, když nejprve pomáhal příteli. Pak ho napadl zvláštní technikou Síly, kdy vytvořil tři kopie sebe samého. Po jejich porážkách ho hrdina konfrontoval dotazem, co vlastně hodlá udělat, zda teda zničit galaxii. Imperátor na něj poslal další své kopie a tentokrát už vytáhl světelný meč i on sám. Nakonec byl imperátor poražen, a když padl k zemi, prohlásil, že nikdy nedopustí, aby byl vykoupen nebo zapečetěn. Jenže toto nebyl skutečný imperátor, ale jen jeho hlas v cizím těle. Imperátorova duše poté řekla hrdinovi, že ho stejně zabije, a mocným rituálem na něj strhl strop, aby ho zasypal zaživa. Ovšem hrdinovi se povedlo utéct včas.\n\nImperátorova duše se pak vrátila na skryté místo do originálního imperátorova těla ve stázi, aby usnul velkým spánkem a vyléčil si zranění, která jeho duch utrpěl při bitvě s Hrdinou z Tythonu. Všichni věřili, že je imperátor mrtev, tak si Sithové, mezi nimi např. Darth Malgus, začali impérium ukrajovat sami pro sebe. Imperátor se ve svém špatném stavu pokoušel telepaticky kontaktovat ještě své \"děti\", ale bez větších úspěchů. Některé se ho časem naučily ignorovat, jiné díky přenosu jeho špatného stavu zešílely.\n\nImperátor nakonec úplnou smrt o tisíciletí později nalezl, i když se neví kdy přesně a jak. To potvrdil Darth Plagueis, jenž z touhy po nesmrtelnosti imperátorovu minulost studoval. A imperátor patřil mezi Sithy, kteří se tomuto cíli dokázali velmi přiblížit.\n"}
{"id": "980057", "url": "https://cs.wikipedia.org/wiki?curid=980057", "title": "Rahačoŭ", "text": "Rahačoŭ\n\nRahačoŭ (bělorusky ; rusky \"\" – \"Rogačov\") je město v Homelské oblasti v Bělorusku. Leží nad soutokem Drucu a Dněpru, je správním střediskem Rahačoŭského rajónu a v roce 2010 v něm žilo bezmála pětatřicet tisíc obyvatel.\n"}
{"id": "980060", "url": "https://cs.wikipedia.org/wiki?curid=980060", "title": "Berkut", "text": "Berkut\n\nBerkut (rusky a ukrajinsky orel skalní) označuje:\n"}
{"id": "980061", "url": "https://cs.wikipedia.org/wiki?curid=980061", "title": "Alois Tvrdek", "text": "Alois Tvrdek\n\nAlois Tvrdek (21. března 1870, Slaný – 15. února 1943, Praha) byl český středoškolský profesor, překladatel a spisovatel.\n\nV rodišti absolvoval obecnou školu a gymnázium. Maturoval v roce 1889. Poté studoval pedagogiku. Jako učitel působil nejprve v Rokycanech (1894-1901), pak v letech 1901-1906 v Německém Brodě. V roce 1906 získal aprobaci z českého, německého a francouzského jazyka. Poté nastoupil jako profesor na obchodní akademii v Kolíně, kde působil až do roku 1922. Závěr pedagogické kariéry strávil v letech 1922-1925 jako ředitel obchodní školy v Opavě. V roce 1925 odešel do důchodu, který trávil v Praze.\n\nRád a často cestoval. Navštívil Švýcarsko, Anglii, Skandinávii a Rusko. Tyto cesty popsal ve svých prvních literárních dílech.\n\n\n\n\n\n\n"}
{"id": "980062", "url": "https://cs.wikipedia.org/wiki?curid=980062", "title": "Kerttu Niskanen", "text": "Kerttu Niskanen\n\nKerttu Niskanen (* 13. června 1988 v Oulu) je finská běžkyně na lyžích. Startovala na čtyřech mistrovstvích světa (2011, 2013, 2015, 2017) a na olympiádách v Soči 2014 a v Pchjongčchangu 2018.\n\n\nMá dva sourozence. Starší sestra Katri je po vítězství v prvním ročníku finské verze reality show Project Runway v roce 2009 módní návrhářkou. Mladší bratr Iivo rovněž závodí v běhu na lyžích a v Soči 2014 se stal olympijským vítězem ve sprintu dvojic.\n\n"}
{"id": "980063", "url": "https://cs.wikipedia.org/wiki?curid=980063", "title": "Terrence Wade Wilcutt", "text": "Terrence Wade Wilcutt\n\nTerrence Wade Wilcutt (*31. října 1949 v Russelville, stát Kentucky, USA), je americký letec, důstojník a kosmonaut. Ve vesmíru byl čtyřikrát.\n\nAbsolvoval střední školu Southern High School v městě Louisville (1967) a pak pokračoval ve studiu na Western Kentucky University, obor matematika. Zakončil jej v roce 1974. V roce 1982 ukončil studium na Naval Fighter Weapons School, pak ještě absolvoval pilotní školu Naval Test Pilot School v Patuxent River.\n\nV letech 1990 až 1992 prodělal výcvik kosmonautů v Houstonu u NASA a byl zařazen do oddílu kosmonautů.\n\nOženil se s Robin, rozenou Moyersovou.\nMá přezdívku Terry.\n\nNa oběžnou dráhu se v raketoplánech dostal čtyřikrát a strávil ve vesmíru 42 dní, 0 hodin a 5 minut. Byl 315 člověkem ve vesmíru.\n\n\n"}
{"id": "980065", "url": "https://cs.wikipedia.org/wiki?curid=980065", "title": "Koptský ritus", "text": "Koptský ritus\n\nKoptský ritus, také označovaný jako egyptský, se užívá v křesťanské liturgii v Egyptě přibližně od 5. století. Vyvinul se z alexandrijského ritu, s nímž je někdy ztotožňován. Liturgickým jazykem byla původně řečtina (v Dolním Egyptě) a koptština (především v Horním Egyptě), později se prosadila nyní převládající arabština. Používá jej koptská pravoslavná církev a koptská katolická církev.\n"}
{"id": "980067", "url": "https://cs.wikipedia.org/wiki?curid=980067", "title": "Ibrahim I.", "text": "Ibrahim I.\n\nIbrahim I. (5. listopadu 1615 – 18. srpna 1648) byl osmanským sultánem v letech 1640 – 1648.\n\nNarodil se jako syn Ahmeda I., jako takový byl bratr Osmana II. a Murada IV. Byl otcem Mehmeda IV., Sulejmana II. a Ahmeda II. Psychicky narušený, slabošský Ibrahim I. byl zřejmě nejneschopnější z osmanských sultánů.\n\nV krvavých palácových půtkách, v nichž se v té dob zmítala osmanská dynastie, přežil Ibrahim patrně jen díky tomu, že byl považován za člověka neškodného v politických záležitostech. V době vlády svého bratra, krutého Murada IV., který nechal povraždit své čtyři mladší bratry, žil v obavách o svůj život. To se nepochybně negativně projevilo na jeho špatném psychickém stavu. Nakonec Murad vydal příkaz po jejich čtyřech bratrech popravit i Ibrahima, nežli však byl ortel vykonán, Murad sám roku 1640 zemřel. Tak se stalo, že Ibrahim nejen zůstal zachován při životě, ale nakonec i nastoupil po nenáviděném bratrovi na trůn.\n\nNa začátku své vlády se opíral o schopnosti svého velkovezíra Kemankeşe Mustafy Paši. Byla provedena měnová reforma, konsolidovala se ekonomická situace, snížily se stavy janičářů.\n\nPo čtyřech letech vlády Ibrahima však byl velkovezír sesazen a zavražděn. Ibrahim již nenašel žádného schopnějšího velkovezíra, sám vládnout nedokázal. Čím dál více se dostával pod vliv svých konkubín v harému.\n\nNakonec nedostatek politických zkušeností nového sultána vedl roku 1646 ke ztrátě Tenedosu (Bozkaady) poté, co sám započal s Benátkami šestou benátsko-tureckou válku o Krétu: v roce 1645 zajali maltézští korzáři loď prominentních poutníků do Mekky. Rozlícený sultán původně chtěl v odvetu vyhladit všechny křesťany v říši. Nakonec „pouze“ poslal křesťanské představitele do domácího vězení. Korzáři našli útočiště na ostrově Kréta. Ibrahim nařídil invazi na tento ostrov, tím se ovšem dostal do války s Benátkami. Benátčané v ní uštědřili Osmanům několik porážek a dokonce zablokovali úžinu Dardanely. Tím vznikl v Istanbulu hladomor a nedostatek vody.\n\nIbrahim v kontextu těchto neúspěchů začal být čím dál více nepříčetný, spekuluje se dokonce i o šílenosti. Přestával věřit i svým nejbližším příbuzným a útěchu hledal v harému.\n\nNejvýraznějším Ibrahimovým rysem byla krutost a sexuální bezuzdnost. Dopouštěl se znásilňování dívek, přiváděných na jeho rozkaz do paláce; nakonec se zamiloval do konkubíny (již sám nazval \"Homole cukru\") a aby dosáhl jejího usmíření, nechal povraždit ostatních 280 žen v harému – svázané oběti byly utopeny v řece. Tento jeho brutální čin měl svůj podíl na Ibrahimově pádu: jedna konkubína masakr přežila a sultánův čin vyšel najevo.\n\nNespokojenost lidu, způsobená vysokými daněmi, jež Ibrahim v zemi zavedl k pokrytí válečných výdajů, vybuchla v srpnu 1648, kdy došlo v Istanbulu k lidovému povstání vedenému janičáry. Tehdejší velkovezír byl zabit davem, Ibrahim byl zatčen, zavřen do klece a krátce poté i popraven tradičním způsobem – uškrcením tětivou luku. Do povstání se zapojila i Ibrahimova matka, která po jeho smrti dosadila na sultánský trůn šestiletého Ibrahimova syna Mehmeda IV..\n"}
{"id": "980073", "url": "https://cs.wikipedia.org/wiki?curid=980073", "title": "Vláda Wernera Faymanna", "text": "Vláda Wernera Faymanna\n\nWerner Faymann byl předsedou dvou vlád:\n\n"}
{"id": "980078", "url": "https://cs.wikipedia.org/wiki?curid=980078", "title": "Ktésias", "text": "Ktésias\n\nKtésias či též Ktésias z Knidu (řecky Κτησίας \"/Ktésiás/\") byl starořecký historik a lékař. \n\nData o jeho narození a úmrtí nejsou známa, žil v 5. století př. n. l. Lékařské vzdělání získal v rodném Knidu (v Malé Asii, území dnešního Turecka), kde byla vyhlášená lékařská škola. Poté uprchl do Persie. Není známo kdy, prchal prý jako válečný utečenec. V Persii se stal osobním lékařem perského krále Artaxerxése II.\n\nJeho největších dílem byly 23dílné dějiny Persie (končící rokem 398 př. n. l., posledních deset dílů bylo věnovaných létům 465-398 př. n. l.) zvané \"Persika\", napsané v iónštině. Psal je ve zjevné opozici k Hérodotovi. Persika se nedochovala, známe jen fragmenty, zejména díky Fotiovi. Jako královský lékař při své historiografické práci mohl využívat perské královské archivy. \n\nKtésias napsal i knihu o Indii zvanou \"Indika\". V Indii však nikdy nepobýval, knihu sepsal podle líčení perských cestovatelů.\n\n"}
{"id": "980093", "url": "https://cs.wikipedia.org/wiki?curid=980093", "title": "Zjevení Panny Marie v La Salettě", "text": "Zjevení Panny Marie v La Salettě\n\nZjevení Panny Marie v La Salettě patří mezi nejdůležitější mariánská zjevení. Dne 19. září 1846 se jedenáctiletému Maximovi Giraudovi a patnáctileté Mélanii Calvatové údajně zjevila Panna Marie, když vysoko ve francouzských Alpách pásli stádo krav. Za neustávajícího Mariina pláče prý sdělila Mélanii poselství, v němž lidstvo varuje před množstvím zla, jemuž nikdo neunikne. Nakonec však, podle jejího příslibu, dobro zvítězí. Po důkladném prošetření události biskup Mons. Philbert de Bruillard ve svém pastýřském listu vydaném 19. září 1851 prohlásil, že mariánské události v obci La Saletta byly pravdivé, a jsou tedy nepopiratelné.\n\nMaxim na statku Pierra Selma působil od 14. září 1846 jako dočasná náhrada za zdejšího nemocného pasáka krav. S Melánií se poprvé setkal o tři dny později (17. září) a již nazítří spolu hnali stádo na svah hory Planeau. Dalšího dne, tedy 19. září, šli znovu na stejné místo obklopeni čtyřmi kravami, kozou a psem. Nad vysoko položenými pastvinami se začalo z mraků prodírat slunce.\nKolem poledne děti přišly ke „studánce lidí“, kde se usadily. Přišli k nim i další mladí pasáčci, kteří se svým stádem byli o něco níže. Společně se najedli a poté se Maxim a Mélanie vydali k „malému prameni“. Poblíž něj si udělali malý dvojposchoďový domek z kamení, jehož druhému poschodí říkali „ráj,“ protože bylo okrášleno květinami nejrůznějšího druhu. Unavením ulehli hned vedle domečku a usnuli. Po probuzení šli hledat své krávy, ale když zjistili, že skot zůstal na stejném místě, kde jej ráno zanechali, otočila se Mélanie zpět a začala se vracet pro baťůžek, který si u pramene odložila. Nejednou však uviděla ohnivý kotouč, jak se objevil nad místem („rájem“), odkud před chvílí s Maximem odešla. Zavolala na Maxima, zda ho také vidí. Maxim přitakal a spolu se vrátili k „malému prameni“. Kotouč prý rotoval, nakonec se zvětšil a otevřel. Uvnitř seděla krásná paní (do doby těsně po zjevení nevěděly děti o \"faktu\", že se jim zjevila Panna Marie, takže o ni zpočátku hovořily jako o \"krásné paní\") v poloze vzbuzující dojem velkého smutku. Měla totiž lokty položené na kolenou a tvář si zakrývala dlaněmi. Na sobě měla prosté šaty včetně zástěry spolu se šátkem položeným přes ramena a zauzlovaným na zádech (stejně tak se tehdy oblékaly i místní ženy). Oděv doplňoval výrazný věnec z růží položený na hlavě. Růžemi měla taktéž vyzdobené boty a okraje šátku. Jako diadém vypadalo světlo zářící nad jejím čelem.\n\nV prvních okamžicích na výjev obě děti zareagovaly rozpačitě. Maxim se dokonce chtěl bránit svou pastýřskou holí a nabádal k tomu i Mélanii. Když na ně ale žena promluvila, jejich strach opadl. V první části rozhovoru paní hovořila k oběma dětem a varovala, že pokud budou lidé neustále urážet Boha, pak se bude kazit úroda a následkem toho nastane takový hlad, že děti budou umírat v náručích svým matek. Pokud se ale lidé obrátí k Bohu, promění se skály a kamení v  osivo a zasadí se do půdy a ony vzkvetou a vydají úrodu. Vyzvala je, aby tuto zprávu sdělily všem lidem. Následně každé z dětí vyslechlo osobní tajemství (resp. obsah slov slyšelo pouze to dítě, ke kterému paní mluvila).\n\nMelánii bylo povoleno od Panny Marie zveřejnit poselství, které ji svěřila, až v roce 1858. Je v něm obsažena silná kritika tehdejší církevní i světské společnosti, varování před válkami, hladem, morem, nemocemi a příchodem antikristů. Nakonec však zvítězí dobro. Vše podrobně Melanie Calvatová uvedla ve své knize. V České republice byla tato kniha vydána pod názvem: „Zjevení přesvaté Panny na hoře Lasalettské, 19. září L. P. 1846.“\n\nInformace o mariánské události uskutečněné v La Salettě se vzápětí rozšířily. Věřící i nevěřící přicházeli na místo zjevení, kde z „malého pramene“, jenž byl převážnou část roku vyschlý, najednou vyvěrala voda (dodnes pramen ani na chvíli nevyschl). Došlo dokonce ke zřízení komise, která měla rozhodnout, zda děti vypovídají o všem pravdu. Dne 19. září 1851 zveřejnil místní biskup Mons. Philibert de Bruillard ve svém pastýřském listu informaci o pravosti těchto událostí a za necelý rok také inicioval zahájení stavby svatyně na místě zjevení. Dokončena byla roku 1865 a posvěcena roku 1879 (od té doby mohla užívat označení „bazilika“). Nejdříve se zde vytvořila řeholní komunita, jenž se později transformovala na misijní kongregaci papežského práva, užívající název Misionáři Matky Boží z La Saletty (v září roku 2004 měla po celém světě 926 členů). Obdobné, ale ženské společenství působí pod názvem Kongregace sester Misionářek Matky Boží z La Saletty.\n\n\n\n"}
{"id": "980097", "url": "https://cs.wikipedia.org/wiki?curid=980097", "title": "Acta Universitatis Carolinae - Theologica", "text": "Acta Universitatis Carolinae - Theologica\n\nActa Universitatis Carolinae Theologica, zkráceně AUC Theologica (), je recenzovaný odborný teologický časopis vydávaný Katolickou teologickou fakultou Univerzity Karlovy v Praze dvakrát ročně. Časopis je zařazen v databázích ERIH plus, DOAJ, Central and Eastern European Online Library, Central European Journal of Social Sciences and Humanities (CEJSH) a je uveden na seznamu recenzovaných neimpaktovaných periodik vydávaných v České republice.\n\n\n"}
{"id": "980101", "url": "https://cs.wikipedia.org/wiki?curid=980101", "title": "Karel Dvořák (1933)", "text": "Karel Dvořák (1933)\n\nKarel Dvořák (*1933) je bývalý český fotbalista, obránce.\n\nV československé lize hrál za Spartak Hradec Králové a Baník Ostrava. Nastoupil ve 193 ligových utkáních a dal 6 gólů.\n\n"}
{"id": "980102", "url": "https://cs.wikipedia.org/wiki?curid=980102", "title": "US Open 1881", "text": "US Open 1881\n\nUS Open 1881 byl 1. ročníkem prvního turnaje konaného jinde, než v Evropě. Odehrával se v Newport Casino, Newport, Rhode Island, USA, jakožto \"Mezinárodní tenisové mistrovství USA\". Pro tento rok probíhal v období mezi 31. srpnem a 3. zářím 1881.\nSoutěžilo se pouze ve dvou kategoriích - mužská dvouhra a mužská čtyřhra.\n\n Richard Sears vs. William E. Glyn 6-0, 6-3, 6-2\n\n Clarence Clark / Fred Taylor vs. Arthur Newbold / Alexander Van Rensselaer, 6-5, 6-4, 6-5\n"}
{"id": "980106", "url": "https://cs.wikipedia.org/wiki?curid=980106", "title": "Franz Schuhmeier", "text": "Franz Schuhmeier\n\nFranz Schuhmeier (11. října 1864 Vídeň – 11. února 1913 Vídeň) byl rakouský sociálně demokratický politik, na počátku 20. století poslanec Říšské rady, v roce 1913 zavražděn při atentátu.\n\nPocházel z dělnické rodiny. V dětství byl dán na výchovu ke svému strýci, který provozoval drožkařství, a musel zde vykonávat těžkou práci. V roce 1877 se začal učit cizlérem, ale pro zranění pravého oka se nemohl řemeslu věnovat. Krátce pracoval jako pomocný dělník v knihvazačství. Odešel pak na vandr do Slezska, kde pobýval po dva roky u své babičky. V roce 1882 se vrátil do Vídně a nastoupil do papírenského závodu \"Goppold & Schmiedel\". Sám se vzdělával. Od roku 1884 se angažoval v dělnickém hnutí a Sociálně demokratické straně Rakouska. Zpočátku patřil k radikálnímu, anarchistickému křídlu, ale postupně se dostával na reformistické, umírněné pozice. Byl jedním z hlavních stoupenců sjednocení dosud roztříštěné sociální demokracie. Ve čtvrti Ottakring založil \"kuřácký klub\", který ve skutečnosti fungoval jako jeden z hlavních dělnických spolků ve Vídni. V roce 1888 byl pro své aktivity na několik týdnů uvězněn, takže se nemohl účastnit Hainfeldského sjezdu sociální demokracie. Z politických důvodů byl zatčen více než desetkrát, naposledy ještě v roce 1900. Kuřácký klub byl pak vystřídán spolkem \"Apollo\" v Neulerchenfeldu, na jehož založení se podílel a který v letech 1890–1893 vedl. Mezitím dal roku 1889 výpověď v továrně \"Goppold & Schmiedel\" a věnoval se následně již jen politické a veřejné činnosti.\n\nOd roku 1891 byl vydavatelem a od roku 1893 i šéfredaktorem listu \"Volkstribüne\", který byl stranickým orgánem sociální demokracie v Dolních Rakousích. V letech 1894–1896 se podílel na reorganizaci vídeňské \"Všeobecné dělnické nemocniční pokladny\". V 90. letech se také zasadil o výstavbu lidového domu v Ottakringu, který byl centrem sociální demokracie a kde se pořádaly vzdělávací kurzy. Od roku 1896 byl stranickým tajemníkem sociální demokracie na celostátní úrovni. V roce 1898 ovšem na tuto funkci rezignoval. Profiloval se jako dobrý řečník, byl nazýván \"lidovým tribunem z Ottakringu\" (Volkstribun von Ottakring). V roce 1900 byl zvolen do vídeňské obecní rady společně s Jakobem Reumannem coby první sociální demokraté v obecní samosprávě. Zpočátku se na vídeňské radnici profiloval konsensuálně a snažil se o dohodu s křesťanskými sociály (Karl Lueger). V roce 1900 dokonce Schuhmeier a Reumann v rozporu se stranickou linií hlasovali pro křesťansko sociální návrh obecního rozpočtu, ale pak, když Lueger nenaplnil sliby ohledně demokratizace volebního práva, tuto kompromisní politiku ukončili.\nNa počátku 20. století se zapojil i do celostátní politiky. Ve volbách do Říšské rady roku 1901 získal mandát v Říšské radě (celostátní zákonodárný sbor) za všeobecnou kurii, obvod Vídeň, XVI. – XIX. okres. Uspěl i ve volbách do Říšské rady roku 1907, konaných poprvé podle všeobecného a rovného volebního práva, kdy byl zvolen za obvod Dolní Rakousy 26. Usedl do poslanecké frakce Klub německých sociálních demokratů. Mandát obhájil i ve volbách do Říšské rady roku 1911. Krátce po volbách ale rezignoval a ještě během roku 1911 ho nahradil Albert Sever. V Říšské radě se zaměřoval na školskou tematiku a otázku volebního práva. Patřil rovněž k vojenským expertům své strany. Vystupoval proti vojenským prohřeškům a v roce 1907 na základě jeho kritiky rezignoval předlitavský ministr zeměbrany Julius von Latscher-Lauendorf. Dvakrát byl zvolen do rakousko-uherských parlamentních delegací.\n\nV rámci sociální demokracie se v době před světovou válkou profiloval jako stoupenec národního křídla, které bylo orientováno proněmecky a republikánsky. Byl oblíbený mezi členskou základnou, ale někteří straníci ho označovali za populistu.\n\nOd roku 1910 byl poslancem Dolnorakouského zemského sněmu.\n\nV únoru 1913 byl zabit při atentátu, když se vracel z agitační cesty v Stockerau. Vrah Paul Kunschak byl bratrem křesťansko sociálního politika Leopolda Kunschaka.\n"}
{"id": "980107", "url": "https://cs.wikipedia.org/wiki?curid=980107", "title": "Jaroslav Dobeš (fotbalista)", "text": "Jaroslav Dobeš (fotbalista)\n\nJaroslav Dobeš (1905 - 1996) byl český fotbalista, záložník.\n\nV československé lize hrál za SK Náchod. Nastoupil ve 107 ligových utkáních a dal 9 gólů.\n\n"}
{"id": "980114", "url": "https://cs.wikipedia.org/wiki?curid=980114", "title": "Francesco Guicciardini", "text": "Francesco Guicciardini\n\nFrancesco Guicciardini [\"frančesko gviččardíny\"] (6. března 1483, Florencie – 22. května 1540, Arcetri) byl italský historik, politický filozof, diplomat a politik. Jeho nejslavnějším dílem je kniha \"Storia d'Italia\" (\"Dějiny Itálie\"), kde se pokusil využít novou historiografickou metodu, mnohem více opřenou o zdroje a analýzy než u jeho předchůdců. Dějiny nicméně vnímal jako dějiny osobností, nikoli sociálních procesů, k čemuž asi přispěla skutečnost, že nahlédl osobně do politického dění a byl blízko řadě osobností. Byl též blízkým přítelem Niccolò Machiavelliho, zachovala se jejich vzájemná korespondence.\n\nNarodil se ve velmi bohaté a vlivné rodině, která měla blízko k Medicejským. Již jako velmi mladý se stal florentským velvyslancem na dvoře aragonského krále Ferdinanda II. Když se Medicejští ve Florencii chopili moci, vrátil se domů, aby se podílel na tvorbě nového režimu. Když se roku 1513 Giovanni Medici stal papežem Lvem X., vstoupil Guicciardini do jeho služeb. Sloužil poté i dalšímu medicejskému papeži Klementu VII. Guicciardini sehrál klíčovou roli při Klementově příklonu na stranu francouzského krále Františka I. v jeho sporu s císařem Karlem V. Při Karlově vpádu do Itálie Guicciardini, jako nově jmenovaný velitel papežských vojsk, sice odvrátil útok na Florencii, Řím se však ubránit nepodařilo (tzv. Sacco di Roma) a papež Klement byl uvězněnen na Andělském hradě (nakonec se uchýlil do jakéhosi polozajetí v Orvietu). Guicciardini musel brzy (1527) odejít i z Florencie, když se moci chopila protimedicejská frakce \"Arrabiati\". Roku 1530 byl ve Florencii zkonfiskován i jeho majetek. Ve stejném roce však Florentská republika padla pod náporem císařských vojsk a Guicciardini se do města mohl vrátit. Jeho msta vůči radikálním protimedicejským politikům byla velmi krutá. Roku 1531 byl jmenován guvernérem v papežském státě Bologni. Po smrti medicejského papeže Klementa VII. se roku 1534 vrátil do Florencie a stal se poradcem vévody Alessandra Medicejského. Ten byl roku 1537 zavražděn. Guicciardini se tedy obrátil na teprve sedmnáctiletého Cosimo Medicejského, aby ho připravil na jeho politickou roli. Nesedli si však a Cosimo ho propustil ze svých služeb. Závěr života strávil v medicejském sídle Arcetri, kde začal psát své vrcholné dílo \"Storia d'Italia\".\n\n\n"}
{"id": "980116", "url": "https://cs.wikipedia.org/wiki?curid=980116", "title": "Seznam dílů seriálu Hunter × Hunter (2011)", "text": "Seznam dílů seriálu Hunter × Hunter (2011)\n\nToto je seznam dílů anime seriálu \"Hunter × Hunter\". Tento seriál vyrobilo studio Madhouse, režíroval jej Hiroši Kódžina a byl vysílán původně na Nippon TV od 2. října 2011 do 23. září 2014.\nÚvodní znělkou je skladba \"departure!\" od Masatoši Ona, která se ve dvou verzích v seriálu obměňuje (první verze v dílech 1–26, 50–75; druhá verze v dílech 27–49, 76–148). V seriálu se vystřídalo pět závěrečných znělek. První závěrečnou znělkou je v dílech 1–26 skladba \"Just Awake\" od skupiny Fear, and Loathing in Las Vegas, druhou je v dílech 27–58 skladba \"Hunting for your Dream\" od skupiny Galneryus, třetí je v dílech 59–75 skladba \"Reason\" od popového dua Juzu, kteří nazpívali i čtvrtou a pátou závěrečnou znělku. Ta čtvrtá se objevuje v dílech 76–98 a má název \"Nagareboši kirari\" ( 流れ星キラリ, v překladu \"Zářící létavice\"), pátá má název \"Hjóri ittai\" ( 表裏一体, v překladu \"Dvě strany jedné mince\") a jako závěrečná znělka se objevuje od 99. dílu.\n"}
{"id": "980117", "url": "https://cs.wikipedia.org/wiki?curid=980117", "title": "Mašú (kaldera)", "text": "Mašú (kaldera)\n\nMašú je poslední ze série velkých vulkanických kalder, nacházejících se na severovýchodě Hokkaida. Nachází se jihovýchodně od kaldery Kutčaro a má průměr asi 6 km. V současnosti je zalita vodou, čímž vytváří jezero stejného jména. V jezeře se nachází malý ostrůvek, který představuje vrchol dacitového lávového dómu. Na jihovýchodním okraji jezera se nachází menší andezitový stratovulkán \"Kamuinupuri\", který se zformoval přibližně před 4000 lety, s poslední erupcí v roce 970 (±100let).\n\n"}
{"id": "980119", "url": "https://cs.wikipedia.org/wiki?curid=980119", "title": "Megata", "text": "Megata\n\nMegata je název menšího maarového pole, sestávajícího ze tří maar, nacházejících se na poloostrově Oga v severozápadní části Honšú. Maary představují pozůstatek Čedičově-dacitového vulkanismu spojeného s výnosem plášťového materiálu (xenolitů) na povrch, nejstarší a největší (600 m v průměru) je maar \"Ičinomegata\". Věk maar se datuje na pleistocén, ale vrstvy keramiky z archeologických vykopávek z okolí před 4000 let jsou překryty tefrovou vrstvou, pocházející z erupcí pole Megata.\n\n"}
{"id": "980121", "url": "https://cs.wikipedia.org/wiki?curid=980121", "title": "Mikuradžima", "text": "Mikuradžima\n\nMikuradžima (japonsky: 御蔵島), je menší ostrov vulkanického původu, nacházející se v souostroví Izu v Pacifiku, asi 20 km jižně od ostrova Mijakedžima. Ostrov nemá větší přístav a trvale na něm žije přibližně 300 lidí. Pobřeží lemují útesy s výškou někdy až 500 m.\n\nPoslední erupce převážně Čedičově-andezitového stratovulkánu se odehrála před cca 5 400 lety.\n\n"}
{"id": "980122", "url": "https://cs.wikipedia.org/wiki?curid=980122", "title": "Minami-Kasuga", "text": "Minami-Kasuga\n\nMinami-Kasuga (Kasuga 2, doslova \"Jižní Kasuga\") je centrální vulkán podmořského vulkanického masivu Kasuga, nacházejícího se v Tichém oceánu mezi vulkanickými ostrovními oblouky Izu a Severní Mariany. Minami-Kasuga je nejvyšší z trojice vulkánů masivu. Přímá erupce nebyla pozorována, ale na vrcholu vulkánu, jakož i na jeho bocích jsou četné hydrotermální pole.\n\n"}
{"id": "980123", "url": "https://cs.wikipedia.org/wiki?curid=980123", "title": "Orveau-Bellesauve", "text": "Orveau-Bellesauve\n\nOrveau-Bellesauve je francouzská obec v departementu Loiret v regionu Centre-Val de Loire. V roce 2011 zde žilo 408 obyvatel.\n\n\"Počet obyvatel\"\n\n"}
{"id": "980124", "url": "https://cs.wikipedia.org/wiki?curid=980124", "title": "Mjódžin", "text": "Mjódžin\n\nMjódžin ( \"明神礁\") je název podmořské kaldery vulkanického původu s průměrem kolem 7 km, nacházející se v oblouku vulkanického souostroví Izu, asi 450 km jižně od Tokia. Kaldera se nachází mezi ostrovy Aogašima a Bejonésu Recugan. Stěny kaldery mají výšku 500 až 900 m, na západním okraji se zbytky předkalderové vulkanické stavby vypínají nad hladinu, až do výšky až 360 m.\n\nDoba vytvoření kaldery není přesně známa, ale odhaduje se na pár tisíc let. V současné době není zaznamenána žádná aktivita, s výjimkou několika hydrotermálních pramenů (s teplotou 278° C), nacházejících se ve východní části kalderového dna.\n\n"}
{"id": "980126", "url": "https://cs.wikipedia.org/wiki?curid=980126", "title": "Mjókó", "text": "Mjókó\n\nMjókó může být:\n\n"}
{"id": "980127", "url": "https://cs.wikipedia.org/wiki?curid=980127", "title": "Mjókó (sopka)", "text": "Mjókó (sopka)\n\nMjókó je název neaktivního stratovulkánu, nacházejícího se na japonském ostrově Honšú, nedaleko pobřeží Japonského moře, jihozápadně od stejnojmenného města. Masiv sopky je součástí národního parku Jošinecu Kogen. Vrchol je tvořen 3 km širokou kalderou, která vznikla ve čtyřech fázích před 300000 lety. Fáze měnily (petrologické složení) od čediče přes andezity až po dacity. V historické době nebyly zaznamenány žádné erupce, ale v okolí vulkánu jsou aktivní fumaroly.\n\n"}
{"id": "980128", "url": "https://cs.wikipedia.org/wiki?curid=980128", "title": "Mokudžó", "text": "Mokudžó\n\nMokudžó (Úterý) je čedičově-andezitová podmořská kaldera, nacházející se v Tichém oceánu 920 m pod hladinou moře. Rozměry kaldery jsou 3×2,3 km, výška stěn je asi 450 m. V kaldeře se nachází 180 m vysoký sopečný dóm. Od roku 1990 je kaldera překlasifikována na aktivní díky pozorované fumarolické aktivitě.\n\n"}
{"id": "980130", "url": "https://cs.wikipedia.org/wiki?curid=980130", "title": "Mucu-Hiučidake", "text": "Mucu-Hiučidake\n\nMucu-Hiučidake je neaktivní stratovulkán, nacházející se na japonském ostrově Honšú, na poloostrově Šimokita. Je to nejseverněji položený vulkán ostrova.\n\nStáří převážně dacitového stratovulkánu se odhaduje na pleistocén (700 000 až 50 000 let), v současnosti jeví jen fumarolickou aktivitu.\n\n"}
{"id": "980131", "url": "https://cs.wikipedia.org/wiki?curid=980131", "title": "Jiří Witzany", "text": "Jiří Witzany\n\nJiří Witzany (* 25. března 1966 Praha) je český politik a matematik, v letech 2010 až 2018 místopředseda SNK ED, v letech 1998 až 2010 zastupitel hlavního města Prahy.\n\nV letech 1981 až 1984 vystudoval Gymnázium Wilhelma Piecka, které mělo matematické zaměření. A následně pak v letech 1984 až 1989 absolvoval obor matematika na Matematicko-fyzikální fakultě Univerzity Karlovy v Praze, kde získal titul RNDr. V roce 1988 spoluzakládal s M. Bendou a M. Klímou studentskou samosprávu na MFF UK v Praze. Na stejné fakultě působil v letech 1990 až 1991 jako odborný asistent a opět pak v letech 1996 až 2000.\n\nBěhem zahraničního pobytu na Pennsylvania State University v letech 1991 až 1994, kde působil jako lektor, získal titul Ph.D. Další dva roky byl asistentem profesora na University of California v Los Angeles.\n\nPo návratu ze zahraničí začal pracovat v Komerční bance, nejprve v letech 1996 až 2000 jako manažer tržních rizik a následně v letech 2000 až 2006 jako ředitel odboru řízení kreditních rizik. Působil rovněž jako člen dozorčí rady Komerční pojišťovny (2001 až 2002) a člen dozorčí rady CAC LEASING (2002 až 2003). V letech 1998 až 2003 byl také místopředsedou dozorčí rady Hotelu Praha.\n\nOd roku 2006 soukromě podniká a zároveň vyučuje o mezinárodních finančních trzích, finančních derivátech a řízení rizik na Fakultě financí a účetnictví Vysoké školy ekonomické v Praze a o finančních derivátech na Matematicko-fyzikální fakultě Univerzity Karlovy v Praze. Mezi lety 2007 a 2010 přednášel i o kapitálových a derivátových trzích na Bankovním institutu.\n\nV letech 2007 až 2010 rovněž pracoval jako senior konzultant pro řízení rizik a finanční trhy ve společnosti Mediaresearch a.s. Mezi lety 2007 až 2011 byl také členem dozorčí rady PPF banky a.s.\n\nV roce 2010 se stal ředitelem, jednatelem a společníkem ve firmě Quantitative Consulting s.r.o., která se zabývá poradenstvím v oblasti řízení rizik a finančních trhů.\n\nJiří Witzany je ženatý (Naďa Witzanyová) a má čtyři syny (Tomáš, Vojtěch, Daniel, Lukáš).\n\nDo politiky vstoupil už v roce 1991, kdy spoluzakládal Křesťansko-demokratickou stranu, v níž působil i jako předseda Místní organizace KDS Praha 6. V roce 1994 přestoupil do ODS, kde zůstal do roku 1997.\n\nV letech 1997 až 2002 byl členem Unie svobody a opět po určitou dobu předsedou Místní organizace US Praha 6. V komunálních volbách v roce 1998 byl zvolen jako člen US-DEU na kandidátce Čtyřkoalice do Zastupitelstva Hlavního města Prahy. Ve volebním období 1998 až 2002 pracoval jako člen Bezpečnostního výboru a člen Finančního výboru.\n\nMandát zastupitele města obhájil v komunálních volbách v roce 2002, ale už jako člen strany Demokraté Jana Kasla (dnešní SNK-ED), na jejímž vzniku se v rámci přípravného výboru v roce 2002 podílel. Ve volebním období 2002 až 2006 pokračoval v práci člena Finančního výboru a nově působil jako člen Kontrolního výboru. Navíc byl v tomto volebním období předsedou Klubu Evropských demokratů v Zastupitelstvu Hlavního města Prahy a v letech 2002 až 2005 celostátním místopředsedou Evropských demokratů.\n\nUspěl i v komunálních volbách v roce 2006 na kandidátce SNK ED a potřetí se stal pražským zastupitelem. Ve volebním období 2006 až 2010 působil jako místopředseda Finančního výboru, člen Dopravního výboru a člen Hospodářského výboru. Byl také členem Komise Rady Hlavního města Prahy pro řešení problematiky taxislužby a v letech 2009 až 2010 předsedou Klubu SNK Evropských demokratů v Zastupitelstvu Hlavního města Prahy. Navíc byl po integraci Evropských demokratů a SNK sdružení nezávislých v letech 2006 až 2007 celostátním místopředsedou SNK ED.\n\nPro komunální volby v roce 2010 vytvořily SNK ED a Strana zelených společnou kandidátku a Jiří Witzany byl jejich kandidátem na primátora Hlavního města Prahy. I když toto uskupení získalo 5,90 % hlasů, tak se jeho zástupci do Zastupitelstva Hlavního města Prahy kvůli složitému volebnímu systému nedostali.\n\nDvakrát se také pokoušel dostat do Poslanecké sněmovny PČR, ale ani jednou neuspěl. Nejdříve ve volbách v roce 1998 za Unii svobody a po druhé ve volbách v roce 2006 za SNK ED (v obou případech v Hlavním městě Praze).\n\nV listopadu 2010 byl po tříleté pauze zvolen 2. místopředsedou SNK ED, tuto pozici obhájil i na republikovém sněmu SNK-ED v lednu 2013 v Pardubicích. Zároveň je předsedou pražské organizace SNK ED. V dubnu 2015 se pak stal 1. místopředsedou strany. Post zastával do září 2017, kdy jej vystřídal Stanislav Boloňský. On sám se stal opět 2. místopředsedou strany. Místopředsedou strany byl do listopadu 2018, dále působí již jako řadový člen předsednictva.\n\nVe volbách do Evropského parlamentu v roce 2014 kandidoval na 5. místě kandidátky SNK ED, ale neuspěl.\n\nVe volbách do Senátu PČR v roce 2018 kandidoval za SNK ED v obvodu č. 23 – Praha 8. Podporovala jej také strana evropani.cz. Se ziskem 4,72 % hlasů skončil na 8. místě. V komunálních volbách v roce 2018 do Zastupitelstva hlavního města Prahy byl také lídrem kandidátky subjektu s názvem \"\"Evropská koalice pro Prahu\"\" (tj. SNK ED, evropani, KČ, KAN, KONS a SMS) a tudíž i kandidátem tohoto uskupení na post primátora Prahy. Uskupení se však do zastupitelstva vůbec nedostalo.\n\nVe volbách do Evropského parlamentu v květnu 2019 kandidoval jako člen SNK ED na 16. místě kandidátky KDU-ČSL, ale nebyl zvolen.\n"}
{"id": "980132", "url": "https://cs.wikipedia.org/wiki?curid=980132", "title": "Nakanošima (Kagošima, Tokara)", "text": "Nakanošima (Kagošima, Tokara)\n\nNakanošima je menší (9 × 5,5 km) ostrov, nacházející se v japonském souostroví Rjúkjú, v prefektuře Kagošima, v katastru obce Tošimamura (十島村), v okrese Kagošima (鹿児島郡); největší a nejlidnatější (k roku 2004 – 167 obyvatel) ostrov v podřazeném souostroví Tokara (吐噶喇列島). Prakticky celý ostrov je vulkanického původu. Starší vulkanické centrum na jihu je oddělené plochým plató od mladší, aktivní vulkanické stavby na severní straně ostrova. Vrcholový kráter aktivního centra bývá v sezóně dešťů zalitý vodou. V solfataře na jihovýchodním úbočí byla těžena síra až do konce roku 1944.\n\n"}
{"id": "980137", "url": "https://cs.wikipedia.org/wiki?curid=980137", "title": "Nantaisan", "text": "Nantaisan\n\nNantai (japonsky 男体山 [Nantai-san]), je neaktivní stratovulkán, který se nachází na hlavním japonském ostrově Honšú v národním parku Nikkó, na severním břehu jezera Čúzendži, v prefektuře Točigi. Samotné jezero vzniklo v počátcích vulkanismu, kdy došlo k přehrazení řeky Dajo lávovými proudy. Voda, přetékající přes lávovou hradbu tvoří vodopád Kegon, jeden ze tří nejvyšších vodopádů v Japonsku (97 m).\nVývoj sopky probíhal ve dvou hlavních erupčných fázích, které vyprodukovaly velké objemy ignimbritů a pyroklastik. Aktivita sopky končila začátkem holocénu (přibližně před 25 000 až 12 000 lety), posledními projevy jsou dacitové lávové proudy na severním svahu.\n\n"}
{"id": "980140", "url": "https://cs.wikipedia.org/wiki?curid=980140", "title": "Seznam dílů seriálu Černá listina", "text": "Seznam dílů seriálu Černá listina\n\nToto je seznam dílů seriálu \"Černá listina\". Americký dramatický seriál \"Černá listina\" začala vysílat stanice NBC od 23. září 2013. Dne 4. října 2013 oznámila objednávku dalších 9 epizod, které zvýšila počet dílů první řady na standardních 22. Dne 3. prosince 2013 pak stanice oznámila, že pro velký úspěch obnoví seriál i pro druhou sezónu o 22 epizodách, která měla premiéru na podzim 2014.\n\n<onlyinclude></onlyinclude>\n\nDne 20. února 2020 bylo oznámeno, že seriál získá osmou řadu.\n\n"}
{"id": "980141", "url": "https://cs.wikipedia.org/wiki?curid=980141", "title": "Ducati 998", "text": "Ducati 998\n\nDucati 998 je motocykl kategorie superbike, vyvinutý firmou Ducati, vyráběný v letech 2002-2004-2006. Předchůdcem byl typ Ducati 996, nástupcem se stal model Ducati 999. Model je závěrečnou variací Ducati 916.\n\nPohonnou jednotkou je pro Ducati typický dvouválec s osami válců svírajícími úhel 90 stupňů. Agregát Testastretta s objemem 998 cm³ (vrtání x zdvih je 100×63,5 mm) má čtyři ventily na válec s desmodromickým rozvodem.\n\n"}
{"id": "980143", "url": "https://cs.wikipedia.org/wiki?curid=980143", "title": "Česká mužská basketbalová reprezentace", "text": "Česká mužská basketbalová reprezentace\n\nČeská basketbalová reprezentace je tým, který reprezentuje Českou republiku v mezinárodních soutěžích basketbalu. Do rozdělení Československa v roce 1993 existovala společná Československá basketbalová reprezentace s mnoha úspěchy v mezinárodních sportovních soutěžích.\n\n FIBA Europe od roku 2005 používá pro Mistrovství Evropy název Eurobasket\nČeská republika v kvalifikaci (19 týmů rozdělených do 3 skupin) ve skupině C byla druhá (z 5 zápasů 4 vyhrála, prohrála jen se Slovenskem 74-80), poté v semifinálové části (20 týmů, 5 skupin po 4) byla čtvrtá ve skupině C (ze 6 zápasů vyhrála jen doma s Tureckem 96-80) a nekvalifikovala se mezi 16 nejlepších týmů finálové části ME v Řecku. Celková bilance 5 vítězství z 10 zápasů.\nČeská republika hrála až v semifinálové části (30 týmů, 5 skupin po 6), byla pátá ve skupině C (z 10 zápasů vyhrála tři) a nekvalifikovala se mezi 16 nejlepších týmů finálové části ME ve Španělsku.\nČeská republika v kvalifikaci (16 týmů, 4 skupiny po 4) vyhrála bez porážky skupinu A (3 vítězství), v semifinálové části (30 týmů, 5 skupin po 6) byla třetí ve skupině E (z 10 zápasů vyhrála šest) a kvalifikovala se do finálové části ME ve Francii, kde za účasti 16 týmů vyhrála čtyřčlennou skupinu v Dijonu, v níž překvapivě vyhrála nad Litvou 78-62 a Řeckem 83-72, prohrála s Německem 68-77. V osmifinále v Le Mans ale prohrála všechna tři utkání - s Chorvatskem 64-86, Itálií 68-95, Tureckem 73-78 a celkově skončila na 12. místě. Nejlepším střelcem týmu byl Luboš Bartoň (112 bodů v 6 zápasech), který s průměrem 18,7 bodu na zápas byl druhým nejlepším střelcem ME. Celková bilance 11 vítězství z 19 zápasů.\nČeská republika hrála až v semifinálové části (24 týmů, 4 skupiny po 6), byla čtvrtá ve skupině B (z 10 zápasů vyhrála pět) a nekvalifikovala se mezi 16 nejlepších týmů finálové části ME v Turecku.\nČeská republika v kvalifikaci (16 týmů, 4 skupiny po 4) vyhrála skupinu B (5 vítězství, 1 porážka), v semifinálové části (30 týmů, 5 skupin po 6) byla čtvrtá ve skupině E (z 10 zápasů vyhrála čtyři) a nekvalifikovala se mezi 16 nejlepších týmů finálové části ME ve Švédsku. Celková bilance 9 vítězství z 16 zápasů.\nČeská republika v kvalifikaci (19 týmů v 5 skupinách) byla třetí ve skupině D (ze 6 zápasů vyhrála jen doma s Polskem 82-57), v dodatkové kvalifikaci v srpnu 2005 vyhrála doma i u soupeře s Estonskem a Polskem, ale v září 2005 v boji o poslední volné místo ME prohrála s Maďarskem 79-84 a Izraelem 78-83 a nekvalifikovala se mezi 16 nejlepších týmů finálové části ME ve Srbsku. Celková bilance 5 vítězství z 12 zápasů.\nČeská republika v kvalifikaci (16 týmů ve 4 skupinách) byla druhá ve skupině B (ze 6 zápasů vyhrála čtyři) a kvalifikovala se do finálové části ME, která se hrála ve Španělsku, kde za účasti 16 týmů ve čtyřčlenné skupině prohrála všechny 3 zápasy - s Německem 78-83, s Litvou 75-95 a Tureckem 72-80 a skončila na 13. místě. Celková bilance 4 vítězství z 9 zápasů.\nČeská republika v kvalifikaci (17 týmů ve 4 skupinách) byla až čtvrtá ve skupině D (ze 6 zápasů vyhrála jen 2), nekvalifikovala se mezi 16 nejlepších týmů finálové části ME v Polsku a z 6 utkání v boji o udržení v Eurobasket Divizi A vyhrála jen 3 doma a sestoupila do Eurobasket Divize B. Celková bilance 5 vítězství z 12 zápasů.\nČeská republika vyhrála skupinu C v Eurobasket Divizi B (ze 6 zápasů 5 vítězství) a postoupila zpět do Divize A pro další ročník Mistrovství Evropy (Eurobasket).\nČeská republika v kvalifikaci (31 týmů ve 6 skupinách) byla třetí ve skupině F (z 8 zápasů vyhrála 5) a zúčastnila se finálové části ME ve Slovinsku (24 týmů ve 4 skupinách). Skončila čtvrtá ve skupině C, z 5 zápasů dvě vítězství (Polsko 69-68, Gruzie 95-79), 3 porážky (Slovinsko 60-62, Španělsko 39-60, Chorvatsko 53-70) a umístila se na 13. místě. Celková bilance 7 vítězství ze 13 zápasů.\n\nJan Svoboda 68 bodů/5 zápasů, Petr Treml 64/5, Jiří Okáč 51/4, Václav Hrubý 44/5, Dušan Medvecký 32/5, Jaroslav Kovář 30/5, Stanislav Kameník 29/4, Pavel Bečka 18/3, Michal Pekárek 16/2, Michal Ježdík 12/2, Josef Jelínek 10/1, Petr Czudek 6/4, Leoš Krejčí 6/2, Roman Bašta 4/1, Aleš Kočvara, celkem 486 bodů v 5 zápasech, trenér: František Rón Poznámka: ve statistikách FIBA chybí jeden zápas ČR (domácí vítězný s Tureckem 96-80)\n\nJiří Okáč 132 bodů/8 zápasů, Pavel Bečka 131/10, Petr Treml 131/9, Jaroslav Kovář 79/10, Jan Svoboda 51/3, Petr Czudek 47/6, Václav Hrubý 41/4, Vladan Vahala 39/6, David Klapetek 26/2, František Babka 24/7, Pavel Beneš 20/4, Marian Přibyl 15/4, Leoš Krejčí 15/3, Pavel Staněk 14/4, Stanislav Kameník 13/1, Jiří Trnka 10/4, Lukáš Krátký 4/2, Martin Jelínek 4/1, Pavel Zajíc 2/3, Petr Janouch 0/1, Kamil Novák 0/1, celkem 798 bodů, trenér: Zdeněk Hummel\n\nVladan Vahala 43/3, Jiří Okáč 37/3, Petr Treml 32/2, Petr Czudek 27/3, David Klapetek 27/3, Jiří Trnka 27/3, Pavel Staněk 19/3, Pavel Zajíc 13/3, Pavel Bečka 7/3, Marian Přibyl 4/3, celkem 236 bodů\nPavel Bečka 126/10, Jiří Zídek 102/4, Jiří Okáč 100/6, Petr Czudek 86/10, Vladan Vahala 69/8, Petr Treml 60/9, Pavel Staněk 59/10, David Klapetek 41/8, Jiří Trnka 29/5, Petr Welsch 28/5, Marek Stuchlý 25/2, Pavel Beneš 12/5, Luboš Bartoň 6/5, Jiří Welsch 5/2, Ladislav Sokolovský 4/1, Pavel Frána 3/1, Daniel Dvořák 2/2, Věroslav Sucharda 0/2, celkem 757 bodů\nLuboš Bartoň 112/6, Pavel Bečka 80/6, Kamil Novák 52/6, Jiří Okáč 44/6, Petr Treml 43/6, Jiří Welsch 40/6, Vladan Vahala 16/5, David Klapetek 15/5, Petr Czudek 13/5, Petr Welsch 11/4, Marek Stuchlý 8/4, Martin Ides 0/6, celkem 434 bodů, trenér: Zdeněk Hummel\n\nJiří Welsch 131/10, Jiří Zídek 129/6, Pavel Bečka 124/10, Jiří Trnka 57/10, Vladan Vahala 52/5, Marek Stuchlý 50/4, Pavel Kubálek 47/5, Petr Czudek 43/9, Kamil Novák 36/7, Pavel Beneš 26/7, Pavel Staněk 21/5, Ladislav Sokolovský 19/4, Radek Nečas 12/4, Petr Welsch 10/4, Marian Přibyl 9/2, Pavel Frána 4/3, Daniel Dvořák 2/3, celkem 772 bodů, trenér: Michal Ježdík\n\nJiří Welsch 85/6, Ladislav Sokolovský 83/6, Pavel Bečka 68/4, Pavel Kubálek 60/6, Ivo Kresta 40/4, Ondřej Starosta 39/4, Pavel Frána 34/5, Radek Nečas 26/3, Pavel Staněk 22/2, Marek Stuchlý 20/3, Petr Czudek 19/5, Pavel Miloš 17/3, Václav Hrubý 11/5, David Klapetek 5/1, Petr Welsch 3/1, Pavel Beneš 0/1, celkem 532 bodů\nJiří Welsch 112/5, Pavel Bečka 81/5, Ondřej Starosta 80/9, Pavel Miloš 70/5, Ladislav Sokolovský 58/5, Luboš Bartoň 53/4, Jiří Zídek 53/4, Petr Czudek 51/10, Jan Pavlík 50/7, Pavel Staněk 47/5, Pavel Frána 41/7, Radek Nečas 32/8, Josef Jelínek 23/3, Ivo Kresta 21/7, Pavel Kubálek 18/3, Marian Přibyl 9/2, Věroslav Sucharda 7/2, Jiří Okáč 6/1, Jiří Trnka 4/1, Petr Welsch 4/2, Milan Soukup 1/2, Daniel Dvořák 0/1, Marek Stuchlý 0/2, celkem 821 bodů, trenér: Michal Ježdík\n\nOndřej Starosta 143/12, Pavel Miloš 98/12, Jiří Welsch 97/6, Luboš Bartoň 95/6, Petr Benda 87/12, Ladislav Sokolovský 78/11, Radek Nečas 55/6, Maurice Whitfield 42/6, Petr Czudek 41/12, Stanislav Votroubek 41/12, Jan Pavlík 37/5, Jiří Černošek 30/6, David Hájek 30/6, Ivo Kresta 26/5, Pavel Beneš 13/6, Zbyněk Pospíšil 2/2, Pavel Staněk 2/2, Daniel Douša 0/0, Michal Křemen 0/2, celkem 917 bodů, trenér: Michal Ježdík\n\nJiří Welsch 93/5, Luboš Bartoň 86/5, Pavel Beneš 63/6, Petr Benda 59/6, Ladislav Sokolovský 51/6, Ondřej Starosta 37/6, Jakub Houška 26/6, Jaroslav Prášil 25/4, Štěpán Vrubl 6/6, Pavel Miloš 6/3, David Hájek 2/5, Pavel Houška 0/1, Zbyněk Pospíšil 0/1, celkem 458 bodů v 6 zápasech (4-2)\nLuboš Bartoň 49/3, Jiří Welsch 45/3, Petr Benda 39/3, Maurice Whitfield 18/3, Jakub Houška 17/3, Radek Nečas 15/3, Štěpán Vrubl 13/2, Lukáš Kraus 12/2, Ladislav Sokolovský 9/3, Ondřej Starosta 6/2, Pavel Beneš 2/3, Michal Křemen 0/2, celkem 225 bodů, trenér: Zdeněk Hummel\n\nPetr Benda 177/12, Ladislav Sokolovský 122/12, Jiří Welsch 106/6, Tomáš Satoranský 82/11, Jan Veselý 66/6, Jiří Hubálek 51/8, Pavel Pumprla 42/6, David Jelinek 35/5, Lukáš Kotas 34/6, Ondřej Starosta 24/6, Pavel Slezák 21/2, Petr Boháčik 17/5, David Marek 15/6, Radek Nečas 14/6, Zbyněk Pospíšil 11/5, Jakub Kudláček 10/4, Stanislav Votroubek 8/3, Štěpán Vrubl 6/6, Štefan Ličartovský 3/6, Michal Čarnecký 0/1, Tomáš Hampl 0/0, Jakub Houška 0/0, Lukáš Kraus 0/6, Jaroslav Prášil 0/2, celkem 844 bodů, trenér: Michal Ježdík\n\nLuboš Bartoň 69/6, Pavel Slezák 67/6, Pavel Houška 63/6, Petr Benda 49/3, Pavel Pumprla 41/3, Lukáš Kotas 31/5, Tomáš Pomikálek 31/3, Michal Čarnecký 28/6, Jakub Kudláček 28/3, Petr Bohačík 13/4, Zbyněk Pospíšil 11/3, Aleš Chán 8/3, Tomáš Hampl 7/2, Tomáš Tóth 6/3, Miroslav Soukup 4/3, Jakub Šiřina 3/3, Kamil Švrdlík 6/1, Ondřej Balvín 4/2, Ondřej Dygrýn 2/3, Vojtěch Hruban 0/1, celkem 471 bodů, trenér: Pavel Budínský\n\nPetr Benda 100/8, Tomáš Satoranský 78/8, David Jelínek 69/8, Luboš Bartoň 65/8, Jiří Welsch 58/7, Jakub Houška 51/8, Pavel Pumprla 47/8, Ondřej Balvín 35/8, Jakub Kudláček 29/6, Vojtěch Hruban 26/8, Kamil Švrdlík 5/8, Michal Čarnecký 2/4, Štefan Ličartovský 0/0, celkem 565 bodů\nJan Veselý 85/5, Tomáš Satoranský 56/5, Pavel Pumprla 49/5, Luboš Bartoň 38/5, Petr Benda 24/5, Vojtěch Hruban 14/5, Jiří Welsch 14/5, Pavel Houška 13/5, David Jelínek 13/5, Ondřej Balvín 10/5, Jakub Kudláček 0/2, Kamil Švrdlík 0/2, celkem 316 bodů, trenér: Pavel Budínský\n\nPatrik Auda, Tomáš Vyoral, Pavel Pumprla, Vojtěch Hruban, Tomáš Satoranský, Blake Schilb, Ondřej Balvín, Jakub Siřina, Martin Peterka, Jaromír Bohačík, Lukáš Palyza, Martin Kříž\n\n\n"}
{"id": "980144", "url": "https://cs.wikipedia.org/wiki?curid=980144", "title": "Ferdinand Skaret", "text": "Ferdinand Skaret\n\nFerdinand Skaret (9. září 1862 Jihlava – 3. ledna 1941 Vídeň) byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady.\n\nPocházel z rodiny tkalcovského pomocníka. Vychodil národní školu. Vyučil se stolařem a v roce 1880 přesídlil do Vídně. Angažoval se v Sociálně demokratické straně Rakouska. Byl tajemníkem stolařských odborů a redaktorem listu \"Tischlerzeitung\". Počátkem 90. let se stal předsedou odborového svazu pracovníků v dřevařství. Pracoval jako tajemník strany ve Vídni. Od počátku 90. let zasedal v užším výboru celostátního vedení strany. Účastnil se mezinárodních kongresů socialistických stran. Od roku 1898 měl funkci organizačního tajemníka celostátní sociální demokracie a podílel se na její proměně v masovou politickou stranu. Byl předsedou vídeňského konzumního spolku \"Vorwärts\". V letech 1906–1923 zasedal ve vídeňské obecní radě.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 24. Usedl do poslanecké frakce Klub německých sociálních demokratů. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval do zániku monarchie.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). Následně od 4. března 1919 do 9. listopadu 1920 byl poslancem Ústavodárného národního shromáždění Rakouska a od 10. listopadu 1920 do 1. října 1930 poslancem rakouské Národní rady. Z parlamentu odešel z důvodu vysokého věku a roku 1932 opustil i stranické funkce a politický život jako takový.\n"}
{"id": "980145", "url": "https://cs.wikipedia.org/wiki?curid=980145", "title": "Seznam hlav států v roce 1", "text": "Seznam hlav států v roce 1\n\n\n\n\n"}
{"id": "980147", "url": "https://cs.wikipedia.org/wiki?curid=980147", "title": "Johann Smitka", "text": "Johann Smitka\n\nJohann Smitka (9. ledna 1863 Vídeň – 24. března 1944 Vídeň) byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady.\n\nVychodil národní školu. Vyučil se krejčím. Působil jako krejčí a účetní. Angažoval se v Sociálně demokratické straně Rakouska. Byl členem dělnického poradního sboru při ministerstvu obchodu, předsedal rakouské živnostenské komisi a odborovému svazu krejčích Rakouska.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 34. Usedl do poslanecké frakce Klub německých sociálních demokratů. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval do zániku monarchie.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). Následně od 4. března 1919 do 9. listopadu 1920 byl poslancem Ústavodárného národního shromáždění Rakouska a od 10. listopadu 1920 do 1. října 1930 poslancem rakouské Národní rady.\n"}
{"id": "980148", "url": "https://cs.wikipedia.org/wiki?curid=980148", "title": "Jaimie Alexander", "text": "Jaimie Alexander\n\nJaimie Alexander (* 12. března 1984 Greenville, Jižní Karolína, USA) je americká herečka. \n\nSvou kariéru zahájila v roce 2004; první větší roli dostala v roce 2006, kdy hrála ve filmu \"The Other Side\". Později hrála v mnoha dalších filmech, mezi které patří například \"Thor\" (2011), \"Konečná\" (2013), \"\" (2013) nebo také v seriálu \"Kyle XY\". Rovněž se objevila ve videoklipu k písni „Save You“ hudebníka Matthewa Perrymana Jonese.\n\n"}
{"id": "980150", "url": "https://cs.wikipedia.org/wiki?curid=980150", "title": "Josef Tomschik", "text": "Josef Tomschik\n\nJosef Tomschik (27. prosince 1867 Vídeň – 6. července 1945 Vídeň) byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady.\n\nVychodil národní školu a živnostenskou školu. Angažoval se v Sociálně demokratické straně Rakouska. Působil jako ústřední tajemník \"Sociálně demokratické organizace železničářů Rakouska\". Byl druhým předsedou předsednictva strany.\n\nNa počátku 20. století se zapojil i do celostátní politiky. Ve volbách do Říšské rady roku 1907, konaných poprvé podle všeobecného a rovného volebního práva, získal mandát v Říšské radě (celostátní zákonodárný sbor) za obvod Dolní Rakousy 35. Usedl do poslanecké frakce Klub německých sociálních demokratů. Mandát obhájil za týž obvod i ve volbách do Říšské rady roku 1911. Ve vídeňském parlamentu setrval do zániku monarchie.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). Následně od 4. března 1919 do 9. listopadu 1920 byl poslancem Ústavodárného národního shromáždění Rakouska a od 10. listopadu 1920 do 1. října 1930 a od 2. prosince 1930 do 17. února 1933 poslancem rakouské Národní rady.\n"}
{"id": "980152", "url": "https://cs.wikipedia.org/wiki?curid=980152", "title": "Líza sázkařem", "text": "Líza sázkařem\n\nLíza sázkařem (v angličtině Lisa the Greek) je 14. díl 3. řady seriálu Simpsonovi. V USA se tento díl vysílal 23. ledna 1992 na americké televizní stanici Fox.\n\nKdyž Marge poradí Homerovi, aby se vice věnoval Líze, začnou se spolu dívat na fotbal. Homer brzy zjistí, že Líza tipne vždy správně...\n"}
{"id": "980154", "url": "https://cs.wikipedia.org/wiki?curid=980154", "title": "Orlando Beltran Quevedo", "text": "Orlando Beltran Quevedo\n\nOrlando Beltran kardinál Quevedo OMI (* 11. března 1939, Laoag, Filipíny) je filipínský římskokatolický kněz, arcibiskup cotabatský a od roku 2014 také kardinál.\n\nKlasickým studiím se věnoval na \"Střední škole Notre Dame\" v Marbelu a také studoval filosofii v Menším semináři Svatého Josefa (Quezon City). Vstoupil k Misionářům oblátům Panny Marie Neposkvrněné ve Washingtonu, D.C. (USA) kde dokončil svá studia a získal titul z pedagogiky na Univerzitě Svatého Tomáše v Manile. Na kněze byl vysvěcen dne 5. června 1964 a působil jako asistent farního kněze katedrály v Cotabato. Působil také jako profesor na univerzitě Notre Dame ve stejném městě a jako farní kněz. Dne 23. července 1980 se stal biskupem-prelátem prelatury Kidapawan a tuto funkci vykonával do 15. listopadu 1982. Biskupské svěcení přijal 28. října 1980 z rukou Bruna Torpiglianiho a spolusvětiteli byli Philip Francis Smith a Federico O. Escaler. Protože prelatura povýšena byla na diecézi, stal se diecézním biskupem. O čtyři roky později byl ustanoven metropolitním arcibiskupem Nueva Segovia. Úřad arcibiskupa Nueva Segovia vykonával až do dne 30. května 1998, kdy byl zvolen metropolitním arcibiskupem Cotabata. Tento úřad vykonává dodnes.\n\nDne 22. února 2014 jej papež František jmenoval kardinálem.\n\n"}
{"id": "980155", "url": "https://cs.wikipedia.org/wiki?curid=980155", "title": "Karl Volkert", "text": "Karl Volkert\n\nKarl Volkert (11. února 1868 Eßlingen – 24. února 1929 Vídeň) byl rakouský sociálně demokratický politik, na počátku 20. století poslanec Říšské rady, v meziválečném období poslanec rakouské Národní rady.\n\nVychodil národní školu a vyučil se zlatnickým pomocníkem. Pracoval jako soukromý úředník. Angažoval se v Sociálně demokratické straně Rakouska. Byl poslancem Dolnorakouského zemského sněmu.\n\nNa počátku 20. století se zapojil i do celostátní politiky. Ve volbách do Říšské rady roku 1911 získal mandát v Říšské radě (celostátní zákonodárný sbor) za obvod Dolní Rakousy 28. Usedl do poslanecké frakce Klub německých sociálních demokratů. Ve vídeňském parlamentu setrval do zániku monarchie.\n\nPo válce zasedal v letech 1918–1919 jako poslanec Provizorního národního shromáždění Německého Rakouska (\"Provisorische Nationalversammlung\"). Následně od 4. března 1919 do 31. května 1919 byl poslancem Ústavodárného národního shromáždění Rakouska a od 10. listopadu 1920 do své smrti byl poslancem rakouské Národní rady.\n"}
{"id": "980156", "url": "https://cs.wikipedia.org/wiki?curid=980156", "title": "Arsenij Jaceňuk", "text": "Arsenij Jaceňuk\n\nArsenij Petrovyč Jaceňuk, \"Арсеній Петрович Яценюк\" (* 22. května 1974 Černovice, Sovětský svaz), je ukrajinský politik, ekonom a právník, který mezi únorem 2014 a dubnem 2016 zastával úřad předsedy vlády Ukrajiny, když vedl svůj první a druhý kabinet.\n\nNarodil se roku 1974 ve městě Černovice v Černovické oblasti v západní části tehdejší USSR. Jeho otcem byl historik a univerzitní profesor Petr Ivanovič Jaceňuk, jeho matka Marija Grygorivna byla univerzitní učitelkou francouzštiny. Podle mnohých zdrojů má ukrajinsko-židovské kořeny, některé jiné zdroje to však zpochybňují. Má i rumunské předky, kteří se v oblasti usadili v období tzv. Velkého Rumunska.\n\nV roce 1992 začal studovat právo na Černovické univerzitě. Univerzitní studium dokončil v roce 1996. V letech studia a až do roku 1997 vedl právně-poradenskou kancelář \"Yurek Ltd.\" Mezi lety 1998 a 2001 pracoval v bance Aval (dceřiné společnosti rakouské Raiffeisen Bank) v Kyjevě. Roku 2001 dostal místo na institutu pro obchod Kyjevské univerzity. \n\nOd září do listopadu 2001 sloužil Jaceňuk jako zastupující ministr hospodářství Autonomní republiky Krym; následně až do ledna 2003 byl oficiálním ministrem hospodářství na Krymu. Posléze byl mezi lety 2003 a 2005 viceprezidentem Ukrajinské národní banky pod vedením Serhija Tihipka.\n\nMezi březnem a zářím 2005 byl náměstkem guvernéra Oděské oblasti, na toto místo ho jmenoval Vasyl Cuško. Od září 2005 do srpna 2006 poté byl ministrem hospodářství a obchodu celé Ukrajiny, a to ve vládě Jurije Jechanurova. Jaceňuk tehdy vedl rozhovory o přistoupení Ukrajiny do Světové obchodní organizace a o asociaci s Evropskou unií. Od září 2006 byl také poradcem prezidenta Viktora Juščenka. \n\nZ iniciativy prezidenta Juščenka byl Jaceňuk začátkem roku 2007 navržen na post ministra zahraničních věcí Ukrajiny. Tento návrh byl Verchovnou radou Ukrajiny přijat dne 21. března 2007 většinou 426 hlasů ze 450 možných. Stalo se tak poté, co parlament dvakrát odmítl potvrdit na tomto postu Volodymyra Ohryzka. Jako ministr zahraničí sloužil Jaceňuk do 4. prosince 2007.\n\nV roce 2007 byl za stranu Blok Naše Ukrajina – Národní sebeobrana zvolen do parlamentu (tzv. Verchovna rada). Za Blok Julije Tymošenkové byl pak nominován na předsedu parlamentu. Byl jím zvolen dne 4. prosince 2007, kdy získal 227 hlasů poslanců. Již v září 2008, během politické krize na Ukrajině, nabídl svou rezignaci na tento post. Ta byla přijata v listopadu téhož roku. Současně byl prezidentem Juščenkem odvolán z Rady pro bezpečnost a obranu země. Již v říjnu 2008 prohlásil Jaceňuk, že založí novou politickou stranu, která si vytyčí za cíl provést na Ukrajině rozsáhlé politické a sociální změny.\n\nBrzy poté založil stranu Fronta změny, kterou vedl. Tato strana se v červnu 2013 sloučila se stranou Baťkivščyna (Vlast). Donedávna byl předsedou parlamentního klubu tehdy opoziční strany Baťkivščyna a je nadále jedním z vůdců této strany. Stal se jím jako nástupce její bývalé předsedkyně Julie Tymošenkové, která byla v roce 2010 odsouzena k trestu odnětí svobody. Do roku 2014 byl de facto lídrem ukrajinské politické opozice.\n\nRoku 2010 se v prezidentských volbách ucházel o funkci prezidenta. V prvním kole obdržel 1 711 737 hlasů (6,96 %). Byl tím čtvrtým nejúspěšnějším kandidátem. V parlamentních volbách v roce 2012 kandidoval za opoziční blok Všeukrajinský svaz (Vlast) – (v podstatě Baťkivščyna). Jaceňuk vedl kandidátku strany a stal se předsedou její parlamentní frakce. Pod jeho vedením blok získal 101 mandátů.\nV lednu 2014 mu prezident Janukovyč nabídl funkci předsedy vlády, ale Jaceňuk jeho nabídku odmítl a požadoval nové volby. Po protestech na Euromajdanu a následné politické krizi byl dne 27. února 2014 členy parlamentu zvolen předsedou nové vlády (pro něj hlasovalo 371 poslanců). Fungování vlády ale provázely spory, v parlamentu se nedařilo prosadit reformní zákony, jimiž západní finanční instituce podmiňují poskytování potřebných půjček. Dne 24. července 2014 oznámil rezignaci na funkci předsedy prozatímní vlády, ale prezident Petro Porošenko a ukrajinský parlament tuto rezignaci zamítli a Jaceňuk premiérem zůstal. Po parlamentních volbách 2014 stanul v čele druhého koaličního kabinetu.\n\nV polovině února 2016 hlasoval parlament o vyslovení nedůvěry vládě, ta jí sice nebyla vyslovena, ale 18. února přišla koalice po odchodu dvou stran o většinu. V dubnu Jaceňuk na post premiéra rezignoval.\n\nByl proti uznání ruštiny coby druhého úředního jazyka na Ukrajině. Také zastává názor, že se Ukrajina má zapojit do Evropské unie, kterou vnímá jako nositele svobody, ekonomického růstu a modernizace.\n\nPodpořil lustrace státních úředníků a politiků, které by se měly vztahovat asi na milion osob, ale ze kterých je výslovně vyňat prezident Petro Porošenko. Často kritizoval korupci ukrajinských politiků a šedou ekonomiku napojenou na politiky. Stavěl se rovněž proti stávajícím politickým strukturám, které podle něj připomínaly dobu nadvlády komunistů a vedoucích kruhů SSSR nad Ukrajinou. Jaceňuk věří, že je nutné více slyšet na názory lidu. Veškeré vojenské svazky by měly být schvalovány v referendu, to by se týkalo i eventuálního přistoupení Ukrajiny do NATO.\n\nNepodporuje homosexuální svazky, jako důvod uvedl svou křesťanskou víru – je totiž členem Ukrajinské řeckokatolické církve.\n\n"}
{"id": "980158", "url": "https://cs.wikipedia.org/wiki?curid=980158", "title": "František Josef Černín z Chudenic", "text": "František Josef Černín z Chudenic\n\nFrantišek Josef hrabě Czernin z Chudenic (5. března 1697 Praha [?] – 6. března 1733 ve Vídni) byl český šlechtic z nedrahovické větve rodu Černínů z Chudenic a první vladař domu hradeckého a chudenického.\n\nNarodil se jako první syn a druhý ze čtyř potomků Heřmana Jakuba Černína z Chudenic (25. července 1659 Vídeň – 8. srpna 1710 Praha), nejvyššího purkrabí Království českého (1704-1710), a jeho první manželky (sňatek 13. leden 1686 Praha) Marie Josefy Slavatové z Chlumu a Košumberka (2. únor 1667 Vídeň - 10. srpen 1708 Jindřichův Hradec), která byla dcerou Jana Jiřího Jáchyma Slavaty z Chlumu a Košumberka a dědičkou slavatovského jindřichohradeckého panství (1693). Pokřtěn byl u skotských benediktýnů ve Vídni a jeho kmotry byli nejvyšší kancléř Českého království František Oldřich Kinský, Marie Alžběta z Eggenbergu, manželka nejvyššího hofmistra císařského dvora Ferdinanda Josefa z Ditrichštejna, a Jan Leopold Donát z Trautsonu, budoucí nejvyšší císařský hofmistr.\n\nV 6 letech těžce onemocněl. Studoval na piaristickém gymnáziu v Kosmonosích. V roce 1710 mu zemřel otec a poručnictví nad ním převzala jeho sestra Marie Markéta s manželem Františkem Josefem z Valdštejna. V letech 1715–1717 vykonal kavalírskou cestu, během níž navštívil Štrasburk, Paříž, Brusel a Utrecht. Dokonale se tam naučil francouzsky.\n\nByl vášnivým cestovatelem a navštěvoval hlavně Francii, Itálii a Nizozemí. V roce 1716 byl Karlem VI. jmenován dědičným nejvyšším číšníkem Království českého a od roku 1721 byl nejvyšším dvorským sudím. Byl také císařským komořím a tajným radou. V letech 1721 a 1728–1730 byl jmenován královským sněmovním komisařem, to znamená, že na českém zemském sněmu zastupoval císaře. Zemřel v 36 letech a byl pochován v kapli sv. Zikmunda v katedrále sv. Víta na Pražském hradě, jeho srdce však bylo pochováno v černínské rodinné hrobce v Chudenicích.\n\nPodporoval i své příbuzné z chudenické větve rodu. Pomohl synovi Františka Maxmiliána Černína Janu Václavovi (1667–1743) získat post královského hejtmana Nového Města (1721) a později Starého Města pražského (1729). Jeho synovi Heřmanu Jakubovi (1706–1784) spolufinancoval kavalírskou cestu do západní a jižní Evropy v letech 1725–1727. \n\nPo rodičích vlastnil Chudenice, Švihov, Krásný Dvůr, Petrohrad, Stružná (kdysi Kysibl, její cena byla 114 tisíc zlatých), Kostomlaty, Mělník, Kosmonosy (v hodnotě 102 tisíc zlatých), Kost (téměř 187 tisíc zlatých), Vinoř, Kowary (kdysi Schmiedeberg ve Slezsku a Jindřichův Hradec. Majetek rozšířil (případně jeho poručníci) o Srbice, Chocomyšl, Lštění, Kanice, Přestavlky, Dobříkov, Rabštejn, Stráž nad Nežárkou, Dlažov, Spůle, Mezholec, Smržovice a Slavíkovice Jeho rod neměl nikdy předtím ani potom větší nemovitý majetek. Jím vlastněná panství, statky a dvory se nacházely ve čtyřech krajích, a sice Vltavském, Bechyňském, Plzeňském a Žateckém. \n\nNejenom císaři poskytoval obrovské sumy peněz (půjčky, dary), proto se dostal do finančních nesnází a musel změnit fideikomis. Jeho nová podoba byla zapsána do zemských desek 27. dubna 1731 a zahrnovala Krásný Dvůr, Petrohrad, Kowary, statek Milčeves, Černínský palác v Praze na Hradčanech, Chudenice, Jindřichův Hradec, Švihov, statky Polín, Srbice a Chocomyšl. Hodnota tohoto majetku přesáhla 1 milion zlatých. \n\nV dospělosti byl František Josef velkým stavitelem a zasloužil se o výstavbu zámku Krásný dvůr, nechal opravit zámek v Jindřichově Hradci po požáru. A také nechal zbudovat chudenickou Bažantnici a poutní kostel sv. Volfganga. Na Černínském paláci v Praze pracovali František Maxmilián Kaňka, Matyáš Bernard Braun nebo Ondřej Filip Quitainer.\n\nByl donátorem 6. a 10. kaple poutní cesty od pražské Lorety do kláštera v Hájku. Kaple byly stavěny v letech 1720–1724.\n\nKopie jeho portrétu namalovaného Petrem Brandlem v roce 1721 visí v přízemí zámku v Jindřichově Hradci.\n\nOženil se 12. května 1717 se čtrnáctiletou Isabelou Marií z Merode z Westerloo (1703–1780), dcerou Jana Filipa hraběte z Merode markýze z Westerloo a jeho manželky Marie Terezy Pignatelli, vévodkyně z Monteleone. Seznámili se v Bruselu. Narodilo se jim pět dětí:\n\nVdova Isabela Marie se v roce 1735 podruhé vdala za Černínova nevlastního bratra Františka Antonína (1710–1739). Prvního manžela přežila téměř o 50 let.\n\n\n"}
