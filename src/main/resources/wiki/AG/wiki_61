{"id": "1100610", "url": "https://cs.wikipedia.org/wiki?curid=1100610", "title": "Karel Gerlich", "text": "Karel Gerlich\n\nKarel Gerlich (5. března 1905 Přerov – 20. listopadu 1944 Brno) byl český soudce, soudní rada československého Nejvyššího soudu, a docent civilního soudního řízení na Právnické fakultě Masarykovy univerzity.\n\nAbsolvoval české státní gymnázium v Přerově a brněnskou právnickou fakultu, kde v roce 1928 získal titul doktora práv. Poté vstoupil u Krajského soudu v Brně do přípravné soudcovské služby a o dva roky později složil soudcovské zkoušky. Působil nejdříve jako sekretář u Nejvyššího soudu a zároveň zahájil svou akademickou dráhu, roku 1933 se na své alma mater habilitoval a pravidelně zde v oboru civilního soudního řízení přednášel. Téhož roku se oženil s Marií, roz. Javůrkovou. V roce 1939 bylo zahájeno jeho jmenování mimořádným profesorem, ale k tomu již vzhledem k uzavření českých vysokých škol nedošlo. Proto se začal plně věnovat justici, v letech 1940–1941 soudil u brněnského krajského soudu a poté až do své předčasné smrti působil jako soudní rada zpátky u Nejvyššího soudu.\n\nKromě své justiční a vědecké dráhy byl jednatelem Právnické jednoty moravské a společně s profesorem Sedláčkem založili Společnost pro mezinárodní právní ochranu mládeže. Jistou zajímavostí je, že vytvořil metodiku pro účely výpočtu výživného, která spočívala v tom, že otci připadly z jeho čistého příjmu vždy tři díly a poté po jednom dílu každému, koho měl povinnost vyživovat, a která byla jako tzv. „Gerlichova metoda výpočtu výživného“ používána v soudní praxi ještě dlouhá léta poté. Zahynul společně s dalšími osmi soudci a jinými pracovníky Nejvyššího soudu 20. listopadu 1944 při druhém americkém leteckém náletu v sutinách protileteckého krytu v paláci Morava, kde bylo tehdy umístěno detašované pracoviště soudu.\n\nPatřil mezi přívržence normativní teorie. Kromě řady článků v odborných časopisech samostatně vydal:\n"}
{"id": "1100615", "url": "https://cs.wikipedia.org/wiki?curid=1100615", "title": "Japonský špic", "text": "Japonský špic\n\nJaponský špic (japonsky: Nihon, Sipittsu, anglicky: Japanese Spitz) je japonské psí plemeno.\nLegendy o vzniku japonské špice jsou hned tři. S určitostí můžeme říct, že by vyšlechtěn v 19. století, avšak jedna z verzí tvrdí, že jeho předkem je norbotenský špic , druhá zase, že je to miniaturní samojed . Třetí verze praví, že pochází z velkého německého špice bílé barvy, který se přes Sibiř a Čínu dostal do Japonska v roce 1920 , nelze jednoznačně prokázat, která z verzí je pravdivá. Jeho původním využitím bylo hlídaní majetku a chytání hlodavců, dnes je to oblíbený společenský pes.\n\nPoprvé bylo toto plemeno předvedeno v roce 1921 na výstavě psů v Tokiu. Po této výstavě bylo do Japonska importováno mnoho německých špiců, kteří měli zlepšit kvality plemene. Později byl nejspíše křížen i s americkým eskymáckým psem. První standard plemene byl sepsán roku 1948 . První pes zaregistrovaný do plemenné knihy se narodil roku 1947 a jmenoval se Hakuryo .\n\nPrvní pes se do Evropy dostal roku 1973, jednalo se o jednoho psa, který byl importován z Japonska do Švédska . Husarský kousek se povedl švédským chovatelům v roce 1986, kdy tam bylo importováno celkem 24 psů, ti se pak rozšířili po celé Evropě . Do Česka byla první fenka dovezena z Rakouska a první místní vrh se narodil roku 2000.\n\nV České republice toto plemeno zastřešuje Klub chovatelů špiců a oficiální používaná zkratka je JSP. Nachází se zde několik chovatelských stanic.\nJaponský špic je veselý, hravý a milý pes, který je známý i tím, že téměř neštěká. Je inteligentní, učenlivý, citlivý a aktivní pes. Lehce se učí povely, ale potřebuje zabavit. Je také temperamentní a umí být i tvrdohlavý. Je zcela závislý na své rodině a odloučení snáší jen velmi špatně. S dětmi vychází dobře a leckteré jejich hrátky přetrpí. S jinými psy vychází dobře, ale je žárlivý a citlivý, proto je vhodné, aby se podle toho chovatel zařídil. S jinými domácími zvířaty většinou dobře nevychází, pokud s nimi není seznámen v raném štěněcím věku. K cizím je rezervovaný, ale ne agresivní. Po dlouhou dobu si zachoval své hlídací schopnosti a i teď, přestože moc neštěká, umí ochránit rodinu i její majetek.\nToto psí plemeno je nejšťastnější se svojí rodinou a odloučení snáší velmi špatně, proto pro ně není vhodný celoroční pobyt venku, i když jim to jejich hustá srst dovoluje.\n\nJejich srst je velmi dlouhá, hustá a sněhobílé bíla. Má podsadu, ale přesto s nesmí moc česat ani kartáčovat, to poškozuje její strukturu a srst tím ztrácí na kvalitě. Jen v době línání (2x ročně) je možné jemně vyčesávat. Mytí šamponem je také vhodné omezit.\n\nPotřebuje pevné vedení, přičemž co bylo zakázáno tak i zůstane. Cvičí se lehce, rychle chápe a není vhodné jej trestat za špatné chování, naopak je vhodné odměňovat jej za to dobré.\n\nPotřebuje hodně pohybu jakéhokoliv typu. Není vhodné nechávat je plavat v hluboké vodě, je totiž možné, že těžká a hustá srst je stáhne ke dnu. Je vhodný pro psí sporty, třeba agility nebo dogdancing.\n\n"}
{"id": "1100617", "url": "https://cs.wikipedia.org/wiki?curid=1100617", "title": "Noirmoutier", "text": "Noirmoutier\n\nNoirmoutier je přílivový ostrov u atlantického pobřeží Francie. Leží necelé 2 km od pevniny jižně od ústí řeky Loiry a je součástí departementu Vendée, největším sídlem je Noirmoutier-en-l'Île, dále na ostrově leží vesnice Barbâtre, L'Épine a La Guérinière. Ostrov má rozlohu 49 km² a žije na něm okolo deseti tisíc obyvatel.\n\nNázev ostrova je odvozován z latinského \"in Herio Monasterio\" („v klášteře Herus“ — Herus, dnes île d'Her, je označení pro rozšířenou severní část ostrova). Klášter zde založil v 7. století svatý Philibert, v roce 799 ho vyplenili Vikingové; byl to vůbec první nájezd Seveřanů na kontinentální Evropu. Na ochranu ostrova nařídil Karel Veliký vybudovat pevnost, která byla ve 12. století přestavěna na současný hrad Château de Noirmoutier. Během stoleté války i povstání ve Vendée byly o strategicky položený ostrov svedeny těžké boje. V době po objevení Ameriky byl Noirmoutier centrem ilegálního obchodu s tabákem.\n\nS městem Fromentine na pevnině spojuje ostrov konzolový most Pont de Noirmoutier otevřený roku 1971 i silnice Passage du Gois, která je sjízdná jen za odlivu. Na silnici se každoročně pořádá běžecký závod Foulées du Gois.\n\nNoirmoutier bývá nazývaný \"île aux mimosas\" (ostrov mimóz), protože díky mírným zimám a dostatku slunečního svitu zde roste teplomilná vegetace jako citlivka nebo planika velkoplodá. Povrch ostrova je písčitý a rovinatý, centrální část se nachází pod úrovní mořské hladiny. Hlavním zdrojem příjmů je turistický ruch, rybolov, sběr ústřic a zemědělství (místní raná odrůda brambor \"La Bonnotte\" patří k nejkvalitnějším a nejdražším na světě). Na pobřeží se sbírá mořská sůl (fleur de sel).\n\n"}
{"id": "1100618", "url": "https://cs.wikipedia.org/wiki?curid=1100618", "title": "Polská obrana během Volyňského masakru", "text": "Polská obrana během Volyňského masakru\n\nPolská obrana během Volyňského masakru (Polska samoobrona) byla vytvořena zorganizováním obyvatelstva polské národnosti a partyzánských oddílů ilegální vojenské organizace Zemská armáda (Armija Krajowa) k obraně proti masovému vybíjení Poláků ukrajinskými nacionalisty při Volyňském masakru.\n\nPočátky polské sebeobrany v této oblasti jsou datovány na přelom roku 1942—1943. Podobná seskupení byla vytvořena v bývalých provinciích druhé republiky: Lvov, Stanisławów (Podkarpatská Rus) a Ternopil. Na Volyni je možné rozeznat dvě formy polské obrany:\n\n\nObrana byla uskupena jako organizovaná a ozbrojená skupina vedená jedinou osobou nebo obranným výborem. Ve městech (např. Dubno, Rokitno) jednotky obrany zčásti spolupracovaly s německými posádkami.\n\nOpěrné body sebeobrany byly jednotlivé polské osady (vesnice nebo kolonie), střežené skupinou sebeobrany. Příležitostně tyto skupiny spolupracovaly s partyzánskými jednotkami. Střediska obrany byla vytvořena ve vesnicích s velkou většinou polského obyvatelstva. Vzácně se nacházela v obcích, kde byly osoby polské národnosti v menšině. Poláci v těchto vesnicích byli obvykle zranitelní.\n\nObranné základny byly obranné skupiny polských sídel (ves nebo kolonie), s vlastními zbraněmi, které se vzájemně podporovaly a organizovaly společné akce. Často základna obrany trvale spolupracovala s partyzánskými skupinami.\n\nObrana obyvatel polské národnosti se při masakrech na Volyni potýkala s mnoha problémy. Hlavním byl především nedostatek osob s vojenskou zkušeností a jejich vedení, nejvýznamnější osoby z místních obyvatel, schopné odporu, byly vyvražděny nebo poslány do pracovních táborů v Sovětského svazu v době okupace území Rudou armádou v letech 1939-1941. V tomto období byly tisíce obyvatel odsunuty na Sibiř. Během počátků snah o obranu obyvatel polské národnosti nebyly ale také k dispozici ani žádné zbraně a nebylo očekáváno žádné ohrožení ze strany běžných Ukrajinců.\n\nPrvní obranné jednotky byly vytvořeny na přelomu let 1942 a 1943. Byly spontánně organizovány místními vůdci polské komunity. Původně byla sebeobrana omezena na hlídky v oblasti, strážní službu, varování místních obyvatel před výskytem neznámých ozbrojených vojáků. Na začátku jara roku 1943, spolu s nárůstem masakrů obyvatel polské národnosti byl zvýšen počet pozorovacích bodů a posíleny hlídky, a byly vyzbrojovány střelnými zbraněmi. Účinnost obraných jednotek během tohoto období byla malá, byly špatně vyzbrojeny a nebyly schopny se ubránit proti početnějším jednotkám Ukrajinské povstalecké armády (UPA).\n\nPo prvních pokusech vytvořit na úrovni obcí společnou sebeobranu, je tento proces podporován a kontrolován ilegální vojenskou organizací Armia Krajowa vedenou v dubnu 1943 velitelem armády na Volyni plukovníkem Kazimierzem Babinskim nazývaným \"Luboň\":\n\nVe stejné době \"Luboň\" zakázal spolupráci v rámci sebeobrany s Němci (včetně německé policie) a se sovětskými partyzány.\n\nPrvní hlavní centrum polské sebeobrany bylo zorganizováno počátkem května 1943 v Panskiej Dolinie v okrese dubienském. Dne 20. července (po Krvavé neděli 11. července) byly vydány \"\"Instrukce na tvorbu a organizaci základen sebeobrany a partyzánských oddílů\"\" na příkaz Krajské delegace vlády ve Volyni. Byla zahájena tvorba základen sebeobrany, které byly složeny z několika vesnic, kde se nacházelo větší množství obyvatel polské národnosti. Tyto základny měly být bráněny místními oddíly, při použití zákopů, jednoduchých bunkrů ze dřeva a hlíny a různých druhů překážek.\n\nDrtivá většina obranných bodů při útoku selhala, do ofenzivy Rudé Armády na Volyni v roce 1944 se podařilo přežít jen následujícím opěrným bodům sebeobrany:\nMłynów, Klewań, Rokitno, Kurdybań Warkowicki, Lubomirka, Budki Snowidowickie, Osty.\nTo bylo spojeno s tím, že se sídla nacházela v blízkosti německých posádek, které bránily polské civilisty, nebo v okolí oddílů polských partyzánů a někdy i sovětských.\n\nPřežila většina základen sebeobrany, UPA se podařilo vypálit centra: Huta Stepańska-Wyrka, Antonówka. Sebeobranným oddílům v obci Kuty se podařilo odrazit útok melnykowských oddílů UPA, ale pro nedostatek munice byly evakuovány do Szumska pak na na Kremenec.\n\nPo okupaci Volyně Němci v roce 1941, se nepodařilo vytvořit větší partyzánské jednotky. V srpnu 1942 ústředí AK (Komenda Główna AK) založilo provincii Volyň na území č.3 (Lvov), jako samosprávu. V září 1942 byl jmenován velitelem oblasti plukovník Kazimierz Babinski, nazývaný \"Luboń\". Regionální delegát vedení AK byl Kazimierz Banachov nazývaný \"Jan Linowski\", který přijel na Volyň 21. listopadu 1942. Po neúspěchu jednání s UPA, během nichž došlo k vraždě dvou zástupců Armii krajowej Zygmunta Rumla a Krzysztofa Markiewicza, 20. července 1943 se rozhodl vytvořit na Volyni partyzánské oddíly.\n\nByly vytvořeny oddíly:\n\nNa začátku ledna 1944, poté co Rudá armáda překročila polské hranice, velení AK nařídilo mobilizaci partyzánských oddílů na Volyni a rozhodlo se zahájit akci \"Bouře\". Dne 28. ledna 1944 byla založena 27. volyňská pěší divize.\n\nKromě akce proti Němcům, divize provedla 16 velkých vojenských akcí proti UPA, odstranění ohrožení polské straně civilního obyvatelstva v západní Volyni.\n\nNejvětší základny polských partyzánských skupin byly nezávislé na okupantech, měly svoji vlastní civilní správu a vojenskou sílu. Prováděly své vlastní akce na ochranu obyvatel a získávaly potraviny v ukrajinských vesnicích, které tak zajišťovaly přežití přeplněných polských základen. Jedna z největších základen sebeobrany byla v Przebraze, a spolupracovala s AK \"Bomba\".\nK větší bitvě došlo ve vesnicích Huta Stepanska a Wyrki v kostopolské oblasti. Dne 16. července členové UPA zahájili útok. O dva dny později se velitelství obrany rozhodlo prorazit obklíčení. Podařilo se to na úkor smrti 40 obránců a více než 300 civilistů zabitých oddíly UPA.\nÚspěšná byla obrana obce Rybcza v okrese kremeněckém, kde byl 5. srpna odražen velký útok UPA a ukrajinských rolníků z okolních vesnic. Obec přežila až do vstupu sovětských vojsk.\nDne 12. listopadu 1943 oddíly \"Jastrzeba\" a \"Sokola\", působící v oblasti obranné základny v Zasmykach, dobyly po bitvách s UPA městečko Kupicov v okrese Kovel.\n\nMaximální počet jednotek sebeobrany byl asi 128 (červenec 1943) na 3400 vesnic ve Volyni, kde Poláci žili. V lednu 1944 ve všech partyzánských jednotkách sloužilo až 1500 osob, proti kterým stálo nejméně 15 tisíc členů UPA. Obranné a partyzánské jednotky se vytvořily příliš pozdě a byly příliš malé, než aby dokázaly zabránit masakrům na Volyni. Podle zjištění Siemaszka v bitvách jednotek sebeobrany s UPA bylo zabito nejméně 262 Poláků a nejméně 311 členů UPA. Ztráty mezi civilisty se odhadují na 60 tisíc obětí obyvatelstva polské národnosti, 2-3000 obětí ukrajinského obyvatelstva byly zabity během odvetných akcí polských oddílů. Na základě těchto údajů o událostech v Volyni v letech 1943-1944 nelze mluvit o válce polsko-ukrajinské, ale masakru na Volyni.\n"}
{"id": "1100619", "url": "https://cs.wikipedia.org/wiki?curid=1100619", "title": "Petr Veselý (malíř)", "text": "Petr Veselý (malíř)\n\nPetr Veselý (* 14. října 1953 Brno) je český malíř, výtvarný pedagog a básník.\n\nPochází z Brna-Jundrova, kde žije v památkově chráněném objektu bývalé kovárny na Veslařské ulici. Posledním kovářským mistrem byl jeho dědeček Vilém Veselý. Pamětní deska na zdi domu informuje, že kovářská živnost zde skončila v roce 1956.\nPetr Veselý vystudoval v letech 1969–1973 Střední umělecko-průmyslovou školu v Brně, obor malba, pod vedením akademického malíře Jiřího Coufala. V letech 1973–1979 navštěvoval speciální ateliér krajinářského a figurálního malířství u prof. Jana Smetany na Akademii výtvarných umění v Praze.\nVedle vlastní umělecké činnosti se po absolutoriu věnoval pedagogické práci na Katedře výtvarné výchovy Pedagogické fakulty Masarykovy univerzity (dříve UJEP) v Brně. Nejprve v letech 1981–1989 jako externí učitel, v letech 1989–1992 jako odborný asistent. Od roku 1992 působil jako odborný asistent v ateliéru malířství na Fakultě výtvarných umění VUT v Brně. V roce 1993 byl jmenován docentem pro obor malba. Od roku 1995 dosud je vedoucím oboru Malířství na Střední škole umění a designu, stylu a módy (dříve SŠUŘ) v Brně. V letech 2002–2007 byl současně vedoucím ateliéru Malířství I na Fakultě výtvarných umění VUT v Brně.\nOd roku 1986 je Petr Veselý členem Tovaryšstva malířského (Vladimír Kokolia, Petr Kvíčala, Jan Steklík). V letech 1990–1999 byl členem TT klubu v Brně. Od roku 1996 je členem Umělecké besedy.\nV roce 2009 mu byla udělena Cena města Brna za oblast výtvarného umění.\nV roce 2014 vydal básnickou knihu \"Jundrov\".\n\n\nNárodní galerie v Praze, Moravská galerie v Brně, Muzeum města Brna, Galerie Klatovy-Klenová, Richard Adam Gallery Brno, Krajská galerie výtvarného umění ve Zlíně, Východočeská galerie v Pardubicích, Galerie Hodonín, Ministerstvo kultury, Galerie Litoměřice, Galerie H v Kostelci n/Č. lesy, Galerie moderního umění v Roudnici, Severočeská galerie v Liberci, Galerie AU (Japonsko), Česká pojišťovna, International Museum Vancouver, Galerie Olave v Lyonu, Muzeum v Bánské Bystrici, v soukromých sbírkách v České republice, ve Francii, v Anglii, v Rakousku a v Německu.\n\n\n\n\n"}
{"id": "1100621", "url": "https://cs.wikipedia.org/wiki?curid=1100621", "title": "Muzeum amerického umění Whitneyové", "text": "Muzeum amerického umění Whitneyové\n\nMuzeum amerického umění Whitneyové (anglicky Whitney Museum of American Art) je muzeum umění sídlící ve městě New York. V roce 1931 jej založila sochařka a mecenáška Gertrude Vanderbiltová Whitneyová a původním sídlem byla historická budova na západní osmé ulici mezi Fifth Avenue a MacDougal Street. Postupně se sbírka zvětšovala a roku 1961 začalo vedení hledat větší prostory. V roce 1966 bylo muzeum přestěhováno do moderní budovy na rohu Madison Avenue na 75. ulici ve čtvrti Upper East Side. Architektem nové budovy byl Marcel Breuer. Tuto budovu přestalo muzeum používat v roce 2014. V první polovině roku 2015 pak bylo přestěhováno do nové budovy, jejímž architektem byl Renzo Piano.\n\n"}
{"id": "1100641", "url": "https://cs.wikipedia.org/wiki?curid=1100641", "title": "Grappling", "text": "Grappling\n\nGrappling je způsob zápasu, ve kterém má zápasník za cíl dostat svého soupeře do situace, kdy ho svým tlakem nutí souboj vzdát. Využívá k tomu techniky označené anglickým výrazem submisson. Jde primárně o techniky z boje na zemi – páčení (zámky), škrcení, lámání. Grappling je v podstatě sportovní verzí MMA, která nepovoluje údery a kopy.\n\nGrappling je anglický výraz, který lze přeložit jako \"zápasení\". Čeština má však řadu let pro zápasení zavedeno anglické slovo \"wrestling\". Důvodem proč angličtina rozlišuje zápasení dvěma výrazy grappling a wrestling je v podrobné studii jednotlivých zápasnických stylů. Ta v České republice není podrobně popsána. Například rozdíly mezi olympijským zápasem řecko-římským a judem se prakticky neliší v zápasu v postoji (pomineme-li různé způsoby úchopů, chvatů a méně častou submisi z postoje). Problém nastává ve chvíli, kdy se zápasníci přesunují do boje na zemi. V řecko-římském zápase je cílem zápasníka v boji na zemi dostat soupeře do pozice na lopatky tzv. přetočit ho na záda (wrestle). V judu je cílem zápasník v boji na zemi dostat soupeře do submisivní pozice, tedy svým tlakem ho dostat do nepříjemné, často bolestivé pozice, při které zápas poklepáním vzdá nebo omdlí. V judu se tedy v boji na zemi lopatky neřeší a pro tento způsob boje má angličtina výraz grappling.\n\nV České republice jsou veřejnosti známé dva zápasnické styly a to olympijský zápas řecko-římský a judo. Pro oba zápasnické styly se používá slovo zápas případně zápas a judo. Potíž nastává v případě praktikování juda. Čeští judisté zavedli pro praktikování juda hovorový výraz \"prát se\" tj. judisté se perou a zápasníci zápasí. Žádná česká studie však neuvádí výraz prát se jako možný překlad anglického výrazu grappling. Slovníky překládají grappling jako zápasení.\n\nV grapplingu zápasníci začínají v postoji a pomocí zápasnických chvatů (poraz, strh, povalení, přehození, vychýlení) se snaží dostat soupeře na zem a donutit ho souboj vzdát. Souboje se tedy odehrávají většinu času na zemi, ale existují i způsoby jak soupeře donutit se vzdát i z boje v postoji.\n\nGrappling je mladou sportovní disciplínou. Za první velký turnaj se považuje ADCC vytvořený v roce 1998 v Abú Dhabí po vzoru Mundials (BJJ). Na pořádání turnaje přispívá rodina šejka Nahjána. Největší grapplingovou organizací je americká NAGA, která pořádá turnaje po celém světě. Za ní následuje další americká organizace Grapplers Quest. S přestávkami je grappling od roku 2007 součástí FILA (dnes UWW).\n\nV grapplingu se smí zápasit jak v běžném sportovním (zápasnickém) úboru tak v gi. Úbory tedy rozdělují grappling na dvě disciplíny:\n\nGrappling je velmi populární ve Spojených státech a ve Spojeném království, kde se jeho zvládnutí považuje za předstupeň do profesionální klece. Mezi nejúspěšenější grapplery patří dále Brazilci, kteří však více preferují své BJJ. Během pořádání mistrovských turnajů zápasnickou organizací FILA, patří mezi přední národy Poláci a jižní národy (Italové, Francouzi, Španělé, Řekové). V postsovětských republikách si při své vysoké zápasnické úrovni grappling na úkor samba velkou popularitu nezískal .\n\nV České republice se grappling objevuje v nabídkách několika bojových klubů, ale na vyšší úrovni se mu věnuje minimum zápasníků. ČR je jednou z málá evropských zemí, která v období pořádání turnajů FILA (2007-2013) nezískala v grapplingu jedinou medaili.\n\n"}
{"id": "1100662", "url": "https://cs.wikipedia.org/wiki?curid=1100662", "title": "Minoru Yamasaki", "text": "Minoru Yamasaki\n\nMinoru Yamasaki (1. prosince 1912, Seattle, USA – 7. února 1986, Bloomfield Hills, Detroit, USA) byl americký architekt japonského původu. Jeho nejznámějším dílem bylo Světové obchodní centrum, jehož budovy byly zničeny při teroristických útocích 11. září 2001. \n\nYamasaki vystudoval University of Washington v Seattlu. Ekonomická recese jej přiměla k tomu, aby se přestěhoval do New Yorku. Práci našel v architektonickém ateliéru \"Shreve, Lamb and Harmon\" (autoři Empire State Building). \n\nPostupně se stal velmi žádaným architektem. V jeho díle je patrná inspirace prvky islámské architektury, které dokázal zakomponovat do moderních staveb. Stavěl nejen ve Spojených státech, ale i v Evropě a Asii, kde byl oblíbeným architektem saúdské královské rodiny. \n\nZemřel na rakovinu ve věku 73 let.\n\nRoku 1941 se poprvé oženil, později to udělal ještě třikrát. Při čtvrté svatbě v roce 1969 si znovu vzal svou první ženu.\n\n\n"}
{"id": "1100665", "url": "https://cs.wikipedia.org/wiki?curid=1100665", "title": "Žindava evropská", "text": "Žindava evropská\n\nŽindava evropská (\"Sanicula europaea\") je léčivá vytrvalá bylina z čeledi miříkovité. Roste v Evropě, Kavkaze, Íránu, na západní Sibiři, v severní Africe, v Malé Asii a v Sýrii. V Česku roste pahorkatinách a podhorských oblastech.\n\nŽindava evropská dorůstá až do výšky 60 cm. Listy jsou ozubené. Květy jsou velmi malé a jsou bílé až načervenalé. Plody jsou kulaté se zbytkem kalichu na vrcholu.\n\nRoste převážně ve stínu, zejména v bučinách a v hornatých polohách. Kvete od května do července.\n\nPro léčivé účinky se sbírají listy (\"folium saniculae\") nebo celá nať (\"herba saniculae\"). Někdy se sbírá i kořen. Droga obsahuje saponiny, hodně tříslovin, hořčin a éterický olej, proto má svíravé účinky. V minulosti byla oficiálním prostředkem proti krvácení. V lidovém léčitelství se používá k léčení těžko se hojících ran.\n\n"}
{"id": "1100676", "url": "https://cs.wikipedia.org/wiki?curid=1100676", "title": "Zagłębie Sosnowiec (fotbal)", "text": "Zagłębie Sosnowiec (fotbal)\n\nZagłębie Sosnowiec (celým názvem Zagłębie Sosnowiec Spółka Akcyjna) je polský fotbalový klub sídlící ve městě Sosnowiec ve Slezském vojvodství. Byl založen v roce 1918. Hřištěm klubu je Stadion Ludowy s kapacitou 7 500 diváků. Klubové barvy jsou červená, zelená a bílá.\n\nV sezóně 2014/15 hrál polskou třetí ligu a podařil se mu postup do druhé ligy.\n\nDne 27. května 2018 vyhrál Sosnowiec druhou polskou ligu a po deseti letech se vrací do Ekstraklasy.\n\n\n04.09.2018\"\n\nZnámí hráči\n\n\n"}
{"id": "1100682", "url": "https://cs.wikipedia.org/wiki?curid=1100682", "title": "Synagoga v Livornu", "text": "Synagoga v Livornu\n\nSynagoga v italském Livornu je dílem italského architekta Angela di Castro. Byla vystavěna v roce 1962 na místě původní synagogy, zničené za druhé světové války.\n\nVýraznější židovská komunita žila v Livornu od 17. století, časem dosahovala až 10 procent populace. Zásadní pro ni byl postoj Ferdinanda I. Medicejského, který věřil, že by Židé mohli být pro rozvíjející se město přínosem, a souhlasil tak s jejich usídlením, ač jinde byli pronásledováni. Zatímco v roce 1601 zde žilo 114 Židů, v roce 1689 jich byly už tři tisíce. V 17. století zde tak byla vystavěna synagoga, která se stala jednou z nejznámějších v Evropě. Při bombardování za druhé světové války však byla zničena.\n"}
{"id": "1100690", "url": "https://cs.wikipedia.org/wiki?curid=1100690", "title": "İstanbul Şildi", "text": "İstanbul Şildi\n\nİstanbul Şildi byl turecký fotbalový turnaj pořádaný v letech 1930 až 1939. Poté byl nahrazen soutěží İstanbul Kupası (istanbulský pohár). Nejúspěšnějším týmem je se 4 prvenstvími Fenerbahçe SK.\n\nZdroje:\nPozn.: v závorce je počet získaných titulů klubu k dané sezóně\n\n"}
{"id": "1100691", "url": "https://cs.wikipedia.org/wiki?curid=1100691", "title": "Janovice (Babice)", "text": "Janovice (Babice)\n\nJanovice (nebo také Janovičky) je zaniklá hrnčířská obec, která se rozkládá v okrese Praha-východ, kraj Středočeský, mezi Vojkovem a Babicemi, asi 300 m od silnice mezi Babicemi a Mukařovem. Janovice zanikly za třicetileté války, když byly obecně na Říčansku způsobeny velké škody. Později Janovice začaly zarůstat lesem a proto se místo nich postavila nová ves Babice, která existuje i nyní.\n\nMezi nehmotné pozůstatky po této středověké a raně novověké obci patří název lesní části mezi Babicemi a Vojkovem. Za svého největšího rozkvětu se obec táhla od dnes již protržené Janovické přehrady až ke konci lesa směrem na Babice. Původní přehrada rybníka leží mezi silnicí mezi Mukařovem a Babicemi a koupalištěm Ž.O.S. Ve spodní části vesnice, v údolí Výmoly u babického lesa, můžeme pozorovat zhruba 4 areály usedlostí. Ve dvou případech bylo možné identifikovat relikty vícedílného domu. Dále můžeme v horní části zaniklé vsi blízko protržené přehrady vidět několik děr po hrnčířích, kteří v místních půdách hojně nacházeli jíl, jenž potřebovali k produkci výrobků. Dalším znakem zaniklé obce je i místní mlýnský kámen, který se nachází až na konci samotné obce, dnes u babických chatek.\n\nMezi zdejším druhým a třetím rybníkem po proudu Výmola bylo v roce 1940 koupaliště Ž.O.S. i s restaurací a malou ubytovnou pro zdejší pracovníky z Babic. Ovšem dlouho se místní obyvatelé z koupaliště radovat nemohli, protože již na jaře roku 1942 bylo zažádáno o uvedení koupaliště jako zaniklé, ale i přes to svému účelu sloužilo i další desetiletí. Nyní se v koupališti vyskytují sinice a proto není vhodné ke koupání.\n\nNa lokalitu kolem středočeské obce Mukařov se stahuje mnoho nevysvětlitelných pověstí od ukrytého, nikdy nenalezeného zvonu, přes záhadný, zatracený kalich posléze v Mukařově umučené kněžny Ležárky, která utíkala před vojáky přes lokalitu zvanou Pánova březina, až po záhadné volání o pomoc umírajících obyvatel Janovic. Lidová slovesnost údajně vypraví, že i koně jdoucí touto oblastí nenadále a bezdůvodně zrychlují a tak není divu, že podle některých občanů při vstupu do místního lesa, nebo sousední Pánovy březiny, padne na každého poněkud zvláštní, až děsivý neklid.\n\n \n"}
{"id": "1100694", "url": "https://cs.wikipedia.org/wiki?curid=1100694", "title": "Demokratická levice (Řecko)", "text": "Demokratická levice (Řecko)\n\nDemokratická levice ( – \"Dimokratiki Aristera\", zkráceně ΔΗΜΑΡ respektive DIMAR) je sociálnědemokratická politická strana v Řecku.\n"}
{"id": "1100695", "url": "https://cs.wikipedia.org/wiki?curid=1100695", "title": "Reforma francouzských kantonů 2014", "text": "Reforma francouzských kantonů 2014\n\nReforma francouzských kantonů byla vyhlášena zákonem č. 2013-403 ze 17. května 2013 upravujícím volební zákon, a prováděcími vyhláškami z února a března 2014. Francouzské kantony představují volební okrsky pro volby do generálních rad departementů (nově nazývané departemální rady – \"conseils departementaux\"). Po aplikaci nového zákona se jednak změnil (snížil) samotný počet kantonů a také volby byly změněny na dvoukolový volební systém – každý kanton je nově zastoupen dvěma radními vzešlými z těchto voleb, a to vždy jedním mužem a jednou ženou. První volby tohoto typu se konaly v březnu 2015, mandáty radních zvolených v předchozích volbách 2008 a 2011 skončily roku 2015 na základě novelizovaného článku 192 volebního zákona.\n\nV roce 2008 vyhlásil prezident Nicolas Sarkozy reformu územních jednotek (\"collectivités territoriales\"), která vedla k vytvoření místní rady (\"conseil territorial\") jako náhrady za generální radu (\"conseil général\") a regionální radu (\"conseil régional\"). Po kritice Françoise Hollanda, že systém nerespektuje princip zastoupení dle ústavy, byl zákon v roce 2010 zrušen.\n\nKantony vznikly za Velké francouzské revoluce v roce 1790 a u třech pětin z nich neproběhla téměř žádná úprava od roku 1801, vyrovnání kantonů s demografickým vývojem probíhalo v posledních dvou stech letech jen u těch nejlidnatějších. Vyvážení volebních obvodů s přihlédnutím na demografickou realitu však již bylo nutné, protože judikát Ústavní rady z roku 2010 ve jménu \"principu volební rovnosti\" určil, aby se počet obyvatel kantonu nelišil o více než 20 % průměru daného departmentu. Při úpravách hranic kantonů byly uplatněny následující zásady:\n\nDalší změnou je paritní zastoupení žen v nových departemálních radách. Podle posledních voleb zasedalo v generálních radách celkem 544 žen, tj. 13,9 % všech radních. Departementy Moselle, Horní Savojsko, Indre a Haute-Corse nezvolily žádnou ženu. A jen čtyřem generálním radám předsedaly ženy. Z tohoto důvodu, a také aby byl naplněn článek 1 francouzské ústavy a zákon o poměrném zastoupení ve volených funkcích, byl zaveden nový způsob voleb, ve kterých se volí vždy dva zástupci z každého kantonu – jedna žena a jeden muž.\n\nSoučasně se změnami hranic kantonů a zajištění poměrného zastoupení bylo změněno i volební období, které bylo od roku 1871 tříleté, a bylo prodlouženo na šest let. Mandáty radních zvolených v letech 2008 nebo 2011 vypršely rokem 2015.\n\nNové kantony vznikaly na základě spolupráce prefektů, generálních rad a volených zástupců s přihlédnutím k demografické situaci a reálného území. Metodiku upřesňovala vyhláška ministerstva vnitra ze 13. dubna 2013. Údaje o počtu obyvatel pocházely z roku 2010 zveřejněné 1. ledna 2013. Státní rada poté jednotlivé výsledky publikovala formou vyhlášek v týdnu od 24. února do 2. března 2014, tedy více než rok před vyhlášením voleb. Počet kantonů v každém departmentu musel být lichý. Bylo určeno minimálně 13 kantonů pro departmenty, které mají přes 150 000 obyvatel a 17 pro ty s více než 500 000 obyvateli.\n\nTyto změny se dotkly stejnou měrou 98 departmentů, pouze u tří proběhla reforma s výjimkami – Paříž, Martinik a Francouzská Guyana. Hlavního města se změna nijak nedotkla, ačkoliv jeho 20 obvodů má také status kantonů. Počet radních zůstal stejný, neboť zde pařížskou radu (která kromě města spravuje i department Paříž) tvoří 20 starostů pařížských obvodů. U obou zámořských departmentů byly kantony zrušeny zcela a vznikl zde jen jeden volební obvod. Protože každý department tvoří zároveň i region, byla u nich generální (departmální) a regionální rada sloučena v jeden orgán.\n\nV departmentu Rhône byly kantony začleněny do nového správního celku Métropole de Lyon, který vznikl 1. ledna 2015. Členové této generální rady budou nově zvoleni během následujících komunálních voleb v roce 2021.\n\nPočet kantonů poklesl ze 4035 na 2054. Celkový počet generálních radních vzrostl ze 4035 na 4108 (nebo ze 4055 na 4128, pokud se započítá i 20 pařížských starostů). INSEE každému novému kantonu přidělil vlastní číslo s platností od 1. ledna 2015. Nové přeskupení kantonů znamenalo, že některá města ztratila v daném kantonu statut chef-lieu.\n\nZe všech 2054 nových kantonů má jen 29 kantonů (1,4 %) „demografickou výjimku“, tj. jejich obyvatelstvo tvoří víc než 20 % z průměrného počtu populace v daném departmentu. Kromě toho 497 kantonů (24,2 %) přesahuje 15 % odchylku od průměru v departmentu. Z nich se 70 kantonů (3,4 %) velmi blíží k demografické hranici (19 %–20 %).\n\nDo reformy platilo pravidlo, že kanton musí být vždy celý součástí některého z arrondissementů. Státní rada uvedla, že tento požadavek ztratil své opodstatnění.\n\nK 9. červenci 2014 Státní rada zaregistrovala 2558 odvolání k vyhláškám o novém uspořádání kantonů. Nejvíce jich došlo z departmentů Isère (443), Vendée (383) a Loiret (242). Většina došla od opozičních radních, kteří kritizovali nový dvoukolový volební systém a tvrdili, že zvýhodňuje současnou vládní většinu pro příští volby, a také že nerespektuje historické vazby venkova. Z připomínek byly do zákona Státní radou uznány čtyři zásadní. Především dle žádosti obce Dieuze může být připojení nějaké obce ke kantonu podrobeno soudnímu přezkumu.\n\n"}
{"id": "1100697", "url": "https://cs.wikipedia.org/wiki?curid=1100697", "title": "Cristian Mungiu", "text": "Cristian Mungiu\n\nCristian Mungiu [\"kristian mundžu\"] (* 27. duben 1968, Jasy) je rumunský filmový režisér, řazený k tzv. Rumunské nové vlně.\n\nVystudoval anglickou literaturu na Univerzitě v Iaşi (dnes \"Universitatea Alexandru Ioan Cuza\"). Poté pracoval jako učitel a novinář. Pak se však přihlásil na filmovou školu v Bukurešti, kde vystudoval režii. Absolvoval roku 1998. Už jeho první film \"Occident\" z roku 2002 vzbudil ohlas, avšak zásadní průlom znamenal zejména druhý snímek \"4 měsíce, 3 týdny a 2 dny\" (\"4 luni, 3 săptămâni și 2 zile\") z roku 2007. Film se odehrává roku 1987, na sklonku Ceaușescovy éry a pojednává o mladé ženě, která se rozhodne pro potrat. Snímek vyhrál hlavní cenu, Zlatou palmu, na festivalu v Cannes a Cristian Mungiu se tak stal prvním rumunským režisérem, který toto ocenění získal. Film uspěl i při udílení Evropské filmové ceny. Mungiu získal cenu za nejlepší režii. Jeho další film, povídkový \"Amintiri din epoca de aur\" (2009), mapoval městské legendy z Ceaușescovy éry. V dalším filmu z roku 2012 opustil téma komunistického Rumunska a natočil příběh dvou dívek, jež vstoupí do pravoslavného kláštera - \"După dealuri\". Film získal cenu za nejlepší scénář na festivalu v Cannes a herečky Cristina Fluturová a Cosmina Stratanová si odnesly cenu pro nejlepší herečku. O rok později byl Mungiu v Cannes členem hlavní poroty.\n\nZa své vzory Mungiu označuje raného Miloše Formana, Roberta Altmana či Vittoria De Sicu.\n\n"}
{"id": "1100699", "url": "https://cs.wikipedia.org/wiki?curid=1100699", "title": "Skalsko (tvrz)", "text": "Skalsko (tvrz)\n\nSkalsko je zaniklá tvrz na jižním okraji stejnojmenné vesnice asi 3,5 km východně od Jílového u Prahy v okrese Praha-západ. Tvrz, ze které se dochovaly terénní relikty a drobné pozůstatky zdí, stála na ostrůvku v rybníku Trdláč. Od roku 1965 je chráněna jako kulturní památka. \n\nO tvrzi se nedochovaly žádné písemné prameny. Vesnice je poprvé zmiňována snad roku 1318, ale první zaručená zpráva je až z počátku 15. století, kdy patřila pražskému měšťanu Václavu Litoměřickému. Další zpráva pochází až z roku 1544, kdy vesnice již patřila k jinému panství a tvrz zde zmiňována není. Chybí také archeologické nálezy, které by umožnily alespoň přibližné datování. Odhaduje se, že existovala ve 14. a 15. století.\n\nStaveniště tvrze vzniklo překopáním šíje malého poloostrova. Vznikl tak obdélný ostrov, který má dnes půdorys písmena U. Uprostřed čelní strany stála čtverhranná věž s rozměry 8 × 8 m. Nalevo od ní stála menší stavba, která byla mírně vysunutá před čelo tvrze a napravo od věže stál dvouprostorový palác. Obě stavby byly s věží propojeny krátkými úseky hradby, z nichž jedním procházela vstupní brána. Zbytek obdélného areálu ohraničovala zaniklá hradba.\n\nAsi 100 m západně od tvrziště, které je volně přístupné, vede zeleně značená turistická značka.\n\n"}
{"id": "1100702", "url": "https://cs.wikipedia.org/wiki?curid=1100702", "title": "Poblano", "text": "Poblano\n\nPoblano je druh chilli papričky, která patří mezi nejméně pálivou odrůdu. V průměru obsahuje pouhých 1000–1500 SHU. Jejich domovem je Mexiko. Dorůstá velikosti okolo 10 cm, jejich tvar je zaoblený. Nezralé plody jsou tmavě zelené až mírně purpurové, v období dozrávání jsou téměř černé. Sušené papričky se nazývají \"Ancho chiles\". Papričky se používají k přípravě studených i teplých omáček. Při jejich rozmělňování je cítit jemná pálivost.\n\nNázvy ancho a mulato jsou částečně synonymy pro poblano, ale často odkazují na jiné stupně zralosti nebo sušené ovoce. Společně s odrůdami jalapeño a pasilla jsou důležitou přísadou mexické kuchyně.\n\n"}
{"id": "1100705", "url": "https://cs.wikipedia.org/wiki?curid=1100705", "title": "İstanbul Kupası", "text": "İstanbul Kupası\n\nİstanbul Kupası (istanbulský pohár) byl turecký fotbalový turnaj pořádaný v letech 1942 až 1947, nahradil soutěž İstanbul Şildi. Nejúspěšnějšími týmy jsou se 2 prvenstvími Galatasaray SK a Beşiktaş JK.\n\nZdroje:\nPozn.: v závorce je počet získaných titulů klubu k dané sezóně\n\n"}
{"id": "1100707", "url": "https://cs.wikipedia.org/wiki?curid=1100707", "title": "Haltéra", "text": "Haltéra\n\nHaltéra (ve starořečtině \"ἁλτήρ\", ze slova \"ἅλλομαι\" — skákat) bylo tělocvičné nářadí používané ve starověkém Řecku, předchůdce činky. Mělo podobu kamenné nebo kovové podkovy, nalezené haltéry vážily mezi dvěma a devíti kilogramy. Používalo se k posilování paží nebo jako závaží při skoku dalekém. Ten nebyl na antických olympiádách samostatnou disciplínou, ale tvořil spolu s během, zápasem, hodem oštěpem a hodem diskem součást pětiboje (pentathlonu). Skákalo se z místa, soutěžící stáli na vyvýšeném místě a odráželi se z podřepu do pískoviště; v předpažených rukách drželi haltéry, při odrazu jimi prudce máchli dozadu a odhodili je za sebe, aby jim dodaly potřebný impuls. Biomechanik Alberto E. Minetti vypočítal, že správné použití haltér mohlo třímetrový skok prodloužit o 17 cm. Jiné rekonstrukce soudí na základě údaje, že Phayllos z Krótónu skočil 55 stop (přes 16 metrů), že antický skok daleký se ve skutečnosti skládal ze tří nebo pěti na sebe navazujících skoků. Haltéry mohly atletům pomáhat při odrážení i při držení stability ve vzduchu. Otázkou, jak vlastně haltéry fungují, se zabýval spis \"Problemata\", za jehož autora je pokládán Aristoteles.\n"}
{"id": "1100708", "url": "https://cs.wikipedia.org/wiki?curid=1100708", "title": "Úšovický potok", "text": "Úšovický potok\n\nÚšovický potok ( ) je levostranný přítok Kosového potoka, který protéká Karlovarským krajem v okrese Cheb. Délka jeho toku činí 10,5 km. Plocha povodí měří 22 km². Na jeho toku se nachází Vodní nádrž Mariánské Lázně.\n\nÚšovický potok pramení čtyři kilometry severně od Mariánských Lázní v Slavkovském lese. Jeho pramen se nachází jihovýchodně od vrcholu Modrého kamene (852 m n. m.). Na horním toku, tekoucím východním směrem, dochází k rozdvojení toku k souběžně tekoucímu Mnichovskému potoku. Jižně od přírodní rezervace Smraďoch mění potok směr toku a protéká Maxovým údolím a Vodní nádrží Mariánské Lázně jižním směrem pod Žižkových vrchem okolo Lesního pramene přes Martínkův park k severnímu okraji Mariánských Lázní. V Mariánských Lázních protéká potok sady Václava Skalníka, pokračuje jižním směrem okolo pavilonu Ferdinandova pramene, dále do Úšovic a jižně od Úšovic se vlévá do Kosového potoka. \n\n"}
{"id": "1100709", "url": "https://cs.wikipedia.org/wiki?curid=1100709", "title": "Vyšehořovice (tvrz)", "text": "Vyšehořovice (tvrz)\n\nVyšehořovice jsou zřícenina tvrze ve stejnojmenné obci v okrese Praha-východ. Od roku 1966 je chráněna jako kulturní památka. \n\nVyšehořovická tvrz vznikla patrně kolem přelomu 13. a 14. století, ale první písemná zmínka o ní je až z roku 1450, kdy patřila Olifernu Mužíkovi. V 16. století byla upravena k hospodářským účelům a zpustla v 19. století.\n\nNejstarší stavbou tvrze byla volně stojící čtverhranná obytná věž. Částečně stála ještě v 19. století a její zdivo bylo doloženo archeologickým výzkumem. Další objekty první stavební fáze neznáme. První přestavba proběhla snad ještě před koncem 14. století. Tehdy vznikla hradba, která vymezila obdélný půdorys tvrziště, chráněná příkopem před ní. Do tvrze se vstupovalo branskou věží v jižním nároží. Dle nejnovějších archeologických výzkumů patrně již při této první přestavbě přibyl v západní části trojprostorový palác, mezi jehož užší stranou a starou věží vznikla úzká ulička. Pravděpodobně přes ni vedl můstek do věže. Přízemí paláce je valeně zaklenuté a obsahuje dochované portály. Podél severní hradby vznikla menší budova připojená k delší straně paláce. Druhá obytná budova vznikla u východní hradby připojením k branské věži. Bránu tvořil velký portál a branka pro pěší. Během 16. století byl zřejmě zasypán příkop, přeložen vstup a zvýšena obvodová hradba, ke které se zevnitř přiložily hospodářské objekty.\n\nV roce 1957 byl zahájen stavebně historický průzkum, který prokázal zbytky hranolové věže z poloviny 13. století a obytné budovy z počátku 15. a konce 16. století. Tvrz pod čp. 10 se v roce 1988 nacházela ve správě JZD Květen Nehvizdy.\n\nZřícenina tvrze se nachází v areálu hospodářského dvora.\n\n\n"}
{"id": "1100715", "url": "https://cs.wikipedia.org/wiki?curid=1100715", "title": "Calbuco", "text": "Calbuco\n\nCalbuco je stratovulkán v jižním Chile. Calbuco leží jihovýchodně od jezera Llanquihue, severozápadně od jezera Chapo a jižně od sopky Osorno v regionu Los Lagos. Stratovulkán je obklopen chráněným územím reserva nacional Llanquihue. Jedná se o velmi explozivní andezitovou sopku, jejíž lávy obvykle obsahují 55 až 60 % oxidu křemičitého (SiO). V pozdním pleistocénu prošla zhroucením, sesuv dosáhl až k jezeru.\n\nPoslední erupce začala 22. dubna 2015, prvně od roku 1972.\n\nCalbuco od roku 1837 prošlo přinejmenším 10 erupcemi. Jedna z největších erupcí v jižním Chile byla v letech 1893–1894. Silná erupce vymrštila 30centimetrové pumy na vzdálenost 8 km od kráteru, erupci doprovázely velmi objemné horké lahary.\n\nSilné exploze se vyskytly v dubnu 1917, v kráteru se vytvořil sopečný dóm, exploze byly doprovázeny horkými lahary.\n\nDalší kratší explozivní erupce proběhla v lednu 1929, objevil se pyroklastický a lávový proud.\n\nVelká erupce Calbuca přišla v roce 1961, sopka vychrlila 12–15 km vysoký sloup popela, oblak popela zasáhl především jihovýchod, vytvořily se dva lávové proudy.\n\nSilný fumarolový výron z hlavního kráteru byl pozorován 12. srpna 1996.\n\nDne 26. srpna 1972 proběhla menší 4hodinová erupce.\n\nSopka Calbuco vybuchla 22. dubna 2015, prvně po čtyřech dekádách. Erupce trvala 90 minut a sopka vyslala oblak sopečného popela do výšky 10 km. Ve stejný den byl ve směru k jezeru Chapo zaznamenán lávový proud. Erupce znamenala omezení letecké dopravy a evakuaci 4000 lidí z okruhu 20 km od sopky.\n"}
{"id": "1100717", "url": "https://cs.wikipedia.org/wiki?curid=1100717", "title": "Benjámin Ferenc Rajeczky", "text": "Benjámin Ferenc Rajeczky\n\nBenjámin Ferenc Rajeczky, O.Cist. (11. listopadu 1901, Eger – 1. července 1989, Pásztó) byl maďarský římskokatolický duchovní, cisterciácký mnich, hudební historik, muzikolog, etnomuzikolog a pedagog. Byl rovněž historicky posledním převorem pásztóského cisterciáckého kláštera.\n\nNarodil se v Egeru do rodiny inženýra v městském lihovaru. Od dětství měl rád hudbu. V šestnácti letech odešel studovat na gymnázium při cisterciáckém opatství Zirc. V tomto klášteře byl také přijat do cisterciáckého řádu. Od roku 1920 studoval teologii v Innsbrucku. Byl vysvěcen na kněze a v roce 1926 získal doktorát z teologie a vrátil se do Maďarska. Vyučoval na řádem spravovaném gymnáziu. Chtěl se dále věnovat studiu hudby, ale nebylo mu to umožněno. Své studenty bral každý rok na lyžařské výpravy. Vedl též studentský pěvecký sbor, který pod jeho vedením dosahoval velmi dobrých výsledků (někteří členové sboru se později stali známými hudebníky). V letech 1932-1935 navštěvoval přednášky na Akademii múzických umění.\n\nV letech 1945-1950 vyučoval na Vysoké škole múzických umění v Budapešti, zároveň byl převorem (historicky posledním) v klášteře Pásztó, někdejším samostatném opatství, později filiálce kláštera v Zircu. Roku 1952 byla v Maďarsku zakázána činnost cisterciáckého řádu, Rajeczky však mohl nadále působit jako duchovní. V letech 1964-1967 byl vědeckým pracovníkem \"Ústavu hudební vědy\". V roce 1967 byl propuštěn s odůvodněním, že není ideologicky vhodné, aby v takové instituci působil katolický kněz. vědecky však pracoval nadále v soukromí.\n\nPo roce 1970 maďarský episkopát pověřil Rajeczkého, aby se věnoval uvádění závěrů Druhého vatikánského koncilu do praxe. Byl také členem redakční rady, která sestavovala nový zpěvník k liturgii. Od roku 1974 mohl opět vyučovat. Závěr života prožil v Pásztó, kde byl kdysi převorem. Zde také 1. července 1989 zemřel. Posmrtně mu byla udělena \"Kossuthova cena\", nejvyšší maďarské státní vyznamenání za umění a kulturu, pojmenované po maďarském bojovníku za svobodu Lájosi Kossuthovi.\n\n"}
{"id": "1100722", "url": "https://cs.wikipedia.org/wiki?curid=1100722", "title": "PSFK Černomorec Burgas", "text": "PSFK Černomorec Burgas\n\nPSFK Černomorec Burgas (bulharsky Професионален спортен футболен клуб Черноморец Бургас, profesionální sportovní fotbalový klub Černomorec Burgas) je bulharský fotbalový klub sídlící v přímořském městě Burgas. Byl založen v roce 2005. Hřištěm klubu je stadion Lazur s kapacitou cca 18 000 diváků. Klubové barvy jsou modrá a bílá. V klubovém emblému je fotbalový míč, lodní kotva a žralok.\n\nV sezóně 2014/15 hraje bulharskou druhou ligu (B Grupa).\n\n\"K 4. 2. 2015.\"\n\n"}
{"id": "1100727", "url": "https://cs.wikipedia.org/wiki?curid=1100727", "title": "Ostrov u Záp (tvrz)", "text": "Ostrov u Záp (tvrz)\n\nOstrov u Záp je zřícenina tvrze ze 14. století v části Ostrov u obce Zápy v okrese Praha-východ. Od roku 1966 je chráněna jako kulturní památka.\n\nTvrz je poprvé výslovně zmiňována roku 1398, kdy patřila pražským měšťanům. Před husitskými válkami ji na čas získali pražští kanovníci, ale brzy se vrátila do měšťanských rukou. V roce 1453 ji získal Václav Hrzán z Harasova. Od osmdesátých let 15. století se majitelé často střídali, až tvrz roku 1609 koupil císař Rudolf II. a připojil ji k brandýskému panství. Od té doby byla tvrz využívána jen k hospodářským účelům. V 19. století byla postupně zbořena věž a další stavby.\n\nTvrziště ze tří stran chránily rybníky. Nejstarší stavbou je obdélný palác, ze kterého se dochoval valeně zaklenutý sklep se sedlovým portálem. Na přelomu 14. a 15. století byl na severní straně tvrze postaven nový dvouprostorový palác podepřený třemi pilíři. Dochovala se z něj zeď s okénkem v přízemí a zbytky prevétu v patře. K nádvorní straně paláce byla přistavěna oválná věž. Opevnění tvrze se nedochovalo.\n\nZbytky tvrze se nachází v soukromé zahradě a nejsou volně přístupné.\n\n"}
{"id": "1100729", "url": "https://cs.wikipedia.org/wiki?curid=1100729", "title": "Mistrovství světa juniorů v orientačním běhu 2002", "text": "Mistrovství světa juniorů v orientačním běhu 2002\n\n13. Mistrovství světa juniorů v orientačním běhu proběhlo v Španělsku ve dnech 7. až 14. července 2002. Centrum závodů JMS bylo v přístavním městě Alicante nacházejícím se v nejjižnější části autonomního společenství Valencie.\n\n"}
{"id": "1100732", "url": "https://cs.wikipedia.org/wiki?curid=1100732", "title": "Longhorns", "text": "Longhorns\n\nLonghorns je americký hraný film z roku 2011, který režíroval David Lewis podle vlastního scénáře. Film popisuje osudy studenta Kevina, který neví, jak si přiznat, že je gay.\n\nPříběh se odehrává v roce 1982. Na Texas University studuje Kevin. Je tajně zamilovaný do spolužáka Justina, ale odmítá si to přiznat. Když se seznámí se Cesarem, který žije jako otevřený gay, začne mezi nimi utajovaný vztah. Justin neustále Cerara uráží. Když se Kevin rozhodne odjet na víkend na venkov za svými kamarády, Stevem a Dannym, aniž by o tom Cerarovi řekl, Cesar se s ním chce rozejít. Justin má problém se zkouškou z angličtiny a chtěl by se seznámit s Cerarovou kamarádkou Marshou. Chce si tedy Cesara za každou cenu usmířit. Kevin si mezitím na ranči uvědomuje, jak moc mu Cesar chybí. Po svém návratu se usmíří.\n"}
{"id": "1100734", "url": "https://cs.wikipedia.org/wiki?curid=1100734", "title": "Nové Oldřůvky", "text": "Nové Oldřůvky\n\nNové Oldřůvky (německy \"Neudorf\", původně \"Neu-Ulrichsdorf\") jsou zaniklou moravskou obcí, jež se nacházela jihovýchodně od Starých Oldřůvek. Katastrální území obce mělo rozlohu 593,98 ha. Do roku 1945 patřilo obyvatelstvo k německé národnosti.\n\nNové Oldřůvky vzniklé pravděpodobně už ve 13. století, se připomínají roku 1456 pod názvem Neu-Ulrichsdorf. Počátkem 16. století se dvakrát vyskytuje též označení Novatrichsdorf. Později nesla obec německý název Neudorf. V roce 1692 měla obec 144 obyvatel. Po zrušení patrimoniální správy připadla obec v roce 1850 k soudnímu okresu Libavá a hejtmanství Šternberk, od roku 1911 přešla k hejtmanství Moravský Beroun. Od 1. ledna 1949 náležely k okresu Vítkov. Filiální kostel sv. Jana Křtitele se připomíná roku 1591 a byl znovu postaven roku 1784. Od roku 1859 patřila obec pod farní úřad ve Starých Oldřůvkách. Roku 1793 byla v obci postavena škola. U soutoku zdejšího potoka s Odrou se zde nacházely vodní mlýn a pila. Obyvatelstvo se převážně zabývalo zemědělstvím. Podle sčítání z 1. prosince 1930 žilo v obci 248 obyvatel.\n\nObec byla od roku 1949 postupně vysídlována a v roce 1952 se téměř celý její katastr stal součástí vojenského Újezdu Libavá. Celá zástavba obce byla zbořena do roku 1961. K 20. prosinci 2002 byly při obnově katastrálního operátu pozemky k. ú. Nové Oldřůvky začleněné do vojenského újezdu Libavá připojeny ke katastrálnímu území Rudoltovice. Jako k. ú. Nové Oldřůvky zůstala zachována pouze okrajová východní část katastru, patřící k Budišovu nad Budišovkou. Zmenšený katastr má nepatrnou rozlohu o rozloze 0,100801 km². \n\nV souvislosti s nadcházejícím zmenšením újezdu bylo rozhodnuto o vyčlenění relativně velké části území bývalé obce z vojenského újezdu s účinností k 1. lednu 2016 a připojení těchto pozemků k městu Budišov nad Budišovkou. Na těchto pozemcích bylo k 2. květnu 2014 v rámci příprav na toto zmenšení vytvořeno nové katastrální území Nové Oldřůvky I o rozloze 2,624412 km², do něhož byla začleněna i půda, jež před vznikem vojenského újezdu náležela ke katastru slezské obce Čermná ve Slezsku (parcela č. 540 a části parcel 438/1, 482 a 484). Z někdejšího intravilánu zaniklé obce se součástí tohoto nového katastru stala jeho severní část, zatímco jeho většina (včetně zbořeného kostela sv. Jana Křtitele) zůstává i nadále součástí k. ú. Rudoltovice.\n\n"}
{"id": "1100737", "url": "https://cs.wikipedia.org/wiki?curid=1100737", "title": "Armata", "text": "Armata\n\nArmata je ruská vojenská univerzální pásová podvozková platforma. Vývoj začal v roce 2009, poprvé byla představena 9. května 2015 na vojenské přehlídce na Rudém náměstí ke Dni vítězství. Ke konci roku 2019 stále není zařazena do služby.\n\nArmata začala být vyvíjena v roce 2009 firmou Uralvagonzavod po zrušení projektu T-95. Projekt měl obsahovat univerzální podvozek pro celou rodinu obrněných vozidel. Jednalo se o tank T-14, těžké BVP T-15, dělostřelecký raketomet BM-2 (TOS-2), samohybné dělo 2S35 Koalicija-SV a vyprošťovací vozidlo BREM-T T-16. Prototypy byly poprvé ukázány vysokým ruským představitelům na Arms Expu v Nižním Tagilu v roce 2013. Prvních 24 vozidel bylo představeno veřejnosti na vojenské přehlídce ke Dni Vítězství 9. května 2015. Státní testy začaly v roce 2016 a sériová výroba měla začít ke konci zmíněného roku. Do roku 2020 by mělo být dodáno všech 2300 objednaných vozidel, které by měly tvořit 70 procent ruských tankových vojsk. Podle informací z května 2017 budou vozidla zařazena do výzbroje až po roce 2020. Uralvagonzavod plánuje produkovat 500 vozidel ročně. Vývoj probíha současně s BVP Kurganěc-25 a obrněným transportérem Bumerang.\nTank T-14 přebral některé vlastnosti zrušeného T-95, například bezosádkovou věž a oddělenou pancéřovou kapsli pro posádku. Na rozdíl od T-95 má však být univerzálnější, a také sdílí podvozek s dalšími vozidly, což zjednodušuje údržbu. Tank váží asi 55 tun, obsahuje nové modulární pancéřování, nový motor o výkon výkonu 1500 koní a nový systém automatického nabíjení. Detekční vzdálenost je 5000 metrů, zásoba munice 45 kusů a rychlost střelby 12 ran za minutu. Maximální rychlost je asi 80 km/h a dojezd 500 km. Ochranu tanku navíc rozšiřuje nový systém aktivní ochrany \"Afganit\", který tank chrání proti útokům PTŘS, podkaliberní munici a částečně i proti útokům bojových vrtulníků. Dalším vozidlem je těžké BVP T-15, které má podobné výkony jako T-14, ovšem motor je umístěn vpředu, takže vzadu se uvolnil prostor pro výsadek. Výzbroj tvoří dálkově ovládaná věž se 30mm kanónem a řízenými střelami Kornet. Raketomet BM-2 má nahradit raketomet TOS-1, měl by obsahovat stejné odpalovací zařízení, ale na novém podvozku. Samohybná houfnice 2S35 má starší podvozek, zřejmě z T-90 kvůli úspoře peněz. Houfnice je uložena v bezosádkové věži s automatickým nabíjením. Má mít dostřel 70 km se speciální naváděnou municí.\n\n\n"}
{"id": "1100738", "url": "https://cs.wikipedia.org/wiki?curid=1100738", "title": "Jan Koch (fotbalista, 1995)", "text": "Jan Koch (fotbalista, 1995)\n\nJan Koch (* 4. listopadu 1995, Wörth an der Donau, Německo) je německý fotbalový obránce českého původu, v současnosti působí v klubu FK Mladá Boleslav. Hraje na postu stopera (středního obránce).\n\nKoch hrál v juniorských letech v různých bavorských klubech. Od léta 2014 do ledna 2015 byl hráčem třetiligového německého týmu SpVgg Unterhaching.\n\nV lednu 2015 posílil středočeský klub FK Mladá Boleslav, podepsal smlouvu do června 2017. V 1. české lize debutoval 28. února 2015 v utkání proti 1. FK Příbram (prohra 0:2). 25. dubna 2015 vytvořil kvůli rozsáhlým absencím v týmu stoperskou dvojici s debutujícím mladým hráčem Antonínem Křapkou a oba pomohli Boleslavi k překvapivé výhře nad vedoucím celkem ligy FC Viktoria Plzeň v poměru 2:1.\n\n"}
{"id": "1100739", "url": "https://cs.wikipedia.org/wiki?curid=1100739", "title": "Synagoga v Glencoe", "text": "Synagoga v Glencoe\n\nSynagoga North Shore Congregation Israel se nachází v americkém městečku Glencoe ve státě Illinois, na břehu Michiganského jezera. Vznikla podle návrhu, jehož autorem je americký architekt japonského původu Minoru Yamasaki, autor budov někdejšího Světového obchodního centra. Byla postavena v roce 1964.\n\nStavba je pojata jako série vysoko protažených betonových oblouků, které se dotýkají na hřebeni střechy. Volné prostory mezi nimi jsou na nejnižší úrovni vyplněny čirým sklem, kdežto ve větší výšce zabarveným vitrážovým sklem. Během dne a zejména při západu slunce tak do interiéru synagogy dopadá stále se měnící hra světel.\n\nBěžné užívání této vznosné stavby nicméně bylo pro místní židovskou obec náročné, v roce 1979 si proto postavila ještě další, menší svatyni.\n\n"}
{"id": "1100742", "url": "https://cs.wikipedia.org/wiki?curid=1100742", "title": "Australian and New Zealand Army Corps", "text": "Australian and New Zealand Army Corps\n\nAustralsko-novozélandský armádní sbor (anglicky: Australian and New Zeland Army Corps; zkrácené ANZAC) byl armádní sbor složený z australských a novozélandských jednotek na začátku první světové války v rámci Britského impéria. Tyto jednotky složené z dobrovolníků byly nasazeny do bojů proti Osmanské říši. Později byl sbor reorganizován a nasazen na Blízkém východě a západní frontě. ANZAC byl zformován i během druhé světové války. Později se toto označení používalo pro několik australských a novozélandských praporů, které bojovaly během války ve Vietnamu.\n\n25. duben, datum nasazení Anzac při Gallipoli je v Austrálii i na Novém Zélandu dodnes státním svátkem.\n\nKoncem roku 1914 měly australské a novozélandské jednotky, které byly zformovány ve svých domovských zemích přesunout přes Suezský průplav do Evropy. V Egyptě měli absolvovat výcvik a být nasazeny ve Francii na západní frontě. Po rozhodnutí uskutečnit Dardanelského výsadkovou operaci se jejich místo určení změnilo na Gallipoli. Velitelem sboru byl generál William Birdwood. Sbor tvořila 1. australská divize a Australská a novozélandská divize. Během bitvy byly jako pěchota nasazeny i třetí australská a první novozélandská jezdecká brigáda. 2. australská divize dorazila na bojiště v srpnu 1915.\n\nPo evakuaci z Gallipoli v listopadu 1915 byly australské a novozélandské jednotky přesunuty do Egypta, kde proběhla jejich reorganizace. Novozélandská část vytvořil vlastní Novozélandskou divizi a Australské imperiální jednotky byly rozšířeny o další 2 divize (4. a 5. divize).\n\nTyto divize vytvořily nové dva sbory I. ANZAC Corps (Birdwood) a II. ANZAC Corps (Godley). Označení \"ANZAC\" se později stalo akronymem a byly používány pro jakékoli vojenské jednotky, které zahrnovaly australské nebo novozélandské vojska. Byla také vytvořena ANZAC jezdecká divize, kterou tvořili 3. australská a 1. novozélandská lehká jezdecká brigáda. Tato jednotka operovala na Blízkém východě, zejména v Egyptě a na Sinajském poloostrově, kde bojovala v bitvě u Romani, Magdhabe a Rafy, v Palestině v první a druhé bitvě o Gazu, Jeruzalémě, Jerichu, Megido, a také Sýrii.\n\nNa západní frontě byly jednotky ANZAC nasazeny ve více bitvách. První z nich byla bitva u Fromelles, probíhající 19. a 20. července 1916, během níž v průběhu noci Australané ztratili 5533 mužů, kteří byli ranění a mrtví. Účastnili se také bitvy na Sommě, avšak ne jako celek, ale jako součást větších britských jednotek. Jako celek zasáhly během bojů o Pozières 23. července 1916. Bojů se účastnil I. ANZAC - 1., 2. a 4. divize. I. ANZAC byl později přejmenován na I. australský sbor a byly do něj přesunuty všechny australské divize na frontě, vznikl tak nejsilnější armádní sbor dohodových vojsk.\n\nV dubnu 1941, během druhé světové války, bylo velitelství Prvního australského sboru přesunuto do Řecka a přesto, že součástí sboru byly kromě 2. novozélandské divize i některé řecké a britské jednotky, byl 12. dubna označený jako ANZAC. Během bitvy o Řecko sbor v průběhu 23. a 24. dubna z Řecka ustoupil na Krétu a označení se více nepoužívalo.\n\nBěhem války ve Vietnamu byly dvě roty královského novozélandského pěchotního praporu spojené s královským australským plukem. Tyto spojené jednotky měly ke svému oficiálnímu označení připojenou zkratku (ANZAC).\n\nBěhem násilností ve Východním Timoru byla nasazena společná australsko-novozélandská bojová skupina označena jako bojová skupina ANZAC. Tato jednotka vznikla v září 2006.\n\n"}
{"id": "1100744", "url": "https://cs.wikipedia.org/wiki?curid=1100744", "title": "Jan Koch", "text": "Jan Koch\n\nJméno a příjmení Jan Koch má více nositelů:\n"}
{"id": "1100745", "url": "https://cs.wikipedia.org/wiki?curid=1100745", "title": "Kanton Attignat", "text": "Kanton Attignat\n\nKanton Attignat (fr. \"Canton d'Attignat\") je francouzský kanton v departementu Ain v regionu Rhône-Alpes. Skládá se z 19 obcí. Kanton vznikl v roce 2015.\n\n\n"}
{"id": "1100747", "url": "https://cs.wikipedia.org/wiki?curid=1100747", "title": "Binární kvadratická forma", "text": "Binární kvadratická forma\n\nBinární kvadratická forma je kvadratická forma s dvěma proměnnými, tedy homogenní mnohočlen stupně dva ve dvou proměnných, neboli funkce\nurčená hodnotami koeficientů \"a\", \"b\" a \"c\". \n\nKoeficienty binární kvadratické formy mohou být z nějakého tělesa (např racionální čísla nebo reálná čísla) a parametrem pak může být vektor z vektorového prostoru nad tímto tělesem. Rozvoj teorie binárních kvadratických forem je ovšem spjat především s rozvojem teorie čísel, kdy se uvažovaly rovnice v celých číslech, souvisí s kvadratickými tělesy a obecněji i s číselnými tělesy.\n\nBinárními kvadratickými formami se zabýval už Pierre de Fermat, a to v souvislosti s Fermatovou větou o dvou čtvercích, tedy studiem možnosti zápisu čísel jako součtu dvou čtverců. Podobně lze za součást studia binárních kvadratických forem považovat studium Pellovy rovnice. Pak začal zkoumat binární kvadratické formy Joseph-Louis Lagrange roku 1773 a systematicky je poprvé popsal Adrien-Marie Legendre. Mohutně na jejich práci navázal Carl Friedrich Gauss ve své práci \"Disquisitiones Arithmeticae\". Ten už zkoumal otázku jejich ekvivalence a redukce a také přišel s jejich skládáním. Jeho práce pak ovlivnily rozvoje teorie kvadratických forem ve více než dvou proměnných a také rozvoj algebraické teorie čísel, ve které jsou kvadratická tělesa nahrazovány obecnějšími číselnými tělesy.\n"}
{"id": "1100749", "url": "https://cs.wikipedia.org/wiki?curid=1100749", "title": "SpVgg Unterhaching", "text": "SpVgg Unterhaching\n\nSpVgg Unterhaching (celým názvem: Spielvereinigung Unterhaching e. V.) je německý sportovní klub, který sídlí v bavorském městě Unterhaching. Založen byl v roce 1925. Fotbalový oddíl od sezóny 2017/18 působí ve 3. lize, třetí německé nejvyšší fotbalové soutěži. Klubové barvy jsou červená a modrá. Svá domácí utkání hraje na stadionu Sportpark Unterhachingu s kapacitou cca 15 000 diváků.\n\nNejvětším úspěchem je celkem dvouroční účast v Bundeslize, německé nejvyšší fotbalové soutěži (sezóny 1999/00 – 2000/01).\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1100751", "url": "https://cs.wikipedia.org/wiki?curid=1100751", "title": "Motorové kolo", "text": "Motorové kolo\n\nMotorové kolo (motokolo, jízdní kolo s pomocným motorkem) je jízdní kolo, které je doplněno o motor a převod síly, díky kterým je možné jet na kole vyšší rychlostí, než kterou umožňuje aktuální výkon cyklisty, případně i zcela bez šlapání. Na rozdíl od motocyklu zde ovšem zůstává možnost pohybu pouze šlapáním.\n\nRozdíl mezi motorovým kolem a mopedem není zcela ostrý. Mopedem se obvykle rozumí dopravní prostředek, kde už je pohon lidskou silou spíše nouzovým a základem je pohon motorový, naopak u motorového kola se spíše předpokládá základní pohon lidskou silou a motor jako výpomoc, když lidské síly docházejí. Tomu odpovídá robustnější a těžší stavba mopedu, která od počátku počítá s motorizací a je jí přizpůsobena, v kontrastu s motorovým kolem, kde je motor často na jízdní kolo fakticky doopravdy přimontován dodatečně.\n\nLegislativní chápání motorového kola bývá užší, rozdíl motorového kola proti mopedu a motocyklu (případně dělení na ještě jemnější kategorie) je typicky definován omezením výkonu motoru nebo maximální rychlosti, do které se motor podílí na zrychlování.\n\nPodle patřičné vyhlášky je možné kolo dodatečně vybavit pomocným motorkem a přitom může být nadále chápáno jako jízdní kolo (tedy mj. není potřeba pro jeho řízení řidičské oprávnění), pokud se nezasáhne do charakteru jízdního kola a jeho nosných částí, maximální konstrukční rychlost bude 25 km/h a výkon motorku nepřesáhne 1 kW (a v případě spalovacího motoru bude objem válců do 50 cm³).\n"}
{"id": "1100755", "url": "https://cs.wikipedia.org/wiki?curid=1100755", "title": "MQM Demo", "text": "MQM Demo\n\nMQM Demo je série šesti dem vytvořených MQM teamem pro počítače Sinclair ZX Spectrum. Zkratka MQM znamená \"Mata Qjeta Music\".\n\nMQM je jednoduché demo obsahující 17 skladeb složených v Soundtrackeru. Neobsahuje speciální grafické efekty, v demu se nachází pouze jednoduše scrolující text. Autorem úvodního obrázku při nahrávání dema je nečlen MQM teamu Ruda Musil.\n\nMQM Demo 2 má speciální intro a ve vlastním demu je možné kromě volby hudby nastavit hlasitost přehrávání a rychlost rolujícího textu.\n\nMQM Demo III: Total Brain Storm obsahuje tříkanálovou samplovanou hudbu pro ZX Spectrum 128K, ale počet použitých samplů v těchto skladbách je malý. Samplovanou hudbu je možné přehrávat i přes jednobitový speaker ZX Spectra 48K. Samplovaná hudba pro demo MQM 3 byla vytvořena v programu Music Maker II. Demo obsahuje jednoduchou grafiku, scrolující text a pohybující se sprajty.\n\nV MQM 4 se objevují nejenom ukazatele hlasitosti hudby, ale i ukazatele frekvence frekvence aktuálně přehrávaného tónu. Žádné speciální efekty či grafika se v něm nenacházejí. Demo se ovládá pomocí joysticku připojeného přes ZX Interface 2.\n\nNa rozdíl od předcházejících dem série není MQM team autorem celého dema, některé části byly vytvořeny Artem, Matlasoftem a Scalexem (NOP guest part), autory jiných částí jsou 3SC, Busy Soft & Hard, CBM, Johnny Renegade, Noro Hard & Soft a Omega. V demu se objevuje efekt, kdy je pohybováno obrázkem větším než je rozměr obrazovky.\n\nAutory MQM 6 je už pouze Michal Matějka z původního MQM teamu a Miroslav Jelínek vystupující pod přezdívkou \"CBM\". Demo existuje i v remixu pouze pro počítače ZX Spectrum 128K.\n\n\n"}
{"id": "1100757", "url": "https://cs.wikipedia.org/wiki?curid=1100757", "title": "Antonín Křapka", "text": "Antonín Křapka\n\nAntonín Křapka (* 22. ledna 1994) je český fotbalový obránce, v současnosti hráč klubu FK Mladá Boleslav. Hraje na postu stopera (středního obránce).\n\nSvoji fotbalovou kariéru zahájil v FK Mladá Boleslav, kde se dostal v závěru roku 2014 do A-týmu. Od léta do konce roku 2016 hostoval v Bohemians Praha 1905, na začátku roku 2017 zamířil na hostování do druholigových Pardubic.\n\nV 1. české lize debutoval 25. dubna 2015, kdy vytvořil kvůli rozsáhlým absencím v týmu Mladé Boleslavi stoperskou dvojici s Janem Kochem. Oba obránci pomohli Boleslavi k překvapivé výhře nad vedoucím celkem ligy FC Viktoria Plzeň poměrem 2:1.\n\nV podzimní části sezóny 2016/17 hostoval v Bohemians Praha 1905, kde se nedokázal prosadit do základní sestavy. V prosinci 2016 se vrátil z hostování zpět do Mladé Boleslavi.\n\nNa začátku roku 2017 posílil formou půlročního hostování účastníka druhé nejvyšší soutěže FK Pardubice, k týmu se připojil začátkem února.\n"}
{"id": "1100760", "url": "https://cs.wikipedia.org/wiki?curid=1100760", "title": "Nicola Fairbrotherová", "text": "Nicola Fairbrotherová\n\nNicola Kim Fairbrother, (*14. květen 1970 Henley-on-Thames, Spojené království) je bývalá reprezentantka Spojeného království v judu. Je majitelkou stříbrné olympijské medaile.\n\nS judem začala v 7 letech a celou svojí sportovní kariéru trénovala pod vedením Dona Wernera ve Wokinghamu. Její specialitou byla technika sumi-gaeši v kombinaci s ne-waza.\n\nMezi světovou špičku se probojovala v mladém věku a v roce 1992 nemohla chybět na premiéře ženského juda na olympijských hrách v Barceloně. Na turnaj odjížděla jako aktuální mistryně Evropy a favoritka na vítězství. Vypořádala se s náročným losem a postoupila až do finále, kde se utkala s domácí Španělskou Miriam Blasco. Hned v úvodu jí po chybě Španělka kontrovala na juko a tento rozdíl se jí dlouho nedařilo smazat. Zhruba minutu před koncem zaútočila technikou sumi-gaeši a v boji na zemi nasadila Španělce škrcení. Rozhodčí však tuto situaci nezvládl, její sumi-gaeší ohodnotil minimální známkou (koka) a necitlivě zápas přerušil v době, kdy měla Španělku na zemi zpracovanou. Zápas nakonec ve svůj prospěch nezlomila a získala stříbrnou olympijskou medaili.\n\nPo olympijských hrách v Barceloně přišli její roky dominance v lehké váze. Do olympijských her v Atlantě v roce 1996 jí však vyrostly zdárné konkurentky. Do Atlanty přijela velmi dobře připravená, ale jako v Barceloně si nezískala rozhodčí na svojí stranku. Ve čtvrtfinále prohrála na praporky s Kubánkou Gonzálezovou a v boji o bronzovou medaili jí vyfaulovala na šido Španělka Fernándezová. Obsadila 5. místo.\n\nOd roku 1997 přestala stačit na své hlavní konkurentky a po nevydařené kvalifikaci (nebyla nominována na úkor Cheryl Peel) na olympijské hry v roce 2000 ukončila sportovní kariéru.\n\n"}
{"id": "1100761", "url": "https://cs.wikipedia.org/wiki?curid=1100761", "title": "Grand Paris", "text": "Grand Paris\n\nGrand Paris (tj. \"Velká Paříž\") je projekt rozsáhlé reformy pařížské aglomerace, která se vedle samotné Paříže dotýká dalších sedmi departementů a mnoha obcí. Projekt, který byl zahájen za vlády Françoise Fillona, mj. počítá s vytvořením hospodářských center kolem Paříže, která budou propojena s městem, letišti a dalšími dopravními uzly pomocí sítě nového metra Grand Paris Express. Ke zřízení této sítě byla založena společnost \"Société du Grand Paris\". Vedle infrastruktury se změny dotknou také veřejné správy. Zákon o modernizaci územní správy umožňuje vytvoření nové správní jednotky zvané \"métropole\", která bude znamenat těsnější propojení hlavního města s okolními městy. \"Métropole du Grand Paris\" má od 1. ledna 2016 spojit Paříž se třemi přilehlými departementy Hauts-de-Seine, Seine-Saint-Denis a Val-de-Marne a pět měst ze vzdálenějších departementů v regionu Île-de-France.\n\nMyšlenka na vytvoření Velké Paříže (tak jako je realizován např. Velký Londýn) sahá až do 19. století. Už Napoleon III. plánoval pod tímto názvem rozšíření hlavního města od Saint-Germain-en-Laye na západě po Marne-la-Vallée na východě. Pádem Druhého císařství však byl projekt odstaven. Myšlenku v roce 1932 oživil André Morizet, tehdejší starosta města Boulogne-Billancourt a člen Komise staré Paříže. Spolu s Henrim Sellierem, ministrem zdravotnictví a starostou města Suresnes, navrhli během vlády Lidové fronty modernizaci správy pařížské aglomerace. Reforma byla založena na těchto principech: posílení politické samostatnosti městských obvodů a zřízení rady, která by zastupovala zájmy celé aglomerace. Jejich projekt byl představen v roce 1937 v knize \"Paris, sa vie municipale « Vers le Plus Grand Paris »\" (Paříž, její komunální život Na cestě k větší Paříži). K tomu se přidal návrh na sloučení Paříže s 80 obcemi tehdejšího departementu Seine a vytvoření 100členné rady této Velké Paříže. Geograf Jean-François Gravier navrhl myšlenku velké Paříže v roce 1949 ve své knize \"La Mise en valeur de la France\" (Zhodnocení Francie).\nPařížskou oblast lze charakterizovat podle čtyř kritérií:\nPři svém projevu k otevření Cité de l'architecture et du patrimoine vyhlásil prezident Nicolas Sarkozy 17. září 2007 mezinárodní architektonickou soutěž, ve které mají vznikat projekty pro rozvoj Velké Paříže v časovém horizontu 20 až 40 let.\n\nV roce 2008 dostalo deset mezinárodních architektonických ateliérů návrh od prezidenta Sarkozyho, aby zpracovaly „mimořádný projekt“ pro budoucnost Paříže. Soutěže se zúčastnili Richard Rogers, Yves Lion, Džamel Klouche, Christian de Portzamparc, Antoine Grumbach, Jean Nouvel, Studio 08, Roland Castro, LIN Finn Geipel, Giulia Andi a MVRDV. Návrhy byly veřejnosti představeny na výstavě v roce 2009 v Cité de l'architecture et du patrimoine.\n\nAby se mohlo pokračovat v plánech pro Velkou Paříž i po skončení soutěže, byl 10. února 2010 založen \"Atelier international du Grand Paris\" a jeho ředitelem jmenován architekt Bertrand Lemoine. Ateliér má za úkol vytvářet návrhy a ideje pro Velkou Paříž (v oblastech urbanismu, dopravy, kultury, energetiky, zemědělství aj.), zajišťovat koordinaci mezi všemi zúčastněnými a pořádat veřejné debaty. Vědeckou radu tvoří odborníci z oblasti architektury. Ve správní radě zasedají zástupci francouzské vlády, prefekti Paříže a Île-de-France, zástupci města Paříže, regionu a budoucí Métropole du Grand Paris.\n\nV březnu 2008 prezident republiky Nicolas Sarkozy jmenoval Christiana Blanca státním sekretářem pro rozvoj aglomerace. ten mj. navrhl vytvořit nová hospodářská centra v okolí Paříže. Jedním z nich má být hospodářský klastr Paris-Saclay.\n\nV roce 2011 byl zveřejněn plán na výstavbu nové sítě metra v regionu mimo území Paříže. Projekt navazoval na starší projekty Métro Grand Paris a Arc Express a získal označení \"Grand Paris Express\". Do roku 2030 budou postaveny a zprovozněny čtyři nové linky metra, ke kterým budou navázány stávající linky 11 a 14. První úseky mají vstoupit do provozu roku 2017. Linka 15 bude obkružovat Paříž ve vzdálenosti asi 5 km a na ni budou napojeny ostatní linky metra, případně tramvají, RER a Transilien. Celkem je v plánu vybudovat 200 km nových tratí a 72 stanice.\n\nPo roce 2000 se začala města a obce v Île-de-France ve větší míře sdružovat do communautés d’agglomérations, aby mohla koordinovat svůj rozvoj přesahující hranice obcí.\n\nSpolečenství Communauté d'agglomération Plaine Commune vzniklo roku 2001 z communauté de communes, ve kterém byla města Aubervilliers, Épinay-sur-Seine, Pierrefitte-sur-Seine a Saint-Denis. V roce 2003 k nim přibyly obce Stains a L'Île-Saint-Denis, roku 2005 následovalo město La Courneuve a 2013 Saint-Ouen. \"Plaine Commune\" je se svými 403 833 obyvateli největším svazkem obcí v Île-de-France.\n\nDne 1. ledna 2010 vytvořily po šestiletém jednání obce Bagnolet, Bobigny, Bondy, Les Lilas, Montreuil, Noisy-le-Sec, Le Pré-Saint-Gervais, Pantin a Romainville vlastní Communauté d'agglomération Est Ensemble s téměř 400 000 obyvateli.\n\nCommunauté d'agglomération Grand Paris Seine Ouest vzniklo spojením \"communauté d'agglomération Val de Seine\" a \"Arc de Seine\" 1. ledna 2010. Zahrnuje města Boulogne-Billancourt, Sèvres, Issy-les-Moulineaux, Vanves, Meudon, Chaville a Ville-d'Avray a byla první oficiální institucí, které nesla v názvu \"Grand Paris\".\n\nPařížská aglomerace se rozprostírá přes osm departementů a zahrnuje přes 150 měst a obcí. Neexistuje pro ni žádná zastřešující správní struktura, kromě regionu Île-de-France, který ale zahrnuje mnohem širší území. Tato územní roztříštěnost znesnadňuje užší spolupráci a koordinaci při plánování a řešení aspektů přesahujících hranice jednotlivých měst či departementů.\n\nV březnu 2009 zveřejnil \"comité pour la réforme des collectivités locales\" (výbor pro reformu místních společenství) zprávu, tzv. „rapport Balladur“ (Balladurova zpráva), která navrhovala sloučení Paříže s přilehlými departementy (Hauts-de-Seine, Val-de-Marne a Seine-Saint-Denis) v časovém horizontu 2014. Tento návrh však už nebyl v roce 2010 prosazen do zákona o reformě místních společenství a otázka reorganizace Velké Paříže byla odsunuta i po volbách roku 2012, kdy zvítězili socialisté. V návrhu zákona o decentralizaci správy předloženém Ayraultovou vládou se místo toho objevilo vytvoření společného svazku všech obcí tří okolních departementů (bez Paříže). Otázky týkající se celé aglomerace mělo řešit společné shromáždění generálních radních departementů a regionu, kompetence se měly týkat především bydlení.\n\nNárodní shromáždění odsouhlasilo v červenci 2013 návrh zákona, který zavádí novou správní jednotku \"métropole\" pro společnou správu velkoměst a jejich přilehlého okolí. V prosinci 2013 byl zákon pozměněn a na jeho základě vznikne k 1. 1. 2016 jednotka \"Métropole du Grand Paris\", která bude zahrnovat město Paříž a obce ve třech okolních departementech. Vznikem společenství \"métropole\" zaniknou na jejím území všechny ostatní dosavadní svazky obcí.\n\n\"Métropole du Grand Paris\" bude mít přes 6,5 miliónu obyvatel a bude mít v kompetenci především urbanismus, infrastrukturu a ochranu životního prostředí v dotyčných obcích, zatímco zodpovědnost za veřejnou dopravu zůstává ve správě regionu. \"Métropole\" bude řízena metropolní radou (\"conseil métropole\"), ve které bude zastoupena každá členská obec (minimálně však jeden zástupce na každých 25 000 obyvatel). Počet zástupců Paříže byl stanoven na 90.\n\n"}
{"id": "1100762", "url": "https://cs.wikipedia.org/wiki?curid=1100762", "title": "Kanton Bourg-en-Bresse-1", "text": "Kanton Bourg-en-Bresse-1\n\nKanton Bourg-en-Bresse-1 (fr. \"Canton de Bourg-en-Bresse-1\") je francouzský kanton v departementu Ain v regionu Rhône-Alpes. Skládá se z části města Bourg-en-Bresse a obce Viriat. Kanton vznikl v roce 2015.\n\n"}
{"id": "1100763", "url": "https://cs.wikipedia.org/wiki?curid=1100763", "title": "Kanton Bourg-en-Bresse-2", "text": "Kanton Bourg-en-Bresse-2\n\nKanton Bourg-en-Bresse-2 (fr. \"Canton de Bourg-en-Bresse-2\") je francouzský kanton v departementu Ain v regionu Rhône-Alpes. Skládá se z části města Bourg-en-Bresse a tří dalších obcí. Kanton vznikl v roce 2015.\n\n\n"}
{"id": "1100768", "url": "https://cs.wikipedia.org/wiki?curid=1100768", "title": "Wincenty Kadłubek", "text": "Wincenty Kadłubek\n\nBlahoslavený Wincenty Kadłubek, O.Cist. (1150/1160 – 8. března 1223) byl polský římskokatolický duchovní, člen cisterciáckého řádu a v letech 1208-1217 biskup v Krakově. V roce 1764 byl beatifikován.\n\nJedna tradice připisuje tomuto světci šlechtický a druhá selský původ. Vzdělání získal na katedrální škole v Krakově. Následně také studoval svobodná umění a právo v Paříži a Boloni. Tato studia ukončil mistrovským titulem. V roce 1208 se stal biskupem krakovským. Prosazoval reformy církve, například zavádění povinného celibátu pro kněze a zastával se nezávislosti církve na světské moci. Rovněž v Polsku zavedl (dnes v celé katolické církvi běžný) zvyk udržování věčného světla před svatostánkem s Eucharistií. Roku 1215 se účastnil zasedání IV. lateránského koncilu.\n\nV roce 1217 se vzdal biskupského stolce a v Jędrzejowie vstoupil do cisterciáckého řádu (do kláštera došel z Krakova pěšky, na poslední fázi cesty mu z kláštera vyšel naproti průvod mnichů). V tomto klášteře prožil zbytek svého života. Zde také sepsal spis \"Historia Polonica\", což je hlavní (ale nepříliš spolehlivý) pramen o polské historii v raném středověku.\n\nZemřel v pověsti svatosti. Pohřben byl nikoliv do společné hrobky mnichů, ale odděleně od nich v chóru klášterního kostela mezi chórovými lavicemi. V dubnu roku 1633 byla jeho hrobka z podnětu tehdejšího jedrzejowského opata otevřena a jeho ostatky prozatímně uloženy mezi relikvie v klášterní pokladnici. Dne 19. srpna téhož roku pak byly jeho ostatky uloženy do nově zřízené tumby před oltářem \"Ukřižování Krista\" v jedrzejowském klášterním kostele. Části jeho ostatků se později dostaly do katedrály na Wawelu v Krakově a do katedrály v Sandoměři. V roce 1764 byl papežem Klementem XIII. beatifikován.\n\n\n"}
{"id": "1100778", "url": "https://cs.wikipedia.org/wiki?curid=1100778", "title": "Věznice Abbaye", "text": "Věznice Abbaye\n\nVěznice Abbaye (francouzsky \"Prison de l'Abbaye\") je bývalé vězení v Paříži, které sloužilo v letech 1631–1854. Nacházelo se v prostoru dnešního \"Boulevardu Saint-Germain\" na rohu kláštera Saint-Germain-des-Prés, po kterém získalo své jméno (\"abbaye\" = opatství).\n\nOpatství Saint-Germain-des-Prés mělo pranýř, který existoval až do 16. století. V roce 1631 bylo na jeho místě vybudováno státní vojenské vězení.\n\nDne 30. června 1789 na věznici zaútočil dav, aby osvobodil francouzské vojáky zatčené za neuposlechnutí rozkazu. Vojáci byli omilostněni až zásahem poslanců Ústavodárného národní shromáždění.\n\nZa Francouzské revoluce věznice sloužila k internování faktických i domnělých nepřátel revoluce. V září 1792 došlo ve věznici k masakrům, při kterých bylo zavražděno přes 300 osob, mj. Armand Marc de Montmorin Saint-Hérem, ministr zahraničí Ludvíka XVI. nebo Alexandre Lanfant, zpovědník Ludvíka XVI. a Josefa II.\n\nCivilní věznice byla později přeměněna vojenské vězení a v roce 1854 byla zbořena při výstavbě \"Boulevardu Saint-Germain\" během přestavby Paříže vedené baronem Haussmannem.\n"}
{"id": "1100794", "url": "https://cs.wikipedia.org/wiki?curid=1100794", "title": "Smlouva o neútočení", "text": "Smlouva o neútočení\n\nSmlouva o neútočení může být:\n\n"}
{"id": "1100798", "url": "https://cs.wikipedia.org/wiki?curid=1100798", "title": "SPARQL", "text": "SPARQL\n\nSPARQL (vysloveno „sparkl“, rekurzivní zkratka pro SPARQL Protocol and RDF Query Language, někdy též vykládáno jako Simple Protocol and RDF Query Language) je sémantický dotazovací jazyk pro data uchovaná ve formátu RDF. Byl standardizován pracovní skupinou DAWG (\"RDF Data Access Working Group\"), která je součástí konsorcia W3C, a je uznáván jako klíčová technologie sémantického webu. SPARQL 1.0 se stal konečným doporučením konsorcia (W3C Recommendation) 15. ledna 2008 a SPARQL 1.1 v březnu 2013.\n\nVe srovnání s dotazovacími jazyky pro relační databáze, jako je například jazyk SQL, existuje podobnost například u klíčových slov (SELECT, WHERE, FROM). Trojice, základní informační prvek v RDF, se vždy skládá z podmětu, vlastnosti a předmětu (též subjekt – predikát – objekt). Proto se také ve SPARQL skládá dotaz z množiny trojic, kde každý prvek trojice může být proměnná. Skrývá se za tím myšlenka najít shodné trojice z databáze a výsledky k proměnným. Dotaz se provádí nad datovou kolekcí RDF (angl. \"RDF dataset\"), což je množina dokumentů RDF patřící pod určitý koncový bod (angl. endpoint). Takovým koncovým bodem je adresa URI, kam mohou být odeslány dotazy a přijímány výsledky přes protokol HTTP [Sequeda, 2011].\n\nPro čtení dat z databáze jazyk SPARQL definuje čtyři různé druhy dotazování pro různé účely.\n\nVrací výsledek z koncového bodu SPARQL ve tvaru tabulky obsahující pouze výsledná data vyhovující dotazu.\n\nVrací výsledek z koncového bodu SPARQL obsahující výsledná data vyhovující dotazu, transformovaná do formátu RDF.\n\nVrací výsledek ve tvaru codice_1 (\"Pravda / Nepravda\"), odpovídající volanému dotazu.\n\nVrací výsledek ve formátu RDF, který popisuje výsledná data vyhovující dotazu. Záleží na konkrétní službě koncového bodu SPARQL, které trojice jsou obsažené ve výsledku. Znamená to tedy, že nevrací data, ale jejich popis.\n\nZnázornění jednoduchého dotazu lze provést nad následujícími RDF trojicemi, popisujícími jména a umístění dvou osob. Ukázkovým jmenným prostorem je zde „example“.\nDotaz ke zjištění jmen všech osob v databázi má následující formát:\n\ncodice_2\n\nDotaz začíná klíčovým slovem codice_3 a pokračuje vyjmenováním proměnných, které chce uživatel zobrazit. V tomto případě se jedná o proměnnou codice_4. Všechny proměnné začínají otazníkem. Následuje slovo codice_5 určující URI koncového bodu. Údaje po codice_6, uzavřené v závorkách, představuji vymezení výsledku. V tomto případě je udávána pouze jedna trojice, ve které je podmět a předmět proměnná, přičemž vlastnost je konstantní hodnota codice_7. Při dotazu se tedy porovnávají konstanty v dotazu s hodnotami v databázi. Z výše uvedených trojic, mají dvě codice_8 jako hodnotu vlastnosti. Z toho vyplývá, že tyto dvě trojice jsou výsledkem dotazu, neboť se shoduji s vymezující podmínkou. Zjednodušený výstup dotazu je následující:\n\ncodice_9\n\ncodice_10\n\nDotaz může být rozšířen o další trojici v omezujících podmínkách, a to následně:\n\ncodice_11\n\nV další trojici jsou obsaženy další dvě konstanty, vlastnost city a podmět „Stockholm“. Výsledkem tedy bude:\n\ncodice_9\n\nV tomto případě je výsledkem pouze jméno codice_13, neboť se shoduje s výše uvedenými podmínkami – je obsažena vlastnost codice_7 a město se nazývá codice_15.\n\nVyhledáním na portálech, jako například datahub.io, lze specifikovat datový zdroj. Zde je také uveden odkaz na koncový bod a domovskou stránku, která je nezbytnou součástí práce se strukturovanými daty. Důvodem je, že se uživatel musí seznámit s datovou strukturou systému stejně jako u relačních databází, kde uživatel musí předem alespoň vědět jaké jsou obsažené tabulky a případně jaké jsou cizí klíče, které propojují dvě či více tabulek.\n\nJedná se v současné době o největší datovou kolekci strukturovaných dat v RDF. Snahou komunity DBpedia je extrakce strukturovaných informací z Wikipedie a jejich zpřístupnění na webu. Umožňuje sofistikované dotazování na Wikipedii a spojování různých datových kolekcí na webu s informacemi na Wikipedii. Dále komunita usiluje o inspiraci nových mechanismů pro navigování, spojování a zlepšování encyklopedií.\n\n\n"}
{"id": "1100808", "url": "https://cs.wikipedia.org/wiki?curid=1100808", "title": "Lagnieu", "text": "Lagnieu\n\nLagnieu je francouzská obec v departementu Ain v regionu Auvergne-Rhône-Alpes. V roce 2012 zde žilo 6 789 obyvatel. Je centrem kantonu Lagnieu.\n\nLa Balme-les-Grottes, Leyment, Saint-Sorlin-en-Bugey, Saint-Vulbas, Sainte-Julie, Vaux-en-Bugey, Vertrieu\n\n\"Počet obyvatel\"\n\n"}
{"id": "1100809", "url": "https://cs.wikipedia.org/wiki?curid=1100809", "title": "Karačajevsk", "text": "Karačajevsk\n\nKaračajevsk (rusky: Карача́евск) je město v Karačajevsko-čerkeské republice, na břehu řeky Kubáň v Kavkazu. Podle sčítání z roku 2015, ve městě žije 20 641 obyvatel.\n\nKaračajevsk byl založen v roce 1926, tehdy jako \"Georgievskoje\". Později bylo město přejmenováno podle Anastáze Mikojana na \"Mikojan-Šachar\". Od 5. října 1944 do 1. ledna 1957, bylo město součástí Gruzínské SSR.\n\nNárodnostní složení z roku 2002:\n\n\n"}
{"id": "1100810", "url": "https://cs.wikipedia.org/wiki?curid=1100810", "title": "Miriam Blascová", "text": "Miriam Blascová\n\nMiriam Guadalupe Blasco-Soto, (*12. prosinec 1963 Valladolid, Španělsko) je bývalá reprezentantka Španělska v judu. Je majitelkou zlaté olympijské medaile.\n\n\n\nPochází ze sportovní rodiny. Otec byl profesorem tělesné výchovy a matka prodávala v obchodě se sportovními potřebami. Má 9 bratrů. Na začátku 80. let se přestěhovala za přítelem z rodného Valladolidu do Alicante. V místním sportovním centru trénovala ve volném čase judo. Impuls věnovat se judu vrcholově přišel až s trenérem Cardellem, který ji připravil na mistrovství Evropy v Pamploně v roce 1988. Před domácím publikem získala stříbrnou medaili a nastartovala tak ve svých 24 letech úspěšnou sportovní karieru.\n\nV roce 1991 získala před domácím publikem titul mistryně světa a v roce 1992 patřila k hlavním favoritám na zlatou medaili na olympijských hrách v Barceloně. Měsíc před hrami v červenci dostala těžkou ránu smrtí svého trenéra Cardella (zemřel při autonehodě). Na olympijský turnaj se však dokázala koncentrovat a za ohromné podpory domácího publika vybojovala zlatou olympijskou medaili.\n\nPo olympijských hrách v Barceloně byla nucena změnit trenéra a zároveň přešla o váhu výše, ve které se?? velkých úspěchů nedosahovala. V roce 1996 jí při nominaci na olympijské hry v Atlantě překonala mladá Sara Álvarezová. Vzápětí ukončila sportovní karieru. Věnovala se trenérské práci a později vstoupila do politiky.\n\n\n"}
{"id": "1100812", "url": "https://cs.wikipedia.org/wiki?curid=1100812", "title": "Fotovoltaická elektrárna Skalice u České Lípy", "text": "Fotovoltaická elektrárna Skalice u České Lípy\n\nFotovoltaická elektrárna Skalice u České Lípy je postavena na okraji obce a byla dokončena v září 2010. Má instalovaný výkon 2 MW. Vlastníkem je společnost Ammasso Stellare, SE z Prahy.\n\nPanely skalické fotovoltaické elektrárny (též FVE Ammasso Stellare) jsou při severním okraji silnice ze Skalice u České Lípy na obec Slunečnou a přiléhají k železniční trati 080 z České Lípy na Jedlovou. Jedná se o katastr 747904 s řadou parcel.\n\nBylo instalovano 8 346 panelů typu 240-60M\n\n\n"}
{"id": "1100816", "url": "https://cs.wikipedia.org/wiki?curid=1100816", "title": "Lukáš Doudera", "text": "Lukáš Doudera\n\nLukáš Doudera (* 3. leden 1998, Kladno Česká republika) je český hokejista. Hraje na postu obránce. Momentálně (2017) hraje za tým HC Verva Litvínov. Rovněž je považován za naději pro nadcházející vstupní draft NHL (2016).\n\nStatistiky Lukáš Doudera\n\n"}
{"id": "1100817", "url": "https://cs.wikipedia.org/wiki?curid=1100817", "title": "Vzpoura na Bounty (rozcestník)", "text": "Vzpoura na Bounty (rozcestník)\n\nVzpoura na Bounty může být:\n\n"}
{"id": "1100820", "url": "https://cs.wikipedia.org/wiki?curid=1100820", "title": "Jakub Matyáš", "text": "Jakub Matyáš\n\nJakub Matyáš (* 16. březen 1994, Přerov) je český lední hokejista. Hraje na postu obránce. \n\n\n"}
{"id": "1100821", "url": "https://cs.wikipedia.org/wiki?curid=1100821", "title": "Rune Bratseth", "text": "Rune Bratseth\n\nRune Bratseth (* 19. března 1961, Trondheim, Norsko) je bývalý norský fotbalový obránce a později fotbalový trenér. Nastupoval i v norské fotbalové reprezentaci. Hrál na postu libera (specializovaný obránce). Roku 2003 ho Norský fotbalový svaz vybral jako nejlepšího norského fotbalistu uplynulých 50 let a nominoval ho tak do elitní dvaapadesátky hráčů (Golden Players) složené u příležitosti 50. výročí federace UEFA.\n\nJeho mladším bratrem je bývalý fotbalista Stale Bratseth.\n\nV Norsku hrál za kluby Nidelv IL a Rosenborg BK. Úspěšné období zažil v letech 1987–1994 v německém klubu Werder Brémy, s nímž vyhrál několik domácích trofejí a také Pohár vítězů pohárů 1991/92.\n\nV A-týmu Norska debutoval 26. 2. 1986 v utkání v Saint-Georges proti týmu Grenady (výhra 2:1). Celkem odehrál v letech 1986–1994 za norský národní tým 60 zápasů a vstřelil 4 góly.\n\nZúčastnil se Mistrovství světa 1994 v USA.\n\n"}
{"id": "1100824", "url": "https://cs.wikipedia.org/wiki?curid=1100824", "title": "Miribel (Ain)", "text": "Miribel (Ain)\n\nMiribel je francouzská obec v departementu Ain v regionu Auvergne-Rhône-Alpes. V roce 2012 zde žilo 9 128 obyvatel. Je centrem kantonu Miribel.\n\nCailloux-sur-Fontaines, Décines-Charpieu, Meyzieu, Mionnay, Neyron, Rillieux-la-Pape, Saint-Maurice-de-Beynost, Tramoyes, Vaulx-en-Velin\n\n\"Počet obyvatel\"\n\n"}
{"id": "1100831", "url": "https://cs.wikipedia.org/wiki?curid=1100831", "title": "Věznice Carmes", "text": "Věznice Carmes\n\nVěznice Carmes (francouzsky \"Prison des Carmes\") je bývalé vězení v Paříži, které sloužilo během Francouzské revoluce v prostorách zrušeného kláštera bosých karmelitánů. Klášter se rozkládal mezi dnešními ulicemi \"Rue du Regard\", \"Rue du Cherche-Midi\", \"Rue Cassette\" a \"Rue de Vaugirard\".\n\nV roce 1790 byla přijata občanská ústava duchovenstva, kterou odmítlo 126 ze 130 biskupů a téměř 100 000 ze 130 000 kněžích. Podle nařízení Zákonodárného národního shromáždění z 27. května 1792 měli být všichni vzdorující kněží vyhoštěni. Někteří byli uvězněni v bývalém karmelitánském klášteru přeměněném na vězení. V září 1792 zde došlo k masakru, při kterém bylo povražděno 191 duchovních včetně tří biskupů (diecéze Arles, Beauvais a Saintes) nebo bývalého jezuity Guillaume-Antoine Delfauda, v roce 1926 prohlášeného za mučedníka a blahoslaveného. Ostatky kněžích byly uloženy do kostela Saint-Joseph-des-Carmes.\n\nBěhem revoluce zde také byly vězněny Joséphine de Beauharnais a kurtizána Thérésia Cabarrus.\n"}
{"id": "1100832", "url": "https://cs.wikipedia.org/wiki?curid=1100832", "title": "Miribel", "text": "Miribel\n\nMiribel je název nebo součást názvu více míst:\n\n"}
{"id": "1100833", "url": "https://cs.wikipedia.org/wiki?curid=1100833", "title": "Kjetil Rekdal", "text": "Kjetil Rekdal\n\nKjetil André Rekdal [šetyl andré rekdal] (* 6. listopadu 1968, Molde, Norsko) je bývalý norský fotbalový obránce a později fotbalový trenér. Nastupoval i v norské fotbalové reprezentaci.\n\nNa klubové úrovni hrál mimo Norska v Německu, Belgii a Francii.\n\nV A-týmu Norska debutoval 28. 5. 1987 v přátelském utkání v Oslu proti týmu Itálie (remíza 0:0). Celkem odehrál v letech 1987–2000 za norský národní tým 83 zápasů a vstřelil 17 gólů.\n\nZúčastnil se Mistrovství světa 1994 v USA, Mistrovství světa 1998 ve Francii a EURA 2000 v Belgii a Nizozemsku.\n\nBěhem své trenérské dráhy vedl norské, belgické a německé kluby (k dubnu 2015).\n\n"}
{"id": "1100836", "url": "https://cs.wikipedia.org/wiki?curid=1100836", "title": "Norský lundehund", "text": "Norský lundehund\n\nNorský lundehund, též norský ptačí pes (anglicky: \"Norwegian Lundehund\"), je vzácné norské psí plemeno. Je uznáno Mezinárodní kynologickou federací (FCI), která jej řadí do skupiny špiců a primitivních plemen.\n\nNorský lundehund byl vyšlechtěn na ostrovech Værøy a Røst v severním Norsku. Jedná se o nejstarší norské psí plemeno. Byl speciálně vyšlechtěn a chován k lovu papuchalků. Jeho šestý prst mu napomáhal při lovu udržovat rovnováhu a schopnost pohybovat se na útesech, zatímco díky složitelnému uchu se psovi do zvukovodů nedostala voda. Tyto schopnosti potřeboval proto, aby mohl vybíral papuchalky z hnízd, nacházejících se hluboko v útesech. Po mnoho let byl v Norsku držen v izolaci od ostatních psů, proto se zachoval téměř původní vzhled plemene. Jeho předci dodnes nejsou známí.\n\nPrvní popsal toto plemeno v roce 1591 kynolog Schonebol. Mnohem známější je ale popis jejich způsobu práce od Francesca Negriho z roku 1665. V období druhé světové války plemeno značně upadlo a téměř vymřelo, na jeho záchraně se později úspěšně podíleli chovatelé Monrad Mikalsen a Eleonor Christie. Především díky nim se podařilo jej zachovat, ačkoliv k původnímu využití se lundehund přestal využívat. Jako plemeno byl uznán roku 1943.\nJméno plemene lundehund vzniklo ze slov „lunde“, což je zjednodušené norské označení pro papuchalka, a ze slova „hund“, což znamená pes. V Česku se těmto psům říká i norští ptačí psi nebo norští papuchalčí psi.\n\nPrvní jedinec tohoto plemene v České republice byla fena Medina Beauty Vearoya, kterou dovezla z USA Renata Kosinová. Medina byla nejúspěšnější fena norského lundehunda v Česku a první zahraniční krytí proběhlo roku 2006. Narodily se dvě feny, přičemž jedna zůstala v Česku, a dva psi (samci), kteří ale odcestovali do zahraničí. Renata Kosinová si postupem času přivezla i dalšího zástupce plemene, psa z chovné stanice Avoin. Oficiální zkratka pro toto plemeno používaná v Česku je NL a nachází se zde několik chovatelských stanic.\n\nNorský lundehund je postavou typický špic: je malý, obdélníkového formátu, pružný a lehce stavěný. Jeho srst, která pokrývá celé tělo, je krátká, na dotek hrubá a s podsadou. Nevyskytuje se v jednolitém zbarvení, je to vždy buď červená nebo sobolí v kombinaci s bílou. Hmotnost se pohybuje mezi 5 - 9 kg a výška v kohoutku okolo 35 - 38 cm..\n\nHlava je středně široká, klínovitého tvaru s harmonickými proporcemi, dobře nasazená na krku. Stop je patrný. Uši trojúhelníkové, středně velké a vztyčené, pokud se pes cítí v ohrožení nebo ve stresu, nosí je stažené dozadu. Oči jsou mírně šikmé, dobře zasazené. Duhovka je většinou žlutavě hnědá. Zuby mohou krom nůžkového skusu mít i klešťový, povolený je i mírný předkus. Krk je suchý, střední délky, bez laloku, dobře osvalený. Srst na něm u samců vytváří límec. Hřbetní linie je rovná a hřbet silný, spíše široký, směrem k ocasu se nezužuje. Ocas je středně vysoko nasazený, střední délky. Nesen buďto stočený do kroužku nad hřbetem nebo svěšený. Bez praporu. Nohy jsou dlouhé, dobře osvalené a štíhlé, tlapky oválné.\nToto psí plemeno je zvláštní svojí anatomií, čímž vyniká vůči ostatním psům. Nejdůležitější zvláštností je šest prstů, jak na hrudních tak na pánevních končetinách, což nemá žádné jiné psí plemeno. Šest prstů se tomuto psu hodilo hlavně při lezení na útesech, kdy musel udržet rovnováhu i na vratkých místech.\n\nDalší zvláštností jsou jeho uši; chrupavka ušního boltce má schopnost se stáhnout, to má za výsledek to, že ucho je zvláštně složené a stažené, umí tak i uzavřít zvukovody. Používali to v případě, že se dostali do papuchalčího hnízda a museli se plazit na boku, tak uzavřeli uši, aby jim do nich nenateklo bláto a voda.\n\nTito psi mají volnějši vazy v ramenním kloubu, což jim umožňuje rozpažit přední končetiny. Také mají abnormálně pružný krk.\nPovahově je norský lundehund milý a veselý, také přizpůsobivý. Je mírný, snadno ovladatelný, klidný ale zároveň i ostražitý. Také aktivní, energický a bystrý. Rychle se učí nové povely a je velice chápavý. Je hodně fixovaný na člověka a je nerad sám. S dětmi vychází dobře a leckteré jejich hrátky přetrpí. Jiné psy a zvířata v domácnosti toleruje, venku je k ostatním psům kamarádský až zvědavý. Lundehund byl odjakživa zvyklý lovit hnízdící ptáky a dodnes mu toto chování zůstalo. Poměrně dost štěká, je-li k tomu důvod, je to dobrý hlídač, který vetřelce oznámí ale neublíží mu.\nNení vhodný pro celoroční pobyt venku. \n\nMá rád pohyb ale nevyžaduje několikahodinové cvičení denně. Hodí se pro veškeré typy pohybu, od dlouhých túr po psí sporty. Je vhodný třeba pro agility nebo dogdancing, pouze však na rekreační úrovni.\n\nSrst je nenáročná a protože je s podsadou, líná 2x ročně, v tuto dobu je nutné ji vyčesávat častěji. Mimo ni ale stačí vyčesat jednou za týden. Mytí šamponem srsti nevadí, ale má samočistící schopnost, proto to není nutné. \n\nLehce se cvičí, ale vyžaduje spíše vlídné zacházení a z výcvikového hlediska si norského lundehunda může pořídit i začátečník. V mládí je nutná dostatečná socializace, aby si pes zvykl žít ve svém prostředí.\n"}
{"id": "1100847", "url": "https://cs.wikipedia.org/wiki?curid=1100847", "title": "Muchomůrka slámožlutá", "text": "Muchomůrka slámožlutá\n\nMuchomůrka slámožlutá (\"Amanita gemmata\") je jedovatá stopkovýtrusá houba patřící do čeledi muchomůrkovitých.\n\nKlobouk má průměr 4–10 cm. Z počátku je polokulovitý, později ploše rozložený se zřetelně rýhovaným okrajem. Má slámově žlutou až světle okrovou barvu. Střed klobouku je tmavší, postupným stárnutím bledne. Povrch je slabě lesklý, za vlhka lepkavý, s bělavými útržky plachetky, často i holý.\nLupeny jsou husté, bílé, u okraje klobouku jsou zaoblené.\n\nTřeň je 6–11 cm dlouhý, válcovitý, nahoře zúžený dole rozšířený do malé kulovité hlízy obalené nepatrnou přirostlou pochvou s odstávajícím okrajem. Má bělavou barvu, povrch slabě vločkatý až hladký. V horní části má nepravidelný jemný blanitý prsten, který časem mizí.\n\nDužnina je tenká, měkká, bílá, na řezu nemění barvu. Vůně i chuť je nevýrazná.\n\nVýtrusný prach je bílý.\nRoste od května do října v listnatých i jehličnatých lesích, nejčastěji v písčité půdě.\nPlodnice muchomůrky se dříve používaly na likvidaci much. Nemá však žádné gastronomické využití.\n\n"}
{"id": "1100849", "url": "https://cs.wikipedia.org/wiki?curid=1100849", "title": "Thorbjørn Svenssen", "text": "Thorbjørn Svenssen\n\nOle Thorbjørn Svenssen (22. dubna 1924, Sandefjord, Norsko – 8. ledna 2011, Sandefjord, Norsko) byl norský fotbalový obránce a reprezentant přezdívaný \"Klippen\" (skála). Za norský národní tým odehrál 104 zápasů.\n\nZemřel 8.1.2011 ve věku 86 let.\n\nNa klubové úrovni hrál pouze v Norsku za klub Sandefjord BK (1945–1966). Nikdy se mu nepodařilo vyhrát žádnou trofej.\n\nV A-týmu Norska debutoval 11. 6. 1947 v přátelském utkání proti týmu Polska (výhra 3:1). Celkem odehrál v letech 1947–1962 za norský národní tým 104 zápasů, gól nevstřelil.\n\nZúčastnil se LOH 1952 v Helsinkách.\n\n"}
{"id": "1100851", "url": "https://cs.wikipedia.org/wiki?curid=1100851", "title": "Daredevil (seriál)", "text": "Daredevil (seriál)\n\nMarvel's Daredevil, či zkráceně Daredevil, je americký webový televizní seriál vydaný v roce 2015 na streamovací televizi Netflix a vycházející z komiksu \"Daredevil\" vydavatelství Marvel Comics. Jedná se o třetí seriál, který je součástí superhrdinské série Marvel Cinematic Universe. Děj seriálu, jehož autorem je Drew Goddard, je zaměřen na právníka Matta Murdocka, který v dětství přišel o zrak a kterému se naopak vylepšily ostatní smysly. Murdock se v noci v přestrojení snaží zachránit newyorskou čtvrť Hell's Kitchen, kde žije, která je ohrožována podnikatelskými záměry tajemného Wilsona Fiska.\n\nPrávník Matt Murdock si se svým kolegou a kamarádem Foggym Nelsonem zařizuje vlastní advokátní kancelář. Murdock přišel v dětství při dopravní nehodě o zrak, chemikálie mu však postupně výrazně zostřila ostatní smysly. Po nocích se jako neznámý maskovaný muž snaží bránit svoji newyorskou čtvrť Hell's Kitchen před zlořády a zločinci. Jako právník se s Foggym dostane k případu sekretářky Karen Page, která byla obviněna z vraždy spolupracovníka. Dokáží její nevinu a navíc ji přijmou jako vlastní spolupracovnici. Zároveň zjišťují, co stálo za falešným Kareniným obviněním, což je přivede k záhadnému vlivnému a mocnému podnikateli Wilsonu Fiskovi, který se i přes mrtvoly snaží vydělat na rozvoji a obnově Hell's Kitchen, neboť celé město bylo značně poničeno v bitvě o New York (film \"Avengers\"). Fisk přitom spolupracuje i s drogovými dealery.\n\nVe městě se se objevila nová hrozba - Frank Castle, válečný veterán, který se se svou rodinou náhodou připletl k nepovedenému drogovému obchodu, při kterém byla zabita Frankova rodina. On se proto rozhodne pomstít a vypátrat viníka, nechávaje za sebou hromady mrtvol. Mattu Murdockovi se jeho metody pochopitelně nelíbí a jejich konfrontace je tak nevyhnutelná. Druhá linie, která postupně nabývá na důležitosti, ukazuje snažení Matta Murdocka a Elektry Natchios odkrýt a překazit plány nebezpečné japonské organizace The Hand v Hell's Kitchen.\n\n\n\nStudio 20th Century Fox vrátilo Marvel Studios v roce 2012 práva na Daredevila, přičemž Marvel následně začal připravovat začlenění této postavy do své filmové a televizní série Marvel Cinematic Universe. Studio se rozhodlo pro seriál, který by byl uveden v internetové televizi Netflix a který by byl následován dalšími seriály, jež by sledovaly osudy jiných komiksových postav (Jessica Jones, Iron Fist a Luke Cage). Všechny tyto pořady se měly stát základem pro týmový seriál založený na komiksu \"Defenders\". Netflix objednal jednu třináctidílnou řadu \"Daredevila\".\n\nAutorem seriálu se stal Drew Goddard, který měl působit i v pozici showrunnera. Kvůli zaneprázdnění jinými projekty ho však na tomto místě vystřídal Steven S. DeKnight. Do titulní role Matta Murdocka, resp. Daredevila, byl v květnu 2014 obsazen Charlie Cox. Natáčení seriálu probíhalo v New Yorku od července do prosince 2014.\n\nV dubnu 2015, necelé dva týdny po premiéře seriálu, oznámil Marvel s Netflixem objednání druhé řady, která byla vydána v roce 2016. Jejími showrunnery byli Doug Petrie a Marco Ramirez, kteří s DeKnightem a Goddardem úzce spolupracovali již na první sezóně.\n\nVšech třináct epizod první řady bylo na streamovací službě Netflixu vydáno současně 10. dubna 2015. Druhá řada byla vydána 18. března 2016.\n\n"}
{"id": "1100854", "url": "https://cs.wikipedia.org/wiki?curid=1100854", "title": "Kanton Oyonnax", "text": "Kanton Oyonnax\n\nKanton Oyonnax (fr. \"Canton d'Oyonnax\") je francouzský kanton v departementu Ain v regionu Rhône-Alpes. Skládá se ze dvou obcí. Kanton vznikl v roce 2015.\n\n\n"}
{"id": "1100878", "url": "https://cs.wikipedia.org/wiki?curid=1100878", "title": "Nosič", "text": "Nosič\n\nNosič může být:\n\n"}
{"id": "1100880", "url": "https://cs.wikipedia.org/wiki?curid=1100880", "title": "Ståle Solbakken", "text": "Ståle Solbakken\n\nStåle Solbakken [stole solbaken] (* 27. února 1968, Kongsvinger, Norsko) je bývalý norský fotbalový záložník a později fotbalový trenér. Nastupoval i v norské fotbalové reprezentaci.\n\nNa klubové úrovni hrál mimo Norska v Anglii a Dánsku.\n\nV A-týmu Norska debutoval 9. 3. 1994 v přátelském utkání v Cardiffu proti týmu Walesu (výhra 3:1). Celkem odehrál v letech 1994–2000 za norský národní tým 58 zápasů a vstřelil 9 gólů.\n\nZúčastnil se Mistrovství světa 1998 ve Francii a EURA 2000 v Belgii a Nizozemsku.\n\nBěhem své trenérské dráhy vedl norské, dánské, anglické a německé kluby (k dubnu 2015).\n\n"}
{"id": "1100892", "url": "https://cs.wikipedia.org/wiki?curid=1100892", "title": "Pavel Suchý", "text": "Pavel Suchý\n\nPavel Suchý (* 19. června 1950 Brno) je český vědec a vysokoškolský pedagog, profesor pro obor výživa a dietetika, v letech 2014 až 2018 rektor Veterinární a farmaceutické univerzity Brno.\n\nVystudoval Vysokou školu zemědělskou v Brně (dnešní Mendelovu univerzitu) (promoval v roce 1974 a získal tak titul Ing.). Následující dva roky se živil jako faremní zootechnik, v letech 1976 až 1978 absolvoval studijní pobyt na Ústavu ekologie lesa VŠ zemědělské v Brně. V roce 1978 nastoupil na Katedru veterinární prevence, technologie a reprodukce hospodářských zvířat VŠ zemědělské v Brně, kde působil až do roku 1994. Během té doby vystudoval Vysokou školu veterinární v Brně (dnešní VFU Brno) (promoval v roce 1985 a získal tak titul MVDr.), v roce 1985 získal také titul kandidáta věd (CSc.) v oboru zoohygiena a v roce 1993 se ve stejném oboru habilitoval (tj. získal titul doc.).\n\nV roce 1994 přešel na Veterinární a farmaceutickou univerzitu Brno, kde byl až do roku 2003 přednostou Ústavu výživy, dietetiky a hygieny vegetábilií Fakulty veterinární hygieny a ekologie (FVHE) VFU Brno. Zároveň v letech 1997 až 2000 vykonával funkci prorektora VFU Brno a v letech 2000 až 2003 proděkana FVHE VFU Brno. V roce 2000 byl navíc jmenován profesorem pro obor výživa a dietetika.\n\nV roce 2003 se opět vrátil do funkce prorektora VFU Brno a vydržel v ní až do roku 2014. Od roku 2004 je vedoucím Sekce živočišné a rostlinné produkce FVHE VFU Brno a od roku 2012 pak i přednostou Ústavu zootechniky a zoohygieny FVHE VFU Brno.\n\nV listopadu 2013 byl zvolen akademickým senátem kandidátem na funkci rektora Veterinární a farmaceutické univerzity Brno. Do této pozice jej o dva měsíce později jmenoval prezident Miloš Zeman, a to s účinností od 1. února 2014. Funkci vykonával do konce ledna 2018.\n"}
{"id": "1100894", "url": "https://cs.wikipedia.org/wiki?curid=1100894", "title": "Babka (tkalcovství)", "text": "Babka (tkalcovství)\n\nBabka (angl.: \"picker\", něm.: \"Treiber\") je pracovní element \"prohozního ústrojí\" na člunkových tkacích strojích. Babka je nasazena na konci prohozního ramene, jehož zrychlený pohyb přenáší na špičku člunku. \n\nBabka se původně vyráběla ze surové buvolí kůže, novější provedení (asi od poloviny 20. století) jsou z plastů nebo z pryže s textilním jádrem (vložkou). \nHlučnost způsobená nárazy člunku na babku se udává v rozmezí 100-110 dB. \n\nNa snímku vpravo je na dřevěném prohozním ramenu babka z plastiku (červeně) s (bílou) pružnou vložkou. \n"}
{"id": "1100895", "url": "https://cs.wikipedia.org/wiki?curid=1100895", "title": "Magali Batonová", "text": "Magali Batonová\n\nMagali Baton (* 13. března 1971 Saint-Chamond, Francie) je bývalá reprezentantka Francie v judu.\n\nVe francouzské reprezentaci nahradila po olympijských hrách v Barceloně v roce 1992 Arnaudovou. Na rozdíl od ní se jí však nikdy nepodařilo stát se členkou absolutní světové špičky. V roce 1996 si vybojovala nominaci na olympijské hry v Atlantě, ale doplatila na náročný los a medaili nezískala. V roce 2000 vyhrála hned v úvodu prestižní pařížský turnaj, ale o účast na olympijských hrách v Sydney jí nakonec připravila ambiciózní Barbara Harelová.\n\n"}
{"id": "1100897", "url": "https://cs.wikipedia.org/wiki?curid=1100897", "title": "Unité urbaine de Paris", "text": "Unité urbaine de Paris\n\nUnité urbaine de Paris (urbanistická jednotka Paříž) je označení pro statistickou jednotku INSEE (kód 00851) v regionu Île-de-France. Zahrnuje pařížskou galomeraci, tj. město Paříž a 411 obcí v departementech Hauts-de-Seine, Seine-et-Marne a Val-de-Marne (celé území) a Yvelines, Essonne, Seine-Saint-Denis a Val-d'Oise (část území). V roce 2011 jednotka zahrnovala 2845 km s 10 516 110 obyvateli, tj. hustotou 3696 ob./km.\n\nJednotku tvoří celkem 412 obcí s rozlohou 2845 km. Vedle Paříže se jedná o:\n\n\n"}
{"id": "1100899", "url": "https://cs.wikipedia.org/wiki?curid=1100899", "title": "Žofie Vilemína Švédská", "text": "Žofie Vilemína Švédská\n\nŽofie Vilemína Švédská nebo Žofie Vilemína Holsteinsko-Gottorpská, plným jménem \"Sophie Wilhelmine Katharina Marie Luise Charlotte Anne\" (21. května 1801, Stockholm – 6. července 1865, Karlsruhe) byla rodem švédská princezna a sňatkem bádenská velkovévodkyně.\n\nSofie se narodila jako druhé dítě/první dcera z pěti potomků švédského krále Gustava IV. Adolfa, vévody von Holstein-Gottorp, a jeho manželky, bádenské princezny Frederiky Bádenské. Její praděd byl v té době vládnoucí velkovévoda bádenský Karel Fridrich. Ihned po narození bylo dítě předáno vychovatelce královských dětí Hedvice Ulrice Delagardi (1761—1832). Vyrůstala v hlavním městě Švédska Stockholmu. Bylo jí devět let, když byl její otec, který se kromě jiného z náboženských důvodů stavěl proti Napoleonovi, roku 1809 sesazen z trůnu. Rodina byla přinucena odejít ze země a předtím, než zemi 9. prosince opustila, byla nějaký čas v domácím vězení. Jistě i tyto události měly vliv na dosud šťastné a spokojené manželství Sofiiných rodičů – roku 1812 Sofiina matka svého manžela opustila a manželství bylo posléze rozloučeno.\n\n25. července roku 1819 se Sofie Vilemína provdala za hraběte Leopolda von Hochberg (1790-1852), nejstaršího syna Karla Fridricha Bádenského z jeho druhého, morganatického manželství s Luisou Karolinou Geyer von Geyersberg. Sofiina matka Frederika Bádenská byla vnučkou Karla Fridricha, Leopold byl tedy Sofiin prastrýc z druhého kolena. Tento svazek byl uzavřen především proto, aby Leopold, dosud považovaný ne za zcela \"rovnocenného\", měl po svém boku manželku, jejíž původ a postavení by odpovídaly skutečnosti, že Leopold se stal roku 1818 následníkem bádenského trůnu (poté, co všichni jeho starší mužští příbuzní z vládnoucí větve bádenské dynastie zemřeli, nezůstavivše dědiců).\n\nPřesto však, že sňatek Sofie Vilemíny a Leopolda byl uzavřen na základě politických důvodů, vedl v prvních letech manželství bádenský následnický pár harmonický život. Do nástupu Leopolda na bádenský trůn v roce 1830 přišli na svět dcera a čtyři synové, poté ještě další tři děti:\n\n\n\n\n\n\n\n\nSoučasníci popisovali Sofii Vilemínu jako moudrou a poslušnou ženu, avšak jako strohou matku. Vstávala záhy a chodila pozdě spát, vedla čilou korespondenci se svými příbuznými po celé Evropě. Zajímala se o umění, vědu i politiku, byla informována o všech politických událostech v Evropě. Vedla aktivní korespondenci s řadou politiků v Německu.\n\nVelkovévodkyně trvala na tom, aby její synové sloužili v rakouské armádě. Doufala v to, že by se její bratr Gustav mohl vrátit do Švédska a usednout tam na trůn, jehož byl pravým dědicem, k tomu však nedošlo.\n\nZa revoluce v roce 1848/1849 byla panovnická rodina vyhnána z Karlsruhe a usadila se ve Štrasburku, zpět se mohla vrátit až v roce 1849. V roce 1852 vyjádřil stávající švédský panovnický dům Bernadotte přání smířit se s bývalou švédskou královskou dynastií Vasa, princezna Sofie Vilemína však rozhodně odmítla jakékoli setkání. Nakonec se však přesto se roku 1863 setkala se švédským korunním princem Oskarem a jeho manželkou Sofií Nasavskou. Setkání bylo úspěšné: Sofie Vilemína se švédským následnickým párem vstřícně komunikovala, vyptávala se, jak se změnilo Švédsko a především Stockholm. Darovala páru medailon s iniciálou \"G\" (Gustav, což bylo jméno jejího bratra, ale i jedno ze jmen krále Oskara).\n\nManžel Sofie Vilemíny zemřel roku 1852. Na bádenský trůn po něm usedl starší z jejich synů Ludvík, který však trpěl duševní chorobou; zemřel roku 1856. Na trůnu ho vystřídal další syn Fridrich, který následně vládl více než půl století. Sofie Vilemína ho odradila od sňatku s baronesou Stefanií von Hensau a Fridrich se posléze oženil s dcerou pruského krále a německého císaře Viléma I. Luisou Pruskou.\n\nPo Leopoldově smrti žila Sofie ve svém paláci v Karlsruhe až do své smrti v roce 1865 a zde byla i pochována v městském evangelickém kostele. Za druhé světové války byl její hrob otevřen a zhanoben, po válce pak byly její ostatky přemístěny do velkovévodského mauzolea v Karlsruhe.\n\n"}
{"id": "1100900", "url": "https://cs.wikipedia.org/wiki?curid=1100900", "title": "Izberbaš", "text": "Izberbaš\n\nIzberbaš (rusky: Избербaш) je město v Dagestánu, nacházející se na pobřeží Kaspického moře, 56 kilometrů jihovýchodně od Machačkaly, hlavního města republiky. Podle sčítání z roku 2015 ve městě žije 56 914 obyvatel.\n\nIzberbaš byl založen roku 1932, jako osada pro těžbu ropy. Status města dostal v roce 1949.\n\nNárodnostní složení z roku 2010.\n\n"}
{"id": "1100907", "url": "https://cs.wikipedia.org/wiki?curid=1100907", "title": "Ďubkatec pohárkovitý", "text": "Ďubkatec pohárkovitý\n\nĎubkatec pohárkovitý (\"Coltricia perennis\") je nejedlá houba z čeledi kožovkovitých.\n\nPlodnice jsou jednoleté, navzájem srůstající. Plodnice je v celkovém pohledu okrouhlá, rozčleněná v kloboukovou a třeňovou část.\n\nTřeň je 1,5 – 7 cm dlouhý, 0,2-1cm tlustý, válcovitý, plstnatý, středový, na bázi mírně hlízovitě rozšířen. Barvy třeně: světle rezavě hnědá až tmavohnědá.\n\nVelikost klobouku je 3 – 10 cm v průměru. Klobouk má v mládí plochý tvar, který ve stáří přechází na nálevkovitý tvar se zvlněným okrajem a sousední klobouky často srůstají. Povrch klobouku je soustředně úzce pásovaný, střídají se barvy žlutě skořicové, rezavě hnědé, kaštanové, tmavě hnědé. V mládí je jemně plstnatý, později olysává a ve stáří je šedookrový.\n\nHymenofor je v podobě rourek, ty jsou do 3 mm dlouhé a sbíhají na třeň. Póry jsou drobné, tenkostěnné, okrouhlé až nepravidelně hranaté. Nejprve jsou bělavě ojíněné, ve stáří tmavě hnědé.\n\nDužnina je tenká, vláknitě kožovitá, za sucha tvrdá a křehká, bez výrazné chuti a vůně.\n\nRoste v červnu až listopadu ve skupinách na zemi, většinou na písčité půdě v borových lesích s kyselou půdou, kde cizopasí na kořenech borovice. Objevuje se jednotlivě nebo ve skupinách na náspech, cestách, ale i na pařezech a spáleništích.\n\nĎubkatec je často zaměňován s ďubkatcem skořicovým (\"Coltricia cinnamomea\") a nebo s ďubkatcem Montagneovým (\"Coltricia montagnei\").\n\n\n\n"}
{"id": "1100908", "url": "https://cs.wikipedia.org/wiki?curid=1100908", "title": "Umění a kultura v Praze", "text": "Umění a kultura v Praze\n\nČeské hlavní město Praha se vyznačuje výjimečně bohatým výběrem kulturní nabídky, četných muzeí, galerií a výstav. Město zároveň nabízí širokou škálu historických a architektonických památek.\n\n\nPod hlavičku Národního muzea spadají ještě další muzea:\n\n\n\n\n\nKromě výše zmíněného se v Praze navíc na dalších velkých scénách a velikém množství menších divadel odehrává nepřeberné množství divadelních představení všeho druhu.\n\n\n\nPraha nabízí velké množství hospod, barů, klubů, jazzklubů a diskoték. Zejména pražská čtvrť Žižkov se v posledních letech vyvinula v pražský „Montmartre“.\n\n\n\n\n\n"}
{"id": "1100926", "url": "https://cs.wikipedia.org/wiki?curid=1100926", "title": "Catherine Arnaudová", "text": "Catherine Arnaudová\n\nCatherine Arnaud, (*5. únor 1963 Bordeaux, Francie) je bývalá reprezentantka Francie v judu.\n\nVe svých začátcích bojovala o nominaci s Béatrice Rodriguezovou. Jedničkou francouzské lehké váhy se stala v roce 1987 a na dobré čtyři roky své kategorii dominovala i ve světě. Její dominance však začala mít trhliny s blížícími se olympijskými hrami v Barceloně v roce 1992. Nominaci si pohlídala, ale na olympijském turnaji na své největší konkurentky nestačila. Obsadila 7. místo. Byla to její druhá účast na olympijském turnaji. V roce 1988 reprezentovala svou zemi v ukázkové disciplíně ženského juda na olympijských hrách v Soulu a vybojovala 3. místo.\n\n"}
{"id": "1100948", "url": "https://cs.wikipedia.org/wiki?curid=1100948", "title": "M37 105mm Howitzer Motor Carriage", "text": "M37 105mm Howitzer Motor Carriage\n\nM37 105mm Howitzer Motor Carriage (také M37 Gun Motor Carriage) byla americká samohybná houfnice. Využívala podvozek lehkého tanku M24 Chaffee a hlaveň typu „105 mm M4“, stejnou jako ta, která byla osazována na některé tanky M4 Sherman. M37 byla nástupcem M7 Priest a sama byla později nahrazena houfnicí M52 105mm Self-Propelled Howitzer. \n\nHoufnice M37 byly vyráběny od ledna 1945, po skončení druhé světové války byla ale jejich výroba v říjnu 1945 zastavena: z celkem 448 objednaných kusů jich tak bylo vyrobeno jen 316. Byly nasazeny během korejské války a využívány pak ještě až do 70. let, některé i např. ve španělské armádě.\n"}
{"id": "1100950", "url": "https://cs.wikipedia.org/wiki?curid=1100950", "title": "Métropole de Paris", "text": "Métropole de Paris\n\nMétropole de Paris (tj. \"Pařížská metropole\") byla jednou z deseti správních jednotek nahrazujících církevní provincie ústavní církve (\"église constitutionnelle\"). Nová státní církev během Velké francouzské revoluce nahradila římskokatolickou církev.\n\nV roce 1790 byla přijata občanská ústava duchovenstva, která určovala novou státní církev a s ní i církevní správu. V každém departementu byla zřízena jedna diecéze. Pařížská metropole zahrnovala sedm diecézí pro departementy Seine, Seine-et-Oise, Eure-et-Loir, Loiret, Yonne, Aube a Seine-et-Marne.\n\nMetropole byla zrušena v roce 1801 po přijetí konkordátu.\n\n"}
{"id": "1100952", "url": "https://cs.wikipedia.org/wiki?curid=1100952", "title": "Báň (střecha)", "text": "Báň (střecha)\n\nBáň, také cibulová střecha, je dekorativní osově souměrná střecha, užívaná hlavně na věžích. Na rozdíl od kupole, která tvoří strop nějakého vnitřního prostoru, je báň tesařská konstrukce s krytinou (šindel, břidlice, plech). Užívala se jako výrazný architektonický prvek hlavně v renesanční a barokní architektuře, ale také v architektuře pravoslavné a islámské. \n\nBáň může mít velmi rozmanité tvary, nejčastěji kulovité a cibulovité, a bývá nahoře doplněna lucernou, špicí a korouhvičkou. Ve vodorovném řezu může být kruhová, čtvercová, osmiboká nebo i složitější, ale vždy souměrná podle svislé osy.\n"}
{"id": "1100959", "url": "https://cs.wikipedia.org/wiki?curid=1100959", "title": "Terje Kojedal", "text": "Terje Kojedal\n\nTerje Kojedal (* 16. srpna 1957, Røros, Norsko) je bývalý norský fotbalový obránce a později fotbalový trenér. Nastupoval i v norské fotbalové reprezentaci. Než začal profesionální fotbalovou kariéru, hrál také lední hokej.\n\nNa klubové úrovni hrál fotbal v Norsku v mužstvu HamKam a poté působil ve Francii v mužstvech FC Mulhouse a US Valenciennes-Anzin.\nV roce 1989 se vrátil do HamKam, kde roku 1992 ukončil kariéru.\n\nV A-týmu norské fotbalové reprezentace debutoval 12. 8. 1981 v přátelském utkání v Oslu proti týmu Nigérie (remíza 2:2). Celkem odehrál v letech 1981–1989 za norský národní tým 66 zápasů a vstřelil 1 gól.\n\nZúčastnil se Letních olympijských her 1984 v USA.\n\nGól Terje Kojedala za A-mužstvo Norska\nV roce 1998 byl trenérem norského fotbalového klubu HamKam.\n\n"}
{"id": "1100967", "url": "https://cs.wikipedia.org/wiki?curid=1100967", "title": "Tom Lund (fotbalista)", "text": "Tom Lund (fotbalista)\n\nTom Arne Lund (* 10. září 1950 Lillestrøm) je bývalý norský fotbalový útočník a později fotbalový trenér. Nastupoval i v norské fotbalové reprezentaci.\n\nNa klubové úrovni hrál pouze za norský klub Lillestrøm SK, s nímž vyhrál několik domácích trofejí. V roce 1978 se stal se 17 vstřelenými góly nejlepším kanonýrem nejvyšší norské fotbalové ligy.\n\nV A-týmu Norska debutoval 26. 5. 1971 v přátelském utkání v Bergenu proti týmu Islandu (výhra 3:1). Celkem odehrál v letech 1971–1982 za norský národní tým 47 zápasů a vstřelil 12 gólů.\n\nBěhem své trenérské dráhy vedl vedl dvakrát norský klub Lillestrøm SK.\n\n"}
{"id": "1100968", "url": "https://cs.wikipedia.org/wiki?curid=1100968", "title": "Tom Lund", "text": "Tom Lund\n\nJméno a příjmení Tom Lund má více nositelů:\n"}
{"id": "1100970", "url": "https://cs.wikipedia.org/wiki?curid=1100970", "title": "Chiesanuova", "text": "Chiesanuova\n\nChiesanuova je jedno z 9 měst (italsky: \"castello\") v San Marinu. S 1 097 obyvateli a rozlohou 5,46 km², je to druhé nejmenší město v zemi.\n\nChiesanuova sousedí se sanmarinskými městy San Marino a Fiorentino a italskými městy Sassofeltrio, Verucchio a San Leo.\n\nKdysi byl v této oblasti hrad Busignano, jehož obyvatelé se v roce 1320 rozhodli přidat k San Marinu. Název Chiesanuova vznikl v 16. století, během doby, kdy byl přestavován kostel San Giovanniho Battisty in Curte, který již neexistuje.\n\nSoučástí území města jsou i tyto obce (italsky: \"curazie\"):\n"}
{"id": "1100972", "url": "https://cs.wikipedia.org/wiki?curid=1100972", "title": "Let Varig 254", "text": "Let Varig 254\n\nLet Varig 254 byl pravidelný vnitrostátní let společnosti Varig spojující Sao Paulo a Belém. 3. září 1989 Boeing 737-241 (reg. PP-VMK), který ji obsluhoval, po odletu z Marabá beze stopy zmizel. O dva dny později byly nalezeny jeho trosky v Amazonském pralese poblíž São José do Xingu, kam nouzově přistál v důsledku vyčerpání paliva při marné snaze najít Belém. Od Belému byl v tu chvíli vzdálen více jak tisíc kilometrů, zcela mimo letovou trasu. Z 54 osob na palubě (48 cestujících a 6 členů posádky) zahynulo 12 cestujících. \n\nVyšetřování odhalilo jako příčinu havárie chybné zadání kurzu piloty před startem v Marabá, k němuž přispěla změna značení kurzu v letových plánech společnosti (přechod ze třímístného na čtyřmístné číselné značení bez desetinné čárky, k němuž došlo během kapitánovy dovolené). Kvůli tomu letoun odlétl z Marabá v kurzu 270° namísto správného 27°. Piloti si tuto obrovskou chybu po celý let vůbec neuvědomili, ještě krátce před vyčerpáním paliva komunikovali s Belémem a byli přesvědčeni, že jsou blízko. \n\nHavárie byla zfilmována jako jeden z dílů seriálu Letecké katastrofy.\n"}
{"id": "1100986", "url": "https://cs.wikipedia.org/wiki?curid=1100986", "title": "Rudolf Škeřík", "text": "Rudolf Škeřík\n\nRudolf Škeřík (10. března 1896, Dolní Tuzla, Bosna – 2. května 1968, Praha) byl český nakladatel.\n\nNarodil se v rodině poštovního úředníka v Bosně, ve věku tří let se stěhuje s rodiči do Čech. Absolvoval gymnázium v Křemencové ulici a lékařskou fakultu Univerzity Karlovy. Roku 1925 začal vykonávat svou celoživotní praxi zubního lékaře v Praze.\nAčkoli vydávání knih bylo pouze doplňkem jeho lékařské praxe, patří k nejpozoruhodnějším českým nakladatelům a mecenášům umění. S mnoha básníky se přátelil osobně; nad jeho rakví při pohřbu ve strašnickém krematoriu mluvil básník Jaroslav Seifert. Škeříkova korespondence ani vydavatelský archiv se nezachovaly, o jeho životních osudech tak víme dodnes poměrně málo.\n\nJeště jako student medicíny s láskou k literatuře zahájil Škeřík svou nakladatelskou dráhu založením své nejrozsáhlejší edice Symposion, která v následujících letech přinesla do českého prostředí množství mimořádných literárních hodnot, především ze soudobé literatury francouzské nebo anglické, její ediční záběr však byl mnohem širší; spíše než pevným konceptem byl vymezen Škeříkovým osobním vkusem a jeho kontakty s autory (dopisoval si mj. s R. Rollandem či M. Maeterlinckem). Po roce 1948 byly všechny jeho nakladatelské aktivity zastaveny.\n\n\n\n\n"}
{"id": "1100994", "url": "https://cs.wikipedia.org/wiki?curid=1100994", "title": "Marvel One-Shots", "text": "Marvel One-Shots\n\nMarvel One-Shots je série pěti krátkých filmů od Marvel Studios z let 2011–2014. Tyto snímky, součást série Marvel Cinematic Universe (MCU), byly zařazeny jako bonusy k edici některých celovečerních snímků MCU na BD (nejsou zahrnuty na DVD edicích) a v jejich digitální distribuci. Každý z těchto krátkometrážních filmů s délkou od čtyř do patnácti minut tvoří samostatný krátký příběh, který zobrazuje příhody související s některými postavami nebo dějem celovečerního filmu.\n\n<onlyinclude></onlyinclude>\n\nDěj snímku \"Konzultant\" (v anglickém originále \"The Consultant\") je zasazen do období po událostech zobrazených ve filmech \"Iron Man 2\" a \"Neuvěřitelný Hulk\". Světová bezpečnostní rada chce, aby se Emil Blonsky stal součástí programu Avengers, protože ho považují za válečného hrdinu a z ničení New Yorku obviňují Bruce Bannera. Agenti S.H.I.E.L.D.u Phil Coulson a Jasper Sitwell spolu probírají, jak situaci vyřešit. Od rady mají totiž nařízeno, aby si Blonského vyžádali od generála Rosse; zároveň však jejich nadřízený, ředitel Fury, ho nechce nechat propustit. Proto se rozhodnou poslat na schůzku s generálem obětního beránka, který má ji sabotovat – „Konzultanta“, resp. Tonyho Starka – kterému se plán agentů vydaří a Blonsky tak zůstane ve vězení.\n\nČtyřminutový snímek \"Konzultant\" byl vydán jako bonus na BD edici filmu \"Thor\" dne 13. září 2011. Krátký snímek režíroval Leythum, autorem scénáře je Eric Pearson. Svoje role z předchozích filmů MCU si zde zopakovali Clark Gregg (agent Coulson) a Maximiliano Hernández (agent Sitwell). Využity byly také záběry ze scény po závěrečných titulcích snímku \"Neuvěřitelný Hulk\" s Robertem Downeym Jr. („Konzultant“ / Tony Stark), Williamem Hurtem (generál Ross) a Timem Rothem (Emil Blonsky v podobě Abominationa). \"Konzultant\" byl napsán až po následujícím krátkém filmu \"Cesta k Thorovu kladivu a co se na ní přihodilo\" a vzhledem k tomu, že ten potřeboval 80 % rozpočtu vyhrazeného Marvelem na dva krátkometrážní snímky, musel \"Konzultant\" zůstat v podobě „dvou povídajících si chlápků“ (formát tzv. bottle episode). Pearson jej využil pro představení brainstormingu jako způsobu, jak se vypořádat s formálními byrokratickými pravidly programu Avengers.\n\nDěj snímku \"Cesta k Thorovu kladivu a co se na ní přihodilo\" (v anglickém originále \"A Funny Thing Happened on the Way to Thor's Hammer\") se odehrává krátce před událostmi z filmu \"Thor\". Agent Coulson zastaví cestou do novomexického Albuquerque na čerpací stanici. Zatímco si vybírá v obchodě občerstvení, prodejnu přepadnou dva ozbrojení lupiči. Když se zeptají na auto stojící u čerpadla, Coulson jim předá svoje klíčky a také jim nabídne i svoji pistoli. V nestřeženém okamžiku na lupiče agent zaútočí a během několika sekund je omráčí. Poté si v klidu zakoupí svačinu a odejde ke svému vozu.\n\nČtyřminutový snímek \"Cesta k Thorovu kladivu a co se na ní přihodilo\" byl vydán jako bonus na BD edici filmu \"\" dne 25. října 2011. Krátký snímek režíroval Leythum, autorem scénáře je Eric Pearson. V roli agenta Coulsona se opět představil Clark Gregg. Film ukázal, že Coulson není „jen další otravný byrokrat“ S.H.I.E.L.D.u.\n\nBennie a Claire najdou po útoku na New York (film \"Avengers\") chitaurskou zbraň, tzv. „Rekvizitu 47“. Pár ji využije k následnému vyloupení několika bank, což přitáhne pozornost agentury S.H.I.E.L.D. K získání zbraně a neutralizaci dvojice jsou přiděleni agenti Sitwell a Blake. První z nich dokáže lupiče vystopovat až do motelového pokoje, ve kterém proběhne bitka, při níž jsou zničeny ukradené peníze. Sitwell následně páru nabídne vstup do S.H.I.E.L.D.u – Bennie je přidělen do oddělení výzkumu a vývoje, kde bude jeho úkolem reverzní inženýrství chitaurské technologie, a Claire se stane asistentkou agenta Blakea.\n\nDvanáctiminutový snímek \"Rekvizita 47\" (v anglickém originále \"Item 47\") byl vydán jako bonus na BD edici filmu \"Avengers\" dne 25. září 2012. Krátký snímek režíroval Louis D'Esposito, autorem scénáře je Eric Pearson, hudba je dílem Christophera Lennertze. Roli agenta Sitwella si z předchozích filmů zopakoval Maximiliano Hernández a novou postavu agenta Blakea si zahrál Titus Welliver. Jesse Bradford a Lizzy Caplanová ztvárnili Bennieho a Claire. Pearson a D'Esposito dostali nápad na námět tohoto snímku krátce po zhlédnutí \"Avengers\", protože si uvědomili, že v New Yorku je takový zmatek, že mimozemské zbraně se mohly dostat kamkoliv a ke komukoliv. Krátký film \"Rekvizita 47\", natočený během čtyř dnů, byl inspirací pro televizní seriál \"Agenti S.H.I.E.L.D.\"\n\nRok po událostech z filmu \"\" je agentka Peggy Carterová příslušnicí agentury S.S.R., kde však dělá pouze kancelářskou práci a do terénu se nedostane. Jedné noci, když je v kanceláři sama, získá po telefonu informace o záhadné skupině Zodiac. Agentka se rozhodne jednat sama a okamžitě se vydá na určenou lokalitu, kde dokáže bez cizí pomoci získat sérum. Následující ráno dostane vynadáno od svého nadřízeného, agenta Flynna. Tomu však následně zavolá milionář a vynálezce Howard Stark, který Flynnovi sdělí, že Carterová se stává jednou z vedoucích nově zřízené agentury S.H.I.E.L.D.\n\nPatnáctiminutový snímek \"Agentka Carterová\" (v anglickém originále \"Agent Carter\") byl vydán jako bonus pro digitální distribuci filmu \"Iron Man 3\" dne 3. září 2013 a následně jako bonus na BD edici téhož filmu dne 24. září 2013. Krátký snímek režíroval Louis D'Esposito, autorem scénáře je Eric Pearson, hudba je dílem Christophera Lennertze. Své role ze snímku \"Captain America: První Avenger\" si zopakovali Hayley Atwellová (agentka Carterová), Dominic Cooper (Howard Stark) a Neal McDonough (Dum Dum Dugan), v archivních záběrech z téhož snímku se objevil také Chris Evans (Steve Rogers / Kapitán Amerika). Nově se představili Bradley Whitford jako agent Flynn a Shane Black jako hlas v telefonu. \"Agentka Carterová\" byla natočena během pěti dní a pro ušetření finančních prostředků byly pro zobrazení New Yorku 40. let 20. století využity záběry s vizuálními efekty z filmu \"Captain America: První Avenger\". Díky úspěchu krátkého snímku vznikl televizní seriál \"Agent Carter\".\n\nTrevor Slattery, který byl zadržen na konci filmu \"Iron Man 3\", si odpykává trest ve věznici Seagate. Žije si nad zdejší poměry, má svého osobního „sluhu“ Hermana a rovněž spřátelené vězně, kteří ho chrání. V tomtéž zařízení je rovněž umístěn miliardář a vynálezce Justin Hammer (viz \"Iron Man 2\"), který se podivuje pozornosti, kterou Slattery vyvolává. Toho dokonce navštíví dokumentarista Jackson Norriss, kterému Slattery ochotně vypráví o postavě Mandarina a také své minulosti jako herce. Norriss ho ovšem informuje, že přivlastněním identity Mandarina některé lidi Slattery naštval. Filmař mu poví o historii Mandarina a jeho teroristické skupiny a následně herci odhalí, že sám je členem tohoto uskupení a že jeho úkolem (s pomocí dalších, kteří na věznici zaútočí) je dostat Slatteryho z vězení, aby se mohl setkat se skutečným Mandarinem.\n\nČtrnáctiminutový snímek \"Sláva králi\" (v anglickém originále \"All Hail the King\") byl vydán jako bonus pro digitální distribuci filmu \"\" dne 4. února 2014 a následně jako bonus na BD edici téhož filmu dne 25. února 2014. Krátký snímek napsal a režíroval Drew Pearce, hudba je dílem Briana Tylera a také Mikea Posta, který vytvořil znělku fiktivního seriálu \"Caged Heat\". Ve svých rolích z předchozích celovečerních filmů se objevili Ben Kingsley (Trevor Slattery) a Sam Rockwell (Justin Hammer), Hermana ztvárnil Lester Speight a Jacksona Norrisse si zahrál Scoot McNairy. Drewa Pearce a producenta Stephena Broussarda napadl námět snímku \"Sláva králi\" během produkce \"Iron Mana 3\", protože chtěli poskytnout na postavu Mandarina nový pohled. Krátký film byl natočen v Los Angeles na podzim 2013.\n\n"}
{"id": "1101009", "url": "https://cs.wikipedia.org/wiki?curid=1101009", "title": "Mariss Jansons", "text": "Mariss Jansons\n\nMariss Ivars Georgs Jansons (14. ledna 1943, Riga – 30. listopadu 2019, Petrohrad) byl lotyšský dirigent, nositel řady cen a vyznamenání.\n\nJeho rodiči byli dirigent Arvīds Jansons a zpěvačka Iraīda Jansoneová. Matce, která byla židovského původu, se podařilo před nacisty uniknout z rižského ghetta, kde zahynulo mnoho členů její rodiny. Syna Marisse porodila v úkrytu.\n\nJansons studoval zprvu hru na klavír a housle a později dirigování. Jeho učitelem hudby byl zpočátku otec. Velký význam pro něj mělo studium u proslulého ruského (sovětského) dirigenta Jevgenije Mravinského, který byl také profesorem na konzervatoři v Leningradě. Od roku 1968 studoval Jansons u Herberta von Karajana v Salzburgu, poté u Hanse Swarowského ve Vídni. V roce 1971 získal v Západním Berlíně Karajanovu cenu.\n\nBěhem své dirigentské kariéry řídil Mariss Jansons již řadu významných orchestrů. V roce 1973 se stal zastupujícím dirigentem tehdejších Leningradských filharmoniků. Jeho dalšími působišti byly Filharmonie Oslo, Londýnský filharmonický orchestr (\"London Philharmonic Orchestra\") a Pittsburský symfonický orchestr.\n\nOd září 2004 vede Jansons velmi úspěšně Orchestr Concertgebouw (\"Koninklijk Concertgebouworkest\") v Amsterodamu jako nástupce Riccarda Chaillyho. Tento orchestr je již dlouho známý precizností své hry. Pod Jansonsovým vedením byl několikrát zvolen na přední místo ve světovém pořadí symfonických orchestrů. Šéfredaktoři důležitých evropských hudebních časopisů zvolili Orchestr Concertgebouw v roce 2006 jako druhý nejlepší evropský orchestr. Britský odborný časopis \"Gramophone\" uspořádal v roce 2008 anketu hudebních kritiků, ze které vyšel Orchestr Concertgebouw dokonce jako vůbec nejlepší symfonický orchestr světa, zatímco čtyři německé orchestry se umístily mezi prvními deseti nejlepšími. 3. října 2014 bylo oznámeno, že od sezóny 2016/2017 převezme italský dirigent Daniele Gatti místo šéfdirigenta tohoto orchestru po Marissi Jansonsovi.\n\nV roce 2006 dirigoval Mariss Jansons poprvé populární novoroční koncert Vídeňských filharmoniků, který se koná ve Zlatém sále Vídeňského hudebního spolku (\"Wiener Musikverein\") a je tradičně přenášen televizí do zhruba 90 zemí světa. 2012 vedl Jansons tento koncert podruhé a dne 1. ledna 2016 již potřetí.\n\nJiž od podzimu 2003 je Jansons jako nástupce Lorina Maazela šéfdirigentem (\"Generalmusikdirektor\", GMD) Symfonického orchestru Bavorského rozhlasu v Mnichově. V říjnu 2007 uvedl Jansons ve Vatikánu s pěveckým sborem a Symfonickým orchestrem Bavorského rozhlasu 9. symfonii Ludwiga van Beethovena a skladbu pro sbor \"Tu es Petrus\", kterou složil Giovanni Pierluigi da Palestrina. Koncert se konal za přítomnosti papeže Benedikta XVI.\n\nDalšími mezníky spolupráce Jansonse s bavorským sborem a orchestrem byly koncerty, při kterých byla uvedena \"Requiem\" od Mozarta, Verdiho, Dvořáka a Brahmse (\"Ein deutsches Requiem\"). Pozornost vzbudila také uvedení díla Francise Poulenca \"Stabat Mater\" a žalmů zvaných \"Chichester Psalms\" od Leonarda Bernsteina.\n\nNa podzim roku 2012 účinkoval Symfonický orchestr Bavorského rozhlasu společně se Sborem Bavorského rozhlasu pod vedením Marisse Jansonse v Suntory Hall v Tokiu. Uvedli zde cyklus všech devíti symfonií Ludwiga van Beethovena. Bavorská veřejnoprávní televize vysílala celý cyklus od 1. prosince 2013 do 2. února 2014.\n\nV roce 1996 utrpěl Jansons při posledních taktech opery Giacoma Pucciniho \"La Bohème\" v Oslo životu nebezpečný srdeční záchvat. Je známo, že jeho otec zemřel při dirigování. Dne 20. dubna 2010 bylo oznámeno, že Jansons nemůže několik následujících měsíců kvůli nemoci pracovat.\n"}
{"id": "1101011", "url": "https://cs.wikipedia.org/wiki?curid=1101011", "title": "Tom Sundby", "text": "Tom Sundby\n\nTom Sundby (* 15. prosince 1960, Larvik, Norsko) je bývalý norský fotbalový záložník. Nastupoval i v norské fotbalové reprezentaci.\n\nJeho otcem je Reidar Sundby.\n\nNa klubové úrovni hrál mimo Norska v Řecku.\n\nV A-týmu Norska debutoval 15. 6. 1983 v přátelském utkání v Kuopiu proti týmu Finska (remíza 1:1). Celkem odehrál v letech 1983–1988 za norský národní tým 39 zápasů a vstřelil 6 gólů.\n\nZúčastnil se Letních olympijských her 1984 v USA.\n\n"}
{"id": "1101013", "url": "https://cs.wikipedia.org/wiki?curid=1101013", "title": "FC Solothurn", "text": "FC Solothurn\n\nFC Solothurn (celým názvem Fussballclub Solothurn) je švýcarský fotbalový klub z města Solothurn v kantonu Solothurn, který působí ve švýcarské čtvrté lize (v sezóně 2014/15). Byl založen v roce 1901, letopočet založení je i v klubovém emblému. Klubové barvy jsou červená a bílá.\n\nSvá domácí utkání hraje na stadionu FC Solothurn s kapacitou cca 6 750 diváků.\n\n"}
{"id": "1101015", "url": "https://cs.wikipedia.org/wiki?curid=1101015", "title": "Almudena Muñozová", "text": "Almudena Muñozová\n\nAlmudena Muñoz-Martínez, (* 4. listopadu 1968 Valencie, Španělsko) je bývalá reprezentantka Španělska v judu. Je olympijskou vítězkou z roku 1992.\n\nJudu se věnovala od útlého dětství pod vedením Salvador Gómeze. V roce 1989 utrpěla vážné zranění kolene a vrátila až v sezoně 1991. V roce 1992 startovala na olympijských hrách v Barceloně. Nepatřila mezi kandidátky na medaili, ale kondičně se na hry kvalitně připravila a šikovně zvolenou taktikou prošla až do finále. Pomohlo ji k ní i domácí publikum, jehož skandování do značné míry ovlivnilo verdikty sudích (hantei). Ve finále proti Japonce Noriko Mizoguči byla po celý zápas pasivní, ale při jednom z útoků Japonky se jí podařil kontrachvat (tani-otoši) za koku a tento náskok udržela až do konce. Získala zlatou olympijskou medaili.\n\nV roce 1993 ještě vytěžila maximum z kvalitní olympijské přípravy, ale v dalších letech jí štěstí v bojích o medaili opustilo. V roce 1998 ukončila sportovní kariéru, založila rodinu a na veřejnosti se objevuje výjimečně.\n\n"}
{"id": "1101019", "url": "https://cs.wikipedia.org/wiki?curid=1101019", "title": "Staša Jílovská", "text": "Staša Jílovská\n\nStaša Jílovská, roz. Stanislava Procházková (20. února 1898 Vídeň – 8. července 1955 Praha), byla česká novinářka, redaktorka, překladatelka z angličtiny a francouzštiny.\nOtec MUDr. Ladislav Prokop Procházka byl lékařem-hygienikem a v letech 1920–1921 byl ministrem veřejného zdravotnictví a tělesné výchovy v úřednické vládě Jana Černého, matka Jitka roz. Grégrová byla dcerou novináře a politika Julia Grégra. \nStaša studovala v letech 1907–1915 na dívčím gymnáziu \"Minerva\" v pražské Pštrosově ulici. Její spolužačkou zde byla Milena Jesenská, která se stala její životní přítelkyní a spolupracovnicí. V roce 1916 začala studovat na c. k. České univerzitě Karlově-Ferdinandově v Praze obor filozofie-francouzština, studium však po pěti semestrech v červenci 1919 ukončila, když čekala narození dvojčat.\n\nPřestože studium nedokončila, získala znalosti, které ji umožnily stát se redaktorkou, novinářkou a překladatelkou. Spolupracovala např. s Josefem Váchalem, Josefem Florianem, Karlem Čapkem a V. H. Brunnerem. \n\nV období 1922 až 1926 pracovala v Módní revue deníku \"Tribuna\". V závěru roku 1926 začala spolupracovat s časopisem \"Pestrý týden\" a spolu s Milenou Jesenskou zde redigovaly módní rubriku (až do roku 1928). V redakci časopisu se seznámila také s Adolfem Hoffmeisterem. V roce 1927 pracovala v časopise \"Hvězda\" a v letech 1928–1936 byla hlavní redaktorkou módy čtrnáctideníku \"Eva\". \n\nOd roku 1929 řídila také rok jako redaktorka časopis Osvobozeného divadla \"Vest Pocket Revue\". V období 1931–1936 pracovala u J. Otty v časopise \"Světozor\" a v redakci \"Ottova slovníku naučného nové doby\", v letech 1936–8 v nakladatelství \"Novina\". \n\nZa války nebyla zaměstnána, od podzimu roku 1945 pracovala na zahraničním oddělení Ministerstva informací, od roku 1952 jako tajemnice ve Svazu čs. výtvarných umělců (Svaz výtvarníků Mánes). Obě zaměstnání ji zprostředkoval A. Hoffmeister. Značnou část času věnovala překladům děl francouzských a anglických autorů, především románové beletrii a dramatické tvorbě. Překládala klasiku, experimentální prózu, soudobé bestsellery a detektivky. Po válce zvláště americkou literaturu.\n\nNárodní divadlo v Praze uvedlo v jejích překladech sedm divadelních her v letech 1926–1930.\nV roce 1945 vstoupila do KSČ a členkou byla až do své smrti.\n\nJejím manželem byl zpěvák a kabaretiér Rudolf Klein-Jílovský, za kterého se provdala v roce 1918. Jejich dcery – dvojčata Staša a Olga se narodily 24. září 1919; jsou fotografkami. S manželem se v roce 1928 rozešla (oficiální rozvod až v roce 1941). Jejím pozdějším partnerem byl Adolf Hoffmeister.\n\n\n\n"}
{"id": "1101021", "url": "https://cs.wikipedia.org/wiki?curid=1101021", "title": "Hugo Distler", "text": "Hugo Distler\n\nHugo Distler (24. června 1908 Norimberk – 1. listopadu 1942, Berlín) byl německý hudební skladatel a varhaník. Je známý především jako skladatel sborové církevní hudby pro potřeby evangelické církve. Po převzetí moci nacisty se Distler snažil přizpůsobit a roku 1933 dokonce vstoupil do NSDAP. Po vypuknutí války se však jeho postoj k režimu stal kritičtějším. Spáchal sebevraždu poté, co obdržel povolávací rozkaz.\n"}
{"id": "1101022", "url": "https://cs.wikipedia.org/wiki?curid=1101022", "title": "Behaviorální marketing", "text": "Behaviorální marketing\n\nBehaviorální marketing je cílená reklamní metoda, která analyzuje chování zákazníků. Díky tomuto druhu marketingu se zákazníkovi zobrazuje pouze relevantní reklama, tedy taková, o kterou má zájem a je pro něj užitečná.\n\nBehaviorální marketing funguje na těchto principech:\n\nVýsledkem behaviorálního cílení je vysoká marketingová efektivita. Inzerentům nabízí možnost lépe cílit na své potenciální zákazníky. \n\n"}
{"id": "1101025", "url": "https://cs.wikipedia.org/wiki?curid=1101025", "title": "Pietra Ligure", "text": "Pietra Ligure\n\nPietra Ligure je menší město v italském kraji Ligurie, v provincii Savona. Leží v severozápadní části země, v Janovském zálivu, na pobřeží Ligurského moře. Je součástí Italské riviéry, respektive její západní části \"Riviery di Ponente\". Pietra Ligure je vzdálené přibližně 80 km západně od Janova, hlavního centra Ligurie a 90 km od francouzských hranic. Ze známějších měst se v blízkém okolí nachází Savona, Albenga nebo Imperia.\n"}
{"id": "1101028", "url": "https://cs.wikipedia.org/wiki?curid=1101028", "title": "Finale Ligure", "text": "Finale Ligure\n\nFinale Ligure je menší italské město v Ligurii, v provincii Savona. Leží v severozápadní části země, v Janovském zálivu, na pobřeží Ligurského moře. Je součástí Italské riviéry, respektive její západní části Riviery di Ponente. Finale Ligure je vzdálené přibližně 75 km západně od Janova, hlavního centra Ligurie a 95 km od francouzských hranic. Ze známějších měst se v blízkém okolí nachází Savona, Albenga nebo Imperia.\n\nFinale Ligure tvoří tři hlavní městské části. Hlavní čtvrť města Final Marina leží při pobřeží Středozemního moře. Centrum čtvrti tvoří promenáda s náměstím Piazza Vittorio Emanuele II. Významná je barokní bazilika S. Giovanni Battista z let 1612 až 1674. Východně navazuje na čtvrť Finalpia. Nejvýznamnější památkou zde je barokní kostel Santa Maria di Pia s románsko-gotickou věží a rokokovým průčelím. \n"}
{"id": "1101030", "url": "https://cs.wikipedia.org/wiki?curid=1101030", "title": "Hamarkameratene", "text": "Hamarkameratene\n\nHamarkameratene (v překladu \"kamarádi z Hamaru\"; uváděný i jako HamKam nebo Ham-Kam) je norský fotbalový klub z města Hamar založený v roce 1918, letopočet založení je i v klubovém emblému. Klubové barvy jsou zelená a bílá.\nSvá domácí utkání hraje na stadionu Briskeby Arena s kapacitou cca 7 600 diváků.\n\nV sezóně 2014 se umístil na 16. příčce norské druhé ligy a sestoupil do třetí.\n\n"}
{"id": "1101032", "url": "https://cs.wikipedia.org/wiki?curid=1101032", "title": "Laserová operace", "text": "Laserová operace\n\nLaser je přístroj emitující koherentní elektromagnetické vlnění (paprsky mají shodnou fázi, směr šíření i vlnovou délku). Název pochází z anglického Light Amplification by Stimulated Emission of Radiation. Laser neboli usměrněný proud mnoha fotonů může přenášet velká množství energie, kterou lze využít v některých medicínských postupech, nejčastěji přeměnou na energii tepelnou.\n\nLaserová operace používá laserové světlo k odstranění nemocné tkáně nebo léčbě krvácení cév. Uplatnění nachází též u odstraňování vrásek, slunečních skvrn, tetování či mateřských znamének.\n\nV laserové chirurgii se využívá laserový skalpel k řezání tkání místo klasického skalpelu. Při využití laseru je světelný paprsek soustředěn na velmi malý prostor, kdy dochází k ohřívání buňky v léčené oblasti. Jedním z příkladů, kde se této technologie využívá je u tkání s vysokým obsahem vody. Laserový skalpel má tu výhodu, že při správném nastavení neřeže okolní tkáně a řeže svým paprskem na principu rozpouštění molekulárních vazeb materiálu. Existuje několik typů laserů, v závislosti na specifikaci daného použití. \n\nNejčastěji se této techniky využívá v chirurgii očí, kde se obvykle jedná o úpravu rohovky například pro korekci dioptrií. Chirurgické lasery se rozdělují podle látky, která excituje laserové záření. (oxid uhličitý, argon).\nLaserové přístroje dělíme v medicíně podle výkonu, tedy čím je výkon vyšší, tím víc energie paprsky transportují. Každá lékařská disciplína vyžaduje přesnou charakteristiku použití laseru v dané oblasti díky rozdílně vhodné vlnové délce laseru (dle typu tkáně), kdy delší vlnová délka proniká hlouběji do tkáně, ale nepůsobí tak silně. Kratší vlnové délky se využívají např. pro stomatologii, u delších vlnových délek nacházíme využití v rehabilitaci.\n\nZákladní dělení laserů podle výkonu:\nNičení tkání dopadajícím zářením. K nejrozšířenějším aplikacím spadá způsob léčby diabetické retinopatie. Jedná se o ošetření sítnice pomocí laserových paprsků, kdy významně snižuje riziko ztráty zrakové ostrosti a vznik slepoty. Účinnost laserové koagulace je v případě ztráty zrakové ostrosti nevratná. \n\nDruhy laserové koagulace:\nO volbě typu laserové fotokoagulace rozhoduje nejen závažnost diabetická retinopatie (DR), ale také přítomnost dalších rizikových faktorů.\nOdstranění tkáně odpařením. \nAbsorpce záření vedoucí k tvorbě molekulárních fragmentů, které jsou vysokou teplotou převedeny do plynné fáze (nastává nutnost chlazení tkáně před i po zákroku). \nInterakcí laseru s tkání lze docílit zastavení krvácení některých struktur, např. peptidových vředů – hojně využíváno při endoskopických intervencích. \nZměna chemické struktury tkáně po ozáření, které dodá aktivační energii pro tento proces. \nLaser navodí prudké zvýšení teploty v zasažené tkání až na 1250 °C (zvýšení tlaku), a v tomto důsledku dochází k roztržení a devastaci tkáně. \nLaser je v odvětví dermatologie velmi široce využíván, především pro léčbu špatně hojících se ran, jizev, proleženin, oparů, cévních lézí, pigmentových skvrn, vyhlazování kožního povrchu, léčbě akné, odstraňování nežádoucího ochlupení a biostimulaci buněk. Je zde využívám laser s nízkým výkonem, kterým se dosahuje biostimulace buněk tkáně. Jedná se o rychlou, efektivní a mnohem komfortnější léčbu vrozených malformací (vrozená vývojová vada).\n\nLaser bývá využit při odstraňování chloupků a akné (princip termodestrukce). Při odstraňování chloupků dochází k cílenému zaměření na buňky s obsahem melaninu, takovýto zákrok je nutné opakovat, aby byly zničeny buňky, které byly v předchozím zákroku v brzkém stadiu vývoje. U léčby akné se používá tzv. modré světlo, které ničí bakterie způsobující ono zánětlivé kožní onemocnění.\nV současnosti patří k velmi pokročilým přístrojům v oblasti laserů tzv. femtosekundový laser. Takovýto pulsní laser je schopen vytvářet rastrové tvary v oční tkáni sumací svých plasmatických “mikrovýbuchů“, kdy bývá využit pro korekci zrakových vad a při asistenci operací šedého zákalu.\n\nTypy laserů pro léčbu refrakčních chyb:\nLasery pro léčbu non-refrakční podmínky:\n\nPoužívá se k odstranění kosmetických křečových žil. Endovaskulární uzávěr safény (povrchová podkožní žíla dolní končetiny) spadá mezi moderní metody, při kterých je do povrchového žilního kmene zavedena speciální sonda vysílající laserové záření. Energie vyzařovaná z pracovního konce sondy způsobí zatavení a smrštění žíly. V pooperačním období pak dojde k jejímu zániku a změně ve vazivový pruh. \nLasery se využívají v chirurgii při léčbě některých poruch (např. zlomeniny) dolních končetin. Nacházejí využití při odstraňování benigních a maligních nádorů, léčbě puchýřů, odstraňování nekrotické tkáně vředů a popálenin, spotřebních epidermálních név, keloidů a odstraňování hypertrofických jizev a tetování.\n\nLaser CO se používá v chirurgii k léčbě onychokryptózy (zarůstání nehtů), onychauxis, onychogryposis a onychomykózy. \nV odvětví laserové chirurgie nacházíme využití u potíží s žaludečními vředy a protržených jícnových varixech k jejich opětovnému zacelení. Laser je dále využíván k odstraňování nádorů z celého trávicího systému a to až do velikosti několika centimetrů. Koagulaci v cévních malformacích žaludku, dvanácterníku a tlustého střeva. Lasery můžeme využít taktéž jako neinvazivní metodu při odstraňování hemeroidů.\n\n"}
{"id": "1101033", "url": "https://cs.wikipedia.org/wiki?curid=1101033", "title": "Vilémov (zámek, okres Chomutov)", "text": "Vilémov (zámek, okres Chomutov)\n\nVilémov je barokní zámek uprostřed hospodářského dvora ve stejnojmenné obci v okrese Chomutov. Od roku 1963 je chráněn jako kulturní památka. \n\nVilémov byl založen bratry Vilémem starším a Vilémem mladším z Egerberka před rokem 1342. Zdejší tvrz je poprvé zmiňována na začátku 16. století v majetku Viléma Doupovce z Doupova. Doupovcové o Vilémov přišli za účast Viléma Vojtěcha na stavovském povstání. K vilémovskému panství tehdy patřila tvrz, dvůr a městečko Vilémov, mlýn, pila, Žďárský dům, opuštěný hrad Křečov, Topolanský dvůr (v té době vesnice) a řada dalších vesnic.\n\nV roce 1623 koupil zkonfiskované panství s výjimkou Libědic Jan Zdeněk Vratislav z Mitrovic. V roce 1662 ho získala svobodná paní Polyxena Marie z Račína a jejímu rodu patřil až do konce 17. století, kdy byl připojen k Mašťovu.\n\nMalý barokní zámek byl postaven v 17. nebo 18. století. V roce 1789 vyhořel a byl částečně obnoven.\n\nDochovaná jednopatrová budova zámku má obdélný půdorys a mansardovou střechu. Interiéry i fasáda, která je bez ozdob, byly znehodnoceny četnými úpravami např. na byty zaměstnanců statku. Pod zámkem se nachází rozsáhlé sklepy, které navazují na sklepení bývalého pivovaru.\n\nBudova zámku se nachází v areálu hospodářského dvora a není volně přístupná.\n\n"}
{"id": "1101038", "url": "https://cs.wikipedia.org/wiki?curid=1101038", "title": "Albenga", "text": "Albenga\n\nAlbenga je město v italském kraji Ligurie, v provincii Savona. Leží v severozápadní části země, v Janovském zálivu, na pobřeží Ligurského moře.\nJe součástí Italské riviéry, respektive její západní části Riviery di Ponente. Albenga je vzdálená přibližně 95 km západně od Janova, hlavního centra Ligurie a 80 km od francouzských hranic. Z větších měst se v okolí nachází Savona, Imperia a San Remo.\nHlavními ekonomickými zdroji místních obyvatel jsou turistický ruch, obchod v rámci regionu a zemědělství.\n\nAlbenga leží v největší pobřežní rovině, jinak zcela hornaté Ligurii. Město má historické středověké centrum, stejné místo bylo obývané již v období Říma. Staré město je obklopené hradbami, dominantou města je \"katedrála S. Michele\" s cihlovou věží a další dvě věže \"Torre del Comune\" a \"Torre del Municipio\".\n\n"}
{"id": "1101042", "url": "https://cs.wikipedia.org/wiki?curid=1101042", "title": "Larysa Krauseová", "text": "Larysa Krauseová\n\nEwa Larysa Krause, (4. leden 1975 Koszalin – 12. leden 1997 Čenstochová, Polsko) byla reprezentantka Polska v judu. Začátkem roku 1997 zahynula při autonehodě.\n\nS judem začala ve 13 letech v rodném městě. V roce 1996 se účastnila olympijských her v Atlantě a k zisku medaile jí scházelo více štěstí v semifinále proti Francouzce Restouxové. Následný souboj o bronzovou medaili nezvládla a obsadilo 5. místo. Dalšího velkého turnaje se již nedožila. Zahynula v lednu 1997 při dopravní nehodě nedaleko Čenstochové. Bylo jí čerstvě 22 let.\n\n"}
{"id": "1101045", "url": "https://cs.wikipedia.org/wiki?curid=1101045", "title": "Důl Salm II – Leopoldina", "text": "Důl Salm II – Leopoldina\n\nDůl Salm II – Leopoldina byl kamenouhelný hlubinný důl v jihovýchodní části Ostravské dílčí pánve ve Slezské Ostravě. Patřil k dolům, které založil Hugo Karel Eduard kníže Salm-Reifferscheidt-Raitz (1803 – 1888).\n\nPotřeba levnějšího paliva pro železárny v Blansku přivedla knížete Salm-Reifferscheidt do Slezské Ostravy za černým uhlí. K prospektorské činnosti najal c. k. hormistra Ignáce Vondráčka (1819 – 1887), který na základě poznatků z průzkumných ražeb hraběte Wilczka a Josefa Zwierziny odvodil předpokládaná místa výskytu černého uhlí. V těchto místech zahájil kutné práce namísto nákladných vrtných prací. Vzhledem k blízkosti důlního pole, které si nárokoval hrabě Wilczek i Josef Zwierzina, docházelo ke sporům mezi kutéři o kutací místa. Tento spor se podařilo vyřešit až v roce 1850, kdy byla uzavřena první prozatímní smlouva (z 12. ledna 1850) mezi Ignácem Vondráčkem a Josefem Zwierzinou. Na základě smlouvy byla posunuta smluvní demarkační hranice na západ od jámy Salm č. I.\n\nIgnác Vondráček prováděl kutné práce na ploše asi 15 ha, mělké jámy byly zpravidla opuštěny po splnění svého účelu (po průzkumu, po havárii). Z využitelných zůstaly tři kutací jámy: jáma č. I., jáma č. II. a jáma č. VII. Na základě prokazatelného nálezu uhelné sloje v hloubce 48,5 m byla knížeti Salm-Reifferscheidt báňským hejtmanstvím udělena dne 11. prosince 1851 důlní míra nazvaná Leopoldina I na počest kněžny Leopoldiny.\n\nSamostatný důl byl založen na původním místě kutací jámy č. II v roce 1851. Název Leopoldina obdržel podle křestního jména kněžny Leopoldiny, manželky knížete. V roce 1890 se stává novým majitelem stagnujících dolů kníže Hugo Leopold Salm-Reifferscheidt-Krautheim (2. 12. 1863 – 31. 12. 1903). V rámci připravované transformace dolů oslovil vídeňský C.k. privilegovaný Rakouský úvěrový ústav pro obchod a průmysl s úmyslem vytvořit novou společnost. 27. července 1896 byl schválen statut společnosti Ostravská důlní akciová společnost, dříve kníže Salm (Ostrauer Bergbaugesellschaft, A. G., vormals Fürst Salm in Polisch Ostrau), která převzala veškerý majetek Huga Leopolda knížete Salm-Reifferscheidta ve Slezské Ostravě a Radvanicích a 32 výhradních kutišť ve Slezské Ostravě, Radvanicích, Bartovicích a Lipině. 2. listopadu 1896 byly doly přeměněny na tuto akciovou společnost.\n\n1. července 1916 koupila důl společnost Rakouská báňská a hutní společnost, a.s. ve Vídni (Oesterreichische Berg-und hüttewerksgesellschaft, A. G.), která po vzniku ČSR přesídlila do Brna jako Báňská a hutní společnost, a.s. (BHS). V roce 1916 BHS ukončila těžbu uhlí, protože sloje jaklovecké vrstvy už byly vyčerpány a sloje hrušovských vrstev se nacházely pod bezeslojným pásmem. Překonat tuto 200 m mocnou vrstvu by vyžadovalo velké investice na vyhloubení jámy a na velkou rekonstrukci dolu. \n\nV roce 1923 bylo ústí jámy zvýšeno vyzdívkou a uzavřeno betonovým klenutým poklopem bez zasypání jámy. Objekty dolu byly zbourány, areál byl asanován a vytvořen park, který později dostal jméno Matuškův sad.\n\n7. listopadu 1973 (po padesáti letech ukončení těžby) došlo k zhroucení jámy. Do hlubokého kráteru se propadl taneční parket s okolním vybavením, který byl nad jámou postaven. Objem kráteru se odhadoval na 3,5 tis. m. V roce 1974 byl kráter zasypán a oplocen. Konečné uzavření jámy bylo provedeno v roce 1998.\n\nKutací jáma byla v roce 1851 přestavěna na jámu těžní. Pro těžbu černého uhlí byl instalován jednoválcový nepřímo účinný parní těžní stroj o výkonu 30 HP. \n\nV roce 1872 byla provedena první rekonstrukce těžní jámy. Byl instalován nový přímo účinný parní těžní stroj se dvěma stojatými válci, jejichž průměr byl 580 mm a zdvih 870 mm, výkon 30 HP. Plochá lana z ocelových drátů byla navinována na bobiny. Parní stroj byl vyroben ve Strojírnách knížete Salma v Blansku. \n\nV roce 1890 byl dán do provozu nový parní těžní stroj, který byl vyroben ve Strojírnách knížete Salma v Blansku. Parní těžní stroj se dvěma ležatými válci s pístovými šoupátky měl výkon 325 HP. Průměr válců byl 720 mm a zdvih 1600 mm, tlak páry 7 atm. Lano o průměru 31 mm bylo navíjeno na buben o průměru 6000 mm a šířce 720 mm. Těžní klec měla dvě etáže na jeden vozík nebo 6 osob na etáž. Rychlost jízdy 6 m/s pro fárání s mužstvem, 14 m/s pro těžbu. Těžní věž byla vysoká 15,5 m od ohlubně po osy lanovnic, lanovnice měla průměr 3700 mm.\n\nV roce 1851 mělo parní tahadlové čerpadlo ležatý válec o výkonu 60 HP.\n\nV roce 1872 bylo pro čerpání důlních vod k dispozici nepřímo účinné parní tahadlové čerpadlo, které mělo průměr válce 640 mm s železnými dvojitými tahadly.\n\nV roce 1898 čerpání vody zabezpečovala i pro důl Salm č. VII dvě ležatá tahadlová čerpadla o celkovém výkonu 210 HP.\n\nVětrání bylo společné s dolem č. I a později s dolem číslo VII. Od roku 1875 pro větrání důlního pole sloužil důl č. VII – Hugo jako jáma větrní. Ve vzdálených částech důlního pole byly při ražbách chodeb požívány ruční ventilátory.\n\nV roce 1888 bylo na důl zavedeno elektrické osvětlení závodních budov.\n\nV roce 1889 zahájil výrobu stlačeného vzduch první kompresor systému Bottich.\n\nDobývaly se sloje jaklovecké vrstvy ostravského souvrství. Uhelné sloje byly těženy metodou směrného i dovrchního pilířování na zával. Jáma byla v roce 1864 hluboká 151,7 m, v roce 1882 dosáhla 328,5 m (úroveň 8. patra). Konečná hloubka 596,9 m (13. patro) byla dosažena v roce 1898. Třídění uhlí bylo prováděno ručně. Vytěžené uhlí bylo prohazováno přes síta a mříže, aby se vytřídilo podle kusovosti. V roce 1882 byla na jámě č. II – Leopoldina postavena úpravna uhlí (mokré třídění) podle vrchního inženýra Adolfa Hamerského.\n\nDůlní pole bylo v roce 1958 připojeno k dolu Michael (Michálka). \n\nÚdaje dle\nU dolu bylo postaveno 10 koksových pecí soustavy Dulait (1864). V roce 1882 už pracovalo 29 koksových pecí soustavy Gobiet. V roce 1898 v blízkosti jámy produkovalo koks 77 pecí soustavy Coppé, Gobiet, Lares s výkonem 32 560 tun koksu.\n\nHavíři nacházeli bydlení v koloniích Salmovec a Stará kolonie. V blízkosti jámy č. II na kolonii Salmovec navazovala Úřednická kolonie.\n\n"}
{"id": "1101047", "url": "https://cs.wikipedia.org/wiki?curid=1101047", "title": "Imperia", "text": "Imperia\n\nImperia je město v italském kraji Ligurie, v provincii Imperia. Leží v severozápadní části země, v Janovském zálivu, na pobřeží Ligurského moře. Je součástí Italské riviéry, respektive její západní části Riviery di Ponente (tato oblast je také pro pěstování květin nazývaná \"Riviera dei Fiore\"). Imperia je vzdálená přibližně 120 km západně od Janova, hlavního centra Ligurie a 50 km od francouzských hranic.\nMěsto je oblíbené letovisko a je známé pěstováním květin a oliv.\n\nImperia vznikla až v roce 1923 sloučením dvou menších měst \"Porto Maurizio\" a \"Oneglia\" a několika okolních obcí. Tvoří ji poměrně odlišné části. Zatímco Oneglia je ponejvíce průmyslová oblast, Porto Maurizio je vystavěno na 50 m vysokém vrchu a má zachované středověké centrum s dominantní stavbou klasicistní katedrály \"S. Maurizio\".\n\n"}
{"id": "1101051", "url": "https://cs.wikipedia.org/wiki?curid=1101051", "title": "Jarní romance (Fibich)", "text": "Jarní romance (Fibich)\n\nJarní romance op. 23 \"je kantáta pro sopránové a basové sólo, smíšený sbor a orchestr českého skladatele Zdeňka Fibicha. Kantáta je v pořadí druhá a jako většina Fibichových skladeb je inspirována Fibichovou láskou k přírodě a dojmy z dětství na Libáni u Nasavrk. Toto dílo skladatel věnoval Čtenářsko-pěveckému spolku Budivoj v Moravských Budějovicích, kde měl oddané přátele a příznivce a kam v osmdesátých letech rád zajížděl, aby byl přítomen provádění svých skladeb.\n\nKantáta vznikla v roce 1880 jako skladatelovo 23. dílo na text stejnojmenné básně Jaroslava Vrchlického z knihy veršů Epické básně, vydané poprvé v roce 1876. \n\nPrvní provedení se uskutečnilo na dobročinném koncertě ve prospěch Spolku ku podpoře vdov a sirotků po učitelích dne 12. března 1881 v Žofínském sále v Praze. Sborovou část nastudoval pěvecký spolek Lukes na Smíchově, sóla zpívali členové opery Prozatímního divadla Irma Reichová (soprán) a Karel Čech (bas), divadelní orchestr řídil kapelník Adolf Čech.\n\nNová kantáta byla při premiéře obecenstvem i kritikou přijata s nadšením a znamenala velký úspěch pro skladatele. který ve stejné době vytvořil dvě symfonické básně (\"Vesnu\" a \"Bouři\") a jehož opera \"Blaník\" byla připravována pro podzimní sezónu Prozatímního divadla. \"Jarní romance\" si získala brzy po pražské premiéře značnou oblibu, v osmdesátých letech byla v Praze často opakována a provedení se dočkala i na českém venkově, kde rovněž brzy zdomácněla. Stala se trvalou součástí pořadů pěveckých sdružení a nevymizela až do dneška z repertoáru sborových produkcí jako jedna z nejoblíbenějších českých kantát.\n\nNakladatelství Fr. A. Urbánek v Praze vydalo v únoru 1886 orchestrální partituru s podloženým klavírním výtahem, sólové a sborové hlasy a průvod harmonia jako číslo 289 Urbánkovy edice. V r. 1952 vyšel nákladem Národního hudebního vydavatelství Orbis v Praze po prvé samostatně klavírní výtah s textem v rámci souborného vydání skladeb Zdeňka Fibicha za spolupráce členů redakční komise Společnosti Zdeňka Fibicha.\n\nJelikož autograf partitury je dodnes nezvěstný. 1. vydání partitury - Fr. A. Urbánek dle původních pramenů.\n\n\n"}
{"id": "1101052", "url": "https://cs.wikipedia.org/wiki?curid=1101052", "title": "Merritt Pattersonová", "text": "Merritt Pattersonová\n\nMerritt Pattersonová (* 2. září 1990 Whistler, Britská Kolumbie, Kanada) je kanadská herečka, modelka a tanečnice. Proslavila se rolemi v seriálech \"Ravenswood\" a \"The Royals.\"\n\nNarodila se ve Whistleru v Britské Kolumbii v Kanadě. Již v mladém věku si zamilovala umění. Začala soutěžit v tanci v 11 letech a pokračovala během střední školy. Během té doby se také věnovala divadlu a modelingu. V roce 2006 vyhrála soutěž krásy pro teeenagery \"Canadian Herbal Essences\" z 10 000 dívek.\n\nFilmový a televizní debut přišel s vedlejší roli v seriálu stanice Freeform \"Kyle XY\". Následovala role ve filmu \"\".\n\nV roce 2013 získala jednu z hlavních rolí televizního seriálu, vysílaného stanicí Freeform, \"Ravenswood\", spin-offu seriálu \"Prolhané krásky\". V roce 2015 začala hrát hlavní roli seriálu stanice E! \"The Royals\". V roce 2006 byla obsazena do druhé řady seriálu \"The Art of More,\" kde hraje dceru postavy. kterou hrál Dennis Quaid.\n\n"}
{"id": "1101054", "url": "https://cs.wikipedia.org/wiki?curid=1101054", "title": "Seznam postav seriálu Bylo, nebylo", "text": "Seznam postav seriálu Bylo, nebylo\n\nToto je seznam postav seriálu \"Bylo, nebylo\".\n"}
{"id": "1101055", "url": "https://cs.wikipedia.org/wiki?curid=1101055", "title": "Stein Karlsen", "text": "Stein Karlsen\n\nStein Karlsen (* 1. září 1948) je bývalý norský fotbalový útočník. Na svém kontě má jeden start v norské fotbalové reprezentaci.\n\nNa klubové úrovni hrál fotbal pouze v norském klubu HamKam. V roce 1973 se stal se 17 vstřelenými góly nejlepším kanonýrem nejvyšší norské fotbalové ligy.\n\nV A-týmu norské fotbalové reprezentace debutoval 31. 10. 1973 v kvalifikačním utkání v Anderlechtu proti domácímu týmu Belgie (porážka 0:2). Byl to jeho jediný start za norský národní tým.\n\n"}
{"id": "1101056", "url": "https://cs.wikipedia.org/wiki?curid=1101056", "title": "Tom Henning Hovi", "text": "Tom Henning Hovi\n\nTom Henning Hovi (* 15. ledna 1972, Gjøvik, Norsko) je bývalý norský fotbalový obránce. Kariéru ukončil v roce 2006. Mimo Norska hrál fotbal na klubové úrovni v Anglii.\n\nNa klubové úrovni hrál v Norsku v klubech Hamarkameratene (HamKam), Skeid Fotball a Vålerenga IF. Z HamKam hostoval v roce 1995 v anglickém Charltonu Athletic.\n\n"}
{"id": "1101057", "url": "https://cs.wikipedia.org/wiki?curid=1101057", "title": "Evžen Amler", "text": "Evžen Amler\n\nEvžen Amler (* 15. května 1958 Praha) je badatelem v oblasti tkáňového inženýrství a vyučujícím na 6 fakultách vysokých škol (2.LF UK, FBMI ČVUT, UCEEB ČVUT, FTVS UK, FSpS MU, FT TUL).Ředitel nanotechnologicke firmy Nanoeast Gmbh Zittau.\n\nV současnosti se věnuje tkáňovému inženýrství, nanotechnologiím, řízenému dodávání léčiv a kvalitě vnitřního prostředí inteligentních budov. V minulosti se zaměřoval také na proteinové inženýrství. Je vedoucím Ústavu biofyziky 2. lékařské fakulty UK a do roku 2018 byl vedoucí vědecký pracovník Ústavu experimentální medicíny AV ČR.\n\nJako asistent se nejdříve zúčastnil Mistrovství světa ve fotbale U20 v roce 1997, a dále pak Mistrovství světa ve fotbale v letech 1998 a 2002, při druhém z nich spolurozhodoval semifinále mezi Německem a Jižní Koreou. Byl nasazován na zápasy Ligy mistrů a mezistátních kvalifikací. Dnes stojí v čele Unie fotbalových rozhodčích. Je spoluzakladatelem vysokoškolského oboru Rozhodčí kolektivních sportů na Masarykově univerzitě v Brně.\n"}
{"id": "1101059", "url": "https://cs.wikipedia.org/wiki?curid=1101059", "title": "Pål Jacobsen", "text": "Pål Jacobsen\n\nPål Jacobsen [pol jakobsen] (* 20. května 1956, Molde, Norsko) je bývalý norský fotbalový útočník a později fotbalový trenér. Nastupoval i v norské fotbalové reprezentaci.\n\nJeho bratrem je bývalý fotbalista a norský reprezentant Tom Jacobsen.\n\nNa klubové úrovni hrál v Norsku v klubech Hamarkameratene (HamKam) a Vålerenga IF. V roce 1981 se stal se 16 vstřelenými góly nejlepším kanonýrem nejvyšší norské fotbalové ligy. S Vålerengou vyhrál třikrát norskou nejvyšší ligu (1981, 1983, 1984).\n\nV A-týmu Norska debutoval 15. 5. 1975 v Helsinkách proti týmu Finska (výhra 5:3). Celkem odehrál v letech 1975–1986 za norský národní tým 42 zápasů a vstřelil 13 gólů.\n\n"}
{"id": "1101061", "url": "https://cs.wikipedia.org/wiki?curid=1101061", "title": "Kaple Panny Marie (Litoboř)", "text": "Kaple Panny Marie (Litoboř)\n\nKaple Panny Marie je římskokatolická kaple v Litoboři. Patří do farnosti Hořičky. Vlastníkem kaple je obec Litoboř.\n\nKaple byla postevena v roce 1800.\n\nBudova je zděná, s polokruhovým závěrem, sklenutá plackou a pásy dělenou konchou. Na stěnách jsou lizény, kolem oken byly původně šambrány, vchod je segmentový. Štítek je hladký, trojúhelníkový. Lucerna je dřevěná, stříška cibulovitá s bání a křížem.\n\nPravidelné bohoslužby se v kapli nekonají.\n\n"}
{"id": "1101064", "url": "https://cs.wikipedia.org/wiki?curid=1101064", "title": "Tom Jacobsen", "text": "Tom Jacobsen\n\nTom Jacobsen [tom jakobsen] (* 17. března 1954) je bývalý norský fotbalový záložník a později fotbalový trenér. Nastupoval i v norské fotbalové reprezentaci.\n\nJeho bratrem je bývalý fotbalista a norský reprezentant Pål Jacobsen.\n\nNa klubové úrovni hrál v Norsku v klubech Hamarkameratene (HamKam) a Vålerenga IF. S Vålerengou vyhrál jedenkrát norskou nejvyšší ligu (1981) a jednou norský fotbalový pohár (1980).\n\nV A-týmu Norska debutoval 8. 9. 1971 v kvalifikačním utkání v Oslu proti týmu Francie (prohra 1:3). Celkem odehrál v letech 1971–1982 za norský národní tým 16 zápasů, gól nevstřelil.\n\n"}
{"id": "1101067", "url": "https://cs.wikipedia.org/wiki?curid=1101067", "title": "Antoine Bello", "text": "Antoine Bello\n\nAntoine Bello (* 25. března 1970, Boston, Massachusetts) je francouzsko-americký spisovatel a podnikatel, žijící v USA a píšící francouzsky. Má dvě občanství, americké a francouzské.\n\nNarodil se 25. března 1970 v Bostonu francouzským rodičům. Jeho vzdáleným příbuzným je francouzský spisovatel Marcel Aymé. Mládí strávil ve Francii, studoval obchodní vědy na Hautes études commerciales de Paris (HEC Paris), kde v roce 1991 promoval. Ještě na studiích založil firmu Hors Ligne, zabývající se administrativními a právními službami. Vedení této úspěšné firmy, která byla později přejmenována na Ubiqus se věnoval 15 let. V roce 2007 založil Rankopedii, webové stránky, zabývající se tvorbou statistik a žebříčků z různých oborů lidské činnosti.\n\nKromě Francie a USA procestoval i Japonsko a Švédsko. Od roku 2002 žije se ženou a dětmi v New Yorku.\n\nV roce 2007 podpořil kandidaturu Nicolase Sarkozyho na úřad francouzského prezidenta.\n\nLiterární kariéru zahájil v roce 1996 sbírkou povídek \"Les Funambules\" (\"Akrobati\"). V roce 1998 následoval detektivní příběh z fiktivního prostředí profesionálních hráčů puzzle s názvem \"Éloge de la pièce manquante\" (\"Oslava chybějícího dílku\").\n\nV roce 2007 publikoval první ze zatím tří mysteriózních románů \"Les Falsificateurs\" (\"Falzifikátoři\"). V roce 2009 následoval druhý s názvem \"Les Éclaireurs\" (\"Průzkumníci\") a v roce 2015 zatím poslední \"Les Producteurs\" (\"Producenti\"). Hlavní postavou románů je mladý Islanďan Sliv, který po ukončení studia geografie nastoupí v Reykjavíku jako projektový manažer u firmy zabývající se environmentálním poradenstvím. Záhy ale zjistí, že firma jen poskytuje krytí mezinárodní tajné organizaci, Konsorciu pro falzifikaci reality (KFR), pro niž pracuje i jeho šéf Gunnar. Rozhodne se přijmout podmínky, které mu Gunnar nabídne a stává se agentem společnosti, která falšuje realitu, doplňuje bílá místa v historii a vytváří mýty. Zpočátku si myslí, že jde jen o jakousi intelektuální hru, ale časem pocítí její nečekané důsledky. Snaží se s pomocí svých přátel zjistit, kdo organizaci řídí, jaké je její skutečné poslání a zda je správné měnit minulost v zájmu lepší budoucnosti. Autor se v románech zamýšlí nad vlivem informací na formování představ o světě a nad neomezenou mocí těch, kteří k nim mají přístup a mohou je ve vlastním zájmu zneužívat.\n\nV roce 2012 publikoval v elektronické formě (ebook) sbírku novel \"L'Actualité, Légendes, Reclus et En fuite\".\n\nJako své literární vzory uvádí autor Ayn Randovou, Agathu Christie a Edgara Allana Poea.\n\n\n\n\n"}
{"id": "1101070", "url": "https://cs.wikipedia.org/wiki?curid=1101070", "title": "Tom Rüsz Jacobsen", "text": "Tom Rüsz Jacobsen\n\nTom Rüsz Jacobsen (* 20. února 1953, Tjølling) je bývalý norský fotbalový brankář. Nastupoval i v norské fotbalové reprezentaci.\n\nNa klubové úrovni hrál v Norsku v klubech IF Fram Larvik, Bryne IL a Vålerenga IF. S Vålerengou vyhrál dvakrát norskou nejvyšší ligu (1981, 1983) a jednou norský fotbalový pohár (1980).\n\nV reprezentačním A-mužstvu Norska debutoval 24. 9. 1975 v utkání v Moskvě proti týmu SSSR (prohra 0:4). Celkem odehrál v letech 1975–1983 za norský národní tým 26 zápasů.\n\n"}
{"id": "1101083", "url": "https://cs.wikipedia.org/wiki?curid=1101083", "title": "Radek Smoleňák", "text": "Radek Smoleňák\n\nRadek Smoleňák (* 3. prosince 1986, Praha) je český hokejový útočník momentálně hrající za tým Mountfield HK .\n\n\nStatistiky reprezentace\nJe také členem týmu Real TOP Praha, v jehož dresu se zúčastňuje charitativních zápasů a akcí.\n"}
{"id": "1101094", "url": "https://cs.wikipedia.org/wiki?curid=1101094", "title": "Five Nights at Freddy's 2", "text": "Five Nights at Freddy's 2\n\nFive Nights at Freddy's 2 je nezávislá počítačová a mobilní hororová hra pro jednoho hráče a pokračování populární hry Five Nights at Freddy's. Hra vyšla 11. listopadu pro počítače na platformě Steam, 15. listopadu pro Android, 20. listopadu pro iOS a 2. prosince i pro Windows Phone. Vytvořil ji autor prvního dílu Scott Cawthon, programem ClickTeam Fusion 2.5.\n\nHra se odehrává v roce 1987. Hráč v roli Jeremyho Fitzgeralda dostane práci v Pizzerii Freddyho Fazbeara a musí hlídat pohyb animatroniků (robotických zvířat, které přes den baví děti). Podle příběhu si animatronici myslí že jste Wiliam Awthon (Purple Guy) a protože Phone guy mluvil o tom že animatronici mají kriminální databázi (teorie jsou naprogramovaní tak aby hlídali restauraci před zloději) tak se vás budou pokusit chytit. Toy animatronici nejsou posedlí dušemi Hráč zde musí přečkat 5 nocí. Opět je zde možnost šesté, nejnáročnější noci a \"Custom Night\", kde hráč hraje za Fritze Smitha který může zvolit obtížnost u každého animatronika.\n\nHra má 7 nocí.\n\nNa rozdíl od předchozího dílu nejsou na bocích kanceláře dveře. Místo nich jsou tu dvě ventilační šachty, do kterých je možné si posvítit. Pokud se zde nachází animatronik, jediná možnost jak se ho zbavit je nasadit si masku Freddyho Fazbeara. Díky tomu si animatronici myslí že jste Freddy Fazbear a ne hlídač. Je tu také chodba naproti hlídače, do které je možné si posvítit baterkou s omezenou energií. Někteří animatronici odsud útočí a jediný způsob, jak je odehnat, je baterkou nebo maskou Freddyho Fazbeara. \n\nV \"místnosti s náhradními díly\" se nachází čtyři animatronici Freddy, Chica, Bonnie a Foxy. Pocházejí ze staré pizzerie která je už roky zavřená(mluví o ní Phone guy)\n\nWithered Freddy je ze starších animatroniků nejméně poničený. Jeho hlava podlehla podstatným změnám, práce na ní však nebyly dokončeny z důvodu nasazení nových animatroniků. Od 3. noci začíná být aktivní, ale opravdové nebezpečí představuje až od 4. noci a dál.\n\nWithered Chica je poničená tak, že téměř nepřipomíná její protějšek z dřívější pizzerie. Chybí jí čelistní klouby a podstatná část rukou, které má vždy (mimo přítomnost ve ventilační šachtě) v pravém úhlu vzhledem k tělu. Opravdu aktivní začíná být stejně jako Freddy od třetí noci, jinak je její aktivita velmi vzácná.\n\nWithered Bonnie postrádá většinu obličeje. Prázdné místo odhaluje jeho endoskelet. Kompletně mu chybí levá ruka a z kostýmu, především v oblasti nohou, mu vyčnívají dráty. Chová se podobně jako Freddy a Chica. Je docela rychlý. \n\nWithered Foxy má špičatější tváře, delší čelist a po celém těle mu chybí různé části kostýmu. Pokud výjde ze své počáteční místnosti, tak útočí přímo z chodby a jediný způsob jak ho odehnat, je baterkou (na masku Freddyho nereaguje) .Foxy je jediný animatronik který reaguje na Balloon Boye chodí za zvukem jeho smíchu.\n\nWithered Golden Freddy - Zatímco v prvním díle byl pouze přebarvením Freddyho, nyní dostal vlastní model. Stejně jako v prvním díle se pravděpodobně jedná o halucinaci, protože útočí pouze jeho hlava, která se po útoku postupně zprůhledňuje. Jeho útok nyní nezpůsobuje pád hry. Má dva typy útoku. Při prvním se zjeví vedle hlídačova stolu a při druhém se v hlavní chodbě objeví pouze jeho hlava, která se pohybuje směrem k Jeremyho stolu. Zde se lze bránit použitím Freddyho masky.\n\nByli vytvořeni jako náhrada původní skupiny čtyř animatroniků a stejně jako ve staré restauraci přes den hrají v kapele. Jejich vzhled je udělán tak, aby byli pro děti atraktivnější. Vzhledem připomínají hračky, a proto mají před svým jménem \"Toy\" (angl. hračka). Po nehodách a vraždě 5 dětí v předchozí restauraci byli vybaveni různými bezpečnostními systémy, jako je rozpoznávání obličeje, které je napojeno na kriminální data a databázi. Po pár týdnech však přestanou správně fungovat, jsou poškozeni a pizzerie je uzavřena. Balloon Boy, Toy Freddy a Toy Bonnie mají představovat chlapce. Toy Chica, Mangle a Ballon Girl(JJ) (ve hře ji můžeme občas zahlédnout v kanceláři pod stolem) by měla být děvčata.\n\nToy Freddy je nová verze Freddyho Fazbeara a stejně jako on drží v ruce mikrofon a má na hlavě cylindr, ale s červeným pruhem. Tváře má namalované na červeno. Je aktivní už od první noci a do kanceláře vstupuje hlavní chodbou, je z porcelánu.\n\nToy Chica je nová verze Chicy. Začíná společně s Toy Freddym a Toy Bonniem na \"pódiu\". Když z něj schází, sundá si zobák a změní se jí oči. Přichází levou ventilační šachtou nebo hlavní halou. V pozdějších nocích je téměř neaktivní. Je také z porcelánu.\n\nToy Bonnie prošel oproti Bonniemu velkými změnami. Získal bledě modrou barvu, břicho a vnitřek uší má bílý. Stejně jako Bonnie v prvním díle má kytaru, kterou neodkládá ani při scházení z pódia. Přichází pravou ventilační šachtou, ve které je vidět jeho bílý ocas. Bonnie je také z porcelánu.\n\nMangle byla ponechána jako stavebnice v \"dětské zátoce\". Schází jí většina kostýmu, kromě masky, chodidel a rukou. Je vysoce aktivní a od druhé noci může být do 1 hodiny na chodbě. Pohybuje se po stropě, odkud také útočí. Má dvě hlavy. Jednu z nich si může sundat dát ji do pravé ventilační šachty jako repliku sebe samé. Jestliže si v tuto chvíli hráčova postava nasadí masku, zaútočí na hlídače Toy Bonnie. Když se nachází zavěšena na stropě nad hlídačem, nemůže se hráč nijak bránit. Dříve se Mangle měla jmenovat Maggie.\n\nBalloon Boy znázorňuje malého kluka s balónkem v jedné ruce a cedulí s nápisem \"Balloons!\" v druhé. Podobně jako ostatní \"Toy\" animatronici má barevné tváře a vzhled hračky. Umí jako jediný animatronik mluvit, říká \"Hello\" nebo \"Hi\". Stává se aktivním od druhé noci a jeho cesta z počátečního \"herního koutku\" není vidět dokud nedorazí k levé šachtě. Je unikátní v tom, že na Jeremyho neútočí. Místo toho sebere hlídači baterie do svítilny (ukazatel baterie v levém horním rohu se bude ale stále zobrazovat jako plný) a začne se smát. Smích přiláká Foxyho který poté zaútočí.\n\nBalloon Girl je podobná Balloon Boyovi. Jde o easter egg. Schovává se pod Jeremyho stolem a nevydává žádný zvuk. Pozoruje hlídače a po chvíli zmizí. Balloon Girl má fialové a tyrkysové proužky, má růžové oči a na rozdíl od Balloon Boye nemá nic v ruce. Nelze ji vidět na kameře a ani v minihře. Na hlídače neútočí.\n\nPuppet the Marionette (česky Loutka) není animatronikem, ale loutkou. Má velmi tenké tělo, ruce a nohy. Na hlavě má nepohyblivou masku, která připomíná obličej mima. V minihrách vypadá jakoby se vznášela, což může být způsobeno závěsnou konstrukcí s kolejnicemi stropě, nebo paranormální aktivitou. Její činnost není přímo ovlivněna průběhem týdne ani hodin; vylézá z krabice, pokud hráč \"nenatáhne\" včas Music Box, který se nachází na kameře 11 v \"Prize Corner\". Pokud opustí krabici, ze které vylézá, hráč se nemůže proti jejímu útoku nijak bránit. Puppet neboli Marionette je holka. V loutce se nachází duše mrtvé dcery jeho bývalého kamaráda a druhého majitele restaurací(Sharolette) která byla zavražděná jako poslední dítě které zavraždil Purple guy ale byla první která posedla nějakého animatronika a jím byla právě Puppet neboli Marionette a ta dala život i ostatním zavražděným dětem tím že jejich těla spojila s animatronickými těly. Tato těla patří animatronikům ve hře Five Night's at Freddys 1.\n\nPurple guy (česky Fialový chlápek, pravým jménem William Afton) je údajný vrah mnoha dětí a také otec hlídače (pravým jménem Michael). Má jít o spolumajitele soustavy restaurací u Freddyho Fazbeara. Může být spatřen pouze v minihrách jako fialový člověk. Ve hře Freddy Fazzber's Pizzeria Simulator se po zakoupení automatu kde se hraje hra s auty se vám zapne skrytá minhra v níž se v hráčích snaží vyvolat nejistotu protože tam Purple guye(Williama Aftona) zobrazí jako žlutého. Když ale hráč zná příběh hry a projde si celou minihru, tak mu dojde že se opravdu jedná o Purple guye.\n\nPhone guy je bývalý noční hlídač. Jeho nahrávky můžeme slyšet z telefonu. Vypráví události o dané oblasti a zároveň pomáhá hráči přežít celou noc, tím že dává rady.\n\nShadow Freddy není animatronik, ale halucinace. Lze ho vzácně vidět na kameře 8 (Parts/Service) na několik sekund. Spekuluje se že se jedná o Fredbeara z původní restaurace Fredbear's Family Dinner (1983)\n\nShadow Bonnie je halucinace stejně jako Shadow Freddy. Lze ho velmi vzácně vidět vlevo přímo v kanceláři před stolem. Je celý černý a má bílé oči a zuby. Vzhledově je podobný Toy Bonniemu. Opět je zde spekulace, že se jedná o Spring-Bonnieho z původní restaurace Fredbear's Family Dinner.\n\nShadow Freddy ani Shadow Bonnie na hlídače neútočí.\n\nPokud hráč zemře, je určitá šance, že se mu objeví minihra s grafikou Atari 2600. Minihry se odehrávají ve stejné restauraci jako celý tento díl a poodkrývají její temnou historii. Na konci většiny miniher se objeví animace útoku některého z animatroniků.\n\nDej dětem dort (Give Cake to the Children) - Hráč v roli Freddyho obchází brečící děti a dává jim dorty, aby je rozveselil. Mezi tím k osamělému smutnému dítěti za oknem přijede fialové auto, ze kterého vystoupí Purple Guy, dítě zavraždí a odjede. Na pozadí se ozývá se hláskování \"S-A-V-E-H-I-M\" (zachraň ho) a minihra končí útokem Puppet. Tato minihra je ukázána z pohledu Puppet v jiné minihře ve Five nights at Freddy's 6 Pizzeria Simulator.(Freddy Fazzbers Pizzeria Simulator)\n\nFoxyho minihra je minihra, ve které se hráč ujme role Foxyho a začíná v \"pirátské zátoce\". Musí jít průchodem do jídelny, která je napravo. Přijde za skupinou dětí, která začne jásat a oslavovat. Poté se Foxy znovu objeví v \"pirátské zátoce\" a celé se to ještě jednou zopakuje. Potřetí ale v zátoce stojí usmívá se Purple Guy. Když jde Foxy do jídelny, najde pět mrtvých dětía poté se objeví animace útoku Foxyho.\n\nZachraň je (SAVE THEM) je první z miniher. Hráč se ujme role Freddyho a má za úkol sledovat Marionette. Pokud se rozhodne za ní nejít, může narazit na různé animatroniky. Při styku s nimi se objeví šum a hra se vrátí do hlavního menu. Ve vzácných případech hráč potká Purple Guye, který na něj vyběhne s předmětem v ruce. V rohu obrazovky se objeví nápis \"You can't\" (ty nemůžeš). Celou dobu se na pozadí ozývá hláskování \"S-A-V-E-T-H-E-M\"; podle něj má minihra svůj název. Jedná se o jedinou z miniher, která nekončí animací útoku.\n\nDej dárky, dej život (Give Gifts, Give Life) je minihra, kde se hráč ujme role Puppet. Nachází se v místnosti se čtyřmi zavražděnými dětmi a nápisem \"Give Gifts\" v levém horním rohu. Musí obejít všechny děti a dát jim dárečky. Puppet si totiž myslí, že jsou děti smutné a rozdávání dárků je jediný způsob, jak je může rozveselit. Když to nepomůže, nápis se změní na \"Give Life\" a Puppet začne dětem dávat masky původních animatroniků. Během hraní se na pozadí ozývá hláskování \"H-E-L-P-T-H-E-M\" (pomoz jim) a po rozdání všech masek se objeví nimace útoku Golden Freddyho. Na téměř nepostřehnutelnou chvíli se také uprostřed objeví páté dítě představující právě Golden Freddyho.\n\n"}
{"id": "1101096", "url": "https://cs.wikipedia.org/wiki?curid=1101096", "title": "Miroslav Peterka", "text": "Miroslav Peterka\n\nMiroslav Peterka (* 19. listopadu 1947 Žatec) je badatelem v oblasti teratologie a vedoucí vědecký pracovník Ústavu experimentální medicíny AV ČR. Absolvoval Fakultu všeobecného lékařství UK v roce 1972, Filosofickou fakultu UK v roce 1981. Rok předtím získal doktorát. Docentem se stal v roce 2009 na Přírodovědecké fakultě Univerzity Karlově, kde také přednáší. Zaměření jeho prací reflektuje postupný rozvoj problematiky orofaciálních rozštěpů a studia vývoje chrupu, a to od teorie přes práce experimentální a klinické.\n\nJeho otec byl fotograf Miroslav Peterka.\n"}
{"id": "1101104", "url": "https://cs.wikipedia.org/wiki?curid=1101104", "title": "Jan Topinka (chemik)", "text": "Jan Topinka (chemik)\n\nJan Topinka (* 8. srpna 1955 Praha) je vedoucí vědecký pracovník Ústavu experimentální medicíny AV ČR, kde řídí Laboratoř genetické toxikologie. V roce 1979 vystudoval VŠCHT a FJFI v Praze a v roce získal doktorát z chemických věd a v roce 1992 nastupuje do ÚEM AV. V letech 1998 – 2004 pracuje jako vědecký pracovník v GSF –Forschungzentrum für Umwelt und Gesundheit, Institut für Toxikologie v Neuherberg, a od roku 2007 je vedoucím Laboratoře genetické toxikologie. Pracuje od roku 2008 také pro Ústav životního prostředí Přírodovědecké fakulty \n"}
{"id": "1101106", "url": "https://cs.wikipedia.org/wiki?curid=1101106", "title": "Pavel Vodička", "text": "Pavel Vodička\n\nPavel Vodička (* 21. února 1956 Praha) je badatelem v oblasti onkologie a vyučujícím na 1. lékařské fakutlě Dále je vedoucím vědeckým pracovníkem Ústavu experimentální medicíny AV ČR a vede Oddělení molekulární biologie nádorů.. Vystudoval Fak. lékařská hygienická, Praha v roce 1980 a získal doktorát v roce 1986.\n"}
{"id": "1101107", "url": "https://cs.wikipedia.org/wiki?curid=1101107", "title": "Jindřich Leitner", "text": "Jindřich Leitner\n\nJindřich Leitner (* 11. září 1956) je profesor chemie na VŠCHT a badatel v oblasti fyzikální chemie. V roce 1980 absolvoval VŠCHT, obor fyzikální chemie, o sedm let později získal doktorát v oblasti fyzikální chemie, docentem se stal v roce 1993 v ve stejném oboru a profesorem se stal v roce 2005. V posledních letech se zabývá fyzikální chemií malých částic, měřením a výpočty spalného tepla a chronickým seřizováním kalorimetru. \n"}
{"id": "1101114", "url": "https://cs.wikipedia.org/wiki?curid=1101114", "title": "Jitka Čejková", "text": "Jitka Čejková\n\nJitka Čejková (* 1. srpna 1945 Praha) je badatelkou v oblasti histologie a oftamologie, která vede Laboratoř histochemie a farmakologie oka v Ústavu experimentální medicíny AV. Její původcovství objevu hemagelu se stalo předmětem sporu dvou ústavů Akademie věd.\n"}
{"id": "1101115", "url": "https://cs.wikipedia.org/wiki?curid=1101115", "title": "Vladimír Holáň", "text": "Vladimír Holáň\n\nVladimír Holáň (* 18. května 1950 Kopidlno) je badatelem v oblasti transplantační imunologie a vyučujícím na Přírodovědecké fakultě UK. V roce 2008 se stal vedoucím vědeckým pracovníkem Ústavu experimentální medicíny AV ČR, oddělení transplantační imunologie. Studia biologie ukončil v roce 1972, o 6 let později získal doktorát. Zabývá se studiem cytokinů a dalších imunoregulačních molekul při cílených zásazích do diferenciace a funkce buněk imunitního systému.\n"}
{"id": "1101117", "url": "https://cs.wikipedia.org/wiki?curid=1101117", "title": "Vlastimil Růžička (chemik)", "text": "Vlastimil Růžička (chemik)\n\nVlastimil Růžička (* 16. března 1949) je český fyzikální chemik a v období 2002 až 2008 rektor VŠCHT.\n\nPřednášel na Vysoké škole chemicko-technologické v Praze. V roce 1993 se stal členem jejího akademického senátu, v roce 1996 jejím prorektorem pro zahraniční styky a následně v období 2002–2008 vykonával funkci rektora. \n\nV letech 2008–2010 působil jako náměstek ministra školství pro výzkum a vysoké školství.\n\nV letech 2008-2013 byl zmocněncem ministra pro kandidaturu České republiky na sídlo projektu ELI, v letech 2010-2014 byl ředitelem projektu ELI, výstavby laserové výzkumné infrastruktury v Dolních Břežanech. \n\nNa začátku 2014 nastoupil do Technologického centra Akademie věd ČR.\n\nJe členem České společnosti chemického inženýrství a České společnosti chemické.\n\nJe nositelem francouzského Řádu akademických palem (\"Chevalier de’l Orde des Palmes Académiques\").\n\n"}
{"id": "1101125", "url": "https://cs.wikipedia.org/wiki?curid=1101125", "title": "Profesní dům (Malá Strana)", "text": "Profesní dům (Malá Strana)\n\nProfesní dům je velká, raně barokní budova na Malostranském náměstí v Praze. Spolu s kostelem svatého Mikuláše a několika domy tvoří blok rozdělující náměstí na dolní a horní část.\n\nBudova původně sloužila jako dům tzv. profesních bratrů Tovaryšstva Ježíšova (jezuitů), členů řádu, kteří složili slavné sliby.\nNejednalo se ovšem o kolej, jezuité zde vedli jen gymnázium v sousední budově. Dnes v budově sídlí Matematicko-fyzikální fakulta Univerzity Karlovy.\n\nDo počátku 17. století se vedle původního, menšího gotického kostela sv. Mikuláše nacházela skupina domů, bývalá malostranská radnice (vyhořelá 1419) a románská rotunda svatého Václava. V roce 1625 získali jezuité kostel sv. Mikuláše spolu s farou a farní školou a již následujícího roku se do upravených prostor nastěhovali. V té době (1628) byla farnost převedena ke kostelíku sv. Václava a v následujících desetiletích jezuité získali další nemovitosti za pomoci Albrechta z Valdštejna, jezuity Václava Františka a Františka Karla Libštejnských z Kolovrat.\n\nVýstavbu profesního domu v letech 1674–1691 provázely dohady s městskými radními co se týče půdorysu, patronátního práva nad farním kostelem a kostelních věží, které sloužily pro ohlašování požárů. V průběhu výkopů základů došlo k poškození rotundy sv. Václava a bylo rozhodnuto o vybudování nového kostela začleněného do komplexu v severozápadním nároží.\n\nPo zrušení jezuitského řádu (1773) byl zrušen kostel sv. Václava a budova upravena pro administrativní účely. Po vzniku republiky byl dům využíván ministerstvem financí a v nádvoří byla vybudována dvorana pro Ústřední státní pokladnu.\n\nJedná se o trojkřídlou budovu postavenou Giovannim Domenikem Orsim a Franceskem Luragem, který převzal stavbu po Orsiho smrti. Raně barokní fasády profesního domu na rozdíl od pražských jezuitských kolejí postrádají pilastrový vysoký řád. V severozápadním nároží je patrné odlišená hmota bývalého kostela sv. Václava a v patře nad ním umístěné jezuitské knihovny, zrušené a upravené na konci 18. století. Z té doby také pochází podoba pozdně barokního vstupního portálu na východní straně budovy a dostavba polopatra západního křídla do výšky přilehlé bývalé knihovny. V nádvoří se nachází dvorana prvorepublikové státní pokladny s půlkruhovým závěrem od Aloise Špalka z let 1922–1927.\n"}
{"id": "1101129", "url": "https://cs.wikipedia.org/wiki?curid=1101129", "title": "Josef Dyr", "text": "Josef Dyr\n\nJosef Dyr (7. ledna 1904 – 20. ledna 1979) byl česky chemik, profesor kvasné chemie a technologie na Vysoké škole chemicko-technologické v Praze. Jejím druhým rektorem byl v období 1953-1955. Zabýval se problematikou produkční mikrobiologie a kvasnou chemií. Jeho synem je Prof. Ing. Jan Evangelista Dyr, DrSc.\n\nV roce 1952 mu byla udělena státní cena I. stupně za vyřešení problému výroby důležitých rozpustidel (butanolu a acetonu) a za zavedení do praxe.\n"}
{"id": "1101133", "url": "https://cs.wikipedia.org/wiki?curid=1101133", "title": "Gustav Janíček", "text": "Gustav Janíček\n\nProf. Ing. Dr. Gustav Janíček Csc. (20. září 1911 Vídeň – 24. dubna 1995) ve věku 83 let. \n\nV období 1975–1980 byl rektorem Vysoké školy chemicko-technologické v Praze. Zabýval se problematikou kontroly potravin a vedl Katedru kontroly a úpravy poživatin a technologie glycidů, přejmenovanou v roce 1953 na Katedru kontroly a úpravy poživatin a od roku 1957 na Katedru chemie a zkoušení potravin.. Jako jeden z prvních zavedl v tehdejším Československu chromatografii pro analýzu potravin.\n"}
{"id": "1101138", "url": "https://cs.wikipedia.org/wiki?curid=1101138", "title": "Petrův mlýn", "text": "Petrův mlýn\n\nPetrův mlýn () je bývalý vodní mlýn ležící na Jáchymovském potoce při silnici z Horního Žďáru do Jáchymova. \n\nPetrův mlýn je nejstarším vodním mlýnem na území dnešní ČR. Dendrochronologickým průzkumem zbytků dřeva byl mlýn datován do období 1525–1530. Toto bádání provedla Dendrochronologická společnost.\n\nV roce 1930 je doložena jako majitelka mlýna a pily Marie Schofflová. V tomto roce zde bylo nainstalováno vodní kolo na svrchní vodu a turbína.\n\nDo dnešní doby se dochovaly zbytky středověkého zdiva a původní kamenná vana na turbínu.\n\nPo druhé světové válce byl objekt přestavěn např. na sklad léků (při protržení hráze Jezírka (Stadtteichu) došlo k vyplavení chemikálií a léků do potoka – proto byl sklad zrušen) nebo továrnu na zpracování plastů. Po zkrachování továrny objekt chátral, což bylo uspíšeno zloději kovů a vyřezáváním střešních konstrukcí. Nakonec došlo i k samovolné destrukci zdiva. Město Jáchymov v současné době (2015) zvažuje demolici areálu při zachování historického zdiva.\n\n"}
{"id": "1101140", "url": "https://cs.wikipedia.org/wiki?curid=1101140", "title": "Martiňák", "text": "Martiňák\n\nMartiňák (též Čeněk) je rybník nacházející se v katastru Dolních Počernic v Praze 9, v přírodním parku Klánovice-Čihadla. Jeho přítoky jsou potoky Chvalka tekoucí ze severovýchodu od Chvalů a druhý potok beze jména tekoucí z východu od Xaverova. Odtok pak tvoří potok vlévající se v Hostavicích do Rokytky. Rybník je nepravidelného tvaru, po jeho hrázi prochází ulice Madarova. Původ názvu \"Čeněk\" může být odvozen od nedalekého kopce \"V Čeňku\", který se nachází v golfovém hřišti.\n"}
{"id": "1101142", "url": "https://cs.wikipedia.org/wiki?curid=1101142", "title": "Petr Kapoun", "text": "Petr Kapoun\n\nPetr Kapoun (* 28. května 1942 Praha) je československý basketbalista, vicemistr Československa 1961 a trenér mládeže.\n\nV československé basketbalové lize odehrál celkem 13 sezón (1960-1973). Hrál za kluby Spartak Sokolovo / Sparta Praha (11 sezón), Dukla Mariánské Lázně (1 sezóna) a Dukla Olomouc (1 sezóna). Se Spartou Praha získal 6 medailí, jednu stříbrnou za druhé místo v roce 1961 a pět bronzových za třetí místa (1964, 1966 až 1969). V československé basketbalové lize po roce 1962 (zavedení podrobných statistik zápasů) zaznamenal 1872 bodů.\n\nS týmem Spartak Sokolovo se zúčastnil Poháru evropských mistrů 1960/61 s postupem až do čtvrtfinále (bilance 5 vítězství ze 6 zápasů).\n\nZa reprezentační družstvo Československa v letech 1965-1967 hrál celkem 21 zápasů. \n\nPo skončení hráčské kariéry byl funkcionářem a trenérem v klubu SK Aritma Praha.\n\n\n\n\n\n"}
{"id": "1101144", "url": "https://cs.wikipedia.org/wiki?curid=1101144", "title": "Mastocytóza", "text": "Mastocytóza\n\nMastocytóza je imunologické onemocnění, které se charakterizuje jako excesivní nahromadění mastocytů v orgánech nebo tkáních. Existují tři formy mastocytózy:\n\n"}
{"id": "1101146", "url": "https://cs.wikipedia.org/wiki?curid=1101146", "title": "Naučmese.cz", "text": "Naučmese.cz\n\nNaučmese.cz je projekt zaměřený na neformální vzdělávání. Mottem projektu je, že „\"kdokoli může naučit kohokoli cokoli\"“.\n\nV roce 2011 se Adam Marčan a Jan Tinka rozhodli založit českou alternativu amerického vzdělávacího projektu Skillshare. Chtěli prostřednictvím projektu vytvořit komunitu lidí, kteří budou chtít sdílet své dovednosti a znalosti. V současnosti se o fungování projektu starají spolu s Adamem Marčanem a Janem Tinkou rovněž Marie Adamcová, Petr Heinz, Alžběta Rektorisová a Josef Nevoral.\n\nProjekt nabízí alternativu k tradičnímu vzdělávání. Účastníci projektu nezískávají tituly ani certifikáty. Protiváhou je jim nabízen osobní přístup. Jeden ze spoluzakladatelů projektu Adam Marčan tvrdí, že účastníci kurzů „\"nejsou ověnčeni tituly, ale vášní ke své dovednosti“.\"\n\nV současnosti má projekt v nabídce přes 400 kurzů různého zaměření. Mezi nejoblíbenější kurzy roku 2014 patří podle webu naucmese.cz:\n\n"}
{"id": "1101153", "url": "https://cs.wikipedia.org/wiki?curid=1101153", "title": "Obyvatelstvo Estonska", "text": "Obyvatelstvo Estonska\n\nTento článek se zabývá tématem obyvatel Estonska. V roce 2014 země měla 1 315 819 obyvatel.\n\nV době Sovětského svazu Estonci zažili rusifikaci země, kdy Moskva zvala etnické Rusy do neruských sovětských republik. Kvalita života v Estonsku nyní odpovídá modernímu průmyslovému státu, s jednou velkou výjimkou - populace se zmenšuje. Ačkoliv jsou v Evropě země, které mají stejně jako Estonsko míru plodnosti pod nahrazovací úrovní, Estonsku chybí faktor imigrace.\n\nPopulace Estonska se z 1 351 640 obyvatel v lednu 1970 zvýšila na 1 570 599 v lednu 1990. Od roku 1990 Estonsko přišlo o zhruba 15 % populace (230 000 obyvatel). Populace se snížila na počet 1 294 455 v prosinci 2011.\n\n\nAčkoliv se počet obyvatel pomalu snižoval, tento trend ubývá na intenzitě.\n\nMezi lety 1970 a 1990 byla věková struktura Estonska relativně stabilní a zhruba 22 % populace bylo ve věkové skupině 0–14 let, 66 % mezi 15 a 65 lety, zatímco 12 % obyvatel bylo ve věku 65 let a starších. Kvůli nízké porodnosti po roce 1990 se podíl populace ve věku 0–14 let snížil na 15 % v roce 2009, zatímco podíl obyvatel ve věku 65 let a starších činil v roce 2009 17 %. Ve věku 15–64 lety bylo 68 % obyvatel.\n\nMezi lety 1970 a 1990 byla míra plodnosti o něco málo vyšší než dvě děti na ženu. Po získání nezávislosti plodnost silně poklesla. V roce 1998 bylo zaznamenáno nejnižší číslo: 1,28 dítěte na ženu. V následujících letech se plodnost mírně zlepšila. V roce 2008 to bylo 1,66 a v roce 2011 1,52 dítěte na ženu.\n\nV době Sovětského svazu byla naděje dožití u mužů mezi 64 a 66 lety a u žen mezi 73 a 75 lety. Po získání nezávislosti se naděje dožití na mnoho let snížila. V roce 1994 byla naděje dožití nejnižší: 60,5 let u mužů a 72,8 let u žen. Od roku 1994 se naděje dožití postupně zvyšovala a v roce 2012 činila 69,8 let u mužů a 78,8 let u žen.\n\nEmigrací ztratilo Estonsko 150 000 obyvatel, tedy asi 10 % populace v roce 1990. Emigrovali hlavně etničtí Rusové, Ukrajinci a Bělorusové. Podíl těchto skupin na celkové populaci se tedy snížil. Po roce 2000 také počet emigrantů převyšoval počet imigrantů, ale už v menší míře než v devadesátých letech.\n\nDůsledkem výše zmíněné sovětské politiky bylo to, že z lidí žijících na území dnešního Estonska tvořili v roce 1989 Estonci 61,5 % obyvatel, zatímco v roce 1934 to bylo 88 %. Ale v desetiletích následujících po získání nezávislosti etničtí Rusové, stejně jako etnické skupiny z dalších bývalých sovětských republik, ve velkém emigrovali. V roce 1994 byla také zrušena ruská vojenská základna. V roce 2008 takto Estonci tvořili 68,7 % obyvatel. Podíl ruského obyvatelstva se z 30 % snížil na 25,6 %, podíl ukrajinského obyvatelstva se snížil z 3,1 % na 2,1 % a podíl běloruského obyvatelstva se snížil z 1,8 % na 1,2 %.\n\nV roce 2010 jen 18 % Estonců odpovědělo, že věří v Boha, zatímco 50 % odpovědělo, že \"věří v nějakou formu duše nebo životní síly\" a 29 % odpovědělo, že \"nevěří, že existuje nějaká forma duše nebo životní síly\". Gallup v letech 2006–2008 provedl průzkum, podle kterého 14 % Estonců odpovědělo pozitivně na otázku: \"Je náboženství důležitou částí vašeho každodenního života?\", což bylo nijnižší číslo mezi 143 zeměmi.\n\nMéně než třetina populace se označuje za věřící, z toho mětšina byli luteráni (13,6 %), následovalo pravoslaví u ruské populace (12,8 %).\n\n(p) = předběžná data\n"}
{"id": "1101154", "url": "https://cs.wikipedia.org/wiki?curid=1101154", "title": "Per Kristoffersen", "text": "Per Kristoffersen\n\nPer Kristoffersen (* 12. října 1937) je bývalý norský fotbalový útočník. Nastupoval i v norské fotbalové reprezentaci.\n\nNa klubové úrovni hrál fotbal pouze v norském klubu Fredrikstad FK. Celkem čtyřikrát se stal nejlepším kanonýrem nejvyšší norské fotbalové ligy:\n\nV A-týmu norské fotbalové reprezentace debutoval 12. 6. 1957 v kvalifikačním utkání v Oslu proti týmu Maďarska (výhra 2:1). Celkem odehrál v letech 1957–1966 za norský národní tým 25 zápasů a vstřelil 6 gólů.\n\n"}
{"id": "1101155", "url": "https://cs.wikipedia.org/wiki?curid=1101155", "title": "Bohumil Kratochvíl", "text": "Bohumil Kratochvíl\n\nBohumil Kratochvíl (* 16. dubna 1949 Praha) je profesor chemie na VŠCHT, bývalý badatel v oblasti anorganické chemie, šéfredaktor Chemických listů a proděkan VŠCHT. V roce 1972 absolvoval Přírodovědeckou fakultu Univerzity Karlovy, studijní obor chemie a do ruku 1975 byl interním doktorandem, v roce 1977 získal titul CSc. V roce 1986 na VŠCHT v Praze získal docenturu a v roce 1999 byl jmenován profesorem oboru chemie a technologie anorganických materiálů. \n"}
{"id": "1101157", "url": "https://cs.wikipedia.org/wiki?curid=1101157", "title": "Alessandra Giungiová", "text": "Alessandra Giungiová\n\nAlessandra Giungi [Džundži], (* 5. května 1966 Řím, Itálie) je bývalá reprezentantka Itálie v judu.\n\nJudu se věnovala od 12 let ve Frosinone pod vedením Sandra Rosatiho. Celou svojí sportovní kariéru patřila k osobnostem evropské pololehké váhy. Známá byla především její rivalita s Britkou Rendle.\n\nNa olympijských hrách startovala celkem třikrát. V roce 1988 v Soulu bylo ženské judo jako ukázková disciplína, kde vybojovala 3. místo. V roce 1992 na olympijských hrách v Barceloně sahala po medaili, ale v náročné konkurenci nakonec obsadila nepopulární 5. místo. Olympijské hry v Atlantě v roce 1996 se jí výsledkově nevydařily.\n\nPo skončení aktivní kariéry v roce 1996 u judu zůstala jako trenérka. V roce 2012 na olympijských hrách v Londýně získala její svěřenkyně Rosalba Forciniti bronzovou olympijskou medaili.\n\n"}
{"id": "1101169", "url": "https://cs.wikipedia.org/wiki?curid=1101169", "title": "HC Oceláři Třinec v české hokejové extralize 2015/2016", "text": "HC Oceláři Třinec v české hokejové extralize 2015/2016\n\nSezóna 2015/2016 je 21. sezónou Třince v české extralize. Představení před start nového ročníku hokejové extraligy.\n\n\n\nTřinec skončil na turnaji na 2.místě za vítězem turnaje Torpedo Nižnij Novgorod (KHL).\n\n"}
{"id": "1101173", "url": "https://cs.wikipedia.org/wiki?curid=1101173", "title": "Oberkappel", "text": "Oberkappel\n\nOberkappel je městys v rakouské spolkové zemi Horní Rakousy, v okrese Rohrbach. Leží na hranicích s Německem.\n\nK 1. lednu 2015 zde žilo 750 obyvatel.\n\n"}
{"id": "1101177", "url": "https://cs.wikipedia.org/wiki?curid=1101177", "title": "Václav Báča", "text": "Václav Báča\n\nVáclav Báča (* 19. dubna 1974 Zlín) je český vědec a VŠ pedagog, lékař, od července 2014 rektor Vysoké školy polytechnické Jihlava.\n\nV letech 1988 až 1992 vystudoval Gymnázium Zlín-Lesní čtvrť, následně pak v letech 1993 až 1999 absolvoval 3. lékařskou fakultu Univerzity Karlovy v Praze (získal tak titul MUDr.). Mezi roky 1999 a 2007 si doplnil na téže fakultě v programu biomedicína (v oboru experimentální chirurgie) doktorské vzdělání (získal tak titul Ph.D.). Od roku 2007 studuje program MBA se specializací na rozvoj lidských zdrojů na Vysoké škole ekonomie a managementu. Navíc se v roce 2009 habilitoval (tj. získal titul doc.) na Lékařské fakultě Univerzity Pavla Jozefa Šafárika v Košicích.\n\nPracovní kariéru začínal v roce 2000 jako asistent Ústavu anatomie 3. lékařské fakulty UK v Praze, od roku 2003 působil na témže pracovišti jako odborný asistent a od roku 2009 jako docent a zástupce přednosty. V letech 2002 až 2004 byl navíc sekundářem s částečným úvazkem na Ortopedicko-traumatologické klinice Fakultní nemocnice Královské Vinohrady v Praze. Mezi roky 2008 a 2010 rovněž pracoval jako odborný asistent a později docent s částečným úvazkem na Katedře lékařských a humanitních oborů Fakulty biomedicínského inženýrství ČVUT v Praze.\n\nOd února 2011 působí jako docent na Katedře zdravotnických studií Vysoké školy polytechnické Jihlava. Souběžně byl mezi lety 2012 a 2014 náměstkem ředitele pro grantové programy ve Fakultní nemocnici Královské Vinohrady v Praze. V červnu 2014 byl zvolen akademickým senátem kandidátem na funkci rektora Vysoké školy polytechnické Jihlava. Do této pozice jej o měsíc později jmenoval prezident Miloš Zeman, a to s účinností od 24. července 2014. O čtyři roky později jej prezident Miloš Zeman jmenoval rektorem i pro druhé funkční období.\n\nVáclav Báča je ženatý.\n"}
{"id": "1101179", "url": "https://cs.wikipedia.org/wiki?curid=1101179", "title": "Sharon Rendleová", "text": "Sharon Rendleová\n\nSharon Susan Rendle, (* 18. června 1966 Hull, Spojené království) je bývalá reprezentantka Spojeného království v judu. Je majitelkou bronzové olympijské medaile.\n\nJudu se sportovně věnovala od 15 let v Grimsby pod vedením Terry Alltofta. Jak sama uváděla za své výsledky vděčila především rivalitě s krajankou Doyle, kterou musela před nominací na velký turnaj porazit.\n\nV roce 1988 vyhrála ukázkovou disciplínu ženského juda na olympijských hrách v Soulu. V roce 1992 musela opět svést trvdou nominační bitvu s největší rivalkou o start na olympijských hrách v Barceloně. Uspěla, ale v samotném olympijském turnaji nedokázala ve čtvrtfinále najít recept na pasivní judo domácí Almudeny Muñoz a po hantei spadla do oprav. V opravách se jí dařilo a nakonec vybojovala bronzovou olympijskou medaili.\n\nV roce 1996 si zajistila účast na olympijských hrách v Atlantě titulem mistryně Evropy, ale na olympijském turnaji vyhořela. V roce 1997 se ještě pokusila napravit reputaci, ale pouze potvrdila klesající výkonnost. V roce 1998 ukončila vrcholovou kariéru.\n\n"}
{"id": "1101180", "url": "https://cs.wikipedia.org/wiki?curid=1101180", "title": "Lawton (Oklahoma)", "text": "Lawton (Oklahoma)\n\nLawton je město ležící v americkém státě Oklahoma. V roce 2010 zde žilo 96 867 obyvatel. Město má rozlohu 210 kilometrů čtverečních. Nachází se v jihozápadní Oklahomě, asi 140 kilometrů od hlavního města Oklahoma City. Je to páté největší město Oklahomy, také je okresním městem Comanche County.\n\nLawton je páté největší město Oklahomy. Leží 78 kilometrů od města Wichita Falls, 44 kilometrů západně od města Duncan a 83 kilometrů od města Altus. Nachází se v oblasti velkých prérií, ve vlhkém subtropickém podnebí s častými změnami denních teplot .\nMěstem prochází dálnice Interstate 44, která ho spojuje s hlavním městem Oklahoma City. Mezi další významné dopravní tepny patří US Highway 62, která město spojuje s dalšími okresními městy. Poblíž města se nachází letiště.\nPodle sčítání lidu ve městě žilo 96 867 obyvatel. Mělo 34 901 domácností a 22 508 rodin. Obyvatelstvo se skládá převážně z bílých Američanů.\n\nObyvatelé hispánského nebo latinskoamerického původu, bez ohledu na rasu, tvořili 12,6% populace.\n\n"}
{"id": "1101181", "url": "https://cs.wikipedia.org/wiki?curid=1101181", "title": "Alajuela", "text": "Alajuela\n\nAlajuela je třetí největší město v Kostarice a zároveň hlavní město stejnojmenné provincie. Díky své poloze v kostarickém Centrálním údolí, je to v současnosti část Velké metropolitní oblasti, ve které žije většina obyvatel země. Ve městě se narodil Juan Santamaría, kostarický národní hrdina, po kterém je pojmenováno například mezinárodní letiště, ležící na jihu města.\n\nMezi hlavní vývozní suroviny patří káva, cukrová třtina, kukuřice, fazole, tabák, citrusové plody, jahody, maniok, květiny a okrasné rostliny. Mezi další obchodní aktivity patří chov drůbeže, prasat, včelařství a mlékarnický průmysl.\n\nAlajuela je důležitý dopravní uzel země, spojující hlavní město se severozápadem Kostariky. Většina obyvatel pracuje v okolních městech Centrálního údolí. Alajuelské mezinárodní letiště je druhým nejfrekventovanějším letištěm ve Střední Americe.\n\n"}
{"id": "1101183", "url": "https://cs.wikipedia.org/wiki?curid=1101183", "title": "Mírová smlouva s Maďarskem (1947)", "text": "Mírová smlouva s Maďarskem (1947)\n\nMírová smlouva s Maďarskem z roku 1947 je mírová smlouva mezi Maďarskem a vítěznými spojenci ukončující druhou světovou válku. Smlouva byla vyhlášena ve Sbírce zákonů pod číslem 192/1947 Sb. ve slovenském znění. \n\nPodmínky mírové smlouvy zahrnovaly:\n\nVálečný stav mezi Maďarskem a Rumunskem skončil dnem, kdy nabyly platnost mírová smlouva s Maďarskem a mírová smlouva s Rumunskem.\n\n"}
{"id": "1101190", "url": "https://cs.wikipedia.org/wiki?curid=1101190", "title": "Hana Drábková", "text": "Hana Drábková\n\nPhDr. Hana Drábková, rozená Pražáková (19. května 1924 Praha – 3. února 2015) byla česká psycholožka, která se věnovala psychologické genetice, zejména tématu dědičnosti inteligence. Na jaře 1989 založila českou (tehdy československou) pobočku organizace Mensa, jejíž byla první předsedkyní, a pobočku Společnosti pro talent a nadání (STaN).\n\nNarodila se v roce 1924 jako nejmladší ze tří dětí literárního historika Alberta Pražáka. Po válce začala nejprve studovat moderní literaturu na Filozofické fakultě UK, v polovině studia však přestoupila na psychologii. Pracovala jako klinická psycholožka na Psychiatrické klinice prof. Myslivečka Všeobecné fakultní nemocnice v Praze, kde se věnovala diagnostice hospitalizovaných dospělých pacientů, později působila i na dětském oddělení a v dětské ambulanci. Po patnácti letech klinické praxe přešla do výzkumné laboratoře a zahájila samostatnou výzkumnou činnost. V první polovině 60. let (kdy byla v Československu po sovětském vzoru psychologie zavrhována jako „buržoazní pavěda“) si pro svůj výzkum zvolila „choulostivé“ téma z oblasti psychologické genetiky, a to dědičnost inteligence. Na význam genetiky pro psychologii upozorňovala jako první od roku 1964 v článcích a na přednáškách.\n\nV rámci své odborné studie dědičnosti inteligence dlouhodobě sledovala všechna dvojčata narozená v letech 1965–1975 v pražské Zemské porodnici (šlo o 71 párů, z nich 24 monozygotních a 47 dizygotních, z nichž 28 stejnopohlavních). U dvojčat pravidelně pomocí psychologických testů sledovala vývoj jejich inteligence od narození (resp. od 2 let věku) po dospělost, za účelem zjištění podílu dědičnosti a podílu prostředí. V této kombinované longitudinální studii dvojčecí a rodokmenové zároveň vyšetřovala i rodiče a prarodiče dvojčat. Všechna vyšetření prováděla sama, využívajíc svých klinických zkušeností. Plánovala do budoucna sledovat i potomky dvojčat, tedy čtvrtou generaci, což by vedlo ke zpřesnění výsledků, na její práci však nikdo nenavázal. Hlavní výsledky publikovala v letech 1988–1993 v časopise \"Československá psychiatrie\". \n\nVe své výzkumné studii posuzovala dědičnost inteligence i její rozdíly z různých hledisek. Svými výsledky prověřila a prohloubila dřívější poznatky zahraničních autorů, přičemž její metodicky i organizačně náročný přístup byl původní. Potvrdilo se, že genetické faktory převažují (ze 70 až 80 %) nad vlivem prostředí při utváření globálního IQ, a to v každém věku i na každé úrovni IQ. Ze složek inteligence jsou nejvíce dědičné abstraktní myšlení, logika, matematické schopnosti a paměť. Převážně dědičná je i struktura inteligence. Napůl dědičně a napůl vlivem prostředí jsou dány křivky vývoje intelektu (ve vývoji inteligence nastávají stádia stagnace a zrychlení, proto nestačí u dítěte jednorázové vyšetření IQ, ale je nutné je opakovat). Rodokmenová studie potvrdila polygenní teorii dědičnosti inteligence i v naší populaci (čím vyšší podíl shodných genů rodinných příslušníků, tím vyšší míra shodnosti IQ).\n\nSvou pozornost zaměřila i na vysokou inteligenci, a proto na jaře 1989 založila v Československu národní pobočky dvou společností, které se jejímu výzkumu věnují. Založila pobočku Společnosti pro talent a nadání při European Council for High Ability (STaN ECHA), která se zabývá výzkumem talentovaných dětí a podporuje jejich vývoj, a pobočku organizace Mensa, která sdružuje jedince s IQ v pásmu horních 2 % populace. Již v roce 1968 během svého pracovního pobytu na psychiatrické léčebně v Londýně navštívila ředitele společnosti Mensa International, který přijal její nápad založit první pobočku Mensy v zemích východního bloku, leč v důsledku invaze vojsk Varšavské smlouvy k tomu nedošlo. Až za dvacet let se jí podařilo domluvit, aby výkonný ředitel Mensy Ed Vincent, zakládající pobočky Mensy v nových zemích, přijel v dubnu 1989 i do Československa a uskutečnil zde testování IQ u tisícovky přihlášených lidí. Následně byl z úspěšných účastníků zvolen první výbor a Hana Drábková se stala první předsedkyní československé Mensy, jejíž nástupkyní je Mensa České republiky.\n\nKromě výše uvedené teoreticky zaměřené genetické studie dědičnosti inteligence se věnovala i tématům z oblasti dětské klinické psychologie. Společně s psychologem Janem Srncem zkoumali možnosti využití Morenova principu psychodramatu v diagnosticko-terapeutické práci s dětmi a zúčastnili se desátého mezinárodního kongresu o psychodramatu v roce 1964 v Paříži. Společně též vyvíjeli původní metodu 7DS (Sedm dimenzí sociálního chování) k diagnostice duševních poruch starších dětí, kdy srovnávali hodnocení dítěte rodiči, učiteli a dítětem samým v 7 oblastech. Působila též jako soudní znalkyně ve sporech o dítě a jako poradkyně ve sporech porozvodových. V roce 1973 publikovala šest stupňů ovlivňování dětí. Jako uznání za celoživotní dílo jí Psychiatrická společnost ČLS JEP k jejímu životnímu jubileu v roce 2014 udělila Heverochovu medaili. Zemřela 3. února 2015 ve věku 90 let.\n\nJejí otec Albert Pražák působil koncem 2. světové války jako předseda ilegální České národní rady. S její pomocí vyšlo v roce 2004 v nakladatelství Academia pod názvem \"Politika a revoluce: Paměti\" kritické vydání jeho pamětí, které sepsal na přelomu let 1948–1949 jako strojopis dedikovaný svým třem dětem, jenž nebyl určen k publikaci. Sama měla tři děti, z nichž nejstarší syn Vladimír vystudoval statistiku a věnuje se oblasti charitativní, kulturní a sportovní, působil i v komunální politice; obě dcery vystudovaly psychologii, Iva Málková se zabývá psychologickou problematikou výživy a obezitologií, založila sdružení STOB, nejmladší dcera Hana Drábková ml. je klinickou psycholožkou se zaměřením na psychoanalytickou psychoterapii. V kariéře Ivy Málkové ve STOBu pokračují i její dcery Zuzana Málková a Hana Pávková Málková s manželem.\n\n\n"}
{"id": "1101191", "url": "https://cs.wikipedia.org/wiki?curid=1101191", "title": "Mírová smlouva s Rumunskem (1947)", "text": "Mírová smlouva s Rumunskem (1947)\n\nMírová smlouva s Rumunskem z roku 1947 je mírová smlouva mezi Rumunskem a vítěznými spojenci ukončující druhou světovou válku. Smlouva byla podepsána v Paříži 10. února 1947. Ve Sbírce zákonů byla vyhlášena pod číslem 209/1947 Sb.\n\nPodmínky mírové smlouvy zahrnovaly:\n\nVálečný stav mezi Maďarskem a Rumunskem skončil dnem, kdy nabyly platnost mírová smlouva s Maďarskem a mírová smlouva s Rumunskem.\n\n"}
{"id": "1101197", "url": "https://cs.wikipedia.org/wiki?curid=1101197", "title": "David Sedmidubský", "text": "David Sedmidubský\n\nDavid Sedmidubský (* 3. září 1966) je profesor anorganické chemie na VŠCHT a badatel v oblasti chemie a termodynamiky pevných látek. V roce 1989 absolvoval VŠCHT v oboru Technologie silikátů, o čtyři roky později získal doktorát ve Fyzikálním ústavu Akademie věd, habilitoval se v roce 2003 v oboru anorganické chemie a v roce 2007 se stal profesorem. V letech 1994–1995 absolvoval postdoktorský studijní pobyt v \"Institut de Chimie de la Matière Condensée v Bordeaux\", ve letech 2000–2001 působil jako hostující profesor na universitě v Caen (Laboratoire CRISMAT CNRS) a v období 2003–2004 a 2008–2009 pracoval jako hostující vědec v \"Institut for Transuranium Elements, Joint Research Centre\" při Evropské komisi. V posledních letech se zabývá elektronovou strukturou pevných látek, termodynamikou nestechiometrických oxidů, výzkumem magnetických polovodičů, termoelektrických kobaltitů, grafenu a chalkogenidů přechodných kovů.\n"}
{"id": "1101211", "url": "https://cs.wikipedia.org/wiki?curid=1101211", "title": "Ventimiglia", "text": "Ventimiglia\n\nVentimiglia je město v italském kraji Ligurie, v provincii Imperia. Leží v severozápadní části země, na pobřeží Ligurského moře, v těsné blízkosti hranic s Francií (5 km). Je součástí Italské riviéry, respektive její západní části Riviery di Ponente (tato oblast je také pro pěstování květin nazývaná \"Riviera dei Fiore\"). Ventimiglia je vzdálené přibližně 160 km jihozápadně od Janova, hlavního centra Ligurie a 40 km od Nice ve Francii. Z dalších měst se v okolí nachází San Remo, Menton a Monako.\n\nMěsto rozděluje řeka \"Roia\" na dvě části. Západně leží na předhůří staré město, s dominantní stavbou katedrály \"S. Maria Assunta\". Východně leží nové město, s budovou radnice, nádražím a parkem \"Giardini Pubblici\".\n\n"}
{"id": "1101218", "url": "https://cs.wikipedia.org/wiki?curid=1101218", "title": "Kaple Nejsvětější Trojice (Praha-Smíchov)", "text": "Kaple Nejsvětější Trojice (Praha-Smíchov)\n\nKaple Nejsvětější Trojice v Praze 5-Smíchově je vrcholně barokní stavba z roku 1667, stojící ve Švédské ulici při č.p. 108 a v ulici U Nesypky 2, v Praze 5-Smíchově. Jedná se vlastně již jen o část někdejší větší stavby, která však musela být v roce 1914 částečně zbourána z důvodu výstavby silnice. Současným vlastníkem objektu je JUDr. Karel Muzikář.\n\nKaple byla součástí dnes již neexistující usedlosti Nesypka. Raně barokní kaple vznikla v roce 1667 z iniciativy tehdejšího vlastníka usedlosti, Jiřího Maxmiliána Nesyby a jeho manželky Barbory Apolonie. Svoji dnešní vrcholně barokní podobu ovšem získala až přestavbou v roce 1732\n\nV době josefinských reforem, roku 1784 byla kaple dočasně zrušena, ale roku 1824 byla duchovní činnost v objektu opět dočasně obnovena.\n\nDo dnešní doby se zachovala pouze její část, která byla delší dobu v poměrně špatném stavu. V roce 2008 byla provedena celková rekonstrukce stavby.\n\n"}
{"id": "1101224", "url": "https://cs.wikipedia.org/wiki?curid=1101224", "title": "Adamantios Korais", "text": "Adamantios Korais\n\nAdamantios Korais, řecky Ἀδαμάντιος Κοραῆς (27. duben 1748, İzmir – 6. duben 1833, Paříž) byl řecký humanistický učenec, filolog a spisovatel, klíčový představitel řeckého národního obrození v 19. století, bojovník proti turecké nadvládě.\n\nVytvořil novodobou spisovnou řečtinu (\"kathareusu\"), kterou v letech 1828–1835 shrnul ve slovníku \"Atakta\". Starověkou řeckou kulturu pokládal za základ národního sebeuvědomění moderního řeckého národa, což podporoval zejména svojí ediční činností v \"Elliniki Vivliothiki\" (\"Řecké knihovně\"), naopak se snažil tlumit dědictví Byzantské říše a východní církve, které v jeho představě odporovalo osvícenským a liberálním ideálům.\n\nByl ovlivněn francouzskou kulturou a politikou, byl svědkem a sympatizantem Francouzské revoluce, ve Francii žil po většinu života – vystudoval medicínu na Univerzitě v Montpellier a později působil v Paříži. Známé jsou jeho parafráze francouzských revolučních pochodů \"Asma Polemistirion\" (\"Bojová píseň\") a \"Salpisma Polemistirion\" (\"Bojový hlas polnice\").\n\nV anketě Velcí Řekové, v originále Μεγάλοι Έλληνες (\"Megali Ellines\"), kterou roku 2009 uspořádala řecká televizní stanice Skai TV a která hledala největší osobnosti řecké historie, se umístil na 39. místě. V letech 1978–2001 byl také zobrazen na stodrachmové bankovce.\n"}
{"id": "1101226", "url": "https://cs.wikipedia.org/wiki?curid=1101226", "title": "Kurganěc-25", "text": "Kurganěc-25\n\nKurganěc-25 je ruské pásové obrněné bojové vozidlo pěchoty. Měl by v Ruské armádě nahradit vozidla řady BMP a MT-LB. Existuje ve dvou základních verzích – BVP a obrněný transportér. Poprvé měl být představen 9. května 2015 při přehlídce ke Dni vítězství na Rudém náměstí.\n\nVozidlo začalo být vyvíjeno přibližně v roce 2010 společně s tankem Armata a kolovým transportérem Bumerang. Úkolem vozidla je nahradit především již dosluhující vozidla řady BMP a také obrněné transportéry MT-LB. Zařazeno do výzbroje by mělo být asi v roce 2017.\n\nKurganěc-25 váží přibližně 25 tun, max. rychlost je 80 km/h a dojezd 500 km. Posádku vozidla tvoří 3 lidé a 8 vojáků v prostoru výsadku. Vozidlo je plně obojživelné. Hlavní výzbroj ve verzi BVP tvoří 30mm kanon 2A42 a 4 střely Kornet. Ve verzi obrněného transportéru je vozidlo vyzbrojeno zřejmě kulometem či granátometem.\n\n"}
{"id": "1101228", "url": "https://cs.wikipedia.org/wiki?curid=1101228", "title": "Plesňák zemní", "text": "Plesňák zemní\n\nPlesňák zemní (\"Thelephora terrestris\") je nejedlá houba z čeledi plesňákovitých.\n\nRoste hojně v červnu až listopadu ve všech typech lesů na pařezech, větvičkách, hrabance, v mechu i na holé zemi.\n\nPlesňák zemní má plodnice proměnlivé, někdy až nálevkovité nebo růžicovité. Okraj třásnité plodnice je maskován svojí zemitou barvou. Vzhledem se podobají lišejníkům.\n\nPlodnice jsou složené ze srůstajících tuhých a tlustých plochých vějířovitých klobouků. Svrchní strana je nerovná, vláknitá, rezavě hnědá. Výtrusorodá spodní strana je bradavičnatá až vrásčitá, poněkud světlejší než strana svrchní.\n\n\n\n"}
{"id": "1101229", "url": "https://cs.wikipedia.org/wiki?curid=1101229", "title": "Lošák hořký", "text": "Lošák hořký\n\nLošák hořký (\"Sarcodon scabrosus\") je nejedlá stopkovýtrusá houba z čeledi bělozubovitých.\n\n\nRoste na podzim na písčité půdě pod buky, duby a borovicemi. Je zařazen jako ohrožený druh v Červeném seznamu hub (makromycetů) České republiky (2006).\n\n\nTato houba se dá zaměnit s lošákem jelením, který je většího vzrůstu, roste pod smrky a na bázi třeně je světle hnědý až šedohnědý (naproti tomu lošák hořký je na bázi třeně až šedozelený).\n\n\n"}
{"id": "1101231", "url": "https://cs.wikipedia.org/wiki?curid=1101231", "title": "Bordighera", "text": "Bordighera\n\nBordighera je menší město a přístav v italském regionu Ligurie, v provincii Imperia.\nLeží v severozápadní části země, na pobřeží Ligurského moře, asi 15 km od hranic s Francií. Je součástí Italské riviéry, respektive její západní části Riviery di Ponente (pro pěstování květin se tato oblast nazývá také \"Riviera dei Fiori\"). Bordighera je vzdálená přibližně 155 km jihozápadně od Janova, hlavního centra Ligurie a 4 km od Nice. Z dalších měst se v okolí nachází San Remo, Menton a Monako.\n\nCentrum města leží v okolí náměstí \"Piazza del Popolo\", nad mysem \"S. Ampelio\" a přístavištěm. Západně od mysu leží nové město založené v druhé polovině 19. století. Hlavní třídou je ulice \"Vittorio Emanuele II\" s řadou obchodů a služeb. Ulice je rovnoběžná s pobřežím, kde vede plážová promenáda \"Lungomare Argentina\".\n\n"}
{"id": "1101234", "url": "https://cs.wikipedia.org/wiki?curid=1101234", "title": "Anuš", "text": "Anuš\n\nAnuš (v arménském originále ) je opera o pěti dějstvích a sedmi obrazech arménského skladatele Armena Tigranjana na vlastní libreto podle stejnojmenné básně Hovhannese Tumanjana z roku 1892. Byla napsána v letech 1908–1912 a měla premiéru 4. srpna (podle juliánského kalendáře, tj. 17. srpna podle gregoriánského kalendáře) 1912 ve Státním lidovém domě v Tigranjanově rodišti, městě Gjumri (tehdy nazývaném Alexandropol).\n\nArmen Tigranjan vystudoval hudební školu ve Tbilisi a roku 1902 se vrátil do rodné Alexandropole, kde organizoval hudební život, zejména řídil sbor zaměstnanců železnice. Psal písně na verše tehdejších arménských básníků, podrobně studoval zpěv arménských potulných trubadúrů zvaných „ašugner“ a dlouho přemýšlel o napsání skutečně arménské opery, dlouho však nemohl najít vhodný námět. Teprve v Tumanjanově básni \"Anuš\" vytušil vhodný podklad pro operu. „Naprosto mne uchvátila,“ vzpomínal později skladatel. „Nemluvě o vysoké umělecké úrovni básně, samotná její stavba, její nádherný prolog, žalozpěv víl o nezištně zamilovných, serenáda Sara za úsvitu atd. – vše, co chybělo, bylo odít překrásnou báseň do hudební formy, podložit jí hudbu. Fascinován tématem jsem napsal operu…“.\n\nNámětem opery je konflikt lásky na jedné straně a tradice a předsudků na straně druhé, přičemž Tumanjan i Tigranjan odhalují kořeny tragédie bez odsudku a moralizování. Zdánlivě zanedbatelné porušení tradice vyvolá krvavý spor mezi ženichem hlavní hrdinky Anuš (arménsky „něžná“) a jejím bratrem, který je ve slepém vleku neúprosné tradice. Když Anuš se svým snoubencem přes bratrův zákaz uteče, překročí ještě nesmiřitelnější společenské příkazy a oba na to musí doplatit životem. Téma vraždy ze cti ve společenstvích svázaných tradicí (včetně na Kavkaze) je aktuální i podle současných inscenátorů opery.\n\nOpera vznikala pomalu od roku 1908 a 1912 ji Tigranjan nastudoval se skupinou ochotníků shromážděných kolem jeho sboru. Původní orchestraci pro malý orchestr (asi tucet hudebníků) vytvořil Grigorij Ju. Burkovič.\n\nTigranjanův soubor následně projel s představením značnou část Arménie a celého Zakavkazska, roku 1913 byla například hrána v Baku. Od roku 1913 působil Tigranjan v Tbilisi a tam roku 1919, k 50. narozeninám Hovhannese Tumanjana, z iniciativy Kavkazského sborového spolku poprvé zazněla \"Anuš\" s velkým sborem a orchestrem.\n\nVe své autorské podobě je Anuš typem písňové opery, v níž se střídají sóla a sbory. Ansámbly jsou nečetné a málo rozvinuté. Harmonická struktura je – i s ohledem na ochotnické představitele – prostá, původní orchestrace počítá jen se smyčcovými a dřevěnými dechovými nástroji, které jsou často nasazovány sólisticky. Mezi nimi zaujme arménský pastýřský šalmaj zvaný „svirel“ nebo bicí nástroj „tumbuk“.\n\nHudba \"Anuš\" kombinuje západní prvky s orientálními (bohatá melismata a různé figurace), z arménského folklóru pocházejí zejména písňové formy a celá struktura obřadů (hádání děvčat, svatba, zpěv nad mrtvým), modalita, prvky improvizace, specifický zvuk bicích nástrojů apod. Z arménské lidové hudby je přímo převzata pouze jedna melodie, a to v tanci doplněném do opery dodatečně. Podle kritika časopisu Los Angeles Times M. Bernheimera hudba \"Anuš\" obsahuje „specificky národní prvky… umně vmanipulované do rámce staromódní romantické opery“.\n\nMezi nejvýraznějí místa patří ariosa Sara v prvním a třetím dějství, scéna hádání ve druhém aktu, svatební tance ve třetím dějství, Mosiho přísaha pomsty ve čtvrtém a žalozpěv Sarovy matky a modlitba za Sarovu duši v pátém aktu.\n\nRoku 1933 bylo v Jerevanu otevřeno nové divadlo opery a baletu a prostá zpěvohra psaná pro poloamatérská provedení byla pro tento účel přepracována na reprezentativní operu v duchu estetiky socialistického realismu. V první fázi provedl úpravy Sergej Alexandrovič Šatirjan (1907–1959), který ji znovu orchestroval pro velký symfonický orchestr a podstatně změnil i její harmonickou strukturu. Přitom mj. nahradil původní úvod opery – nářek víl a horských duchů nad smrtí obou milenců – vokálně-symfonickým prologem. V této podobě byla opera uvedena v jerevanském divadle 27. března 1935, jako druhá arménská opera po Spendiarjanově \"Almast\". Další úpravy provedl skladatel Anušavan Grigorjevič Ter-Gevondjan (1887–1961); tato verze byla poprvé uvedena v Moskvě 22. října 1939 na Dekádě arménského umění a literatury. tato nová verze nadále nahradila dosavadní. V roce 1941 byla opera uvedena v Baku, jinak zůstala především trvale na repertoáru jerevanského operního divadla. Ta ji uvádí i na zájezdových představeních, pamětihodně například roku 1989 v Los Angeles. Roku 1983 byla opera zfilmována jerevanským filmovým studiem.\n\nOpera se hraje v amatérských či poloamatérských divadlech arménské diaspory: například roku 2012 ji uvedla v britské premiéře London Armenian Opera, roku 2015 ji uvedla kalifornská Lark Musical Society. Příležitostně se hraje i v profesionálních divadlech, například v letech 1970 a 1980 v Marseilles a roku 1981 v Detroitu (Michigan State Opera).\n\nV roce 2013 inscenoval novou verzi \"Anuš\" francouzsko-arménský divadelní a filmový režisér Serge Avédikian. Upravil libreto podle Tumanjanovy básně, například doplněním o části, které byly v sovětské době vypuštěny (v rolích otce, kněze, vesnické chasy), a objednal novou orchestraci na základě Tigranjanova původního rukopisu. Toto komorní znění – připomínající Tigranjanův prvotní ochestr – vytvořila francouzsko-arménská skladatelka Anahit Simonjanová. Inscenace byla představena v jerevanském činoherním Sundukjanově divadle a následně v divadle Nanterre-Amandiers. V Arménii vzbudila netradiční inscenace pobouření a skupina intelektuálů žádala otevřeným dopisem prezidenta Serže Sarkisjana o její zákaz.\n\nTigranjan se k opernímu žánru vrátil až na sklonku života v opeře \"David Bek\", kterou nedokončil (zemřel roku 1950). \"Anuš\" však zůstala jeho nejznámějším dílem. Za nejstarší arménskou operu je sice považován \"Aršak II.\" Tigrana Čuchadžjana z roku 1868, ale ten byl napsán na italské libreto ve stylu soudobé italské opery, a navíc poprvé inscenován až roku 1945. \"Anuš\" je první opera na arménské libreto a s hudbou hlásící se výslovně k arménské lidové tradici. Pomohla formovat národní operní styl a vydobyla si postavení prototypu arménské národní opery vůbec.\n\n\n(1. obraz) Vysoko v arménských horách v oblasti Lorri vesničané žijí v dočasných letních příbytcích na pastvinách (jalas). V jednom ze stanů nyní přebývá dívka jménem Anuš, její bratr Mosi a jejich matka. Mosi je pryč se stádem a ženy sedí před stanem a zabývají se domácími pracemi, když zvenčí zvenčí zazní píseň, již zpívá mladý pastevec Saro. Anuš je do něj zamilována a nejraději by se zvedla a běžela za ním. Ale matka ji zadržuje, protože se to počestnou dívku nesluší, aby se potulovala sama s cizím mužem. Anuš musí dlouze prosit, aby ji matka pustila alespoň k obecní studni, kde se její družky v tuto dobu scházejí.\n\n(2. obraz) Děvčata z celé vsi se sešla u studny. Nepospíchají s nabíráním vody, nýbrž zpívají si a tancují. Jedna po druhé zpívá o svém milém, a když přijde řada na Anuš, dorazí právě ke studni Saro a připojí se k její písni. Horoucně vyznává Anuš svou lásku. Dívka jeho vyznání opětuje, ale nedokáže se radovat s ním z jejich lásky. Trápí ji totiž nevysvětlitelná předtucha, že jejich štěstí nebude mít dlouhého trvání. Saro se pokouší rozrušenou Anuš upokojit, ale daří se mu to jen s obtížemi.\nSlaví se svátek Nanebevstoupení Páně – hambarcum. Tradiční oslavy zahrnují zpěv sborových písní, tance, hry i zápasy mezi hochy. Přicházejí iSaro, zádumčivá Anuš a její bratr Mosi. Soudruzi vyzývají Sara a Mosiho, aby se připojili k jejich hrám a změřili své síly v zápase. Mosi to ale odmítá. Vysvětluje, že souboj mezi přáteli je citlivá věc: ani jeden nesmí strhnout druhého na zem a tím ho porazit, protože by to znamenalo velkou urážku na cti; takový zápas smí skončit jen nerozhodně.\n\nDalší částí slavnosti je věštění děvčat, takzvaný „džan-gjulum“. Všichni chlapci se musí vzdálit, čarování je výlučně ženská záležitost a přítomnost muže by je zhatila. Za zpěvu zvláštních obřadních písní děvčata nahlédají do budoucnosti, hádání se týká především jejich milostného života. Každé děvče se dozvídá o svém osudu něco jiného, předpovědi jsou rozličné, ale vesměs příznivé. Avšak věštba týkající se Anuš nese tragické varování: jejího nastávajícího stihne kulka vystřelená přímo do srdce. Anuš v tom vidí účinek kletby, která nad ní byla vyřčen, když byla malá, a pod dojmem nového proroctví je na pokraji zhroucení. Družky vymlouvají Anuš její strach a tvrdí, že hádání je jen hra a legrace. Vrací se její bratr a chce rozrušenou Anuš odvést domů. I Saro se dozvědel, co džan-gjulum Anuš předpověděl, a přibíhá. Sotva mu Anuš pohlédne do tváře, skácí se v bezvědomí do bratrovy náruče.\n\nAnuš a Saro se berou. Celá ves se baví na jejich svatbě, všichni žertují, zpívají a tančí, zlé předtuchy a věštby se zdají projednou zapomenuty. Pastýři, Sarovi a Mosiho přátelé, přinášejí dary.\n\nPrůběh slavnosti řídí starosta. Ten také přijde s návrhem, aby si Saro a Mosi změřili síly v tradičním přátelském zápase. Všichni svatebčané se hlučně dožadují zápasu, až se Saro a Mosi jejich přání podvolí. Starosta a starší obce slavnostně upomínají oba mladíky na různá pravidla, která musí sledovat, a mezi nimi to hlavní: v přátelském souboji nesmí být vítěze ani poraženého. Pokud by jeden z noch druhého povalil na zem a tím zvítězil, bylo by to smrtelným proviněním.\n\nSaro a Mosi se dávají do rituálního zápasu. Nejprve se drží pravidel, ale zápal boje je čím dál více rozvášňuje. Když pak Saro postřehne, s jakým obdivem jeho sílu, mrštnost a hru svalů sleduje Anuš, neudrží se, a aby prokázal svou sílu, jednou ranou srazí Mosiho k zemi.\n\nVšichni strnou překvapením, takový obrat nikdo nikdo nečekal a nejméně Mosi. Je rozzuřen a hodlá urážku smýt Sarovou krví, vyzývá jej proto na skutečný zápas na život a na smrt. Marně se jej starosta a svatební hosté snaží uchlácholit a umoudřit. Saro se s ním chce smířit a podává u pohár, ale Mosi mu jej vyrazí z ruky a vytáhne na přítele svou dýku. Anuš se mu postaví do cesty, čímž Sara prozatím před pomstou uchrání, ale Mosi sokovi na odchodu stále hrozí. Svatba jeho sestry je zcela rozvrácena.\nJe chladná zimní noc. Mosi stojí na zápraží chalupy a přemítá o svém zahanbení a nutnosti pomsty. Z chalupy vycházejí Anuš a její matka. Anuš truchlí nad zmařenou svatbou a snaží se bratra pohnout k odpuštění, ale Mosi nemůže utrpěnou pohanu snést a dovolává se starých zvyků. Nakazuje Anuš, aby se Sara zcela vzdala. Anuš má z bratrových výhrůžek a hněvu strach a slibuje.\n\nAvšak sotva Mosi vytáhne paty z domu, přichází k Anuš potají Saro. Dívka dlouho neváhá a rozhoduje se opustit neradostný domov a snoubence následovat. Oba se pod rouškou noci vydávají do hor, aby se tam skrývali.\n\nMezitím na obzoru vzplanul oheň – to hoří obecní stoh. Lidé se sbíhají a dohadují se, kdo může být žhářem: byl to Saro, aby odvrátil pozornost od svého útěku s Anuš – nebo je to naopak součást Mosiho pomsty? Vesničané se shromažďují kolem starosty, který dává zdráhavě za prvdu Mosiho verzi. Anušin útěk – či únos, jak ho nazývá – jej utvrzuje v odhodlání Sara najít a vykonat na něm krevní mstu. Veškeré jeho myšlenky směřují jen k tomuto cíli, činí o tom slavnostní přísahu a chopí se své lovecké pušky.\n\nSaro a Anuš se skrývají v nehostinných, liduprázdných horách. Po krátkém rozloučení odchází Anuš do vsi pokusit se přesvědčit svou matku, aby Sarovi odpustila a svolila s jejich sňatkem. Mezitím vypátrá Sarovu skrýš Mosi a svého někdejšího přítele bez milosti zastřelí.\n\nPověst o zabití Sara se rychle roznesla a na místo se scházejí vesničané. Stará Sarova matka pláče nad synovým tělem, ale bezmeznému žalu propadá především Anuš – utěšování své matky a přítelkyň na ni nijak nepůsobí, jako by je neslyšela. Hoře ji zcela zbavilo rozumu. Nešťastná dívka slyší jen Sarův hlas, jak ji volá k sobě. Vytrhne se svým družkám a běží na vysokou skálu, s níž se vrhne do vod Debedu. Vesničané zpívají smutnou píseň jako rozloučení s mladými milenci, již se stali obětí starých, krutých obyčejů a předsudků.\n\n"}
{"id": "1101247", "url": "https://cs.wikipedia.org/wiki?curid=1101247", "title": "Jan Wolf (politik KDU-ČSL)", "text": "Jan Wolf (politik KDU-ČSL)\n\nJan Wolf (* 2. června 1972) je český podnikatel a politik, od roku 2014 zastupitel hlavního města Prahy (v letech 2014 až 2018 též radní města), člen KDU-ČSL.\n\nVystudoval obor strojní technolog na Střední průmyslové škole na Praze 10. Od roku 1995 podniká, v letech 2001 až 2009 působil ve statutárních orgánech společnosti MEDICO Praha,s.r.o. Od roku 2008 je jednatelem a společníkem firem W&L Studio s.r.o. a NPW s.r.o., od roku 2009 zastává stejné funkce ve společnosti Espresseria s.r.o. V lednu 2011 se stal polovičním vlastníkem nově založené reklamní společnosti Absolute Company, která mezi své referenční zakázky řadí instalaci 160 metrů dlouhého perimetru LED obrazovek na vršovickém stadionu Eden Arena.\n\nJan Wolf je ženatý a má dvě děti.\n\nJe členem KDU-ČSL, ve straně předsedá okresnímu výboru KDU-ČSL Praha 1 a krajskému výboru KDU-ČSL Praha. Je také členem celostátního výboru a celostátní konference.\n\nV roce 2013 daroval KDU-ČSL 100 tisíc korun na kampaň pro říjnové parlamentní volby, ve kterých ze třetího místa na pražské kandidátce klesl kvůli relativně nízkému počtu preferenčních hlasů na místo sedmé.\n\nV říjnu 2014 byl na kandidátce Trojkoalice (SZ, KDU-ČSL a STAN) zvolen zastupitelem hlavního města Prahy, následně se v listopadu 2014 stal radním pro kulturu, památkovou péči, výstavnictví a cestovní ruch. Působil také jako poradce ministra kultury ČR Daniela Hermana a starosta Orelské jednoty Praha 1.\n\nVe volbách do Poslanecké sněmovny PČR v roce 2017 kandidoval za KDU-ČSL na posledním místě kandidátky v Praze a neuspěl.\n\nV komunálních volbách v roce 2018 obhájil mandát zastupitele hlavního města Prahy, když kandidoval jako člen KDU-ČSL na 4. místě kandidátky subjektu \"\"TOP 09 a Starostové (STAN) ve spolupráci s KDU-ČSL, LES a Demokraty Jana Kasla -\"Spojené síly pro Prahu\"\"\". V listopadu 2018 však skončil ve funkci radního hlavního města.\n\nV souvislosti s konáním 9. ročníku pochodu hrdosti Prague Pride v roce 2019 a vyvěšením duhové vlajky na budově Magistrátu hlavního města Prahy primátorem Zdeňkem Hřibem se Wolf vymezoval vůči této \"propagaci menšin vyvěšováním vlajky na úřední budově\". Známým se stal jeho příspěvek na Twitteru, kde stojí před budovou Magistrátu v tričku se stylizovaným obrázkem rodiny s dětmi a nápisem \"My jsme tady taky.\"\n"}
{"id": "1101252", "url": "https://cs.wikipedia.org/wiki?curid=1101252", "title": "Mattias Andersson", "text": "Mattias Andersson\n\nMattias Andersson (* 13. září 1969, Göteborg) je švédský dramatik, herec a režisér. Vzděláním je herec, avšak dnes se živí pouze psaním her a režírováním v divadle. Jako herec začínal v Backa Teater v Götteborgu, kde působil v letech 1993–1996, od roku 2006 je uměleckým šéfem tohoto divadla. Jako dramatik debutoval v devadesátých letech, dnes má na kontě již přes dvě desítky her.\n\nMattias Andersson je držitelem i laureátem mnoha kulturních ocenění, například Swedish Ibsen Award 2007, Prix Marulic 2010 (mezinárodní ocenění za rozhlasovou verzi Zločinu a trestu), je také dvojnásobným držitelem ocenění švédské divadelní kritiky.\n\nDíla Mattiase Anderssona jsou uváděny nejen ve Švédsku, ale i v zahraničí například v Dánsku, Rusku, Německu, Norsku, Finsku, Řecku, Rumunsku a Srbsku. Jeho hry byly přeloženy například do angličtiny, nizozemštiny, polštiny, rumunštiny a dalších jazyků.\nAndersson se ve svých dílech zabývá společensky palčivými tématy, jako jsou například generační rozpory, drogy, život nezaměstnaných, problematika přistěhovalectví. Jeho hlavní postavy nacházející se často v tíživé životní situaci jednají agresivně a destruktivně. Tím, jak ve své práci spojuje a prolíná divadelní přístup a přístupem novinářským, lze význačnou část jeho dramatické tvorby zařadit do proudu projektového divadla prostupujícího metodou verbatim.\nAndersson při psaní textů používá postupu, který sám nazývá kolidování. Svůj vlastní původní text prolíná s jiným, již existujícím textem (např. romány Zločin a trest Fjodora Michajloviče Dostojevského nebo Utopie Thomase Moora).\nPro jeho texty jsou charakteristické zcizovací efekty („hlasy shůry“), nebo dva a více proplétajících se monologů (polylogů). Anderssonův jazyk je nasycen vulgarismy, nadávkami a urážkami, což odkazuje na dramatiku coolness.\n\nSeznam vydaných publikací:\n\n"}
{"id": "1101254", "url": "https://cs.wikipedia.org/wiki?curid=1101254", "title": "Michal Maximilián Scheer", "text": "Michal Maximilián Scheer\n\nMichal Maximilián Scheer (7. ledna 1902, Považská Bystrica – 9. února 2000, Nitra) byl slovenský architekt. Patří mezi významné slovenské architekty moderní architektury, tvořící v duchu funkcionalismu.\n\nMichal Maximilián Scheer se narodil 7. ledna 1902 v Považské Bystrici v početné rodině jako poslední z jedenácti dětí.\nOd roku 1912 studoval na maďarské královské vyšší reálce v Žilině. V roce 1919 maturoval na Československém státním reálném gymnáziu Jána Palárika v Žilině. Poté, v letech 1919 až 1925 studoval pozemní stavitelství a architekturu na Německé vysoké škole technické v Brně.\n\nV roce 1925 přišel do Žiliny, kde mu příznivá situace v rámci rozvoje města poskytla mnoho příležitostí realizovat se. Postavil zde několik vil, bytových domů, administrativních budov a škol. Za jeho nejvýznamnější dílo je považován „Finančný palác“, který byl postaven na úzkém pozemku. V polovině třicátých let se Michal Maximilián Scheer, stejně jako Peter Behrens, zúčastnil soutěže návrhu žilinské synagogy. Při té příležitosti Scheer pozval do Žiliny i nadějného studenta Ferdinanda Čapku, ten se ovšem podílel na vítězném návrhu Petra Behrense.\n\nBěhem druhé světové války se jeho tvorba přesunula do Ružomberoku, kde navrhl komplex Slovenských papíren (tovární haly, administrativní budovu a budovu hlavního vstupu). Po návratu do Žiliny v roce 1948 založil Krajský architektonický ateliér – Stavoprojekt a stal se jeho ředitelem. Po vykonstruovaném obvinění byl zbaven funkce a krátce vězněn. Poté, v roce 1953, odešel do Nitry. Navrhl první územní plán Nitry (1958) a několik obytných souborů. Podle jeho projektu bylo postaveno sídliště „Chrenová I.“, které je zapsáno do urbanisticko-architektonické knihy UNESCO.\n\nV roce 2012 mu Zbor Žilincov, město Žilina a Spolek architektů Slovenska umístil pamětní desku na dům v Národní ulici v Žilině.\n\n\n\n\n\n"}
{"id": "1101268", "url": "https://cs.wikipedia.org/wiki?curid=1101268", "title": "Skytaly (zámek)", "text": "Skytaly (zámek)\n\nSkytaly jsou zámek ve stejnojmenné vesnici jihozápadně od Vroutku v okrese Louny. Zámek je od roku 1964 chráněn jako kulturní památka.\n\nPrvní panské sídlo ve Skytalech vzniklo koncem 14. století, ale po krátké době bylo opuštěno a zaniklo. Po smrti Kryštofa ze Štampachu v roce 1585 se dělilo valečské panství a jednu jeho část s centrem ve Skytalech získal Kryštofův syn Jan ze Štampachu. Po něm přešla na jeho bratra Václava ze Štampachu sídlem na Valči. Ten přišel za účast na stavovském povstání o majetek, odešel do Annabergu a Valeč koupila jeho manželka Barbora Malesická z Poutnova. Skytaly po ní z dědil Jaroslav Arnošt ze Štampachu, který je později natrvalo spojil s Valčí. Po jeho smrti se na valečském panství vystřídalo více majitelů, panské sídlo ve Skytalech znovu zaniklo a zůstal jen poplužní dvůr.\nSoučástí poplužního dvora byla také obytná budova pro zaměstnance, kterou nechal koncem 19. století Vincenc Jiří Thurn-Valsassin přestavět na malý zámek. Posledním majitelem se po pozemkové reformě ve dvacátých letech 20. století stal A. Sedláček, jehož rodině byl ve čtyřicátých letech 20. století zámek zabaven. Poté byl využíván státním statkem, v jehož správě se dostal do havarijního stavu. Po roce 1989 byl zámek vrácen potomkům původních majitelů.\n\nZámecká budova s obdélným půdorysem uzavírá jižní stranu staršího poplužního dvora. Jižní průčelí obrácené k návsi má osm okenních os. Okna jsou rozdělena do dvojic obklopených lizénami, které napodobují arkády. Uprostřed zdi je umístěn erb rodu Thurn-Valsassinů. Vnitřní prostory jsou většinou zaklenuté plackovou klenbou. Střecha zámku je mansardová.\n\n\n"}
{"id": "1101273", "url": "https://cs.wikipedia.org/wiki?curid=1101273", "title": "Třída Lascos", "text": "Třída Lascos\n\nTřída Lascos je třída raketových člunů řeckého námořnictva. Celkem bylo postaveno 10 jednotek této třídy, která se dělí na podtřídu \"Lascos\" a novější \"Kavaloudis\". Plavidla patří do francouzské rodiny raketových člunů typu \"La Combattante\" – v tomto případě jde o verzi \"La Combattante IIIN\".\n\nPlavidla navrhla francouzská loděnice Constructions Mécaniques de Normandie (CMN). Celkem bylo ve dvou skupinách postaveno 10 jednotek této třídy. Po čtyřech kusech podtřídy \"Lascos\", postavených loděnicí CMN v Cherbourgu následovalo šest vylepšených plavidel podtřídy \"Kavaloudis\", které postavila řecká loděnice Hellenic Shipyards ve Skaramangasu. Do služby byla plavidla přijata v letech 1977–1981.\n\nJednotky třídy \"Lascos\":\nHlavňovou výzbroj první skupiny této třídy tvoří dva 76mm kanóny OTO Melara ve věžích na přídi a na zádi, které doplňují dva 30mm dvoukanóny ve věžičkách v zadní části nástavby. Údernou výzbroj plavidel tvoří čtyři protilodní střely MM.38 Exocet. Plavidla byla rovněž vybavena dvěma 533mm torpédomety. Pohonný systém tvoří čtyři diesely MTU 20V 538 TB 92, každý o výkonu 12 720 kW. Motory pohánějí čtyři lodní šrouby. Nejvyšší rychlost dosahuje 36,5 uzlu.\n\nHlavňovou výzbroj druhé skupiny této třídy tvoří dva 76mm kanóny Oto Melara ve věžích na přídi a na zádi, které doplňují dva 30mm dvoukanóny ve věžičkách v zadní části nástavby. Údernou výzbroj plavidel tvoří šest protilodních střel Penguin. Pohonný systém tvoří čtyři diesely MTU 20V 538 TB 91, každý o výkonu 11 460 kW. Motory pohánějí čtyři lodní šrouby. Nejvyšší rychlost dosahuje 32,5 uzlu.\n\n"}
{"id": "1101274", "url": "https://cs.wikipedia.org/wiki?curid=1101274", "title": "Hotel Union Prague", "text": "Hotel Union Prague\n\nHotel Union je pražský hotel, jenž se nachází na Ostrčilově náměstí, v blízkosti Vyšehradu a Kongresového centra, v Pražské památkové zóně.\n\nPočátkem 20. století koupili Anna a Josef Rejzkovi pozemky, na kterých vystavěli hotel podle návrhů architekta Jaroslava Benedikta. Hotel byl vystavěn v secesním stylu a otevřen roku 1910. Manželé Rejzkovi před otevřením vlastního hotelu provozovali několik podniků na Žižkově. \n\nHotel měl původně pouze 8 pokojů a byty ale v roce 1930 se kapacita rozšířila na 54 pokojů. V roce 1959 došlo po dlouhotrvajícím vzdoru syna Josefa Rejzka k zestátnění, ale v budově byl hotel ponechán a byl i nadále provozován pod jménem hotel Union. \n\nV roce 1991 byl hotel vrácen do rukou rodiny Rejzků, konkrétně panu Josefu Rejzkovi – třetímu pokračovateli hoteliérské rodiny. Hotel převzal ve zdevastovaném stavu a čekala ho tak rozsáhlá rekonstrukce. V srpnu 1992 byl pak hotel opět otevřen pro veřejnost. V průběhu dalších let byla prováděna za provozu nová rekonstrukce, při které byl zvýšen počet pokojů na stávajících 57 včetně deluxe pokojů. Čtyřhvězdičkový hotel má kromě deluxe pokojů i apartmá, restauraci a malé spa/welness centrum. \n\n"}
{"id": "1101277", "url": "https://cs.wikipedia.org/wiki?curid=1101277", "title": "Tatran (vydavatelství)", "text": "Tatran (vydavatelství)\n\nTatran je slovenské vydavatelství založené na podzim v roce 1947 (sto let od vystoupení Ľudovíta Štúra na uherském sněmu). 1. ledna 1953 bylo vydavatelství Tatran přejmenováno na Slovenské vydavateľstvo krásnej literatúry (SVKL). 1. listopadu 1965 se vydavatelství vrátilo k původnímu názvu, pod kterým funguje dodnes. \n\n\n"}
{"id": "1101279", "url": "https://cs.wikipedia.org/wiki?curid=1101279", "title": "Distrikty v Bhútánu", "text": "Distrikty v Bhútánu\n\nBhútán se skládá z 20 distriktů (\"dzongkhag\").\n"}
{"id": "1101280", "url": "https://cs.wikipedia.org/wiki?curid=1101280", "title": "Mistrovství světa v ledním hokeji 2019", "text": "Mistrovství světa v ledním hokeji 2019\n\n83. mistrovství světa v ledním hokeji se konalo v květnu 2019. Pořadatelem bylo Slovensko, hrálo se v hlavním městě Bratislavě a v druhém největším městě v Košicích. Rozhodnuto bylo v průběhu Mistrovství světa v ledním hokeji 2015 v Česku během kongresu Mezinárodní hokejové federace, který se uskutečnil 15. května 2015. Před závěrečnými zápasy šampionátu byly také uvedeny do Síně slávy IIHF legendy Miroslav Šatan a Žigmund Pálffy. Česko zahájilo mistrovství světa zápasem proti Švédsku 10. května od 20:15 v Bratislavě a ukončilo 26. května 2019 od 15:45 zápase o bronz proti Rusku, které vyhrálo na samostatné nájezdy. Česko tak ani po 7 letech nezískalo medaili. Vítězi se ve finále stali Finové, kteří porazili Kanadu 3:1, a po osmi letech se tak stali mistry světa.\n\nO pořádání 83. ročníku Mistrovství světa v ledním hokeji na Slovensku bylo rozhodnuto na základě hlasování kongresu Mezinárodní hokejové federace (IIHF) 15. května 2015 v Praze. Slovensko projevilo zájem v září 2014. Druhým kandidátem bylo Švýcarsko, které však 12. ledna 2015 svou kandidaturu stáhlo a přesunulo na rok 2020.\n\nMaskotem se měl stát vlk Gooly, stejně jako při posledním Mistrovství světa v ledním hokeji 2011 na Slovensku. Dne 15. srpna 2018 v 10:00 odhalili pořadatelé novou podobu maskota na své oficiální facebookové stránce. Tím se stal medvěd, který má na sobě kromě slovenského dresu také části tradičního kroje, a to čepičku a bačovský opasek. Součástí odhalení nového maskota byla také soutěž o vybrání jeho jména. V té vyhrálo v druhém kole jméno Macejko.\n\nŠestnáct účastníků bylo rozděleno do dvou skupin po 8 týmech. V rámci skupiny se utkal každý s každým. Za vítězství v základní hrací době se udělovaly 3 body, za vítězství po prodloužení či samostatných nájezdech 2 body, za prohru po prodloužení či samostatných nájezdech 1 bod a za prohru v základní hrací době 0 bodů. Z každé skupiny postoupila čtveřice týmů s nejvyšším počtem bodů do čtvrtfinále playoff. Pro týmy na pátých až osmých místech ve skupinách turnaj skončil. Oba týmy z osmých míst automaticky sestoupily do 1. divize (neplatilo pro Švýcarsko – pořadatele MS 2020).\n\nPokud po konci základních skupin měly dva týmy stejný počet bodů, rozhodl výsledek jejich vzájemného zápasu. Pokud rovnost nastala mezi třemi nebo více týmy, postupovalo se podle následujících kritérií, dokud nezbyly dva týmy, mezi nimiž rozhodl vzájemný zápas:\n\nV průběhu základních skupin, kdy ještě nebyly sehrány všechny zápasy, rozhodovala v případě bodové rovnosti tato kritéria:\n\nČtvrtfinále bylo sehráno křížovým systémem (tj. 1. tým ze skupiny A proti 4. týmu ze skupiny B, 2. tým ze skupiny A proti 3. týmu ze skupiny B, 1. tým ze skupiny B proti 4. týmu ze skupiny A a 2. tým ze skupiny B proti 3. týmu ze skupiny A). Vítězové čtvrtfinále postoupili do semifinále, pro poražené čtvrtfinalisty turnaj skončil. V semifinále turnaje na sebe celky už nenarazily podle pavouka, jako tomu bylo dosud. O finále se spolu utkal postupující tým do semifinále s nejlepší bilancí po základních skupinách proti tomu čtvrtému, druhou dvojici vytvoří druhý a třetí nejlepší tým po základních skupinách, které se dostaly do semifinále.\n\nV případě vyrovnaného stavu i po šedesáti minutách čtvrtfinále, semifinále nebo zápasu o třetí místo se zápas prodlužuje o deset minut, a to po krátké tříminutové přestávce. V zápase o zlaté medaile by následovalo dvacetiminutové prodloužení, před kterým by proběhla patnáctiminutová přestávka s úpravou ledové plochy. Jestliže by během prodloužení ani jeden z týmů nedosáhl branky, na řadu by se dostaly samostatné nájezdy, které by určily vítěze utkání.\n\nPořadí na prvních čtyřech místech určil výsledek finálového zápasu a utkání o bronz. O konečném umístění na 5. až 16. místě rozhodovala tato kritéria:\n\n\n\"Poznámka: Poražení čtvrtfinalisté zaujali automaticky 5. až 8. místo a byli seřazeni podle výsledků v základních skupinách dle kritérií uvedených výše.\"\n\n1. března 2019 bylo vyhlášeno 16 hlavních rozhodčích a 16 čárových rozhodčích.\n\nTýmy byly do základních skupin rozděleny podle žebříčku IIHF po mistrovství světa v ledním hokeji 2018.\n\n<nowiki>*</nowiki>Slováci využili možnosti prohodit dva týmy stejné úrovně a prohodili domácí tým s Norskem, aby mohli hrát v Košicích.\n\nSoupeři pro semifinále byli určeni z vítězů čtvrtfinále podle celkového pořadí po základních skupinách (dle umístění ve skupině, počtu dosažených bodů, rozdílu ve skóre, vyššího počtu vstřelených gólů, pořadí v žebříčku IIHF), kdy nejvýše umístěné mužstvo narazí na nejníže umístěné mužstvo a druhé mužstvo narazí na třetí mužstvo.\n\nToto je pořadí hráčů podle dosažených bodů, za jeden vstřelený gól nebo přihrávku na gól získal hráč jeden bod.\n\nPořadí nejlepších pěti brankářů na mistrovství podle úspěšnosti zásahů v procentech, brankář musel mít odehráno minimálně 40 % hrací doby za svůj tým.\n\n\n"}
{"id": "1101281", "url": "https://cs.wikipedia.org/wiki?curid=1101281", "title": "Alfa (vydavatelství)", "text": "Alfa (vydavatelství)\n\nAlfa bylo slovenské vydavatelství vědecké, technické a ekonomické literatury v letech 1967 až 1993.\n\nVzniklo v roce 1967 ze \"Slovenského vydavateľstva technickej literatúry\". Spolupracovalo s pražským Státním naklatelstvím technické literatury a s obdobnými vydavatelstvími v socialistických zemích (zejména NDR, SSSR, Polsko a Maďarsko), ale i NSR a USA. Vydávalo odborné publikace i časopisy (\"Urob/Udělej si sám\"), učebnice pro vysoké školy a odborné školy, skripta a známé bylo zejména naučnými slovníky (např. \"Elektrotechnický náučný slovník\") a četnými odbornými překladovými slovníky. \n\nZaniklo koncem roku 1993 z finančních důvodů, posledním dílem už rozpadající se redakce bylo vydání dvousvazkového překladového \"Nemecko-slovenského technického slovníka\" (1993) sestaveného kolektivem 80 odborníků.\n"}
{"id": "1101284", "url": "https://cs.wikipedia.org/wiki?curid=1101284", "title": "Svojdomov", "text": "Svojdomov\n\nSvojdomov je městská čtvrť rodinných domů bytového stavebního družstva Svojdomov v Žilině. Její součástí jsou ulice Stárkova, Na Šefranici a Daniela Krmana. Vybudována byla v letech 1931–1932. Družstvo Svojdomov založil v roce 1930 Štefan Mellner, který byl i jeho předsedou.\n\nCelostátní soutěž na kolonii Svojdomov byla vyhlášena v roce 1930. Do užšího kola byli přizváni architekti Michal Maximilián Scheer, J. Stein a Ž. Wertheimer. Stavebně byly realizovány projekty od architektů M. M. Scheera a J. Steina. Byla zde projektována čtvrť pro 145 rodinných domů. V letech 1931–1939 bylo z plánovaných 68 postaveno 48 rodinných domů, které stály samostatně nebo jako dvojdomy. Jednotlivé domy byly projektovány s možností variability jejich využití v dalších letech. Uplatněny zde byly myšlenky moderního bydlení z výstavy ve Stuttgartu z roku 1927 a prvky funkcionalismu – ploché střechy, střešní terasy, obytné balkony, vystupující schodiště, loggie, zimní zahrady.\n\nČlenům družstva byly nabízeny projekty na různé typy domů: jednopokojový, dvoupokojový s mansardou, dva dvoupokojové byty v jednom domě, tři pokoje s mansardou a čtyřpokojový dům. Po druhé světové válce už pokračovala výstavba vícepodlažních budov, čímž byla narušena urbanistická koncepce doposud vybudovaných rodinných domů. Prostorové řešení domů družstva „Svojdomov“ představuje jedinečnou památku moderní architektury na Slovensku, porovnatelnou s ostatními dobovými realizacemi. Představuje také vysoký standard bydlení a výrazně ovlivnila vývoj bydlení ve městě i v dalších letech.\n\n\n"}
{"id": "1101286", "url": "https://cs.wikipedia.org/wiki?curid=1101286", "title": "Mladé letá", "text": "Mladé letá\n\nMladé letá (1953-1956 \"Slovenské nakladateľstvo detskej knihy\") bylo (do 80. let jediné) slovenské specializované vydavatelství knih pro děti a mládež. V roce 2003 bylo spojeno se Slovenským pedagogickým nakladatelstvím do společnosti Slovenské pedagogické nakladateľstvo – Mladé letá, spol. s r.o.\n\nV roce 1953 bylo vyčleněním z vydavatelství SÚV ČSM vytvořeno samostatné vydavatelství dětské literatury pod názvem \"Slovenské nakladateľstvo detskej knihy\", které bylo v roce 1956 přejmenováno na Mladé letá.\n\nNakladatelství Mladé letá vydávalo mimo jiné edice pro nejmenší (omalovánky, vystřihovánky a pod.), pro mládež od 9 resp. 11 let (\"Zlatý kľúčik\", \"Z rozprávky do rozprávky\", \"Delfín\", \"Stopy\", \"Predávne príbehy\" a pod.), abonentskou edici \"Klub mladých čitateľov\", teoretickou edici \"Otázky detskej literatúry\" a časopis \"Slniečko\". Spolu s pražským vydavatelstvím dětské literatury Albatros, vydávalo měsíčník \"Zlatý máj\".\n\nOd roku 1965 vydavatelství každoročně udělovalo několik cen za dětskou literaturu.\n\n"}
{"id": "1101287", "url": "https://cs.wikipedia.org/wiki?curid=1101287", "title": "Frank Martin", "text": "Frank Martin\n\nFrank Martin (15. září 1890 Ženeva – 21. listopadu 1974 Naarden) byl švýcarský hudební skladatel usazený v závěrečné části života v Nizozemí. Pocházel z rodiny ženevského kalvinistického pastora. Jeho učiteli hudby byli švýcarští skladatelé Joseph Lauber a Émile Jaques-Dalcroze. Mezinárodní uznání mu získala symfonie zvaná \"Petite Symphonie Concertante\" (1944–1945), která je jeho nejznámějším dílem. Jeho kompoziční technika byla silně ovlivněna Schönbergovou dvanáctitónovou hudbou, o kterou se začal zajímat ve třicátých letech, nikdy však úplně neopustil tonalitu.\n"}
{"id": "1101288", "url": "https://cs.wikipedia.org/wiki?curid=1101288", "title": "Black and tan coonhound", "text": "Black and tan coonhound\n\nBlack and tan coonhound také známý jako černo-tříslový coonhound je psí plemeno ze Spojených států amerických.\nBlack and tan coonhound byl vyšlechtěn na jihu Spojených států amerických a to především k lovu a stopování mývalů. Stalo se tak v 18. století, kdy byl křížen s Bloodhoundy a Black and tan Virginia Foxhound . Jeho lov byl specifický tím, že sám uměl mývala vystopovat a pak jej zahnal na strom, nadále vytrvale štěká až do příchodu psovoda . Je vhodný i pro těžko přístupný terén, což se místním lidem hodilo. I v dnešní době se používá k lovu mývalů, ale najdeme jej také jako společníka.\n\nPrvního jedince tohoto plemene si do Česka přivezla Martina Kůstková, jednalo se o fenu Zoe importovanou z USA . První vrh v Česku se narodil roku 2012 a jednalo se o čtrnáct štěňat. Další importy probíhaly i v roce 2013 a dále. Oficiální zkratka používaná v ČR je BTC a nachází se zde několik chovatelských stanic.\nČerno-tříslový coonhound je mohutný a silný pes hrubé konstrukce. Je mohutně osvalený. Hmotnost se pohybuje mezi 35 a 39 kg, výška v kohoutku je u psů 63 - 69 cm, u fen 58 - 63 cm. Rozdíly mezi oběma pohlavími jsou snadno rozpoznatelné, feny jsou mnohem lehčí a menší. Srst, která pokrývá celé tělo, je krátká a hustá, s podsadou. Zbarvení, nazývající se black and tan, je podobné tomu, jaké mají dobrmani nebo rotvajleři.\n\nHlava je výrazně modelována, čenichová partie je delší než lebka. Kůže na ní nesmí tvořit vrásky. Stop je výrazný. Uši jsou nízko pověšené, dlouhé a volně spadají podél hlavy až ke krku. Konce jsou zaoblené. Právě uši bývají nejčastějším problémem tohoto plemene, protože u nich vzniká např. rakovina ucha, zánět zevního/vnitřního zvukovodu a různé infekce. Srst na nich netvoří volánky. Oči jsou kulaté, ani vpadlé ani vypoulené, duhovka je oříškově hnědá a bělmo je vidět. Zuby silné s nůžkovým skusem. Nosní houba je černá s dobře otevřenými nozdrami. Krk je svalnatý, šikmý, středně dlouhý s nevýrazným lalokem, který tvoří kůže. Hřbet je mohutný a silný, široký a dlouhý. Ocas je nasazen vysoko, středně dlouhý, nekupíruje se. Od kořene směrem ke špičce se zužuje a srst na něm netvoří prapor. Nohy jsou dlouhé, dobře osvalené a mohutné, tlapky kompaktní, kulaté s černými drápky .\nPovahově je black and tan coonhound houževnatý, energický, přítulný a bystrý pes. Je tvrdohlavý. Má vyvinutý lovecký pud a hodí se ke stopování zvěře. Na stopě pracuje samostatně, bez psovoda i jiných psů. Je věrný a loajální vůči svému majiteli. Není příliš dominantní ani hravý. Je to pes jednoho pána; oblíbí si pouze jednoho člověka, kterého bude poslouchat a vůči kterému bude loajální.\n\nS jinými psy coonhound dobře vychází a toleruje je. S jinými zvířaty naopak vychází špatně, protože jeho instinkt mu velí, aby zvíře pronásledoval a zardousil. S dětmi vychází dobře. Je to dobrý hlídač a má zvučný a vysoký hlas.\nCoonhoundům vyhovuje celoroční pobyt venku, ovšem se zateplenou boudou a kontaktem s majitelem. Je vhodný do menšího města nebo na vesnici.\n\nSrst na hřbetu nepotřebuje příliš velkou péči, je s podsadou, což znamená, že 2x ročně líná a v toto období je potřeba ji často kartáčovat, mimo něj ale stačí jen 1x týdně vykartáčovat. Mytí šamponem srsti nevadí. Je nutné věnovat pozornost srsti na uších. Ta v záhybech se musí často mýt a musí k ní proudit vzduch. Je nutné ji vytrhávat ze zvukovodů.\n\nSamotné uši vyžadují velkou pozornost, mimo pravidelné kontroly, zda nezapáchají a netvoří se v nich hnis, je nutné je často čistit .\n\nVyžaduje pohyb. Je vhodný pro veškeré typy pohybu a ač se může zdát nemotorný, je energický a aktivní. Nehodí se pro psí sporty, kde je kladena velká zátěž na klouby, třeba při agility. Naopak vlohy má pro stopování. Při nedostatku pohybu má sklony k utíkání.\n\nVýcvik a výchova jsou nutností, bez které se tento pes neobejde. Protože je tvrdohlaví, je důležité, aby bral výcvik jako hru, která ho baví, protože pokud ne, nebude s chovatelem spolupracovat. Výcvik by měl být zaměřený na odměňování dobrého chování, ne na trestání špatného.\n\nTito psi netrpí žádnými dědičnými chorobami a jsou to vcelku zdraví psi, ale vyskytuje se u nich dysplazie kyčelního kloubu. Proto je nutné při bonitaci nechat udělat rentgenové snímky kyčlí. Psi, kteří mají potvrzenou dysplazii jsou z chovu vyřazeni. Mimo to toto plemeno trpí na problémy s ušima, jako je rakovina uší a zánět zevního a vnitřního zvukovodu. Dožívá se 11 až 13 let. Vrhy jsou nadmíru početné, běžně se narodí až 12 štěňat .\n"}
{"id": "1101290", "url": "https://cs.wikipedia.org/wiki?curid=1101290", "title": "Pasecký potok", "text": "Pasecký potok\n\nNázev Pasecký potok má více vodních toků:\n\n"}
{"id": "1101294", "url": "https://cs.wikipedia.org/wiki?curid=1101294", "title": "František Eduard Bednárik", "text": "František Eduard Bednárik\n\nFrantišek Eduard Bednárik (někdy se podepisoval i jako Edvard Bednařík; 11. února 1902, Bystřice pod Hostýnem – 16. února 1960, Žilina) byl architekt.\n\nJeho otcem byl stavitel František Bednárik, matkou Božena rod. Plánková.\n\nStudoval na Státní vyšší škole stavební v Brně, potom pracoval u architekta Bohumila Hubschmanna v Praze, kde pokračoval ve studiu architektury na ČVUT. V roce 1930 získal titul Ing. Absolvoval studijní cesty po Německu, Francii, Belgii, Holandsku a jinde. Působil jako samostatný architekt ale například se švagrem architektem Ferdinandem Čapkou tvořili určitou dobu úspěšný tvůrčí tandem. V Žilině se seznámil i s architektem M. M. Scheerem. Navrhoval veřejné budovy zejména v Žilině a v Banské Bystrici, naposledy se zúčastnil soutěže návrhu sportovního areálu v Prešově. Byl členem Svazu slovenských architektů. Patřil k poměrně zřetelné podskupině moderně funkcionalisticky orientovaných tvůrců, kteří směřovali k organicky pojaté architektuře. Neuspokojila je strohá racionálnost funkcionalismu, ačkoliv jejich díla vycházela z tohoto základu.\n\n\n\n"}
{"id": "1101297", "url": "https://cs.wikipedia.org/wiki?curid=1101297", "title": "Pivovar Eggenberg", "text": "Pivovar Eggenberg\n\nPivovar Eggenberg byl poslední název areálu bývalého schwarzenberského knížecího pivovaru v Českém Krumlově v tzv. lokalitě \"Nové město\", jež je dnes součástí historické čtvrti Latrán. Na počátku 20. století byl součástí soustavy Schwarzenberských pivovarů a ve 30. letech patřil mezi 100 největších distributorů piva v Československu. V roce 2014 byl pivovar uzavřen, technologie demontována a převezena do pivovaru Pardubice. Od roku 2016 funguje v jeho prostorách nový Historický pivovar, který je řazen mezi minipivovary.\n\nOd konce 19. století až do II. světové války nesl pivovar jméno \"Schwarzenberský pivovar Český Krumlov\". Po zestátnění nastupující komunistickou a zrušení Městského pivovaru v ulici Hradební byl bývalý knížecí pivovar přejmenován na \"Pivovar Český Krumlov\". Po pádu totality a zpětné privatizaci roku 1991 byl vybrán nový název \"Pivovar Eggenberg\".\n\nPočátky vaření piva v Českém Krumlově sledujeme již od 13. století se vznikem sídla Pánů z Krumlova. Várečná práva pak jak Staré město tak i Latrán získaly o století později, přičemž právě tato práva působila dlouho složité rozepře mezi těmito tehdy dvěma samostatnými městy. Rozvoje však středověké pivovarnictví v Českém Krumlově dosahuje až v době vlády Vilém z Rožmberka v 16. století. Současný Pivovar Eggenberg je pokračovatelem tradice pivovarnictví výhradně panského, tedy rožmberského, eggenberského a konečně schwarzenberského a nikoliv městského. Měšťané vařili pivo ve svých pivovarech a sama obec vařila pivo v městském pivovaru v Široké ulici, kde je dnes stěžejní městské muzeum a galerie Egon Schiele Art Centrum. Mimo uvedené pivovary se ve městě nacházely i další církevní pivovary.\n\nOd samého počátku až do 16. století bylo pivo pro panské účely vařeno v areálu Krumlovského zámku a to na IV. nádvoří. V době vlády Viléma z Rožmberka však původní pivovar svou kapacitou přestal vyhovovat a v roce 1561 byla započata stavba nového panského pivovaru na I. nádvoří. Na dostavbě dokončené roku 1579 se podílel i rožmberský regent Jakub Krčín z Jelčan. Roku 1600 představoval roční výnos ze starého pivovaru na IV. nádvoří 300 kop grošů, kdežto z nového na I. nádvoří až 3 300 kop.\n\nPo vymření Rožmberků převzali jakožto vévodové krumlovští celé panství Eggenberkové. V průběhu několika století však spotřeba piva nadále rostla a bylo nutné po necelých 50 letech výrobu opět přesunout. Bylo rozhodnuto o definitivním přesunu vaření piva mimo zámecký areál a to do bývalého reprezentativního sídla Anny Rožmberské z Rogendorfu při čtvrti Latrán, jež se stalo základní budovou současného pivovaru Eggenberg.\n\nStavba základního křídla pozdějšího pivovaru byla zahájena již roku 1546 jakožto reprezentativního sídla Anny z Rogendorfu, vdovy po Joštovi III. z Rožmberka a matky rožmberských vladařů Viléma a Petra Voka z Rožmberka. Ta toto sídlo obklopené zahradami obývala až do své smrti roku 1562. Matčino vdovské sídlo nechal následně Petr Vok z Rožmberka kompletně přestavět roku 1592 na zbrojnici a právě tento objekt byl Eggenberky zvolen jako nový panský pivovar.\n\nPřestavba sídla Anny z Rogendorfu na nový panský pivovar probíhala v letech 1625 až 1630. Zámecký pivovar na I. nádvoří byl zrušen a přestavěn na truhlárnu a byty řemeslníků. Výroba panského piva se tak zcela přesunula do nového eggenberského pivovaru na Latráni a v době vlády Jana Kristiána I. na počátku 18. století dosahovala ročně 7 400 hl, tedy více než všechny ostatní městské pivovary dohromady.\n\nV roce 1719 po smrti Marie Arnoštky z Eggenbergu přešly všechny eggenberské jihočeské statky včetně Krumlovského vévodství do rukou Adama Františka ze Schwarzenbergu. Produkce v 18. století byla stabilní, přičemž postupně začala dominovat výroba ječného piva. Od roku 1788 se pak k výrobě místo krumlovského chmelu začalo užívat kvalitnějšího chmelu dováženého z knížecích chmelnic na severu Čech.\n\nVýznamných změn dostál samotný výrobní proces především v 19. století spolu s postupnou reorganizací a modernizací průmyslu a hospodářství během tzv. \"Schwarzenberského ekonomického zázraku\" za vlády Jana Adolfa II. ze Schwarzenbergu a jeho syna Adolfa Josefa. Po zavedení metody spodního kvašení a vybudování nové kvasírny ve 30. letech 19. století byla roku 1852 provedena první velká rekonstrukce, při níž byla vystavěna nová sušírna anglické typu a zřízena nová varna. Roku 1869 byl pivovar zasažen těžkým požárem, ale již roku 1870 byl zcela obnoven. Byla vybudována nová sklepení spolu s vrchní lednicí.\n\nNejpodstatnější změny však proběhly v 80. letech, kdy byl zahájen provoz na parní pohon, kompletně zmodernizováno vybavení, zdvojnásoben počet zaměstnanců a zvýšen výstav (výroba) o 10 000 hl celkem přesahující 30 000 hl.\n\nPo vzniku Československé republiky se stal pivovar součástí soustavy Schwarzenberských pivovarů. Třebaže I. světová válka způsobila značný pokles výroby piva v Českém Krumlově, která již nedosahoval dřívějších výstavů, byl krumlovský knížecí pivovar i nadále modernizován. Ve 20. a 30. letech 20. století dispinoval podnik moderní varnou o 100 hl, kotelnou o 2 parních kotlech, strojovnou o 1 parním kotli, výkonným výtahem a drtičem na led, moderním sladovým zařízením a několika nákladními vozy.\n\nCelkový výstav piva Schwarzenberských pivovarů v roce 1935 představoval 250 000 hl (3,9 % celé české produkce), přičemž podíl krumlovského pivovaru činil 17 019 hl.\n\nPo období První republiky fungoval pivovar pod názvem \"Schwarzenberský pivovar Český Krumlov\" (německy \"Schlossbrauerei\" nebo \"Schwarzenberg'sche Brauerei\" \"Böhmisch Krumau\"), mezi místními byl znám nadále jako \"Zámecký pivovar\", aby došlo k odlišení od Městského pivovaru (Široká ulice).\n\nV roce 1938 byl Český Krumlov spolu s celým pohraničím obsazen Nacistickým Německem, čímž se struktura schwarzenberských podniků a tedy i pivovarů ocitla vedví, načež následovalo ochromení. Tehdejší majitel pivovaru a hlava rodu Schwarzenbergů, kníže a vévoda krumlovský JUDr. Adolf Schwarzenberg byl navíc již od 30. let veřejným odpůrcem nacismu vystupujícím na obranu Židů, svých českých zaměstnanců a Československé republiky. Po obsazení zbytku republiky v roce 1939 mu proto hrozilo zatčení a internace, pročež se rozhodl uprchnout do exilu.\n\nNa příkaz Heinricha Himmlera byl následně zatčen jeho adoptivní syn a dočasný správce majetku JUDr. Jindřich Schwarzenberg a poslán do koncentračního tábora Buchenwald. Na celý majetek Schwarzenberské primogenitury byla následně uvalena nucená okupační správa včetně českokrumlovského pivovaru, která trvala až do osvobození roku 1945.\n\nIhned po ukončení okupace však byla na veškerý majetek JUDr. Schwarzenberga protiprávně uvalena československou vládou s již dominujícím vlivem komunistů další nucená správa. Přestože byl Adolf Schwarzenberg aktivním antifašistou a podporovatelem vlády Dr. Edvarda Beneše byl mu celý jeho majetek v rámci vize o lidově-demokratickém směřování Československa zestátněn roku 1947 protiústavním zákonem Lex Schwarzenberg.\n\nRoku 1950 se stal zestátněný pivovar součástí národního podniku \"Jihočeské pivovary\" založeného mimo jiné i na soustavě Schwarzenberských pivovarů. Po roce 1949 kdy byla ukončena činnost českokrumlovského Městského pivovaru se stal zároveň jediným pivovarem ve městě.\n\nBěhem 60., 70. a 80. let proběhlo několik modernizací vybavení spolu s modernizací filtračních a chladicích procesů. Byly zavedeny železobetonové kádě a moderní tanky i nová metoda čištění vody, což zajišťovalo postupné a stabilní navyšování výstavu, který před pádem komunismu dosahoval 100 000 hl ročně. Rokem 1983 byla ukončena vlastní produkce sladu.\n\nStátní pivovar produkoval v průběhu let několik značek. Do 60. let postupně ustala výroba tmavého piva a stěžejními produkty byla světlá 10°, dále \"Zámecké\" (světlá 11°) a od roku 1979 i \"Šumavský ležák\" (světlá 12°).\n\nS návratem demokracie se stal pivovar součástí státního podniku \"Pivovary České Budějovice\". Před privatizací činil v roce 1990 celkový výstav piva 133 699 hl ročně, přičemž 62 % představovalo pivo lahvové.\n\nTřebaže byl v roce 1947 majetek JUDr. Adolfa Schwarzenberga zabaven v nesouladu s Československou ústavou a platnost zákona Lex Schwarzenberg je v rozporu i se současnou ústavou České republiky, nebyl majetek schwarzenberské primogenitury včetně krumlovského pivovaru navrácen po roce 1989 právoplatným dědicům. Stejně jako u dalších původně schwarzenberských podniků bylo proto i v případě zámeckého pivovaru v Českém Krumlově přistoupeno k privatizaci.\n\n7. září 1991 byl pivovar zprivatizován, František Mrázek v dražbě nabídl 75 milionů Kčs. V roce 1995 byl pivovar oceněn na 692,5 milionů korun a vložen do nově založené akciové společnosti Pivovar Eggenberg. Kromě předsedy Františka Mrázka a jeho manželky v představenstvu zasedl i Jiří Shrbený.\n\nZa rok 2001 vykázala společnost Pivovar Egenberg provozní ztrátu 40 milionů korun při tržbách 46 milionů korun. Po povodni v srpnu 2002 získala od státu dotaci v řádu desítek milionů korun na odstranění následků povodní. V roce 2004 byl nemovitý majetek převeden na dceřinou společnost, ve které získala od dva roky později 99 % podíl akciová společnost TEMA.\n\n16. května 2008 soudce Josef Šimek prohlásil konkurs na majetek akciové společnosti Pivovar Eggenberg, 21. května předseda krajského soudu Bohuslav Petr určil insolvenčním správcem Štěpána Bláhu.\n\nStejně jako další velké budovy v Českém Krumlově (pivovary, mlýny apod.) má i bývalý zámecký pivovar svého patrona. Je jím malý pivovarský skřítek, jenž dbá na to, aby žádný sládek, podruh nebo i obyčejný návštěvník v pivovaře nekradl. Traduje se mnoho historek o tom jak načapal nepoctivé pijáky a řádně jim zavařil, dokonce i opilým mnichům z přilehlého kláštera.\n\nTraduje se však, že skřítek již pivovar od 19. století dlouhodobě neobývá, neboť za knížat ze Schwarzenbergu dostávali tamní zaměstnanci, tzv. Švarcenberáci, pivo zdarma jako deputáty, tudíž se zlodějina v pivovaře nadobro vytratila. Skřítek se proto začal nudit, jelikož již nemohl tak často trestat případné zloděje. Přesto se však často vrací na kontroly a je možné jej v opileckém opojení zahlédnout.\n\n\n\n"}
{"id": "1101299", "url": "https://cs.wikipedia.org/wiki?curid=1101299", "title": "Mlýnce (zámek)", "text": "Mlýnce (zámek)\n\nMlýnce jsou novogotický zámek ve stejnojmenné vesnici pět kilometrů jihozápadně od Vroutku v okrese Louny. Od roku 1964 je chráněn jako kulturní památka.\n\nPrvní písemná zmínka o tvrzi, která byla předchůdcem zámku, pochází z období po husitských válkách, kdy na ní sídlili příslušníci rodu Harantů z Kořen. V roce 1614 ji koupil Václav starší ze Štampachu, ale brzy (1622) přišel za účast na stavovském povstání o veškerý majetek. Mlýnce o rok později koupila jeho manželka Barbora z Malešic a Poutnova a její potomci panství vlastnili až do 19. století.\n\nPůvodní tvrz nechal zbořit v roce 1733 Václav Kager ze Štampachu a na jejím místě postavit barokní čtyřkřídlý zámek. Novogotickou podobu získal v letech 1883–1889, kdy patřil bratrům Josefu, Alfonsovi a Jiřímu Baernreutherům. Ti také nechali přistavět zámeckou kapli a založili park s alejí pnoucích růží.\n\nPo roce 1950 zámek patřil lubeneckému státnímu statku, který v něm provozoval byty, kanceláře a jídelnu. Poté, co zámek v roce 1967 vyhořel, byla obnovena jen malá část, která dále sloužila jako kuchyně a jídelna.\n\nPůvodní zámek byla čtyřkřídlá budova postavená okolo obdélníkového nádvoří se schodišti v protilehlých nárožích. Mansardovou střechu zdobí novogotické stupňovité štíty.\n\nVeřejnosti nepřístupný zámek se nachází přímo ve vesnici a okolo jeho zahrady vede žlutě značená turistická značka z Lubence.\n\n\n"}
{"id": "1101301", "url": "https://cs.wikipedia.org/wiki?curid=1101301", "title": "Manet (motocykl)", "text": "Manet (motocykl)\n\nManet je značka jednostopých mopedů a skútrů, vyráběných v Považských strojírnách v poválečném a později i socialistickém Československu mezi lety 1947-1970.\n\nKoncepce prvních motocyklů Manet vznikla na podnět konstruktérů Ing. Josefa Ullmana, Žnivy a Zdeno Nagyho. Projektant Zdeno Nagy popsal začátek motocyklů Manet takto: „Ullman zohnal starý rám z Ogara, ja som zohnal starý dvojpiestový motor PUCH, to boli pomôcky pri vzniku prvého Maneta“. \nNázev Manet je odvozen od blízkého vrchu Manín, který je na dohled od výrobních závodů. Vedení podniku povolilo vytvořit konstrukční tým pod Ullmanovým vedením pro zpracování dokumentace pro přípravu výroby, až když projekt začal nabývat reálnou podobu. Na projektu spolupracovali i konstruktéři Sedlák, Sklenář a Lota.\n\nJako první vznikl koncept motocyklu \"Manet M-90\". Později na základě koncepce populárního Pionýru vznikl jiný kapotovaný motocykl Manet S 125. Výrobu některých typů Maneta později převzala i česká Jawa.\n\nMotocykly Manet a Tatran se vyvážely prakticky do celého světa, zejména do NDR, Maďarska, Bulharska, Rumunska, ale i severských států či Anglie a Kanady.\n\nVýroba začala v roce 1947. Charakteristickým konstrukčním prvkem byl uzel rámu pod sedlem. Konstruktéři použili při návrhu to nejlepší z té doby: teleskopickou přední vidlici, čisté uložení sedla, decentně umístěný akumulátor, výkonný motor s nízkou spotřebou a vahou. Nakonec bylo vyrobeno celkem 37 630 kusů. Ke konci produkce se údajně vyráběly i se zadním pérováním a sedadlem spolujezdce, avšak dosud se tento model nepodařilo objevit. Výrobu motocyklu kolem roku 1951 ukončil korejský konflikt a Považské strojírny se vrátily ke zbrojní výrobě.\n\nJednoválcový dvoudobý motor s objemem 90 cm³ a třírychlostní převodovkou. Výkon motoru 2,6 kW (3,5 HP), maximální rychlost 65 km/h. Přední kolo je odpružené pomocí teleskopické vidlice se zdvihem 90 mm, zadní kolo je pevně připevněno k trubkovému rámu. Výroba byla ukončena v roce 1951.\n\nUž po II. světové válce se v české Jawě uvažovalo o výrobě malého motocyklu do 50 cm³. Koncept rozpracoval pražský konstruktér Ing. Jozef Jozíf spolu s Janem Křivkou. Prototypy byly vyrobeny v roce 1954 v Praze, ale výroba byla na příkaz tehdejšího Ministerstva automobilového průmyslu zadána Povážským strojírnám. Vyrábělo se několik typů motocyklu Jawa 50 Pionýr – typ 550, 555 a typ 20. Právě z posledně jmenovaného vzešel nový \"Manet S 100\".\n\n\"Manet S 100\" byl poprvé představen v roce 1958. Ve srovnání s typem M-90 byl motocykl kompletně přepracován. Nejviditelnější změnou byla plná kapotáž, čelní ochranné plexisklo, směrovky a prodloužené sedlo pro dvě osoby. Velkým pokrokem byl dynamospouštěč, tedy elektrický startér a dynamo v jednom. Jako startér měl výkon 300 W, při chodu motoru měl jako dynamo výkon 60 W. Na tu dobu to tato maloobjemová kategorie motocyklů neměla téměř nikde na světě. O napájení startéru se staraly dvě 6V olověné akumulátorové baterie s kapacitou 12 ampérhodin.\n\nObjem nuceně chlazeného motoru se zvedl na 100 cm³ a jeho výkon 3,7 kW (5 HP) byl přenášen prostřednictvím čtyřstupňové převodovky. Odpružená vidlice předního kola měla zdvih 120 mm a zadní kolo bylo upevněno na kyvnou vidlici s pružinovým tlumením se zdvihem 90 mm. Tento typ se vyráběl až do roku 1964. Celkem bylo vyrobeno 51 244 kusů.\n\nPlánovala se i výroba motocyklů a skútrů v objemových třídách 50, 75, 125 a 175 cm³. Po vyrobení funkčních prototypů bylo zjištěno mnoho nedostatků a překážek, například celková hmotnost objemových koncepcí 50 a 75 cm³ se vyšplhala nad 100 kg oproti plánovaným 56–63 kg. V letech 1963-1965 se podařilo vyvinout mini skútr \"Manet UR-50\", který konstrukčně vycházel ze skútru \"Manet S 125\". I když se jednalo o poměrně zdařilý a slibný prototyp drobného skútru, do sériové výroby se nedostal. Některé jeho komponenty jako rychloměr, zadní světlo či přední reflektor byly použity na jiných motocyklech.\n\nPo úspěchu koncepce \"Maneta S 100\" žádali zákazníci zvětšit výkon, zejména pro jízdu v trochu náročnějších terénech. Problémem však byla dohoda, která Povážským strojírnám neumožňovala vyrábět motocykly s objemem motoru větším než 100 cm³. Nakonec se podařilo vyjednat výjimku a mohlo se začít s vývojem 125. Výrobce v první fázi zvětšil zdvihový objem na 123,15 cm³ tím, že vrtání pístu válce zvětšil z 50 mm na 56 mm. Výkon motoru se zvýšil na 5,5 kW (7 HP) při 5300 ot/min., což si zároveň vyžádalo i nucené chlazení. Maximální rychlost stoupla na 85 km/h.\n\nVzhled skútru se nezměnil, ale na vzhledově identickém motocyklu (Manet 100) se objevil nápis \"Manet S 125\". Po menší změně krytování přibyl i nápis \"Tatran 125\". V celém průběhu výroby 125 se objevilo několik vývojových verzí, všechny byly ale ve výrobě souhrnně označované jako \"Tatran S 125\". Celkem bylo vyrobeno 95 207 kusů.\n\nTento typ byl vyráběn pouze na krátkou dobu v roce 1964. Kapotování je podobné z \"Maneta S 100\", výfuk se přemístil na pravou stranu. \n\nVýroba modelu \"Tatran S 125\" začala prakticky ve stejnou dobu jako u \"Maneta S 125\". Viditelnou změnou byly hranatější tvary předního blatníku a zadního krytu. Kromě toho se vylepšil světlomet, zadní směrovky a zadní světlo. Výroba byla ukončena v roce 1969, když Považské strojírny přešly od skútrů na výrobu maloobjemových mopedů (do 50 ccm, populární Babetty).\n\n\n\n\n"}
{"id": "1101306", "url": "https://cs.wikipedia.org/wiki?curid=1101306", "title": "Budova Středoslovenské energetiky", "text": "Budova Středoslovenské energetiky\n\nBudova Středoslovenské energetiky je budova v Žilině navržená Františkem Eduardem Bednárikem a Ferdinandem Čapkou (spolupráce Štefan Paulík). Je to nárožní čtyřposchoďová budova postavená v letech 1941 až 1943 pro společnost „Spojené elektrárne severozápadného Slovenska“. Dodnes slouží jako administrativní budova Středoslovenské energetiky a. s., v Žilině.\n\nNároží je mírně zaoblené, vytvořené sklobetonovým kubusem se schodištěm, hlavním vstupem, který je překryt výraznou markýzou podepřenou pilíři. Budova je složena ze dvou křídel, konstrukčně dvoutraktových a dispozičně trojtraktových.\n\nHlavní fasáda s jejími dlouhými pásovými okny připomíná expresionistickou architekturu 20. let 20. století.\n\n\n"}
{"id": "1101308", "url": "https://cs.wikipedia.org/wiki?curid=1101308", "title": "Albéric Magnard", "text": "Albéric Magnard\n\nLucien Denis Gabriel Albéric Magnard (francouzská výslovnost [lysjɑ̃ dəni ɡabʁijɛl albeʁik maɲaːʁ]; 9. června 1865 Paříž – 3. září 1914 Baron, depártement Oise) byl francouzský hudební skladatel. Jeho styl bývá někdy přirovnáván k Brucknerovu („Francouzský Bruckner“).\n\nMagnard se narodil 9. června 1865 v Paříži v rodině úspěšného spisovatele a editora listu Le Figaro. Vystudoval práva a po skončení vojenské služby vstoupil na Pařížskou konzervatoř. Studoval kontrapunkt u Théodora Duboise, skladbu u Julese Masseneta a instrumentaci u Vincenta d'Indyho. Pod vedením d'Indyho zkomponoval své první dvě symfonie.\n\nV roce 1896 se Magnard oženil s Julií Cretonovou a stal se profesorem kontrapunktu na soukromé hudební vysoké škole Schola Cantorum nedlouho předtím založené d'Indym. V této době také zkomponoval svou 3. symfonii b-moll op. 11. Opusovými čísly opatřil Magnard pouze 22 svých skladeb. Řadu z nich (op. 8 – op. 20) vydal vlastním nákladem.\n\nNa začátku První světové války v roce 1914 poslal Magnard svou ženu a dvě dcery do bezpečí a sám zůstal ve svém domě zvaném \"Manoir de Fontaines\" v Baronu, aby chránil svůj majetek. Při obraně domu byl zabit, dům vypálen a rukopisy mnoha dosud nepublikovaných skladeb zničeny.\n\nJe pohřben v Paříži na hřbitově Passy. V roce 1927 byla ulice Richarda Wagnera v 16. pařížském obvodu přejmenována na rue Albéric-Magnard.\n\n\n\n\n"}
{"id": "1101311", "url": "https://cs.wikipedia.org/wiki?curid=1101311", "title": "Nicole Flagothierová", "text": "Nicole Flagothierová\n\nNicole Flagothier (* 9. ledna 1966 Lutych, Belgie) je bývalá reprezentantka Belgie v judu.\n\nJudu se věnovala vrcholově v Neupré nedaleko Lutychu. Dlouhá léta si držela pozici reprezentační jedničky v lehké váze. V roce 1992 startovala na olympijských hrách v Barceloně. V semifinále prohrála těsně body a v boji o 3. místo podlehla Japonce Tateno v boji na zemi. Obsadila 5. místo.\n\nPo olympijských hrách v Barceloně jí doma v lehké váze vyrostly zdárné konkurentky (Marisabelle Lombaová, Inge Clementová). Pro olympijský rok 1996 tak hubla do nižší váhové kategorie, ve které dosahovala lepších výsledků než její hlavní rivalka Goossens. Belgickému svazu to však nestačilo a na olympijské hry v Atlantě nominovali Goossensovou. S tímto verdiktem se nedokázala smířit a bránila se soudně. Soud nakoncec v červenci, několik týdnů před hrami potvrdil platnost nominace Belgického svazu.\n\nV roce 1997 pokračovala v nerespektování nominace Belgického svazu a nakonec se jí soudně podařilo vymoct start na mistrovství světa v Paříži, kde získala bronzovou medaili. Sportovní kariéru ukončila až hluboko po třicítce.\n\n"}
{"id": "1101312", "url": "https://cs.wikipedia.org/wiki?curid=1101312", "title": "Ukrajinská pravoslavná církev ve Spojených státech amerických", "text": "Ukrajinská pravoslavná církev ve Spojených státech amerických\n\nUkrajinská pravoslavná církev v USA (\"UOC of USA – UPC v USA\") je jurisdikce Ekumenického patriarchátu ve Spojených státech amerických. Církev je součástí společenství pravoslavných církví.\n\nV 19. a na začátku 20. století, velké množství ukrajinských členů Ruské pravoslavné církve a Řeckokatolické církve emigrovali do USA a mnoho skupin katolické církve konvertovalo k pravoslaví. Ukrajinci tvořily vlastní farnosti americké archieparchie Ruské pravoslavné církve. Od 1915 se někteří z nich rozhodli odtrhnout se od Ruské církve a zřídit samostatnou strukturu. Roku 1921 požádali Ukrajinskou autokefální pravoslavnou církev o jmenování jejich nového pastýře, kterým se stal arcibiskup Jan Teodorovič.\n\nPřestože Ukrajinská autokefální pravoslavná církev nebyla považována za kanonicky uznanou pravoslavnými církvemi, roku 1924 arcibiskup Jan začal zřizovat svou eparchii ve Spojených státech. Zorganizoval první soubor podřízených struktur, s názvem Americko-Ukrajinská pravoslavná církev ve Spojených státech. Činnost arcibiskupa vedla k průchodu řad etnických ukrajinských farností ve strukturách Ruské církve. Arcibiskup bez úspěchu také požádal Konstantinopolský patriarchát o autonomii.\n\nRoku 1929 část pravoslavných ukrajinců založila alternativní církev se jménem Ukrajinská pravoslavná církev v Americe, která roku 1936 byla přijata pod jurisdikci patriarchy Konstantinopole. Během příštích několika let vedla spor o vliv mezi věřícími. Roku 1950 došlo k jejich sjednocení ve společné radě ale navzdory skutečnosti se čás Ukrajinské církve v Americe odtrhla od sjednocení. V čele církve stál arcibiskup Jan Teodorovič. Jinými jurisdikcemi byl považována za nekanonického biskupa.\n\nRoku 1971 po smrti arcibiskupa Jana se novou hlavou církve stal metropolita Mstislav Skripnik, který byl později roku 1990 zvolen nekanonickým patriarchou Ukrajinské autokefální pravoslavné církve. Roku 1995 požádali opět o kanonickou autonomii a uspěly. Od tohoto roku až do své smrti roku 2012 byl hlavou církve metropolita Konstantin Bagan a jeho nástupcem se stal Antonín Scharba.\n\nCírkev je rozdělena do tří eparchií:\n\n\n"}
{"id": "1101315", "url": "https://cs.wikipedia.org/wiki?curid=1101315", "title": "La Combattante", "text": "La Combattante\n\nLa Combattante je označení francouzských válečných lodí, produkovaných francouzskou loděnicí Constructions Mécaniques de Normandie (CMN) v Cherbourgu. Raketové čluny různých řad \"La Combattante\" byly exportovány do řady zemí.\n\n"}
{"id": "1101322", "url": "https://cs.wikipedia.org/wiki?curid=1101322", "title": "Kaple Jména Panny Marie (Zdiměřice)", "text": "Kaple Jména Panny Marie (Zdiměřice)\n\nKaple Jména Panny Marie u Zdiměřic v okrese Praha-západ, je menší barokní stavba, stojící poněkud stranou od obce, nedaleko u Průhonické obory.\n\nJednoduchou obdélníkovou stavbu kaple s apsidou nechal, podle nápisu na apsidě nad vstupem v roce 1818 postavit jistý Josef Daubek (Doubek), bývalý voják, jenž ve zdejším kraji sloužil jako posel. Kaple byla pravděpodobně původně dřevěná, jak napovídá indikační skica z roku 1841.\n\nV roce 1858 byla z vybraných peněz místních obyvatel postavena kaple s oltářem, soškou Panny Marie a freskovou výzdobou a štuky uvnitř. Po vnějších stranách pak jsou vyobrazeny výjevy křížové cesty. V roce 1991 prošla kaplička významnou rekonstrukcí, během které byla opravena střecha, vnitřní omítky, venkovní fasáda a k úpravám okolí kapličky. Současně došlo k restaurování maleb stropu kaple. Na konci roku 2001 byla kaple opět částečně opravena. Kaple byla opakovaně vykradena a v roce 2008 se dočkala nové omítky, nad vstupem byl zachován původní nápis následujícího znění: \n\nJosefa Doubka trápily tíživé vzpomínky z válek a trápilo ho svědomí. Jednou odpočíval u obory, nedaleko Zdiměřic a ve snu se mu zjevila Panna Marie. Ta ho prý požádala, aby postavil kapli Jejího Jména, že tak utiší svoje trápení. Doubek byl sice chudý, ale podařilo se mu sebrat dost peněz a z nich dal vystavět maličkou kapličku mezi čtyřmi lipami, které tam jsou dodnes. Pověst o zjevení Panny Marie se rychle rozšířila a lidé začali místo navštěvovat jako poutní a modlili se zde. Také pramen vody, který zde býval, byl prý zázračný.\n\nPoutě do kaple se konají vždy v květnu a o nedělích po 12. září.\n\n"}
{"id": "1101324", "url": "https://cs.wikipedia.org/wiki?curid=1101324", "title": "Jeremiáš z Valachie", "text": "Jeremiáš z Valachie\n\nBlahoslavený Jeremiáš z Valachie, OFMCap. (rumunsky \"Ieremia Valahul\", 29. června 1556, Tzazo – 5. března 1625, Neapol) byl rumunský kapucín působící v Itálii, laický bratr a ošetřovatel. Katolická církev jej uctívá jako blahoslaveného.\n\nPocházel z prosté rodiny z Valašska v dnešním Rumunsku. V rodině získal příklad skutečně žité katolické víry. V mládí se odebral do Itálie, kde v roce 1587 v Neapoli vstoupil do kapucínského řádu. Byl laickým bratrem, mezi lety 1579-1584 působil postupně v několika klášterech. Od roku 1585 byl ošetřovatelem ve špitále, který provozovali kapucíni při svém klášteře u kostela sv. Efréma v Neapoli. Po celý život byl negramotný, byl však dobrý vypravěč, a lidé mu rádi naslouchali, tzv. \"Bajky bratra Jeremiáše\" byly mezi lidmi dosti známé. Jeremiáš sám nedělal žádné rozdíly mezi chudými a bohatými, ke všem přistupoval stejně, s velikou laskavostí. Neomezoval svou službu pouze na nemocné ve špitále, ale navštěvoval i nemocné mimo něj. Nevyhýbal se službě těm nejhůře chorým, kteří u jiných ošetřovatelů vzbuzovali odpor. Ve službě těmto lidem spatřoval naplnění svého poslání. Říkával, že \"konat milosrdenství je víc než extáze\". Byl rovněž proslulý svou láskou k Eucharistii a úctou k Panně Marii. Rokem 1608 se datuje jeho vidění Panny Marie. Podle tohoto vidění byl později jedním malířem vytvořen obraz, který se stal předlohou pro svaté obrázky, které získaly u lidí velkou oblibu.\n\nBratr Jeremiáš zemřel v roce 1625 (na zánět pohrudnice) a záhy se začaly konat přípravy pro jeho beatifikační proces. V roce 1959 papež Jan XXIII. potvrdil hrdinský stupeň jeho ctností, a v roce 1983 byl bratr Jeremiáš papežem Janem Pavlem II. beatifikován. Jeho liturgická památka připadá na 8. květen a překrývá se tak s památkou \"Panny Marie, Prostřednice všech milostí\", proto bývá překládána již na 7. květen.\n"}
{"id": "1101325", "url": "https://cs.wikipedia.org/wiki?curid=1101325", "title": "Korejská pravoslavná církev", "text": "Korejská pravoslavná církev\n\nKorejská pravoslavná církev (korejsky 한국 정교회) je jurisdikce Ekumenického patriarchátu v Korey. Církev je součástí společenství pravoslavných církví.\n\nRoku 1897 se Ruská pravoslavná církev rozhodla poslat misionáře do Korey na základě rozhodnutí Svatého synodu v červenci 1897. Archimandrita Ambrož Gudko vedl tři osoby týmu, ale bylo mu odmítnuto povolení ke vstupu do země. \n\nRoku 1900 při příznivější atmosféře mezi Ruskem a Koreou byli misionáři posláni podruhé úspěšně, ale pod vedením archimandrity Chrysanta Ščetkovského, který začal vynikajícím úspěchem v Soulu. V Koreji se spojil s hierodiakonem Mikulášem Alexejevem a Jonášem Leftšenkem. Dne 17. února 1900 byla v provizorní kapli odsloužena první pravoslavná liturgie na Korejském poloostrově. \n\nPrvní pravoslavný kostel byl postaven roku 1903 v Jung Dong, v centrální oblasti Soulu a byl zasvěcen svatému Mikuláši. Nicméně, s japonskou okupací Koreje v průběhu let 1910–1945 přišlo intenzivní období pronásledování pravoslavných křesťanů. Navzdory pronásledování byl roku 1912 vysvěcen první korejský kněz Ioannis Kang. \n\nV listopadu 1921 Svatý synod Moskevského patriarchátu ukončil svou podporu církve v Koreji a Japonská pravoslavná církev se vzdala jurisdikční autority. Tudíž se od roku 1946 Pravoslavná církev v Koreji organizovala jako farnost.\n\nRoku 1947 došlo k vysvěcení třetího korejského kněze Alexeie Kima ale o tři roky později byl zajat a zmizel bez záznamu. Vzhledem ke korejské válce bylo pravoslavné křesťanské společenství rozptýleno a formální praxe víry byla narušena.\n\nNicméně roku 1953 vojenský kaplan archimandrita Andrew Halkiopulos z Řecké církve byl korejskými věřícími obeznámen o situaci a zařídil pro Soulskou farnost obnovení. \n\nNásledující rok byl korejský pravoslavný křesťan Boris Moon vysvěcen arcibiskupem Irenejem Japonským. Poté na Štědrý večer roku 1955 se církev jednomyslným rozhodnutím dostala pod juridikci Konstantinopolského patriarchátu. \n\nRoku 1975 se archimadnrita Sotirios Trambas dobrovolně přihlásil ke službě v Korejské misii Ekumenického patriarchátu. V následujících letech založil klášter a několik farností, a to jak v Koreji, tak i na jiných místech Asie, a seminář. \n\nRoku 1993 Svatý synod v Konstantinopoli zvolil archimandritu Sotiriose Trambasa biskupem Zelonu a pomocným biskupem Nového Zélandu. V této roli sloužil jako exarcha Korey. Dne 20. dubna 2004 byl exarchát povýšen na metropoli a biskup Sotirios se stal prvním metropolitou Korey. \n\nDne 28. května 2008 metropolita Sotirios z Koreje, první metropolita pravoslavné metropole v Koreji rezignoval a přijal titul metropolity Pisidie. Ve stejný den byl biskup Ambrosios ze Zelonu a pomocný biskup metropole zvolen novým metropolitou. \n\nV současné době existuje 10 korejských pravoslavných farností s několika sty členy v Jižní Koreji a také dva kláštery. Navíc roku 2006 vláda Severní Korey podpořila vytvoření alespoň jedné pravoslavné farnosti Ruské pravoslavné církve v hlavním městě Pchjongjangu.\n\n\n"}
{"id": "1101327", "url": "https://cs.wikipedia.org/wiki?curid=1101327", "title": "Protěž žlutobílá", "text": "Protěž žlutobílá\n\nProtěž žlutobílá (\"Pseudognaphalium luteo-album,\" syn. \"Gnaphalium luteo-album\", \"Helichrysum luteo-album\") je nenápadná, jednoletá rostlina vlhkých a světlých míst, je jediným druhem rodu \"Pseudognaphalium\" který v přírodě České republiky roste. Jedná se o bylinu jež se v Česku vyskytuje jen velice vzácně a hrozí ji vyhynutí.\n\nSoučasné taxonomické pojetí tohoto druhu je neujasněné. V nedávné době byla protěž žlutobílá převedena z rodu \"Gnaphalium\" do rodu \"Pseudognaphalium\" a nyní se ukazuje, že je snad geneticky příbuzná spíše s rodem \"Helichrysum\".\n\nDruh je kosmopolitně rozšířený především na územích s teplým a mírným klimatem. Jeho nesouvislý areál sahá z Evropy přes Afriku, Střední a Jihovýchodní Asii až po Austrálii a Nový Zéland, roste i v Americe kde je tento druh nepůvodní. V Evropě probíhá severní hranice výskytu přes jih Britských ostrovů a Švédska až po Litvu, západní Portugalskem a jižní po březích Středozemního moře.\n\nV České republice roste ve dvou oddělených areách. Česká se nachází v Třeboňské pánvi u Lomnice nad Lužnicí (sádky Šaloun) a Hluboké u Borovan (rybník Horní Rohožný), moravská area se rozkládá na Hané a u Lednice (Allahovy rybníčky).\n\nTento druh se vyskytuje nejčastěji na obnažených dnech a březích rybníků a řek, roste také na mokrých polích, mezích, pasekách a světlých mýtinách v borových lesích. Vyžaduje dlouhodobě vlhké až mokré půdy které mohou být písčité, hlinité nebo jílovité, na alkalitě půdy příliš nezáleží. Roste na stanovištích v nezapojených společenstvech obnažených půd společně s jinými málo konkurenčně schopnými druhy, hlavně v teplejších oblastech od nížin po pahorkatiny.\n\nProtěž žlutobílá je jednoletá, šedě plstnatá rostlina, vysoká 10 až 60 cm. Vyrůstá z tenkých, bohatě větvených kořenů a lodyhu mívá jednoduchou nebo od spodu rozvětvenou. Lodyhy, přímé nebo vystoupavé, jsou střídavě porostlé šedoplstnatými, poloobjímavými listy. Spodní listy, podlouhle obvejčité až kopisťovité jsou dlouhé 2 až 5 cm a 0,5 cm široké, jednožilové a na konci tupé. Listy ve střední a horní části lodyhy se směrem vzhůru postupně zkracují i zužují a na konci se stávají zašpičatělé.\n\nNa koncích větví nebo lodyh vyrůstají květní úbory sdružené po čtyřech až dvanácti do strboulů nebo chocholíků. Uprostřed úboru bývá asi deset oboupohlavných květů se žlutou nebo narůžovělou, úzce nálevkovitou, pěticípou korunou. Po obvodě květního lůžka je okolo stovky samičích květů s červenou nebo narůžovělou, nitkovitou třícípou korunou. Pohárkovitý dvouřadý zákrov má listeny nestejně dlouhé, světle hnědé, slámově žluté až bělavé a částečně průsvitné. Vnější listeny jsou eliptické až vejčité, vnitřní podlouhlé i čárkovité.\n\nRostliny kvetou od června do září, opylovány jsou hmyzem. Plody jsou elipsovité nažky 0,6 mm dlouhé a krátce chlupaté. Jejich opadavý chmýr bývá dlouhý 2,5 mm. Ploidie druhu je 2n = 14.\n\nProtěž žlutobílá je v „Červeném seznamu cévnatých rostlin České republiky“ uváděna jako kriticky ohrožený druh (C1t), obdobně je posuzována v Německu, Rakousku i na Slovensku. V seznamu zvláště chráněných druhů rostlin stanoveném vyhláškou MŽP ČR č. 395/1992 Sb. ve znění vyhl. č. 175/2006 Sb. uvedena není.\n\n \n"}
{"id": "1101331", "url": "https://cs.wikipedia.org/wiki?curid=1101331", "title": "Agropoli", "text": "Agropoli\n\nAgropoli je město v italské Kampánii, v provincii Salerno. Leží v jihozápadní části Itálie, v Salernském zálivu, na pobřeží Tyrhénského moře. Leží na počátku tzv. \"Cilentského pobřeží\", což je pobřežní hornatá krajina mezi řekami \"Calore\" a \"Tanagro\". Agropoli je vzdálená přibližně 100 km jihovýchodně od Neapole, hlavního města Kampánie. 10 km severně od Agropoli se nachází velmi významná památka, původní antické město Paestum.\n"}
{"id": "1101332", "url": "https://cs.wikipedia.org/wiki?curid=1101332", "title": "Bulharská pravoslavná církev", "text": "Bulharská pravoslavná církev\n\nBulharská pravoslavná církev ( \"Българска православна църква\") je stará slovanská pravoslavná církev. Církev je součástí společenství pravoslavných církví.\n\nMá svůj původ ve vzkvétajících křesťanských komunitách a církvích, zřízených na Balkáně již v 1. století. Křesťanství bylo k bulharským zemím a zbytku Balkánu přineseno svatými apoštoly Pavlem a Ondřejem. Na počátku 4. století se křesťanství stalo dominantním náboženstvím regionu. Města, jako Serdica (Sofie), Philipopolis (Plovdiv), Odessus (Varna) a Adrianople (Edirne), byla významnými centry křesťanství v Římské říši.\n\nBarbarské nájezdy a vpády v 4. a 5. století a vyrovnání Slovanů a Bulharů v 6. a 7. století zanechaly značné škody na organizaci křesťanské církve v Bulharských zemích. Roku 865 přijal Boris I. křesťanství jako státní náboženství.\n\nBoris I. věřil, že kulturní rozvoj, svrchovanost a prestiž křesťanského Bulharska by mohly být dosaženy prostřednictvím osvícených duchovních. Poslal žádost Konstantinopolskému patriarchovi a Římskému papežovi o zřízení autonomní církve, a roku 870 na Čtvrtém konstantinopolském koncilu bylo v Bulharsku založeno autonomní Bulharské arcibiskupství. Mělo sídlo v hlavním městě Pliska a její jurisdikce zahrnovala celý stát. Arcibiskupství, po domluvě sŘ ímem, spadalo pod jurisdikci Konstantinopolského patriarchátu.\n\nI když se arcibiskupství těšilo plné vnitřní autonomii, Borisovy cíle nebyly úplně splněny. Tak roku 886 Boris přivítal žáky nedávno zesnulých svatých Cyrila a Metoděje. Předal jim úkol instruovat budoucí bulharské duchovenstvo v hlaholice a slovanské liturgii. Roku 893 vyhnal řecké duchovenstvo ze země a nařídil nahrazení řeckého jazyka v liturgii na slovansko-bulharskou mluvu.\n\nDvě bulharská rozhodující vítězství nad Byzantinci u Acheloje a Katasyrtaie, dovedlo roku 919 autonomní Bulharské arcibiskupství na povýšení do hodnosti patriarchátu. Roku 927 uznal Konstantinopolský patriarchát její autokefalitu a postavení patriarchátu. Sídlem patriarchátu se stalo nové hlavní město Preslav.\n\nRoku 1018 Basileios II. Bulgaroktonos dobyl Bulharsko a roku 1020 došlo ke zrušení patriarchátu. Nicméně, povolil církvi autonomní status a využití liturgie ve staroslovanském ritu. V jeho politice nepokračovali jeho nástupci. S rozhodnutím císaře Michaela IV. Paflagoňana se novým biskupem stal Leon z Paflagonie. Slovanské duchovenstvo bylo odstraněno a slovanská liturgie byla zrušena.\n\nAutokefální církev povstala roku 1187. Z politických důvodů car Kalojan rozmlouval s papežem a roku 1204 byl korunován králem a Bulharská církev byla podřízena římskému papeži. To trvalo až do roku 1235, kdy podřízenost byla přerušena. Ve stejném roce opět Konstantinopolský patriarchát přijal její autokefalitu a její stav patriarchátu. Sídlem patriarchátu se stalo Veliko Tarnovo.\n\nRoku 1396 dobyli Turkové Bulharsko. Základem turecké státní ideologie byl Islám. Křesťanská populace Bulharska byl obětí diskriminace, a její odebrání z péče zákona. Zničily řadu pravoslavných kostelů, a mnohé přestavěli na mešity. Bulharská církev ztratila autokefalitu a opět byla podřízena patriarchovi Konstantinopole.\n\nPřelom 18. a 19. století je považován za začátek Bulharského národní obrození, ve kterém byla jedním z požadavků obnova autokefální pravoslavné církve. Za předchůdce tohoto hnutí je považován mnich Paisij Chilendarski a jeho učeň Sofronij Vračanský.\n\nDalšími velkými postavami byli Neofit Bozveli a Hilarion Michajlovský. Bulharské biskupství vyloučilo většinu řeckých duchovních a vystoupilo z patriarchátu. Osmanská vláda obnovila patriarchát jako Bulharský exarchát. Konstantinopolský patriarchát deklaroval, že exarchát je schizmatický a heretický.\n\nPrvním bulharským exarchou byl Antim I., který byl zvolen Svatým synodem exarchátu v únoru 1872. Po vypuknutí Rusko-turecké války byl poslán do exilu do Ankary. Jeho nástupce Josef I. rozvinul a výrazně rozšířil svou církev a také sítě škol v Bulharském knížectví, Východní Rumélii, Makedonii a v Adrianople Vilayet. Roku 1895 byla Tarnovskou konstitucí Bulharská pravoslavná církev prohlášena za národní náboženství. V předvečer Balkánské války, v Makedonii a Adrianople Vilayet, Bulharský exarchát měl 7 eparchií s 38 vikariáty, 1 218 farnostmi, 1 212 farními kněžími, 64 monastyrů a 202 kaplí atd.\n\nPo 1. světové válce, na základě mírových smluv, byl exarchát zbaven eparchií v Makedonii a Aegeanské Thrákii. Exarcha Josef I. přenesl své sídlo z Istanbulu do Sofie již roku 1913. Po jeho smrti roku 1915 Bulharská pravoslavná církev nebyla v pozici volit si svou hlavu po dobu tří desetiletí.\n\nPodmínky pro obnovení patriarchátu byly vytvořeny po 2. světové válce. Roku 1945 byl rozkol pozvednut a patriarcha Konstantinopole uznal autokefalitu církve. Roku 1950 Svatý synod přijal nové stanovy, které otevřely cestu pro obnovení patriarchátu a v roce 1953 byl metropolita Plovdivu Cyril zvolen novým patriarchou. Po smrti patriarchy Cyrila roku 1971 Komunistická strana zvolila novým patriarchou metropolitu Loveče Maxima, který řídil církev až do roku 2012. Dne 10. listopadu 2012 metropolita Cyril z Varny a Preslavy byl vybrán za prozatímní hlavu církve a funkci uspořádat zvolení nového patriarchy během čtyř měsíců. Novým patriarchou byl dne 24. listopadu 2013 zvolen metropolita Ruse Neofit.\n\nCírkev neuznává autokefalitu Makedonské pravoslavné církve.\n\n"}
{"id": "1101333", "url": "https://cs.wikipedia.org/wiki?curid=1101333", "title": "Pravoslavná církev v Americe", "text": "Pravoslavná církev v Americe\n\nPravoslavná církev v Americe (\"OCA - česky PCA\") je autokefální církev v Severní Americe.\n\nPrvními domorodými pravoslavnými křesťany byli Aleuti, kteří žili v kontaktu se sibiřskými obchodníky s kožešinami v polovině 18. století. Ruská kolonie na Aljašce byla založena roku 1784 obchodníkem Grigorijem Ivanovičem Šelechovem. Jeho pokus kolonizovat ostrov Kodiak se setkal s odporem domorodého obyvatelstva. Poté se vrátil do Ruska a jako řídícího kolonie ustanovil Alexandra Andrejeviče Baranova.\n\nVznik církve se datuje k roku 1794 kdy mniši Valaamského kláštera, (archimadrita Joasaf Bolotov, jeromonach Juvenál z Aljašky a jeromonach Makarij a druzi) se stali první misií. Za apoštola ameriky je považován svatý Herman z Aljašky.\n\nZa arcibiskupa Tichona byla 1. září 1905 Aleutská eparchie přesunuta ze San Francisca do New Yorku.\n\nOd roku 1907 se církev jmenovala: \"Ruská pravoslavná řeckokatolická církev Severní Ameriky pod jurisdikcí hierarchie Ruské církve.\"\n\nPo Říjnové revoluci roku 1917 byl Moskevský patriarchát odříznut od svých eparchií a misií v zahraničí a přestal je finančně podporovat.\n\nOd poloviny dvacátých let 20. století byla ve společenství s Moskevským patriarchátem a byla známa jako Severo-Americký metropolitní okruh nebo také Severo-Americká metropole. Nenacházela se ve spojení s Arcibiskupským synodem v Sremskim Karlovci (Ruská pravoslavná církev v zahraničí). Představitelem církve v Severní Americe byl arcibiskup Apolinář Koševoj, který byl 1. února 1927 zamítnut Platonem Rožděstvenskim.\n\nDne 19. prosince 1927 na zasedání \"Synodu biskupů amerických eparchií Ruské pravoslavné církve\" byl podán návrh na zřízení nové církevní struktury a to nezávislé, autonomní a autokefální, v čele s Platonem Rožděstvenskim.\n\nRoku 1935 nová hlava metropole metropolita Teofil Paškovskij, podepsal předběžné předpisy Ruské pravoslavné církve v zahraničí, které vstoupily v podání Arcibiskupského synodu v Sremskim Karlovci ve věcech víry, kanoničnosti a zachování vnitřní autonomie.\n\nNa začátku 2. světové války se v Americké metropoli nacházelo asi 400 000 věřících v 330 farnostech rozdělené do 8 eparchií.\n\nBěhem 2. světové války došlo ke sblížení s Moskevským patriarchátem, ale nebyla s ním ve svazku. Na konci listopadu 1946 na Všeamerickém církevním koncilu v Clevelandu byla potvrzena nerozbitná víra a věrnost metropolity Teofila, který se rozhodl požádat Moskevského patriarchu o přijetí metropolie do svého společenství, při zachování plné autonomie. Koncil oznámil své odstoupení od podřízenosti arcibiskupského synodu RPCZ. V druhé polovině roku 1947 v USA metropolita Leningradu Grigorij Čukov odmítl metropolitní návrh o zachování autonomie.\n\nDne 12. prosince 1947 Svatý synod RPC odmítl být členem hierarchie Metropolie v čele s metropolitou Teofilem.\n\nRoku 1963 předseda Oddělení pro vnější vztahy Moskevského patriarchátu metropolita Lenigradu a Novgorodu Nikodim Rotov se pokusil obnovit vztahy s Americkou metropolií. Ve stejném roku se setkal s metropolitou Leontijem Turkevičem. Poté metropolita Leontij onemocněl a brzy zemřel, proto byly přerušeny další pokusy o zlepšení vztahů.\n\nDne 9. dubna 1970 Synod Ruské církve obnovil společenství s Metropolií, a patriarchálním tomosem uznala její autokefalitu. Významnou roli v přípravě tohoto rozhodnutí hrál metropolita Leningradu a Novgorodu Nikodim Rotov. 44 farností nechtělo vstoupil do nové autokefální církve, jelikož byli spojeni s patriarchální farností v USA a proto se církev dělila s Konstantinopolským patriarchátem.\n\nDne 1. září 1982 Pravoslavná církev v Americe oficiálně přišla do juliánského kalendáře ale farnosti měly právo si vybrat vedení liturgického života. Některé farnosti zejména v Pensylvánii přešly k Ruské pravoslavné církvi v zahraničí.\n\nOd roku 2002 do 4. září 2008 byl představitelem církve metropolita Herman Swaiko.\n\nOd 4. září 2008 byl správcem církve arcibiskup Dallasu a Jižních států Dimitri Royster.\n\nDne 12. listopadu 2008 byl novým metropolitou zvolen biskup Fort Worthu Jonáš Paffhausen. Intronizován byl 28. prosince 2008.\n\nDne 24. května 2011 metropolita Jonáš a metropolita Hilarion Kapral halava RPCZ spolu poprvé sloužili liturgii a to v Chrámu svatého Mikuláše v New Yorku.\n\nV současné době je hlavou Pravoslavné církve v Americe, arcibiskup Washingtonský, Metropolita celé Ameriky a Kanady Tichon Mollard.\n\nAutokefalita PCA poskytnutá Moskevským patriarchátem, nebyla uznána Konstantinopolským patriarchátem ale jen Gruzínskou pravoslavnou církví, Bulharskou pravoslavnou církví, Polskou pravoslavnou církví a Pravoslavnou církví v českých zemích a na Slovensku.\n\n\nSevero-Americká eparchie ve správě Irkutského biskupa\n\nSevero-Americká eparchie ve správě Kamčatských biskupů\n\nAleutští a Aljašští biskupové\n\nAleutští a Severo-Američtí arcibiskupové\n\nMetropolité celé Ameriky a Kanady\n\nMetropolité celé Ameriky a Kanady - autokefální\n\n"}
{"id": "1101334", "url": "https://cs.wikipedia.org/wiki?curid=1101334", "title": "Popovičský vrch", "text": "Popovičský vrch\n\nPopovičský vrch je 529 metrů vysoký kopec mezi obcemi Ludvíkovice a Huntířov v okrese Děčín vzdálený 5,5 km vzdušnou čarou od centra Děčína. Nachází se na území CHKO Labské pískovce, ale geomorfologicky patří do Českého středohoří, kde navazuje na Sokolí vrch a Pustý vrch.\n\nPopovičský vrch je skalnatý hřbet orientovaný ve směru východ–západ. Tvoří ho tělesa olivinického nefelinitu obklopená pyroklastickými sedimenty. Je pojmenován po osadě Popovičky, která se nacházela pod severozápadním svahem a zanikla začátkem padesátých let 20. století. Vrchol je přístupný pěšinou procházející po celé délce hřbetu. Celý kopec je zalesněn. Ze zarostlého hřbetu jsou jen velmi omezené výhledy do okolí.\n\nNa opačné straně Děčína nad městskou částí Děčín XXIII - Popovice se nachází kopec s podobným jménem: Popovický vrch.\n"}
{"id": "1101336", "url": "https://cs.wikipedia.org/wiki?curid=1101336", "title": "Naučná stezka Geologický park v Mariánských Lázních", "text": "Naučná stezka Geologický park v Mariánských Lázních\n\nNaučná stezka Geologický park v Mariánských Lázních je pojmenování naučné stezky v Karlovarském kraji v okrese Cheb na okraji Mariánských Lázní. Volně přístupná naučná stezka je zaměřena na geologickou stavbu, různorodost hornin a geobotaniku Slavkovského lesa. V průběhu let 1986 až 1987 byly v terénu odebírány ukázky hornin. Po následných úpravách došlo k jejich umístění na určená místa. Naučná stezka byla otevřena v létě 1988. Geologický park se stal svým rozsahem jedinou expozicí svého druhu ve střední Evropě.\n\nNaučná stezka se nachází na jihozápadním svahu Žižkova vrchu (748 m n. m.) v CHKO Slavkovský les a prochází jižním okrajem přírodní rezervace Žižkův vrch. Je vedena ve svahu lesoparku po upravených lesních pěšinách a její délka činí přibližně 1,5 km.\n\nVe volné přírodě je na ploše 10 ha umístěno 316 bloků hornin, z nichž největší váží 16 tun. Většina horninových bloků je v původním neopracovaném stavu, část balvanů má upravenou leštěnou plochu. Na vyleštěných plochách je vidět struktura příslušné horniny.\n\nNa trase naučné stezky je umístěno 24 informačních tabulí, z toho 21 tabulí s informacemi o horninách, další tabule se věnují vegetaci. Rostliny a keře v okolí prezentace hornin byly vybrány tak, aby odpovídaly skutečnému výskytu odpovídajícímu geologickému podkladu v místě prezentovaných hornin. Jedna informační tabule seznamuje návštěvníky naučné stezky se symbolickým hřbitovem občanů Mariánských Lázní padlých za první světové války. \n\nPodrobné popisy hornin, místa odkud hornina pochází, jsou kromě češtiny i v angličtině a němčině. Na informačních tabulích jsou kromě textů i obrázky, kde jsou očíslované jednotlivé horninové bloky s popisem místa, odkud byly tyto bloky dovezeny. Jsou zde rovněž podrobné informace o horninovém podloží Slavkovského lesa, které ovlivňuje kvalitu zdejších minerálních vod. \n\nNedaleko zastavení č. 2 naučné stezky se nachází pomník s vázou z roku 1985 a obnovenou deskou z roku 2006 (z původního pomníku z roku 1835 se zachoval pouze základový kvádr), věnovaný hraběti Arnoštovi z Valdštejna-Vartenberka, který zemřel v roce 1832 při svém pobytu v Mariánských Lázních a byl příbuzným vojevůdce Albrechta z Valdštejna. \n\nStezka začíná nad budovou městského muzea Mariánské Lázně, kde i končí. U vstupu na naučnou stezku je umístěn informační panel Česko-bavorského geoparku s plánkem trasy naučné stezky. K naučné stezce je rovněž dobrý přístup z parkoviště u hotelu Savoy v Chopinově ulici. Na nenáročné stezce jsou na několika místech umístěny lavičky, které nabízejí posezení. O geologickém parku byl natočen dvacetiminutový film. Ten se dá zhlédnout v městském muzeu v Mariánských Lázních.\n\n\n\nGeologický park se nachází ve spodní části svahu Žižkova vrchu (748 m n. m.), mezi severním okrajem města a chráněným územím přírodní rezervace Žižkův vrch, pouhých asi 250 metrů od budovy Městského muzea v Mariánských Lázních na Goethově náměstí, kde v lesoparku nad muzeem je i začátek naučné stezky.\n\n\n"}
{"id": "1101342", "url": "https://cs.wikipedia.org/wiki?curid=1101342", "title": "Blanka Kubešová", "text": "Blanka Kubešová\n\nBlanka Kubešová (* 21. února 1944 Praha) je česká spisovatelka a scenáristka žijící ve Švýcarsku.\n\nBlanka Kubešová se narodila 21. února 1944 v Praze a žije ve Švýcarsku. Debutovala v roku 1987 první knihou \"Deník Leošky Kutheilové\" v nakladatelství '68 Publishers v Torontu, kterou následně načetla Jaroslava Tvrzníková v Rádiu Svobodná Evropa v Mnichově a Hana Maciuchová v Praze. Posléze došlo k několika reedicím a vydání audiokazet, také došlo k divadelnímu zpracování, jeho premiéra byla v Divadle 90 U Valšů v Praze v r.oku 2006. \n\nV roce 1998 proběhlo v Divadle Husa na provázku v režii Ivo Krobota scénické čtení hry \"Na Popelce\", která se v témže roce umístila v soutěži Alfréda Radoka. V roku 2004 se tamtéž ve finálové desítce umístila i divadelní hra \"Otec s velkým O\". Do 90. let spadá spolupráce s Českým rozhlasem, především v rádiu Vltava bylo v literární redakci načteno na pětadvacet povídek. Ve své literární práci vyrůstá z tradičního půdorysu psychologické prózy. Snaží se objasnit lidský úděl a lidskou existenci, napomáhá propracovat se k poznání a stát se vnímavější, v neposledním i ke kráse české řeči. Jako scnénáristka debutovala v ČT televizním scénářem Modrý kámen (2004) v režii Víta Olmera. V roce 2006 se scénářem Přeplavu i Dunaj zapojila do dokumentárního cyklu Luďka Navary \"Útěky železnou oponou\".\n\nScénář Bílý střelec (2014) ve spolupráci s Ivou Tajovskou v rámci seriálu \"Stopy života\" realizoval režisér Tomáš Magnusek. Hlavní roli si v tomto díle zahrála Simona Postlerová a Jan Tříska. Blanka Kubešová je nositelkou několika literárních ocenění (\"Můj otec s velkým O\" - prémie v soutěži) Nadace Franiška Langera (2001 a 2004) a spoluautorkou sborníků \"Útěky železnou oponou\" (Curych, 1983), \"Benefice\" (Toronto, 1993), \"Setkání a hovory\" (Almanach SVÚ, Mnichov, 1998), \"Osudy\" (Brno, 2001.) V posledních deseti letech publikuje na stránkách internetových časopisů Český dialog , Pozitivní noviny, Czechfolks, Seniortip a některých dalších.\n\n\n"}
{"id": "1101348", "url": "https://cs.wikipedia.org/wiki?curid=1101348", "title": "Předsíň", "text": "Předsíň\n\nPředsíň je prostor v domě nebo bytě, který se nachází přímo za vstupními dveřmi, z něhož se pak vstupuje do dalších místností. V předsíni se obvykle nachází věšák, na nějž se při vstupu odkládá svrchní oděv (kabát nebo bunda), popřípadě také botník, případně jiný nábytek. Do předsíně patří také různé předsíňové doplňky jako zrcadla nebo rohožky. Předsíň bývá většinou poměrně malá, větší předsíň (zejména ve veřejných budovách) se někdy označuje jako vestibul.\n\n\n"}
{"id": "1101350", "url": "https://cs.wikipedia.org/wiki?curid=1101350", "title": "Předsíň (rozcestník)", "text": "Předsíň (rozcestník)\n\nPředsíň může být:\n\n"}
{"id": "1101351", "url": "https://cs.wikipedia.org/wiki?curid=1101351", "title": "Unie obhájců České republiky", "text": "Unie obhájců České republiky\n\nUnie obhájců České republiky, z. s., je dobrovolný nepolitický profesní spolek sdružující advokáty působící především v trestních věcech. Spolek byl založen 10. května 2014 a stojí mimo Českou advokátní komoru. \n\nCílem Unie je dohled nad zákonností a dodržováním základních práv a svobod garantovaných ústavním pořádkem České republiky a respektováním přirozených práv člověka a poskytování ochrany před porušováním, poškozováním a krácením těchto práv a svobod v trestním řízení, zejména práva na obhájce dle čl. 40 odst. 3 Listiny základních práv a svobod, chrání zájmy a práva všech osob včetně obhájců působících na území České republiky.\nMezi hlavní činnosti spolku patří příprava odborných stanovisek a jejich vydávavání. Ve svých stanoviscích upozorňuje na případy porušování základních práv a svobod a nezákonnost postupu orgánů činných v trestním řízení, iniciuje aktivity proti porušování základních práv a svobod v trestním řízení. Unie obhájců je financována z příspěvků svých členů.\n\nŘádným členem spolku se může stát advokát nebo usazený evropský advokát ve smyslu zákona č. 85/1996 Sb., o advokacii, v platném znění, jehož výkon advokacie není pozastaven.\n\nOrgány spolku jsou\n\nPrezidium je statutárním orgánem spolku, který řídí činnost spolku a jedná jeho jménem v souladu se zákonem. Členové prezidia Unie obhájců ČR a zakládající členové jsou JUDr. Tomáš Sokol, Mgr. Lukáš Trojan, JUDr. Marek Nespala, JUDr. Petr Toman, doc. JUDr. Bc. Tomáš Gřivna, Ph.D., JUDr. Filip Seifert, MBA, a JUDr. Václav Vlk. Většina z nich tehdy zastupovala aktéry tzv. Kauza Nagyová.\n\n\n\n"}
{"id": "1101357", "url": "https://cs.wikipedia.org/wiki?curid=1101357", "title": "Brachyterapie", "text": "Brachyterapie\n\nBrachyterapie je technika radioterapie, při níž je zdroj radioaktivního záření v úzkém kontaktu s ozařovaným ložiskem.\n\nBrachyterapie se využívá zejména pro léčbu zhoubných onemocnění. Nejčastěji se brachyterapie uplatňuje v léčbě nádorů čípku děložního, prostaty, prsu a kůže, ale lze ji využít i pro léčbu nádorů v mnoha jiných anatomických lokalizacích. Z celkového počtu onkologických pacientů, jimž je indikována léčba zářením, připadá 10–20 % na brachyterapii. Pro brachyterapii je typický velký dávkový gradient mezi ozařovanou tkání a okolní zdravou tkání. Výhodami brachyterapie je aplikace vysoké dávky záření do léčené oblasti, šetření okolních zdravých tkání díky prudkému poklesu dávky s rostoucí vzdáleností a aplikace účinné dávky v krátkém čase, což snižuje efekt obnovy nádorových buněk. Omezením brachyterapie je fakt, že ji lze využít jen pro malé a dobře lokalizované nádory.\n\nBrachyterapie se používá buď samostatně nebo v kombinaci s jinými léčebnými modalitami, např. chirurgickou léčbou, zevní radioterapií nebo chemoterapií. Brachyterapie je indikována buď se záměrem vyléčit pacienta (kurativní záměr) nebo zmírnit obtíže způsobené nádorovým onemocněním (paliativní záměr).\n\nV brachyterapii se používají malé zapouzdřené radionuklidové zdroje, které se umisťují přímo do tkáně nebo její blízkosti. Brachyterapie se v minulosti prováděla nejčastěji pomocí radioizotopu radia, dnes používají uměle vyrobené radionuklidy. Použitím uzavřených radionuklidových zdrojů se brachyterapie liší od nukleární medicíny, kde se používají otevřené radionuklidové zdroje. V případě dočasné brachyterapie je zdroj po uplynutí naplánovaného ozařovacího času odstraněn z těla pacienta, v němž po ukončení aplikace žádná radioaktivita nezůstává. Brachyterapie se liší od zevní radioterapie tím, že při zevní radioterapii je pacient ozařován ze zdroje umístěného v určité vzdálenosti od těla pacienta.\n\nBrachterapii lze dělit (a) podle umístění zdrojů v těle, (b) podle dávkového příkonu nebo (c) podle délky trvání\n\n\nPokud je brachyterapie aplikována v průběhu chirurgického zákroku, jedná se o intraoperativní brachyterapii.\n\nDávkový příkon je veličina popisující „rychlost“ dodání předepsané dávky záření do léčené tkáně. Vyjadřuje se v jednotkách Gray za hodinu [Gy/h].\nPodle dávkové příkonu lze brachyterapii rozdělit na následující typy:\n\n\nVývoj brachyterapie lze rozdělit do následujících etap:\nRadioaktivní izotop rádia Ra -226 začal být používán pro terapeutické účely brzy po jeho objevení Marií Curie v roce 1898. Zářiče byly aplikovány ve formě tub nebo jehel na aplikačním sále, pacient byl pak převezen na lůžkové oddělení, kde strávil několik dní se zavedenými zářiči. Stejným způsobem probíhala později přímá aplikace uměle vyrobených radioizotopů. Veškerý ošetřující personál a často i ostatní pacienti byli po celou dobu aplikace vystaveni radioaktivnímu záření.\n\nMetoda manuálního afterloadingu spočívá v zavedení aplikátoru bez aktivních zdrojů na sále. Aktivní zdroje jsou zavedeny ručně až na lůžku, čímž je odstraněn časový stres při zavádění aplikátoru. Výhodou této metody je menší ozáření personálu. V naléhavém případě je možno rychle odstranit radioaktivní zdroje do stíněného kontejneru a ošetřit pacienta bez přítomnosti záření. Základní nevýhodou zůstává ozáření ošetřujícího personálu na lůžkovém oddělení a dlouhé ozařovací časy.\n\nPo zavedení aplikátoru na sále jsou aktivní zdroje zavedeny do aplikátoru automaticky bez přítomnosti personálu pomocí řídícího počítače. Základní výhodou této metody je plná radiační ochrana veškerého personálu. Rozlišujeme dva základní typy systémů s automatickým afterloadingem: s nízkým dávkovým příkonem (low dose rate=LDR) : 0,4-2 Gy/hod; s vysokým dávkovým příkonem (high dose rate=HDR) : vyšší než 12 Gy/hod\n\nU systémů \"LDR\" zůstávají dlouhé ozařovací časy, pacient je po zavedení aplikátoru, rentgenové lokalizaci a výpočtu ozařovacího času transportován na lůžko. Ozařování je spuštěno vně stíněného pokoje, kde pacient leží. Pacient je sledován na televizní obrazovce umístěné v sesterně a může komunikovat s ošetřujícím personálem pomocí intercomu. Při nezbytném ošetřování pacienta a podávání stravy vchází sestra na lůžkový pokoj až po automatickém odeslání radioaktivních zdrojů do stíněného kontejneru.\nU \"HDR\" systémů jsou ozařovací časy krátké, což má pozitivní psychický přínos pro pacienta a lze tak ozářit větší počet pacientů. Další výhodou je možnost ambulantní léčby, čímž odpadají výdaje za hospitalizaci, a léčby pacientů z jiných odborných oddělení. Aplikační sál je zároveň ozařovnou, a tak pacient zůstává v průběhu celé aplikace v neměnné poloze, která zvyšuje přesnost aplikace. V porovnání s nízkým dávkovým příkonem je třeba u tohoto typu ozařování rozdělit celkovou předepsanou dávku do většího počtu frakcí z důvodu radiobiologických účinků. Pacient proto musí přijít na aplikaci vícekrát, popřípadě vícekrát podstoupit anestezii. Další relativní nevýhodou oproti LDR systémů jsou větší náklady spojené s nákupem a výměnami radionuklidového zářiče – nejčastěji se u HDR systémů používá Ir-192, které je třeba v důsledku krátkého poločasu rozpadu (74 dny) vyměňovat přibližně třikrát ročně. Systém s pulsním dávkovým příkonem – \"PDR\" (pulsed dose rate) využívá stejného principu a stejného typu zdroje jako HDR systémy. Ozařování sestává ze série krátkých ozáření s vysokým dávkovým příkonem – například každou hodinu proběhne jedno ozáření o délce přibližně 10 minut. Základní ideou této ozařovací techniky je nahradit kontinuální LDR ozařování sérií krátkých HDR ozáření – tzv. pulsů.\n\nNejčastěji se brachyterapie uplatňuje v léčbě nádorů čípku děložního, prostaty, prsu a kůže, ale lze ji využít pro i pro léčbu jiných nádorů.\n\n\n\nPro brachyterapii se většinou využívají záření gama, výjimku tvoří brachyterapie očních nádorů, při níž se využívají zdroje záření beta (elektrony) stroncium-90 a ruthenium-106.\nNejčastěji používané radiozotopy v brachyterapii:\n"}
{"id": "1101361", "url": "https://cs.wikipedia.org/wiki?curid=1101361", "title": "Heidi Goossensová", "text": "Heidi Goossensová\n\nHeidi Goossensová [Chósens] (* 13. dubna 1969 Herentals, Belgie) je bývalá reprezentantka Belgie v judu.\n\nS judem začínala ve 13 letech a vážněji se sportem začala zabývat v klubu JC Vosselaar. Později se připravovala v tréninkovém centru v Hooglede pod vedením Jean-Marie Dedeckera. Její sportovní kariéru přibrzdilo zranění v roce 1989. Po návratu si udržela pozici reprezentační jedničky, ale na mezinárodní scéně se na rozdíl od svých týmových kolegyň neprosazovala podle představ.\n\nOlympijských her se účastnila celkem dvakrát. Jak v roce 1992 tak v roce 1996 vypadla v prvním kole. Především její účast na olympijských hrách v Atlantě byla kontroverzní. Její hlavní rivalka o nominaci Nicole Flagothierová s její účastí nesouhlasila a dovedla případ až k soudu. Flagothierová ve svůj prospěch uváděla lepší výsledky, formu a především fakt, že osobní trenér Goossensové Dedecker měl při finální nominaci hlavní slovo. Soud posvětil Goossensové start až několik týdnů před hrami a na jejím výsledku se to odrazila. Vypadla v prvním kole s průměrnou soupeřkou.\n\nV roce 1997 do její váhové kategorie přišla další silná konkurentka Inge Clementová. V roce 1999 dostala po dlouhé době opět příležitost ke startu na větší akci a potom co jí nevyšla kvalifikace na olympijské hry v Sydney v roce 2000 ukončila sportovní karieru.\n\n"}
{"id": "1101362", "url": "https://cs.wikipedia.org/wiki?curid=1101362", "title": "Římskokatolická farnost Chodov", "text": "Římskokatolická farnost Chodov\n\nŘímskokatolická farnost Chodov je územní společenství římských katolíků v Chodově a okolí. Organizačně spadá do sokolovského vikariátu, který je jedním z deseti vikariátů plzeňské diecéze. Farním chrámem chodovské farnosti je kostel svatého Vavřince.\n\nPrvní písemné zmínky o chodovské farnosti pocházejí z roku 1348, kdy už je kostel zmiňován jako farní. V roce 1363 se pak v konfirmačních knihách pražského arcibiskupství objevují jména prvních chodovských farářů. Do třicetileté války jsou údaje o farnosti jen strohé, protože většina záznamů byla zničena při požáru v roce 1654. V době po třicetileté válce byly v Chodově vytvořeny dodnes existující sakrální památky - boží muka (1672 a 1673) a mariánský sloup (1675). V letech 1725 - 1733 proběhla za vlády Franze Flamina von Plankenheim výstavba kostela svatého Vavřince.\nVe farnosti se nacházejí také další drobné sakrální stavby a pamětihodnosti.\n\nDo farnosti náleží území obce:\n\n\n"}
{"id": "1101366", "url": "https://cs.wikipedia.org/wiki?curid=1101366", "title": "Štefan Labay", "text": "Štefan Labay\n\nŠtefan Labay (* 8. ledna 1954) je bývalý slovenský fotbalista, záložník. Po skončení aktivní kariéry působil jako trenér.\n\nV československé lize hrál za AC Nitra a Jednotu Trenčín. Nastoupil v 83 ligových utkáních a dal 17 ligových gólů.\n\n\n"}
{"id": "1101372", "url": "https://cs.wikipedia.org/wiki?curid=1101372", "title": "Petr Zahálka", "text": "Petr Zahálka\n\nPetr Zahálka (* 7. srpna 1940) je bývalý český fotbalista, obránce.\n\nV československé lize hrál za Spartak Hradec Králové. V lize nastoupil ve 37 utkáních. Gól nedal. Do Hradce se vrátil po vojně v Dukle Kostelec nad Orlicí v roce 1961 a na podzim nastoupil v lize ve 4 utkáních. Další čtyři roky hrál za rezervu. Druhou šanci dostal až v roce 1965. V roce 1969 se v přípravě těžce zranil a skončil v A týmu.\n\n\n"}
{"id": "1101375", "url": "https://cs.wikipedia.org/wiki?curid=1101375", "title": "Gunnar Thoresen", "text": "Gunnar Thoresen\n\nGunnar Nils Thoresen (* 21. července 1920, Larvik — 30. září 2017) je bývalý norský fotbalový útočník. Nastupoval i v norské fotbalové reprezentaci.\n\nJeho synem je fotbalista Hallvar Thoresen.\n\nNa klubové úrovni hrál fotbal pouze v norském klubu Larvik Turn. S klubem se stal třikrát mistrem Hovedserien (v sezónách 1952/53, 1954/55 a 1955/56). Celkem dvakrát se stal nejlepším kanonýrem nejvyšší norské fotbalové ligy:\n\nV A-týmu norské fotbalové reprezentace debutoval 16. 6. 1946 v přátelském utkání proti týmu Dánska (výhra 2:1). Celkem odehrál v letech 1946–1959 za norský národní tým 64 zápasů a vstřelil 22 gólů.\n\nZúčastnil se LOH 1952 v Helsinkách.\n\n"}
{"id": "1101378", "url": "https://cs.wikipedia.org/wiki?curid=1101378", "title": "Kržatka otrubičnatá", "text": "Kržatka otrubičnatá\n\nKržatka otrubičnatá (\"Tubaria furfuracea\") je stopkovýtrusná houba menšího vzrůstu. Tento druh je velmi proměnlivý, někteří odborníci rozlišují ještě kržatku zimní \"(Tubaria hiemalis)\" a kržatku Romagnesiho \"(Tubaria romagnesiana)\". Kržatka Romagnesiho i kržatka zimní se liší jinými cystidami, kržatka Romagnesiho pak ještě navíc více vyvinutým velem a menšími výtrusy. Ač je kržatka jedlou houbou, pro svou nevýraznou chuť a menší velikost je kulinářsky nevýznamná.\n\nKlobouk kržatky je 10–40 mm široký. V mládí je polokulovitý a má okraje ověšeny zbytky vela, ve stáří vyklenutý, plochý až prohloubený. Barva klobouku je za vlhka okrová až rezavá a za sucha béžová, v mládí je klobouk bíle vločkatý, později do poloviny prosvítavě rýhovaný, na okraji světlejší. Lupeny jsou řídké, mírně sbíhavé.Na ostří krémové, pak až oranžově hnědé. Třeň je válcovitý, nepravidelný, dlouhý 2 až 5 cm a 2 až 5 mm tlustý a někdy i s nevýrazným prstencem. Barvu má stejnou jako klobouk a na povrchu je ojíněný. Výtrusný prach je okrově hnědý. Dužninu má kržatka tenkou, okrově hnědou.\n\nKržatku otrubičnatou můžeme najít v listnatých a smíšených lesích či na loukách. Její plodnice rostou ve skupinách. Vyskytuje na tlejícím listí či dřevě, zejména od pozdního podzimu do jara.\n\n\n"}
{"id": "1101379", "url": "https://cs.wikipedia.org/wiki?curid=1101379", "title": "Miroslav Zelinka", "text": "Miroslav Zelinka\n\nMiroslav Zelinka (* 7. srpna 1940) je bývalý český fotbalista, obránce.\n\nV československé lize hrál za Spartak Hradec Králové, nastoupil ve 36 utkáních, gól nedal. Debutoval 17. srpna 1963 na hřišti Slovanu Bratislava (prohra 0:1), naposled hrál taktéž proti Slovanu v domácím utkání 18. září 1966 (remíza 0:0). Do Hradce přišel v roce 1963 z Železáren Prostějov a odešel v lednu 1967 do Spartaku ZJŠ Brno.\n\n"}
{"id": "1101380", "url": "https://cs.wikipedia.org/wiki?curid=1101380", "title": "Václav Posejpal", "text": "Václav Posejpal\n\nVáclav Posejpal (20. prosince 1874 Rasochy – 8. dubna 1935 Praha) byl český fyzik a zabýval se fyzikální aplikací matematiky na školách. \n\nStudoval na filosofické fakultě české univerzity. Mezi jeho učiteli byli Studnička, Ed. Weyr, Strouhal, Koláček, Gruss, Augustin, Masaryk a Drtina. Státní zkouška složená 14. prosince 1899 jej opravňovala vyučovat matematiku a fyziku na středních školách. Titul \"doktor filosofie\" mu byl udělen 28. května 1900 po obhájení disertační práce na téma \"O řadách Fourierových se zvláštním zřetelem k pracím Cauchyho\".\n\nJeho publikační činnost lze rozdělit do čtyř okruhů: (1903–1914) o účinku magnetického pole na elektromotorickou sílu článků, (1915–1924) o lomu světla v plynech, (1925–1927) o Röntgenových paprscích, (1928–1934) o světelném étheru a souvisejících jevech.\n\nByl profesorem experimentální fyziky na Přírodovědecké fakultě Univerzity Karlovy.\n\nByl členem Jednoty československých matematiků a fyziků a Mezinárodního výboru pro míry a váhy.\n\n"}
{"id": "1101383", "url": "https://cs.wikipedia.org/wiki?curid=1101383", "title": "Hallvar Thoresen", "text": "Hallvar Thoresen\n\nHallvar Thoresen (* 12. dubna 1957, Larvik) je bývalý norský fotbalový útočník a později fotbalový trenér. Nastupoval i v norské fotbalové reprezentaci. Mimo Norska hrál na klubové úrovni v Nizozemsku.\n\nJeho otcem je Gunnar Thoresen.\n\nS fotbalem začal v norském klubu Larvik Turn. V sedmnácti odešel do Nizozemska do klubu FC Twente, s nímž vyhrál v sezóně 1976/77 nizozemský fotbalový pohár. V létě 1981 přestoupil do PSV Eindhoven.\nS PSV se stal třikrát mistrem Eredivisie (v sezónách 1985/86, 1986/87 a 1987/88). Sezóna 1987/88 byla nejúspěšnější, neboť vyhrál tzv. double, tedy ligové prvenství i triumf v nizozemském poháru. \nKariéru ukončil v roce 1990 v norském klubu Frigg Oslo.\n\nV A-týmu norské fotbalové reprezentace debutoval 21. 5. 1978 v přátelském utkání v Oslu proti týmu Irska (remíza 0:0). Celkem odehrál v letech 1978–1987 za norský národní tým 50 zápasů a vstřelil 9 gólů.\n\nBěhem své trenérské dráhy vedl norské kluby Strømsgodset IF a SK Brann a také norskou reprezentaci do 21 let.\n\n"}
{"id": "1101384", "url": "https://cs.wikipedia.org/wiki?curid=1101384", "title": "Koha", "text": "Koha\n\nKoha je knihovní systém s přístupným zdrojovým kódem. Je šířen pod licencí GNU General Public License v3 a jeho užití je bezplatné. Pracuje na platformě Linux nebo Ubuntu. \n\nPočátek vývoje sahá do roku 1999, kdy konsorcium novozélandských knihoven Horowhenua Library Trust začalo Koha vyvíjet. \n\nKoha dodržuje standardy MARC21, UNIMARC, Z39.50, OAI-PMH a další, je neustále vyvíjena mezinárodní komunitou. Pro běžný provoz knihovny je Koha plně ovládána pomocí webového prohlížeče (doporučený Firefox), a to pro čtenáře i pro knihovníky. Neexistuje tedy klientská aplikace (tlustý klient). \n\nObsahuje moduly pro akvizici, výpůjčky, katalogizaci, autority, správu časopisů, tisk štítků, generování zpráv pro čtenáře, modul výstupů reportů a úbytkování. Koha podporuje i systém s více pobočkami.\n\nČasto se používá coby rozhraní pro knihovníky a nástroj pro správu knihovny  a coby samotný katalog pro veřejnost je vyžit kupř. Vufind, ukázka použití v MěK Ústí nad Orlicí.\n\nKoha je programována v Perlu, využívá databáze MySQL, využívá vyhledávací stroj Zebra nebo ElasticSearch, a umožňuje vkládat JavaScripty a CSS šablony.\n\nObsahuje cca 800 tisíc řádků kódu, Perl,SQL, JavaScript.\n\nPorovnání Koha s jinými českými open source knihovními systémy viz \n\nVelmi aktivní je také česká Koha komunita vytvářející plnou českou lokalizaci. Mapu českých instalací najdete na portálu koha.cz. Pro standardní české prostředí chybí funkce prohlížení rejstříků. Statistiky pro české výkazy řeší nadstavba knihovního systému, tzv. Center. \n\nPříklad českého využití můžete vidět třeba v Knihovně Ústí nad Orlicí, v současnosti (2019) je v čechách využíván v cca 250 knihovnách (mapa).\nNa stránce Koha.cz najdete i plně funkční demo verzi.\n\nNa jeho vývoji se v Čechách podílí mmj. i firma R-Bit: koha-v-knihovne.cz, .\nKnihovní systém s otevřeným zdrojovým kódem\n\n"}
{"id": "1101385", "url": "https://cs.wikipedia.org/wiki?curid=1101385", "title": "Willy Fossli", "text": "Willy Fossli\n\nWilly Fossli (8. července 1931, Asker – 29. ledna 2017) byl norský fotbalový záložník. Nastupoval i v norské fotbalové reprezentaci.\n\nNa klubové úrovni hrál fotbal pouze v norském klubu Asker Fotball. Jedenkrát se stal nejlepším kanonýrem nejvyšší norské fotbalové ligy, v sezóně 1955/56 nastřílel 17 gólů (14zápasová sezóna).\n\nV A-týmu norské fotbalové reprezentace debutoval 22. 11. 1953 v kvalifikačním utkání v Hamburku proti týmu Západního Německa (porážka 1:5). Celkem odehrál v letech 1953–1957 za norský národní tým 7 zápasů, gól nevstřelil.\n\n"}
{"id": "1101388", "url": "https://cs.wikipedia.org/wiki?curid=1101388", "title": "Pivovarské muzeum U Fleků", "text": "Pivovarské muzeum U Fleků\n\nPivovarské muzeum U Fleků se nachází v samotném pivovaru U Fleků v Křemencově ulici na Novém Městě, Praha 2.\n\nPivovarské muzeum U Fleků bylo založeno u příležitosti pětistého výročí vzniku zdejšího pivovaru. Expozice zahrnující historické pivovarské stroje, přístroje, náčiní a další zajímavosti se nachází v budově někdejší sladovny. Zde je také možné seznámit se s historií výroby piva v Praze. Součástí muzea je také renesanční místnost, kde se sušil slad pomocí horkého kouře.\n\n"}
{"id": "1101389", "url": "https://cs.wikipedia.org/wiki?curid=1101389", "title": "David Bek (opera)", "text": "David Bek (opera)\n\nDavid Bek (též psáno \"David Beg, David-bek\", v arménském originále ) je opera o třech dějstvích arménského skladatele Armena Tigranjana na vlastní libreto podle stejnojmenného románu Raffiho (vl. jm. Hakob Melik Hakobjan, 1835–1888) z let 1880–1882.\n\nSkladatel Armen Tigranjan se od své \"Anuš\" dokončené roku 1912 opeře nevěnoval až do sklonku svého života. Události druhé světové války jej přivedly k myšlence napsat novou operu na žádané hrdinské téma, přičemž osobnost Davida Beka byla v té době využívána k vlastenecké propagandě, jejímž výrazem byl mj. arménský film \"David Bek\" z roku 1944. Skladatel operu v podstatě dokončil roku 1949 a byla programována její premiére v jerevanském operním divadle, ale již v únoru roku 1950 Tigranjan zemřel. Konečné úpravy libreta opery proto provedl A. Ter-Hovhannisjan a úpravy hudby – především v orchestraci – Levon Hodža-Ejnatov a G. Budagjan. Premiéra se konala 3. listopadu 1950.\n\nOpera odpovídala požadavkům dobové ideologie i estetiky. Námětem je vlastenecký boj arménských (karabašských) hrdinů proti uchvatitelům za vzájemné pomoci zakavkazských národů (gruzínský král Vachtang VI.) a s blahovolnou podporou Ruska. Hudba je novoromantická, opera svou strukturou vychází ze schémat ruské opery 19. století s výraznou úlohou sborů (lidového kolektivu), současně obsahuje mnoho názvuků arménského folklóru – ale též ruského a perského k charakterizaci příslušných národností – a dokládá Tigranjanův melodický dar. Tigranjan zde využil více přímých citátů, zejména známou píseň „I nindž maned ark‘ajakan“ známého ašuga (lidového pěvce) Paghdasara Dpira.\n\nRoku 1956 ji arménské divadlo představilo na hostování v Moskvě.\n\nOpera zůstala pouze na repertoáru jerevanského divadla. Svou popularitou nedosáhla na \"Anuš\", která je nadále považována za Tigranjanovo vrcholné dílo.\n\n\nOdehrává se v Arménii v letech 1722–1723.\nArménští povstalci, podporovaní nepřímo ruským carem, bojují proti Perské říši. Do boje právě svůj lid vyzývá jeden z arménských vůdců, Santur. Perskému chánovi se totiž podařilo zajmout jiného hrdinu, udatného Šaumjana. kterému hrozí poprava, nebude-li včas osvobozen.\n\nOsvobození se povede, a to zejména díky pomoci tajného přívržence arménské věci u chánova dvora, totiž eunucha Ahmedta. Perský chán zuří a klade vinu strážci nad vězni, jímž je arménský velmož a renegát Malik. Chán mu hrozí popravou, nebude-li uprchlý vězeň znovu dopaden. Malik svého pána ujišťuje, že se tak stane: v chánově harému zůstává Malikova dcera Šušan, kdysi Šaumianova snoubenka, pro kterou se její ženich jistě pokusí vrátit a při tom bude znovu lapen.\nGruzínský král Vachtang VI. zaslíbil svou neteř Tamar dalšímu z arménských vůdců, Davidu Bekovi, a toho dosadil do čela svého vojska. Ženy a dívky z králova dvora blahopřejí Tamar k nadcházejícímu sňatku. Z Arménie přichází poselstvo k Davidu Bekovi a prosí jej, aby se konečně navrátil do vlasti a vedl svůj lid do boje proti Peršanům. S královým svolením se David Bek vydává na cestu.\n\nDavid Bek sestavil vojsko, které již dosáhlo vítězství v několika bitvách a chystá se na další, rozhodující. Vojevůdce povzbuzuje lid a tvrdí, že vítězství je na dosah ruky; vyslanec Petra I. je totiž ujišťuje podporou mocného cara vší Rusi. Pro zdar nejnovějšího vojenského plánu je nezbytné, aby Šaumjan a Santur potají pronikli do perské pevnosti Ceri a otevřeli její brány útoku arménských oddílů.\n\nV harému perského chána utěšuje eunuch Ahmedt nešťastnou Šušan. Odhalí jí, že je sám Armén a podporuje arménské povstalce, a ujišťuje ji, že se Šaumjanovi podařilo uniknout ze zajetí a že se pro svou snoubenku brzy vrátí. A skutečně, vzápětí se objeví Šaumjan a Santur, kterým se podařilo vkrást se do chánovy pevnosti. Narazí na Ahmedta a ten je přivádí k Šušan. Šaumjan a Šušan se radují ze shledání, není však radno marnit čas.\n\nZačíná arménský útok a oba bojovníci s Ahmedtem se mu snaží zevnitř pomoci. Zakládají oheň, který se rychle šíří. Pevnost je brzy v jednom plameni a začíná se hroutit. Arménské vojsko ji proto snadno dobývá. Santur chce sám donést zprávu o pádu pevnosti Davidu Bekovi, ale je cestou smrtelně zraněn.\n\nArméni oslavují vítězství a zároveň truchlí nad Santurem, jemuž vystrojují slavnostní pohřeb hodný hrdiny.\n\n"}
{"id": "1101393", "url": "https://cs.wikipedia.org/wiki?curid=1101393", "title": "Jiří Pick (chemik)", "text": "Jiří Pick (chemik)\n\nJiří Pick (* 1. dubna 1922 - Luže) je profesorem chemie na VŠCHT. Od roku 1950 působí na VŠCHT v Praze a zabývá se termodynamikou roztoků a fázovými rovnováhami. Autor či spoluautor více než 100 publikací. 1972-90 předseda Čs. společnosti chemické. V roce 1964 jmenovám profesorem a v roce 1975 obdržel Hanušovu medaili.\n"}
{"id": "1101396", "url": "https://cs.wikipedia.org/wiki?curid=1101396", "title": "Alexander Pleska", "text": "Alexander Pleska\n\nAlexander Pleska (* 1947) je chemik v oblasti syntézy aplikovaných polymerů, objevitel iniciátoru pro výrobu bifukcionalizovaných kapalných polybutadienů. Vystudoval VŠCHT v roce 1972 a poté začal pracovat v Kralupech nad Vltavou.\n\nOd roku 1974 je klávesistou, zpěvákem a frontmanem skupiny Brutus, pro niž napsal velkou část písní. \n\n"}
{"id": "1101397", "url": "https://cs.wikipedia.org/wiki?curid=1101397", "title": "České Grado", "text": "České Grado\n\nŘíční lázně České Grado se nacházely na tzv. Káranském ostrově, vytvořeném přirozeným způsobem rozdvojením toku Labe v blízkosti Čelákovic. Písčité místo bylo odedávna příhodné pro koupání. Za meziválečného rozvoje turistiky a sportů neušlo pozornosti návštěvníků zdejších lesů. Koupajících se rychle přibývalo, začalo být navštěvováno od přijíždějících Pražanů přímo z čelákovického nádraží, přičemž používali přívozu z levého břehu. A tak již v roce 1922 došlo k jednoduchým úpravám písčitého břehu v délce tří kilometrů. \n\nKoupališti se dostalo propagačního názvu České Grado (podle italského letoviska Grado v oblasti Friuli) a vznikla správní rada lázní. V jejím předsednictví se ročně střídal zástupce obce pražské a obce čelákovické, byly získány subvence, slevy na vlaky vypravované z Vysočan o sobotách a nedělích. Počet nedělních návštěvníků v letních měsících šel do několika tisíc, zvláště když v roce 1924 ženijní pluk postavil dřevěnou lávku přímo ke koupališti. Na ostrově vznikla velká osada víkendových chat, místní podnikavci přinášeli občerstvení lidem přímo na pláž, vybíralo se vstupné.\n\nVyhlídky do budoucnosti podniku byly slibné, ale brzy se ukázalo, že naráží na jiný projekt: regulaci Labe, které se Čelákovice spolu s mnoha jinými obcemi středního Polabí domáhaly. Vznikly nové návrhy na záchranu koupaliště buď jeho přeložením, nebo změnou regulačního projektu, ale v té době již počet návštěvníků v důsledku všeobecné hospodářské krize a nezaměstnanosti klesal, a pražská obecní správa již neměla zájem na dalším spolufinancování lázní.\n\nRegulace provedená do konce roku 1937, projekt zdymadla Čelákovice s jezem, měly za následek i uzavření labského ramene proudícího kolem písečné pláže, a to znamenalo konec lázní. Pláž z velké části zarostla a dno zabahnělo. Uzavřené říční rameno nese stále jméno Grado.\n"}
{"id": "1101399", "url": "https://cs.wikipedia.org/wiki?curid=1101399", "title": "Roger Cardinal", "text": "Roger Cardinal\n\nRoger Cardinal (27. února 1940 Londýn – 1. listopadu 2019) byl historik umění a emeritní profesor literatury a vizuálních umění Univerzity v Kentu a autor první anglicky psané knihy o art brut, ve které zavádí pro tento pojem jeho anglický ekvivalent „Outsider Art“.\n\nNarodil se v Londýně a vystudoval lingvistiku. Hluboký vztah k německé romantické literatuře (Novalis, Goethe) ovlivnil jeho zájem o surrealismus. St Dunstan’s College v Londýně mu poskytlo stipendium na Gonville & Caius College Univerzity v Cambridge, kde získal titul Ph.D. za práci o surrealistické koncepci lásky. Roku 1962 na letní škole v Lausanne poznal svou ženu Agnès Meyer. \n\nRoku 1965 získal místo docenta na francouzské katedře University of Manitoba v kanadském Winnipegu a v Kanadě se narodil i jeho první syn Daniel. Po zprávě o smrti André Bretona se rozhodl vrátit do Británie, kde roku 1967 zprvu krátce přednášel na University of Warwick. Dalších padesát let strávil na nově založené Univerzitě v Kentu v Canterbury, kde získal profesuru a uplatnil se zde jako polyhistor. Zavedl nově obory jako drama, historie filmu a historii a teorii umění a podporoval mezioborové studie. \nRoger Cardinal vydal roku 1972 knihu \"“Cultural Conditioning,” Outsider Art\" a spolu s Victorem Musgravem roku 1979 připravili v londýnské Hayward Gallery přelomovou výstavu nazvanou \"Outsiders\".\nCardinal byl přispívajícím editorem magazínu \"Raw Vision\", který roku 1989 založil v Londýně John Maizels. Magazín, který vychází čtvrtletně, se věnuje autodidaktům a neznámým a podceňovaným uměleckým géniům. Cardinal byl také autorem řady článků o jednotlivých umělcích art brut, esejů o autistickém a vězeňském umění, architekturách řazených k art brut a o tzv. memory painting. Tvrdil, že něco jako \"Outsider art\" ve skutečnosti neexistuje a termín je dezinterpretován, protože vždy jde především o kreativitu svobodného jedince, který se vyhýbá veřejné sféře a trhu s uměním.\n\nPůsobil jako člen mezinárodní poroty a autor koncepce bratislavského trienále Insita, které představuje umělecké autodidakty.\n\n\n\n"}
{"id": "1101400", "url": "https://cs.wikipedia.org/wiki?curid=1101400", "title": "Zdeněk Slanina", "text": "Zdeněk Slanina\n\nZdeněk Slanina (* 21. srpna 1948 Praha) je univerzitní profesor a badatel ve fyzikální chemii. Již od roku 1975 se zaobírá nanouhlíky (prvé příklady jejich 3D struktur) a pak fullereny, patří k významným výzkumníkům v tomto oboru. Zabývá se též nanotechnologiemi či atmosférami kosmických těles - podílel se třeba na interpretaci výsledků sondy k Halleyově kometě, či výskytu fullerenů v kosmickém prostoru, nebo problematice nekonvenčních adsorbérů energie při skleníkovém jevu. Také se věnuje publicistice o vědě, pseudovědě a vědecké etice, i kultuře Dalného východu a Tichomoří; těmito tématy se zabývá i na blogu (včetně třeba poesie haiku). Na jeho podnět bylo modifikováno i jedno z etických pravidel formulovaných Americkou chemickou společností.\nVypracoval první příspěvek\nz východní Evropy do série 'Učebnicové chyby', kde vyvrátil principiálně chybnou koncepci tzv. 'entropicky řízených reakcí'. Odkryl\ntéž smyšlenou povahu řady publikovaných 'vypočtených dat' nebo vyvrátil neexistující 'objev nejsilnější klasické výbušiny'. Za\ntotality, ale i později, byl za toto oprávněné whistleblowerství protiprávně postihován.\n\nDvacet let pracoval v ČSAV, s výjimkou 1985/86 kdy prováděl výzkumy na Hokkaidó univerzitě v Japonsku. V přehledu je řazen mezi špičku kvantové chemie v tehdejším Československu.\nOd r. 1990 působí v centrech fullerenového výzkumu v USA, Japonsku, Mexiku, a jinde na pacifickém pobřeží. Je autorem uznávané prvé moderní monografie o chemické isomerii.\n"}
{"id": "1101401", "url": "https://cs.wikipedia.org/wiki?curid=1101401", "title": "Kanton Replonges", "text": "Kanton Replonges\n\nKanton Replonges (fr. \"Canton de Replonges\") je francouzský kanton v departementu Ain v regionu Rhône-Alpes. Skládá se z 32 obcí. Kanton vznikl v roce 2015.\n\n\n"}
{"id": "1101403", "url": "https://cs.wikipedia.org/wiki?curid=1101403", "title": "Albert Regner", "text": "Albert Regner\n\nAlbert Regner (24. června 1905 Litomyšl – 2. února 1970 Praha) byl profesor chemie na VŠCHT a badatel v oblasti anorganické chemie a elektrochemie. Od roku 1934 do 1951 pracoval v technické laboratoři. Profesor VŠCHT v Praze od roku 1955; člen korespondent ČSAV od roku 1965; externí ředitel Ústavu anorganické chemie ČSAV.\n"}
{"id": "1101404", "url": "https://cs.wikipedia.org/wiki?curid=1101404", "title": "Charles Koechlin", "text": "Charles Koechlin\n\nCharles Louis Eugène Koechlin (výslovnost [ʃaʁl lwi øʒɛn keklɛ̃]; 27. listopadu 1867 Paříž – 31. prosince 1950 Rayol-Canadel-sur-Mer) byl francouzský hudební skladatel a hudební pedagog.\n\nPocházel z intelektuální rodiny původem z Mylhúz. Hudbě se věnoval zprvu amatérsky, ale když musel následkem onemocnění tuberkulózou ukončit studium pařížské techniky, stal se studentem hudební kompozice. Koechlin byl celoživotně outsider nepřináležející k žádné skladatelské skupině ani stylu. S tím se družily existenční starosti. Koechlin celý život učil hudbu a mezi jeho žáky patřil například George Enescu. Přesto jej například ještě v roce 1926 Pařížská konzervatoř odmítla přijmout jako profesora kontrapunktu. Od třicátých let se Koechlin angažoval v International Society for Contemporary Music. Koechlinova povaha v sobě absorbovala zdánlivě neslučitelné podněty od Thoreauova požadavku návratu k přírodě, přes fascinaci světem filmových hvězd (kterým věnoval jednu ze svých symfonií a řadu menších skladeb), výdobytky nejmodernější techniky (patřil k průkopímmků Martenotových vln) a na druhé straně třeba oblibu kultury středověku. Politicky byl Koechlin radikálním levičákem, názorově blízkým komunistické straně, jejímž členem se však nikdy nestal.\n\nKoechlin se jako skladatel vyvíjel od eklekticismu k Massenetově kompoziční škole přes osobité pojetí neoklasicismu až k výbojům odkazujícím na expresionismus. Jeho skladatelské dílo je značně rozsáhlé a dodnes nebylo vcelku provedeno a nahráno.\n\nTypické pro Koechlina jsou kombinace až jednohlasé hudby s hudbou nesmírně komplikované faktury předznamenávající v některých momentech až spektralismus. Koechlin byl schopný rozpohybovat obrovský orchestrální aparát, jeho symfonické práce jsou náročné na provedení jak z hlediska virtuozity, tak z hlediska samotného obsazení.\n\nV komorní tvorbě je Koechlin dnes znám především jako autor pozoruhodných klavírních cyklů (například \"L’Ancienne Maison de campagne\" op.124 (1923–33)), představujících esenci francouzského neoklasicismu ve své čistotě a zdánlivé nekomplikovanosti. I v takových skladbách se prosazuje koechlinovská harmonie vršící nad sebe ve vrstvách kvintové souzvuky do faktury zasahující někdy celý rozsah nástroje.\n\nKoechlin je typický polyžánrovou formou (například \"L’Album de Lilian\" (II) pro flétnu, klavír, cembalo a Martenotovy vlny op.149 (1935)), v níž povyšuje formu sbírky do autonomní sevřené formy, ve které střídá různá obsazení jednotlivých vět.\n\nJádrem Koechlinova díla je řada skladeb na Kiplingovu Knihu džunglí, kterou tvořil v dlouhých intervalech po celý svůj život. Forma těchto skladeb je většinou symfonická, její rané projevy jsou ale například ve formě cyklu písní pro zpěv a orchestr. Pozdní Knihy džunglí (například \"La Course de printemps\" op.95 (1908–25)) jsou vrcholnými Koechlinovými kompozicemi vůbec a představují velmi osobitý, byť dodnes málo známý vklad do hudby období moderny.\n\n\n\n\n\n\n\n\n"}
{"id": "1101405", "url": "https://cs.wikipedia.org/wiki?curid=1101405", "title": "Bohumil (Jevany)", "text": "Bohumil (Jevany)\n\nV 15. století vlastnil vesnici pan Matěj Sobka ze Šembery. Zpustla po roce 1652. Začátkem 20. století zde Lichtenštejnové postavili dvůr a hájovnu, které jsou zde dodnes. Okolo roku 1920 zde také vznikl zdravotnický ústav vyrábějící očkovací látky.\n\nDo zaniklé obce jezdí pražská městská autobusová linka 492.\n\n"}
{"id": "1101406", "url": "https://cs.wikipedia.org/wiki?curid=1101406", "title": "Inge Clementová", "text": "Inge Clementová\n\nInge Clement, (* 26. června 1977 Ostende, Belgie) je bývalá reprezentantka Belgie v judu.\n\nS judem začala v 7 letech v rodném městě. Během své sportovní kariéry trénovala pod Jean-Marie Dedeckerem. Patřila mezi velké naděje belgického juda a již v juniorském věku se běžně prala se ženami.\n\nV lehké váze měla jedinou vážnou konkurentku Marisabelle Lombaovou, se kterou svedla v roce 1996 nominační boj o olympijské hry v Atlantě. Neuspěla a od roku 1997 se rozhodla hubnout do nižší váhové kategorie. V pololehké váze hned na první velké akci zazářila. Před domácím publikem ziskala titul mistryně Evropy. Sport jí však znepříjemňovala zákulisní hra o nominaci. Belgická média řešila spory mezi ní a Nicole Flagothierovou. V jejich sporu o nominaci se do značné míry odrážela problematika soužití Valonů (Flagothierová) a Vlámů (Clementová, Goossensová). Medinální masáž ovlivnila její výkonnost a radost ze sportu. Po výbuchu v prvním kole na olympijských hrách v Sydney v roce 2000 dokonce zvlažovala konec kariéry.\n\nV roce 2001 přišel záblesk naděje ziskem druhého titulu mistryně Evropy, ale v témže roce následovalo opět rozčarování na mistrovství světa. V roce 2002 se vdala za Harry Van Barnevelda, založila rodinu a jak se později ukázalo i ukončila sportovní kariéru.\n\n"}
{"id": "1101407", "url": "https://cs.wikipedia.org/wiki?curid=1101407", "title": "Chevroux (Ain)", "text": "Chevroux (Ain)\n\nChevroux je francouzská obec v departementu Ain v regionu Auvergne-Rhône-Alpes. V roce 2012 zde žilo 941 obyvatel.\n\nBâgé-la-Ville, Boz, Gorrevod, Boissey, Dommartin, Manziat, Ozan, Saint-Étienne-sur-Reyssouze\n\n\"Počet obyvatel\"\n"}
{"id": "1101408", "url": "https://cs.wikipedia.org/wiki?curid=1101408", "title": "Waverly Hills Sanatorium", "text": "Waverly Hills Sanatorium\n\nWaverly Hills Sanatorium je budova bývalé léčebny pro tuberkulózní pacienty, ležící nedaleko města Louisville v americkém státě Kentucky. Místo je opředeno četnými spekulacemi o výskytu paranormálních jevů, objevilo se v televizních pořadech \"Scariest Places on Earth\" a \"Ghost Hunters\".\n\nNa místě sanatoria stála od roku 1883 usedlost rodiny Haysových, pojmenovaná Waverly podle románu Waltera Scotta. V roce 1910 na pozemku postavilo město Louisville dřevěné pavilony, v nichž bylo umístěno okolo padesáti osob nakažených TBC (rovinaté Kentucky s teplým a vlhkým podnebím bylo tehdy nejhůře postiženou částí USA). Protože počet nemocných v okolí stále rostl, byl ústav rozšiřován a v roce 1926 byla otevřena čtyřpatrová pseudogotická budova pro čtyři stovky nemocných. Fungovala až do června 1961, kdy byla díky streptomycinu označena tuberkulóza za vymýcenou. Od roku 1962 zde byl domov důchodců Woodhaven (jednalo se spíše o laboratoř, kde byly aplikovány různé pokusy na odložených seniorech), uzavřený v roce 1982 jako nevyhovující. Návrh na využití budovy jako věznice byl zamítnut kvůli protestům místních obyvatel a od té doby sanatorium chátrá. Místní podnikatelé přišli s plány postavit na místě nejvyšší sochu Krista na světě nebo proměnit sanatorium v luxusní hotel, nezískali ale dostatek financí. Objekt je zapsán na federálním seznamu chráněných památek National Register of Historic Places.\n\nK sanatoriu se vztahuje řada městských legend. Vypráví se o drastických metodách léčby, kdy bylo na pacientech zkoušeno ultrafialové záření nebo jim byly násilně rozšiřovány plíce tlakem vzduchu. Počet lidí, kteří v tomto zařízení zemřeli, je v bulvárním tisku uváděn jako více než šedesát tisíc, podle oficiálních odhadů však za celou existenci nepřesáhl osm tisíc. Areál je vyhledáván milovníky záhad, kteří vypovídají o tom, že v noci zaslechli hlasy a kroky nebo viděli stínové postavy. Známý je v této souvislosti pokoj č. 502, kde údajně ve třicátých letech spáchala sebevraždu jedna zdravotní sestra v pokročilém stádiu těhotenství. V tomto pokoji je údajně slyšet ženský hlas. Odbornice přes paranormální jevy Lynn S. Olson, zde v roce 2010 provedla výzkum pokoje č. 502 a údajně návazala spojení s duchem zemřelé zdravotní sestřičky, ta jí pověděla, že nešlo o sebevraždu, ale vraždu protože otěhotněla s lékařem, ten jí také zabil. V roce 1932 vyskočila z okna tohoto pokoje další zdravotní sestra. Tajemným místem sanatoria je i tunel, který sloužil jako dočasné skladiště pro mrtvoly, z kterého byly odvážený dále mimo objekt sanatoria.\n\nV roce 2005 byl v sanatoriu natočen horrorový film \"Tunel smrti\", inspirovaný domněnkou, že tunel vedoucí pod sanatoriem byl používán k odvozu mrtvých, aby se před pacienty utajila výše úmrtnosti. V roce 2007 se zde konalo jedno z vystoupení koncertního turné skupin extrémního metalu Sounds of the Underground.\n\n"}
{"id": "1101410", "url": "https://cs.wikipedia.org/wiki?curid=1101410", "title": "Norman (Oklahoma)", "text": "Norman (Oklahoma)\n\nNorman je město ležící v americkém státě Oklahoma. V roce 2010 zde žilo 110 925. Rozloha činí 490,6 kilometrů čtverečních. Nachází se ve střední Oklahomě, asi 30 kilometrů od hlavního města Oklahoma City, takže spadá do metropolitní oblasti. Je okresním městem Cleveland County. Město bylo oficiálně založeno v roce 1891.\n\nNorman leží ve střední Oklahomě, asi 30 kilometrů od Oklahoma City. Město má rozlohu 490,6 kilometrů čtverečních, z toho 463,0 kilometrů čtverečních činí půda a 27,6 kilometrů čtverečních vodstvo. Okolí města je převážně rovinaté. Nachází se v oblasti velkých prérií, ve vlhkém subtropickém podnebí s častými změnami denních teplot.\n\nVe městě se nachází University of Oklahoma, která zaměstnává více než 10 700 pracovníků, což významně přispívá místnímu hospodářství. Univerzita je centrem vědeckého a technologického výzkumu. V Normanu se nachází několik organizací, které se snaží předpovídat počasí National Weather Center a Národní úřad pro oceán a atmosféru. Dále se zde nachází mnoho dalších vědeckých organizací. V roce 2008 bylo město zařazeno, mezi deset nejlepších míst k životu ve Spojených státech, což je nejvyšší ohodnocení v Oklahomě.\nV roce 2010 zde žilo 110 925 obyvatel. Mělo 44 661 domácností a 24 913 rodin. Podle počtu obyvatel město bylo třetím největším ve státě Oklahoma a 225. ve Spojených státech.\n\nObyvatelé hispánského nebo latinskoamerického původu, bez ohledu na rasu, tvořili 6,4 % populace.\n\n"}
{"id": "1101412", "url": "https://cs.wikipedia.org/wiki?curid=1101412", "title": "Chevroux", "text": "Chevroux\n\nChevroux může být:\n\n"}
{"id": "1101413", "url": "https://cs.wikipedia.org/wiki?curid=1101413", "title": "Gregory Mertens", "text": "Gregory Mertens\n\nGregory Mertens (* 2. února 1991, Anderlecht – 30. dubna 2015, Genk, Belgie) byl belgický fotbalový obránce a mládežnický reprezentant. Hrál na postu stopera (středního obránce).\n\nMertens zahájil svou profesionální fotbalovou kariéru v klubu Cercle Brugge. V lednu 2014 odešel do KSC Lokeren. V sezoně 2013/14 vyhrál s Lokerenem belgický fotbalový pohár a díky tomu si zahrál i v Evropské lize 2014/15. V belgické lize odehrál za Lokeren celkem 28 zápasů.\nV zápase B-týmu Lokerenu proti béčku KRC Genk 27. dubna 2015 po 25 minutách hry na hřišti zkolaboval (utrpěl srdeční zástavu) a byl převezen do nemocnice v Genku. V nemocnici zemřel 30. dubna 2015 (ve věku 24 let).\n\nMertens působil v belgických mládežnických výběrech U16, U19 a U21.\n\n\n"}
{"id": "1101414", "url": "https://cs.wikipedia.org/wiki?curid=1101414", "title": "Kanton Saint-Étienne-du-Bois", "text": "Kanton Saint-Étienne-du-Bois\n\nKanton Saint-Étienne-du-Bois (fr. \"Canton de Saint-Étienne-du-Bois\") je francouzský kanton v departementu Ain v regionu Rhône-Alpes. Skládá se z 28 obcí. Kanton vznikl v roce 2015.\n\n\n"}
{"id": "1101417", "url": "https://cs.wikipedia.org/wiki?curid=1101417", "title": "Sperlonga", "text": "Sperlonga\n\nSperlonga je obec v italském kraji Lazio, v provincii Latina. Leží ve střední části země, na západě, na pobřeží Tyrhénského moře. Nachází se přibližně v půli cesty mezi Římem a Neapolí. Je vzdálená 110 km jihovýchodně od Říma a 100 km severozápadně od Neapole.\n"}
{"id": "1101419", "url": "https://cs.wikipedia.org/wiki?curid=1101419", "title": "Kanton Saint-Genis-Pouilly", "text": "Kanton Saint-Genis-Pouilly\n\nKanton Saint-Genis-Pouillys (fr. \"Canton de Saint-Genis-Pouilly\") je francouzský kanton v departementu Ain v regionu Rhône-Alpes. Skládá se ze čtyř obcí. Kanton vznikl v roce 2015.\n\n\n"}
{"id": "1101422", "url": "https://cs.wikipedia.org/wiki?curid=1101422", "title": "Viktor Kollanda", "text": "Viktor Kollanda\n\nViktor Kollanda (13. srpna 1902 Bystřička – 9. listopadu 1944 Dolní Bečva) byl důstojník československé armády, významný člen protektorátního odboje.\n\nPodplukovník Viktor Kollanda byl jednou z nejvýznamnějších osobností největší protektorátní odbojové skupiny na Moravě soustředěné okolo Josefa Sousedíka ve Vsetíně. Byl jednou z hlavních postav její vojenské a zpravodajské části již od počátku okupace. Během války působil jako vrchní tajemník okresního úřadu ve Vsetíně. Prostřednictvím zaměstnankyně policejního úřadu zajišťoval falešné doklady a cizinecké pasy. Organizoval ilegální přechody osob přes Slovensko na západní i východní frontu přes vojenský útvar ve Zvolenu.. Pravděpodobně od roku 1942 spolupracoval s vojenskou zpravodajskou službou v Londýně prostřednictvím radiostanice ENLA a později navázal kontakt s vojenskou spojkou č.13 - Julii Táborskou ze Zlína-Malenovic. Jako vyšší důstojník horských praporů specializovaný v topografii, měl jeho přínos pro přípravu vojenského povstání na Valašsku v létě 1944 zřejmě klíčový význam. Jeho život skončil velmi tragicky, když byl nacisty veřejně oběšen na Dolní Bečvě  9. listopadu 1944.\n\nPodplukovník Viktor Kollanda se narodil 13. srpna 1902 v Bystřičce u Vsetína a své dětství prožil v Huslenkách, kde navštěvoval obecnou školu  a  bydlel na lesním revíru v Kýchové. Po obecné škole absolvoval osmileté gymnázium ve Valašském Meziříčí a po maturitě 20. června 1921 nastoupil základní vojenskou službu v Kroměříži. Po přísaze se stal frekventantem prestižní vojenské akademie v Hranicích na Moravě, kterou dokončil v roce 1923. Jako důstojník 1. horského praporu nejdříve nastoupil do Turčanského sv. Martina na Slovensko. Poté byl umístěn k  hraničářskému praporu ve Fryštátě – Karviné, kde působil jako velitel tělesné a mravní výchovy.  Od podzimu 1930 do jara 1933 byl v hodnosti kapitána ustanoven jako stálý učitel důstojníků v záloze v Opavě. V květnu 1933 byl  převelen k hraničářskému praporu v Žamberku. Na podzim 1936 byl přemístěn do Hranic na Moravě, kde získal hodnost štábního kapitána a působil jeden rok jako instruktor výcvikového střediska akademie. Poté byl opět převelen na Slovensko jako velitel roty k 32 Gardskému pluku do Košic. Poslední vojenskou posádkou byl Prešov kde velel náhradní rotě až do okupace v roce 1939.\nPo okupaci vlasti začal škpt. Kollanda spolupracovat s jednou z nejvýznamnějších osobností celého protektorátního odboje na Moravě, továrníkem, politikem, starostou Vsetína a vynálezcem Josefem Sousedíkem. Společně s Vladimírem Drápalou a dalšími odbojáři začali působit ve Vsetíně v celostátní organizaci  čs. důstojníků - Obraně národa. Již v červnu 1939 zajistil osobně Kollanda  odvoz zbraní z likvidujících vojenských posádek ve Valašském Meziříčí, Frýdku-Místku a také skladu v Rajnochovicích. Poději začal škpt. Viktor Kollanda pracovat jako vrchní tajemník na okresním úřadě ve Vsetíně. Prostřednictvím zaměstnankyně policejního a ohlašovacího úřadu, zde vydával falešné doklady a cizinecké pasy. Zejména pomocí převaděčů z Velkých Karlovic zajišťoval ilegální přechody osob přes Slovensko. Díky této činnosti emigrovalo na východní i západní frontu mnoho našich vlastenců a vojáků. Záchytným bodem na Slovensku byl Zvolen odkud vedla cesta přes Maďarsko na východ, nebo přes Jugoslávii na západ.\n\nPodle písemné zprávy elektrotechnika Josefa Kubičíka ze Vsetína (z roku 1969 zabavené StB) se Josefu Sousedíkovi podařilo navázat rádiové spojení s Londýnem již počátkem roku 1942. Telegrafistkou byla úřednice z Frýdku-Místku Radnouzská a vyvolávacím znakem vysílačky bylo slovo ENLA. Kollanda poté pověřil vedoucího elektrotechnika zbrojovky Vsetín Ing. Kolesnikova, aby  zhotovili  další dvě nové radiostanice. Jedna z nich byla osobně Kollandou převezena na Slovensko poblíž Lázní Lubochňa, kde se shromažďovaly špionážní informace ze zbrojovek např. v Podbrezové, Nového Mesta nad Váhom atd. Od tohoto období a zejména v roce 1943  začal Sousedík s Kollandou zpracovávat a odesílat důležité depeše do Londýna, Prahy (pravděpodobně také Brna). Postupně byly získány kontaktní osoby na všech poštách a četnických stanicích Vsetínského okresu. Činnost německých bezpečnostních složek a její správy byla průběžně monitorována. Prostřednictvím telefonní ústředny ve Vsetíně, byla kontrolována také činnost služeben gestapa. Veškeré důležité hlášení byly podávány strážmistrovi Miroslavu Klimkovi, který shromažďoval informace od všech bezpečnostních složek a předával velmi důležité informace přímo Josefu Sousedíkovi. Národní umělec Karel Höger ve svých poznámkách uvedl, že přivážel z Prahy šifrované dokumenty – Kollanda 036 a Eva 036, spojce vojenské zpravodajské služby č.13 Julii Táborské ze Zlína-Malenovic. Od dubna 1944 spolupracovala Sousedíkova skupina také s paradesantní jednotkou Clay-Eva z Londýna. Jejím hlavním úkolem byla příprava vojenského povstání na Valašsku, které mělo navázat na Slovenské povstání a rozšířit se postupně na celou východní Moravu.\nK největšímu rozvoji veškeré odbojové činnosti nejen ve Vsetínském okrese došlo počátkem dubna 1944. Na pomoc odboji byla vysazena u Holešova paradesantní jednotka CLAY-EVA Antonína Bartoše. Ta začala postupně iniciovat vznik dalších odbojových skupin na celé východní Moravě. Benešova vláda i čs.komunisté v Moskvě dlouhodobě plánovali povstání na Slovensku, které se mělo poté rozšířit i na Valašsko. Tímto hlavním a zásadním způsobem mělo dojít k ochromení zásobovacího týlu Německa a jeho definitivní porážce. Důstojníci ze Vsetína a Valašského Meziříčí již delší dobu podrobně zpracovávali podrobné vojenské informace celé okresu Škpt. Viktor Kollanda zhotovoval situační mapy pohraničí a během jara 1944 se mu podařilo najít velitele nejméně čtyř oblastních odbojových skupin. Ve Velkých Karlovicích získal Josefa Solanského a pro oblast Horní Lidče úředníka Rudolfa Lenharda kde se nacházelo nejvíce německých stanovišť. Odbojové skupiny podřízené Kollandovi vznikly ve Valašské Polance, Lužné, Lidečku, Horním Lidči, Lačnově, Valašské Senici, Poteči, Střelné a Valašských Kloboukách. Pro lokalitu vsetínských vrchů byl Kollandou velitelem určen Václav Květoň ze Vsetína.\n\nPro oblast západní části Javorníků získal Kollanda učitele gymnázia Josefa Slámu. Pravděpodobně během léta 1944 vojenský štáb  důstojníků Josefa Sousedíka ve spolupráci s exilovovu vládou dokončil plán vojenského povstání východní Moravy. Prvním a zásadním úkolem povstalců byl přepad vsetínské Zbrojovky a obsazení celého Vsetína, které se mělo stát centrem povstání. Ambiciózní akce zabezpečená hlavně Sousedíkovou skupinou čítala více než dva tisíce osob. Po nečekaně špatném průběhu Slovenského povstání se plánované „Valašské“ povstání ve Vsetíně, Rožnově, Valašském Meziříčí, Bystřici pod Hostýnem a Vizovicích stále odkládalo. Poslední nahlášený plánovaný termín letecké dodávky nezbytných zbraní prvního sledu 7. říjen se nakonec neuskutečnil. Slovenské povstání skončilo vojenským neúspěchem a všechny plány směřující k osvobození východní Moravy a rychlé porážce Německa, tak byly definitivně zmařeny.\n\nŠkpt. Viktor Kollanda byl zatčen jako první člen Sousedíkova vojenského štábu již v sobotu 21. října 1944 ve zbrojovce v Jablůnce. Josef Sousedík uvedl, že se o příkazu k zatčení\nKollandy díky svým špiónům dozvěděl a varoval jej prostřednictvím odbojáře přímo na pracoviště. Této zásadní informace však Kollanda z neznámých důvodů nevyužil. Kollanda byl nejdříve vyslýchán ve Vsetíně a poté drasticky  mučen gestapem. Své spolubojovníky a přátele však neprozradil a důležité informace neposkytl. Velitel odboje Josef Sousedík, byl zatčen ve Vsetíně až 15. prosince na základě zrady konfidenta gestapa a jednoho z největších důvěrníků Sousedíka - Františka Šmída. V ten samý den byl Sousedík při útěku z výslechu na Vsetíně smrtelně postřelen členem gestapa Karlem Schiefermüllerem (dle svědectví ředitele zbrojovky Vsetín).\n\nNečekaný spád událostí, který nastal druhého listopadového týdne 1944, šokovaly nejen celý vsetínský okres. Dne 9. listopadu se uskutečnily najednou tři odstrašující\nveřejné popravy. Prvním místem byla Dolní Bečva, kde byl na své poslední cestě k šibenici společně s dalšími třemi muži „předveden“ velmi ztýraný  škpt. Kollanda Viktor. Za místo této extrémně odstrašující veřejné perzekuce si speciální komando přivolané K.H. Frankem vybralo prostor školního hřiště. Vše se odehrálo před zraky učitelky, která musela exekuci přihlížet společně se svými žáky obecné školy. Společně s Kollandou byli popraveni Karel Bubla, Ján Jurčo ze Žamberka a Štěpán Králík z Bratčic u Brna, u kterých se údajně našly vojenské mapy od Kollandy, které měly být po nastudování zničeny.\nŠtábní kapitán Viktor Kollanda byl stoupenec masarykových myšlenek a hodnot první republiky. Jako člen evropského literárního klubu byl zásadovým demokratem a kritikem komunistických názorů a politiky KSČ. Jeho synovec Alfred Kollanda (*1926) uvedl „\"Můj strýc by se s únorovým převratem 1948 zcela jistě nikdy nesmířil a stal by se nejspíš obětí režimu stejně tak,\" \"jako třeba Rudolf Lenhard a mnoho dalších našich skvělých vojáků a důstojníků. Myslím\" \"si, že strýc raději zahynul rukou nepřítele, než-li rukou vlastního lidu.“\"\n\nViktor Kollanda je významnou osobností celého vsetínského a karlovského odboje. V literatuře a povědomí odborné veřejnosti však nebyl doceněn, stejně tak jako většina odbojářů Sousedíkovy skupiny a v podstatě všech bojovníků napojených na Londýn. V roce 1945 byl štábnímu kapitánovi udělen čs. válečný kříž a byl povýšen do hodnosti majora. Na základě renominačního návrhu ministerstva obrany z roku 1947 mu byla udělena hodnost podplukovníka. Jeho jméno je vytesáno na pomníku obětem války\nnejen na Dolní Bečvě, ve Vsetíně, v Jablůnce a Velkých Karlovicích, ale také na akademii v Hranicích a z dosud neznámých důvodů také v Brně Řečkovicích.\nČlen Sousedíkovy skupiny Josef Kubičík ve své zprávě na závěr uvedl: \"„Dočkal jsem se osvobození Vsetína 4. května v 17 hodin. Bylo jen velká škoda, že tuto radost a štěstí nemohli s námi prožívat zasloužení velikáni a mučedníci našeho boje za svobodu, kteří stáli v našich prvních řadách. Jmenovitě Josef Sousedík a škpt. Viktor Kollanda“.\"\n\n\n"}
{"id": "1101423", "url": "https://cs.wikipedia.org/wiki?curid=1101423", "title": "Kanton Thoiry", "text": "Kanton Thoiry\n\nKanton Thoiry (fr. \"Canton de Thoiry\") je francouzský kanton v departementu Ain v regionu Rhône-Alpes. Skládá se ze 16 obcí. Kanton vznikl v roce 2015.\n\n\n"}
{"id": "1101424", "url": "https://cs.wikipedia.org/wiki?curid=1101424", "title": "Jan Fuglset", "text": "Jan Fuglset\n\nJan Fuglset (* 1. října 1945, Molde, Norsko) je bývalý norský fotbalový útočník a později fotbalový trenér. Nastupoval i v norské fotbalové reprezentaci.\n\nJeho bratrem je bývalý fotbalista a norský reprezentant Tor Fuglset.\n\nNa klubové úrovni hrál v Norsku v mužstvech Molde FK a Fredrikstad FK. Celkem dvakrát se stal nejlepším kanonýrem nejvyšší norské fotbalové ligy:\n\nV A-týmu Norska debutoval 17. 6. 1970 v Bergenu proti týmu Finska (výhra 2:0). Celkem odehrál v letech 1970–1974 za norský národní tým 20 zápasů a vstřelil 6 gólů.\n\n"}
{"id": "1101429", "url": "https://cs.wikipedia.org/wiki?curid=1101429", "title": "Tor Fuglset", "text": "Tor Fuglset\n\nTor Fuglset (* 23. dubna 1951, Molde, Norsko) je bývalý norský fotbalový záložník. Nastupoval i v norské fotbalové reprezentaci.\nJeho bratrem je bývalý fotbalista a norský reprezentant Jan Fuglset. \n\nNa klubové úrovni hrál v Norsku v klubech Molde FK, Odda IL, Fredrikstad FK, FK Lyn. V letech 1972–1973 hrál v nizozemském klubu FC Den Haag. \n\nV A-týmu Norska debutoval 13. 9. 1970 v Oslu proti týmu Švédska (prohra 2:4). Při své premiéře vstřelil jednu branku. Celkem odehrál v letech 1970–1972 za norský národní tým 9 zápasů a vstřelil 2 góly. \n\n"}
{"id": "1101433", "url": "https://cs.wikipedia.org/wiki?curid=1101433", "title": "Phalène", "text": "Phalène\n\nPhalène je oblíbené psí plemeno, pocházející z Francie. V některých zemích je uváděno jako papillon.\nPhalène je velmi staré plemeno, o němž najdeme dokumenty již ze 12. století . V té době ale nebyl tehdejší phalène podobný tomu dnešnímu, v této podobě jej známe až od 19. století , kdy byl šlechtěn a křížen s papillonem ve Francii a Belgii. Společně s již zmíněným papillonem byl phalène velmi známý a chovala jej především šlechta. Na plátně je zachytil třeba Anthony van Dyck, Peter Paul Rubens nebo Francisco Goya . Krom nich je ale často vyobrazován s Marií Terezií nebo madame de Pompadour, které byly známé svojí náklonností k tomuto plemeni . Předkem phalène je pravděpodobně épagneul.\n\nZnámým jedincem tohoto plemene byla fena krále Jindřicha III, ta se jmenovala Lilene a dnešnímu phalène se velmi podobala. S Jindřichem přijímala i návštěvy a při jedné, když je navštívil mnich, se zuřivě rozštěkala. Jindřich ji nechal vyvést z místnosti, až později se ale z mnicha vyklubal vrah, který Jindřicha III. ubodal k smrti .\n\nPrvní standard plemene byl sepsán roku 1905 a o třicet let později (1935) byl uznán AKC.\nPlemena phalène a papillon jsou v mnoha zemích brána jako jedno plemeno, nejčastěji uváděné pod názvem malý kontinentální španěl. Jedná se hlavně o USA a Velkou Británii. Z těchto dvou psů je známější papillon, který má uši podobné motýlům, samotné slovo \"papillon\" znamená v překladu motýl. Tato dvě plemena byla mezi sebou často křížena pro docílení lepších kvalit, dnes to ale není povolené. Phalène je pravděpodobně starší než papillon .\n\nPhalène znamená v překladu z francouzského jazyka můra a toto označení získal díky zvláštním uším.\n\nTento pes má lehkou a harmonickou stavbu těla, dlouhou srst pokrývající celé tělo, s mírně delším čenichem, který je kratší než lebka. Tělo je o něco delší než vyšší.\n\nHlava je v poměru k tělu normálních proporcí a poměrně lehčí a kratší než u velkých a středních španělů. Lebka nesmí být z profilu příliš oblá. Čenich je kratší než lebka, jemný, špicatý a z boku nepříliš vykrojený, není zdvižený. Nosní hřbet je rovný a navazuje na lebku se značně zdůrazněným stopem. Ušní boltce jsou tenké, ale pevné. Chrupavka se nesmí při pohmatu rukou směrem ke špičce ztenčovat. Uši jsou nasazeny dosti vzadu na hlavě, s dostatečným odstupem od sebe tak, aby byl dobře viditelný lehce zaoblený tvar lebky. Uši phaléna jsou v klidu nasazeny zřetelně výš než je linie očí, visící, a přesto velmi pohyblivé. Jsou pokryty zvlněnou srstí, která bývá mnohdy velmi dlouhá a dodává psovi hezký vzhled. Ucho nesmí stát kolmo a jakkoli se podobat uchu špice. Vnitřní stranu boltce pokrývá jemná, lehce zvlněná srst, z níž ta nejdelší mírně přesahuje okraj ucha. Vnější strana ucha je silně pokryta dlouhou srstí, která podél okraje vytváří výrazné třásně. Osrstění je lesklé, bohatá srst bez podsady je lehce zvlněná, ne však kudrnatá!, nepříliš měkká, spíše pružná s hedvábným leskem. Vlas je tenký, lehce zvlněný a ploše ukořeněný. Srst je krátká na obličeji a mozkovně a na přední straně končetin, středně dlouhá na těle. Na krku tvoří dlouhá srst límec a bohatou náprsenku přecházející na hruď. Na uších a na zadní straně předních končetin tvoří srst dlouhé praporce. Velmi dlouhá srst na zadní straně stehen tvoří lehce zvlněné, poddajné kalhoty. Srst mezi prsty je jemná, zdůrazňuje štíhlost tlapky a opticky ji prodlužuje .\nPovahově je phalène hravý, přátelský, bystrý a mírumilovný pes. Je velmi inteligentní a chápavý, proto se lehko cvičí. Svoji rodinu nadevše miluje a v případě ohrožení je odhodlaný ji bránit. Je žárlivý a na svoji rodinu si často činí majetnické nároky . Je elegantní a říká se o něm, že se pohybuje ladně jako když motýl létá.\n\nDobře vychází s dětmi, ale kvůli lehké konstrukci těla se lehko může při hře zranit. S jinými psy vychází dobře a toleruje je, ale je žárlivý. Nevychází dobře s malými hlodavci, které má sklony pronásledovat a následně rdousit. Větších domácích a hospodářských zvířat se většinou bojí, pokud s nimi není seznámen v raném věku. Není to dobrý hlídač.\n\n"}
{"id": "1101434", "url": "https://cs.wikipedia.org/wiki?curid=1101434", "title": "Stonoha obrovská", "text": "Stonoha obrovská\n\nStonoha obrovská (\"Scolopendra gigantea\") je druh stonožky žijící v pralesích tropické Jižní Ameriky a na antilských ostrovech. Dosahuje délky 25 až 30 centimetrů.\n\nTělo je zploštělé, na hřbetě hnědě až černě zbarvené. Je děleno na 21–23 článků, každý z nich má jeden pár končetin, které jsou jasně žlutě zbarveny, stejně jako břicho (aposematismus). Přední pár nohou je přeměněn v kusadla, opatřená jedovými žlázami. Poslední pár končetin je výrazně delší než ostatní a neslouží k pohybu, ale k obraně nebo uchopení kořisti. Hlava je kryta chitinovým štítem a je opatřena párem tykadel. Zrak má stonoha slabý a orientuje se převážně pomocí chemoreceptorů.\n\nStonoha žije samotářsky, aktivní je převážně v noci. Je dravá, pohybuje se velmi rychle a také obratně šplhá. Loví hmyz, ještěrky, ale i drobné ptáky a savce. V jeskyních se dokáže zavěsit ke stropu a chytat netopýry v letu. Je velmi agresivní, její kousnutí je bolestivé a způsobuje několikadenní nevolnost a horečku, pro zdravého dospělého člověka však nebývá smrtelné. Menší živočichy však dokáže spolehlivě usmrtit.\n\n\n"}
{"id": "1101442", "url": "https://cs.wikipedia.org/wiki?curid=1101442", "title": "Běloruská pravoslavná církev", "text": "Běloruská pravoslavná církev\n\nBěloruská pravoslavná církev nebo Běloruský exarchát Moskevského patriarchátu (БПЦ - česky BPC) je kanonická církev která je součástí Ruské pravoslavné církve.\n\nArchijerejský sobor Ruské pravoslavné církve, konaný 9. října až 11. října 1989 vytvořil Běloruský exarchát Moskevského patriarchátu.\n\nDne 16. října 1989 Svatý synod v souladu s definicemi Archiejerejského sobora, dohodl: že exarcha bude mít titul \"Metropolita Minský a Grodněnský, Patriarchální exarcha Běloruska\".\n\nUsnesení Synodu Běloruského exarchátu z 6. února 1992, schválené vyhláškou Svatého synodu Ruské pravoslavné církve byla Minská eparchie reorganizována a geograficky omezena na Minskou oblast.\n\nCírkevní a právní postavení církve je upraveno v hlavě IX Ústavy Ruské pravoslavné církve. Běloruská církev má vlastní autonomii a řídí se synodem, který se skládá z patriarchálního exarchy a všech archijerejů exarchátu. Patriarchální exarcha nosí titul \"Metropolita Minský a Zaslavský, patriarchální exarcha celého Běloruska\".\n\nRozděluje se do těchto eparchií:\n\n\n\n\n\n\n\n\n"}
{"id": "1101445", "url": "https://cs.wikipedia.org/wiki?curid=1101445", "title": "Ljubov Bruletovová", "text": "Ljubov Bruletovová\n\nLjubov Bruletova (: ), (* 17. září 1973 Ivanovo, Sovětský svaz) je bývalá reprezentantka Ruska v sambu a judu. Je majitelkou stříbrné olympijské medaili v judu.\n\nZačínala se sambem, ve kterém je několikanásobnou mistryní světa. V roce 1995 se z ekonomických důvodů rozhodla věnovat judu. Přestěhovala se do Permu, kde se připravovala pod vedením Konstantina Filosofenka. V roce 1999 si za Rusko odbyla premiéru na mistrovství Evropy a medailovými úspěchy si zajistila kvalifikaci na olympijské hry v Sydney. Ve čtvrtfinále olympijského turnaje vybodovala na yuko favorizovanou Kubánku Amarilis Savón a nečekaně postoupila až do finále. Ve finále jí však čekala suverénní Japonka Rjóko Taniová, která jí nenechala na tatami ani minutu. Po ipponu v 36s zápasu brala stříbrnou olympijskou medaili.\n\nV roce 2001 se stala naposledy mistryní světa v sambu a judu se začala více věnovat až s blížícími se olympijskými hrami v Athénách v roce 2004. V Athénách však neuspěla a v roce 2005 ukončila sportovní kariéru. Věnuje se trenérské práci.\n\n"}
{"id": "1101448", "url": "https://cs.wikipedia.org/wiki?curid=1101448", "title": "Jaroslav Králíček", "text": "Jaroslav Králíček\n\nJaroslav Králíček (* 17. května 1925 Praha) je profesor chemie na VŠCHT a badatel v oblasti makromolekulární chemie. V roce 1951 absolvoval VŠCHT, aspiranturu vykonával pod vedením Otty Wichterleho do roku 1959. Podílel se s Janem Šebendou a O. Wichterlem na řadě vědeckých prací ohledně aktivované aniontové polymeraci kaprolaktamu.. V roce 1969 se stal docentem a v roce 1978 byl jmenován profesorem. Spoluvydal dvě monografie zaměřené na polymery pro litografickou techniku.\n"}
{"id": "1101452", "url": "https://cs.wikipedia.org/wiki?curid=1101452", "title": "Odd Iversen", "text": "Odd Iversen\n\nOdd Iversen (6. listopadu 1945, Trondheim, Norsko – 29. prosince 2014, Trondheim, Norsko) byl norský fotbalový útočník a reprezentant. Jeho synem je bývalý fotbalista Steffen Iversen.\nMimo Norska hrál na klubové úrovni v Belgii.\n\nNa klubové úrovni hrál fotbal v Norsku pouze v mužstvech Rosenborg BK a Vålerenga IF. V letech 1969–1972 hrál za belgický klub KRC Mechelen. Celkem čtyřikrát se stal nejlepším kanonýrem nejvyšší norské fotbalové ligy:\n\nV A-týmu Norska debutoval 1. 6. 1967 v Helsinkách proti týmu Finska (výhra 2:0). Celkem odehrál v letech 1967–1979 za norský národní tým 45 zápasů a vstřelil 19 gólů.\n\n"}
{"id": "1101459", "url": "https://cs.wikipedia.org/wiki?curid=1101459", "title": "Jiří Fragner", "text": "Jiří Fragner\n\nJiří Fragner (3. září 1900, Praha-Malá Strana – 6. listopadu 1977, Praha) byl český chemik - farmaceut, průmyslník, manažer.\n\nNarodil se 3. září 1900 v pražské patricijské lékárnické rodině jako 7. dítě v pořadí, z celkových osmi. Jeho rodiči byli Dr. PhMr. Karel Fragner (1861–1926), majitel lékárny U černého orla na Malostranském nám. v Praze, a jeho žena Angelika Fragnerová, roz. Jahnová (1869–1929). \n\nJiž od gymnaziálních let, zřejmě pod vlivem svého otce a také dědečka PhMr. Benjamina Fragnera, který v roce 1858 malostranskou lékárnu U černého orla koupil, se začal cílevědomě zaměřovat na svoje budoucí profesionální zaměření, chemii a farmacii. Studium na malostranském gymnáziu přerušil po dokončení sexty, aby septimu a oktávu vystudoval soukromě a současně nastoupil jako tyron (lékárnický tovaryš) do lékárnické praxe v lékárně svého otce. V roce 1918 úspěšně absolvoval maturitu na malostranském gymnáziu a složil lékárnickou tyrocinální zkoušku (tyrocinium).\n\nNa podzim roku 1918 se zapsal na farmaceutickou fakultu University Karlovy a současně na chemicko-technologické inženýrství na Vysokém učení technickém v Praze. V roce 1920 úspěšně ukončil tehdy dvouleté studium farmacie, byl promován magistrem farmacie a složil 1. státní zkoušku na VŠCHT. V roce 1922 složil II. státní zkoušku na VŠCHT a byl promován inženýrem chemie.\n\nSoučasně se rozhodl pro další studium, které absolvoval v Ústavu organické a analytické chemie u prof. Dr. Ing. Emila Votočka. Podstoupil vědeckou přípravu, složil úspěšně rigoróza i zkoušku doktorskou a v roce 1923 byl promován doktorem chemických věd.\nStudium u prof. Dr. Ing. Emila Votočka mělo pro Dr. Ing. PhMr. Jiřího Fragnera mimořádný význam ještě z jiného důvodu. Prof. Votoček byl skvělý pedagog a osobnost výjimečného charakteru a lidské moudrosti. Přitahoval k sobě výborné studenty a vychoval dlouhou řadu vynikajících chemiků, kteří v následujících desetiletích sehráli důležitou roli v mladé československé vědě i průmyslu. Jiří Fragner se tam seznámil a uzavřel celoživotní přátelství s řadou z nich. Za jiné jmenujme např. prof. Dr. Ing. Rudolfa Lukeše, prof. Dr. Ing. Viktora Ettela, prof. Dr. Ing. Ottu Wichterleho a další.\n\nPo ukončení vysokoškolských studií a absolvování dvouleté vojenské služby se Jiří Fragner rozhodl odjet na dlouhodobý studijní pobyt do Spojených států (1925–1926), kde pracoval v několika chemických továrnách. Svůj původně zamýšlený několikaletý pobyt v USA musel ale na žádost své matky a sourozenců předčasně ukončit a vrátit se zpět do Československa, protože zemřel jeho otec Dr. PhMr. Karel Fragner (1926).\n\nPo svém návratu se Jiří Fragner ujal po svém otci vedení rodinné lékárny U černého orla na Malé Straně v Praze, jejíž součástí byla již v té době i malá výrobní a výzkumná laboratoř. Ve výrobním sortimentu lékárny byla řada velmi úspěšných přípravků, tzv. specialit, např. léčivá Pražská domácí mast, exportovaná do mnoha evropských zemí i do USA, expektorans – sirup proti kašli Sibrumin, Dr. Rosy balsám pro žaludek a řada dalších.\n\nÚspěšný chod a ekonomickou stabilitu lékárny i laboratoře se brzy podařilo zajistit, její výrobní sortiment se postupně rozšiřoval, stejně tak přinášela ovoce i systematická práce na zvyšování a standardizaci kvality vyráběných léčiv i moderní způsoby jejich propagace.\n\nByly to nepochybně poznatky a zkušenosti získané na jeho zahraničních studijních cestách po Evropě a zvláště v USA, které Jiřího Fragnera přiměly se stále intenzivněji zabývat myšlenkou na vybudování moderního farmaceutického závodu.       \n\nPo zvážení možných rizik a rozsáhlé technické přípravě probíhající v letech 1927–1928, podepsali společníci rodinné firmy (matka a jejich osm dětí) dne 4. října 1928 Společenskou smlouvu o ustavení veřejné obchodní společnosti. Bylo jednomyslně rozhodnuto, že společnost ponese jméno dědečka společníků PhMr. Benjamina Fragnera (1824–1886 ), který v roce 1858 lékárnu U černého orla na Malostranském náměstí v Praze koupil.\n\nVedením nově vznikající továrny B. Fragner byl pověřen Jiří Fragner a vypracování projektu továrny a vedení její výstavby bylo svěřeno jeho bratru, význačnému českému architektu prof. Ing. arch. Jaroslavu Fragnerovi.\n\nJako nejvíce vyhovující byl vybrán pozemek v Dolních Měcholupech u Prahy. Po nutných přípravách byla vlastní stavba továrny započata v lednu již v srpnu 1930 byl zahájen její provoz. Díky skvělé organizační přípravě byla výroba ve starých provozech v lékárně na Malé Straně zastavena 15. srpna a zahájena v nových provozech v Měcholupech ještě téhož dne.\n\nFirma B. Fragner zahajovala svoji činnost v obtížných letech světové hospodářské krize. Její výrobní program byl postaven na promyšleném základě vlastní přípravy účinných látek a zároveň na širokém výzkumu ve spolupráci s klinickými pracovišti, zvláště Lékařskou fakultou Univerzity Karlovy v Praze. Továrna měla, jako jedna z mála v Československu, vlastní velká výzkumná a kontrolní oddělení. Během několika let již vyráběla řadu preparátů podle vlastních patentů, např. alkaloidy z námele, antiluetika, sulfonamidy i rentgenovou diagnostiku. Velmi významná byla stále se rozšiřující paleta vyráběných vitaminů, které byly naprostou novinkou jak na farmaceutickém trhu, tak v klinické praxi.\n\nBěhem pouhých 10 let, přibližně od roku 1930 do roku 1940, uvedla továrna BF  do výroby okolo 160 přípravků. Přípravky firmy B. Fragner se obecně vyznačovaly vyrovnanou tj. standardizovanou a na tu dobu vysokou kvalitou. Přes bouřlivý rozvoj farmacie a chemie po II. světové válce se ještě v 90. letech 20. století vyrábělo v různých závodech SPOFY 23 přípravků z původního sortimentu firmy B. Fragner.\n\nMimo svoji hlavní pracovní náplň, tj. vedoucí řídící i odbornou technologickou činnost v rámci továrny BF, se Jiří Fragner také velmi angažoval ve dvou hlavních profesních organizacích, tj. ve výboru Československé lékárnické společnosti a ve farmaceuticko-chemické sekci Sdružení chemického průmyslu v Praze. Aktivní a všeobecně respektovaná činnost v těchto institucích mu dávala možnost zúčastnit se rozhodujícím způsobem na modernizaci a inovaci čsl. lékárenství a farmaceutického průmyslu jako celku. Spolu s prof. Dr. F. Plzákem stál také u zrodu skupiny KONFA, tedy Konfederace farmaceutického průmyslu, která si dala za cíl všestranně hájit zájmy tohoto průmyslu.\n\nCelkový pozitivní vývoj firmy B. Fragner přerušila do značné míry nacistická okupace a 2. světová válka. Jestliže v roce 1940 měla továrna BF přibližně 500 zaměstnanců, od počátku 2. světové války jejich počet narostl postupně až na 750 na počátku roku 1945. Bylo to proto, že v těch dobách poskytla továrna útočiště mnoha nadaným mladým lidem, jejichž osobní i profesionální vývoj by byl jinak zásadně ohrožen. Převážně se jednalo o vysokoškoláky, kteří po uzavření vysokých škol nacisty neměli možnost profesionálního uplatnění a čekalo je nucené nasazení v Německu, nebo o vědecké a kulturní pracovníky či osobnosti jinak ohrožené nacistickým režimem.  \n\nZ řady z nich se po válce staly výrazné osobnosti československé vědy a průmyslu, z některých vysokoškolští profesoři, akademici či laureáti státních cen. Za všechny ostatní jmenujme např. prof. MUDr. Helenu Raškovou, farmakoložku, židovku a komunistku, která v BF pracovala celých 5 válečných let, biochemika prof. Dr. Koštíře, mikrobiologa akademika MUDr. Ivana Málka, chemika prof. Dr. Karla Wiesnera, mikrobiologa prof. MUDr. Jaroslava Lebdušku, biochemika prof. MUDr. Jana Šůlu, lékaře-chirurga MUDr. Bohumíra Budína a dlouhou řadu dalších.\n\nJeden z nich, biochemik prof. Dr. Ivo Hais ve svých vzpomínkách po válce napsal: „\"Jeho (Dr. Fragnera) vzácná kombinace prozíravosti, nadšení, praktické podnikavosti a diplomatického taktu umožnila v této těžké válečné době zřídit v továrně BF tento most k poválečné vědě průmyslové i akademické.\"“\n\nZ mnoha mimořádných a pozoruhodných událostí, které se za 2. světové války v továrně BF odehrály, byla historie přípravy „českého penicilinu“, zvaného dále Mykoin BF-510, nejpozoruhodnější.\n\nV roce 1942 se dostal k Jiřímu Fragnerovi článek o izolaci penicilinu a jeho účincích, uveřejněný v časopise Schweizerische Medizinische Wochenschrift. Byla vytvořena pracovní skupina, která dostala za úkol pokusit se o izolaci české verze penicilinu. Po přibližně 2 letech usilovné práce již bylo možno přikročit ke klinickým zkouškám, které dopadly úspěšně.\n\nHned po válce, ještě v roce 1945, odvezl Jiří Fragner vzorky Mykoinu do Anglie, kde je předal pracovníkům kontrolního oddělení továrny GLAXO Ltd. v Greenfordu, která v té době již vyráběla penicilin komerčně. Bylo konstatováno, že „\"československý preparát je srovnatelné kvality s penicilinem vyráběným komerčně v Anglii a USA.\"“\n\nTaké díky tomu se Československo stalo druhou zemí na evropském kontinentě (po Francii), která dostala v rámci akce UNRA know-how i technologii potřebnou ke komerční výrobě penicilinu. V nově vybudovaném závodu v Roztokách u Prahy byla jeho komerční výroba zahájena již v roce 1949.\n\nVýznamný byl také podíl továrny BF na asanaci epidemie skvrnitého tyfu, která vypukla v koncentračním táboře Terezín a terezínském ghettu v samém závěru války. Hrozilo bezprostřední nebezpečí, že se infekce rozšíří i mimo Terezín. Továrna BF uměla přípravek DDT vyrobit a během 48 hod. se podařilo vytvořit výrobní jednotku, která DDT začala produkovat. Díky rychlé organizaci se pak DDT v řádu dnů dostalo do Terezína, kde bylo okamžitě použito k plošné likvidaci vši šatní, hlavního přenašeče skvrnitého tyfu.\n\nTovárna BF vyráběla již od poloviny 30. let široký sortiment vitaminů. Této skutečnosti bylo využito přibližně od roku 1942 k cílené výrobě vitaminového mixu ve formě speciálních želatinových kapslí. Ty se pak ve velkých množstvích dostávaly do věznic a koncentračních táborů včetně Dachau v Bavorsku.\n\nKonec 2. světové války a vítězství nad nacistickým Německem přineslo na jedné straně obrovskou úlevu a radost, na druhé straně vnitropolitický boj o moc. Vývoj v Československu vlivem nejrůznějších okolností zaznamenal zcela zásadní a fatální změnu čsl. zahraniční politiky v jejím příklonu k Sovětskému svazu, což mělo zásadní negativní dopad  pro celý národ na další desítky let.\n\nByl podepsán Košický vládní program a Benešovy znárodňovací dekrety, na jejichž základě byla znárodněna i továrna B. Fragner. Byla včleněna do nově vzniklého uskupení znárodněných farmaceutických továren (asi 25 podniků) pod názvem SPOFA – Spojené farmaceutické závody.\n\nJiří Fragner měl ve farmaceutickém průmyslu mimořádný profesionální i lidský kredit, a byl proto jmenován technicko-výrobním náměstkem generálního ředitele SPOFY (1946). V této funkci se snažil přebudovat zcela nesourodé a kvalitativně nevyrovnané seskupení jednotlivých znárodněných podniků do výkonného celku, byl to ale předem ztracený boj, protože nad hledisky profesionálními již převládala hlediska politická.\n\nV únoru 1948 byl Jiří Fragner označen Akčním výborem SPOFY za „třídního nepřítele a vykořisťovatele“ a s okamžitou platností propuštěn ze svého místa.\n\nDo roku 1952 pak pracoval jako společník v soukromé patentové kanceláři, kde měl na starosti chemická a obecně přírodovědná témata, soukromé patentové kanceláře byly ale brzy zrušeny.\n\nNové uplatnění našel ve Výzkumném ústavu potravinářské technologie v Praze, kde byl jmenován vedoucím výzkumné skupiny pro vitaminy a jejich využití v potravinářství. Přes deprimující společenskou a politickou atmosféru té doby (50. léta) prožil Jiří Fragner na tomto pracovišti šest profesionálně mimořádně úspěšných let. Uvedenou výzkumnou skupinu budoval zcela od základů včetně personálního obsazení a brzo byl obklopen skupinou mladých nadaných pracovníků (za všechny ostatní např. Ing. Jarmila Blatná, Ing. J. Heyrovská-Černá, Ing. J. Krumhanzlová, Ing. J. Davídek a řada dalších).\n\nVýsledkem práce Jiří Fragner a jeho kolektivu za oněch šest let bylo 20 původních vědeckých prací, 21 populárně-vědeckých prací, 25 obhájených závěrečných prací výzkumných úkolů a 2 obhájené kandidátské disertační práce.\n\nVyvrcholením jeho vědecké práce s vitaminologickou tematikou byla jeho vedoucí autorská a editorská práce na několikasetstránkové monografii \"Vitaminy, jejich chemie a biochemie\", která vyšla v letech 1961–1962 v nakladatelství Československé akademie věd v Praze a v roce 1965–1966 i v německém překladu \"Vitamine, Chemie und Biochemie, 2 Bände, G. Fischer Verlag, Jena\".\n\nV roce 1958 přijala vláda a Ústřední výbor Komunistické strany Československa tajné usnesení provést „\"hodnocení třídní a politické spolehlivosti pracovníků státního a hospodářského aparátu a výsledky tohoto hodnocení uvést do praktického života\"“.\n\nJiří Fragner byl s poukazem na jeho třídní původ, kapitalistickou a vykořisťovatelskou minulost a bez ohledu na jeho předchozí činnost zařazen do skupiny pracovníků kategorie D – nežádoucí a bylo mu přiděleno místo posunovače na nádraží v Hostivici u Prahy. Proti rozhodnutí prověrkové komise se odvolal a jeho odvolání dopadlo dobře, také díky tomu, že ho podpořila řada významných osobností-akademiků, např. předseda ČSAV prof. Dr. František Šorm, prof. MUDr. Helena Rašková, akademik prof. Dr. Ivan Málek, prof. MUDr. Josef Charvát a další. Nesměl se sice vrátit ke své práci na výzkumu vitaminů, ale nemusel také nastoupit jako posunovač. \n\nNa konci 50. let 20. století vznikl v rámci Československé akademie věd Encyklopedický ústav, který dostal za úkol zpracovat všeobecnou encyklopedii odrážející tehdejší společenskou realitu. Tato nová encyklopedie měla nahradit do té doby stále ještě používaný, výtečný, ale již zastaralý Ottův slovník naučný.\n\nJiří Fragner do tohoto ústavu nastoupil v roce 1959 jako vědecký pracovník a vedoucí oddělení přírodních a technických věd a strávil tam více než 15 let. V prvních letech pracoval na třísvazkovém Příručním slovníku naučném (1961–1966), později na malém jednosvazkovém slovníku s názvem Malý encyklopedický slovník A-Ž (1972). Zcela na závěr své profesionální kariéry byl pověřen přípravou oborové encyklopedie Člověk a příroda, jejíž koncepci vytvářel.\n\nJiří Fragner zemřel v Praze dne 6. listopadu 1977 ve věku 77 let po krátké a těžké nemoci na karcinom plic.\n\nStručně zhodnotil život a práci Dr. Ing. PhMr. Jiřího Fragnera a jeho profesionální i lidský odkaz, jeden citát z mnoha nekrologů, které po jeho smrti vyšly:\n\n„\"Životní dráha Dr. Fragnera nebyla přímočará a prostá mnoha problémů a zklamání. Jeho velký životní optimismus, pracovní elán a všestranný zájem mu však pomohly přenést se přes všechny nesnáze a udržet si dobrou životní rovnováhu. Svými osobními vlastnostmi se stal nezapomenutelnou autoritou pro všechny, kteří měli to štěstí, že vedle něho anebo pod jeho vedením mohli pracovat.\"“ \n\n"}
{"id": "1101461", "url": "https://cs.wikipedia.org/wiki?curid=1101461", "title": "KRC Mechelen", "text": "KRC Mechelen\n\nKRC Mechelen (celým názvem Koninklijke Racing Club Mechelen) je belgický fotbalový klub z města Mechelen založený v roce 1904. Klubové barvy jsou bílá a zelená. V sezóně 2014/15 hraje belgickou druhou ligu Tweede klasse. Svá domácí utkání hraje na Oscar Vankesbeeckstadionu s kapacitou 13 687 míst.\nJeho městským rivalem je klub KV Mechelen.\n\nČtyřikrát vyhrál belgickou druhou ligu (1909/10, 1947/48, 1974/75, 1987/88).\n\n"}
{"id": "1101464", "url": "https://cs.wikipedia.org/wiki?curid=1101464", "title": "Velká synagoga (Jeruzalém)", "text": "Velká synagoga (Jeruzalém)\n\nVelká synagoga v Jeruzalémě byla dokončena roku 1982. Má být trvalou připomínkou šesti milionů Židů, kteří zemřeli během holokaustu, a těm, kteří své životy položili při založení a obraně státu Izrael.\n\nPlány výstavby velké synagogy v Jeruzalémě se objevovaly už od roku 1923, kdy byl vrchním rabínem v britské mandátní Palestině Abraham Isaac Kook. V roce 1958 bylo vybudováno Centrum Hechal Shlomo, kde sídlí Vrchní rabinát Izraele. Uvnitř této budovy tehdy vznikla malá synagoga. S růstem židovské obce se náboženské obřady přesunuly do foyer Hechal Shlomo.\n\nPoté byl zakoupen sousední pozemek a zahájena výstavba samostatné synagogy. Hlavním mecenášem se stal britský podnikatel Isaac Wolfson. Byla vystavěna podle projektu architekta Alexandra Friedmana, který se při jeho tvorbě nechal inspirovat podobou Druhého chrámu.\n\nV synagoze, která disponuje 850 místy pro muže a 550 pro ženy, je k vidění jedna z největších světových sbírek mezuz.\n\n"}
{"id": "1101466", "url": "https://cs.wikipedia.org/wiki?curid=1101466", "title": "Kaple Jména Panny Marie (Kamenné Žehrovice)", "text": "Kaple Jména Panny Marie (Kamenné Žehrovice)\n\nKaple Jména Panny Marie v Kamenných Žehrovicích ve Středočeském kraji je stavba moderní architektury z roku 2009. Spadá pod správu smečenské farnosti.\n\nV horní, jižní části návsi středočeské obce Kamenné Žehrovice, jejíž terén se mírně svažuje od jihu k severu, stávala kdysi menší kaplička. Ta však byla v 70. letech 20. století z politických důvodů odstraněna. Místní občanské sdružení Žehrovák iniciovalo výstavbu nové kaple a podařilo se mu získat podporu místního obyvatelstva. \n\nAutorem projektu nové stavby ve stylu moderní architektury je ing. arch. Tomáš Kocourek. \n\nKaple z roku 2009 je o něco větší než původní stavba. Má půdorys ve tvaru polouzavřené podkovy orientované ve směru východ-západ. Tvar šindelové střechy i její modrá barva symbolizuje plášť Panny Marie. Střecha vrcholí v pozlacenou korunu s dvanácti hvězdami, skrze něž prostupuje světlo do interiéru kaple. Mimoto interiér přirozeným světlem osvětlují také tři úzká boční okna a jedno okno z kaleného skla ve žlutooranžovém odstínu v průčelí stavby. \n\nKaple byla slavnostně vysvěcena 19. září 2009 kardinálem Miroslavem Vlkem. \n\nBohoslužby se konají pouze třetí sobotu v září od 10 hodin a jedna poutní bohoslužba, dále poslední sobotu v měsíci v období březen - červen a září - listopad od 17:00 hodin.\n\n\n"}
{"id": "1101467", "url": "https://cs.wikipedia.org/wiki?curid=1101467", "title": "Estonská pravoslavná církev Moskevského patriarchátu", "text": "Estonská pravoslavná církev Moskevského patriarchátu\n\nEstonská pravoslavná církev Moskevského patriarchátu (estonsky \"Moskva Patriarhaadi Eesti Őigeusu Kirik\") je autonomní pravoslavná církev v kanonické jursdikci Ruské pravoslavné církve.\n\nPravoslaví přišlo do země přes Pskovskou a Novgorodskou Rus. V kontaktních zónách estonských kmenů (zejména Setuků) se pravoslaví udrželo do dnešních dnů. Setukové zůstali pravoslavní i přes rostoucí vliv křižáků.\n\nSeverozápadní část země přijala Luteránství (jedna z větví protestantismu). Současné odhady náboženského složení obyvatel Estonska jsou rozporuplné. Podle sčítání lidu z roku 2000 je pravoslavných méně než protestantů. Pravoslaví je geograficky rozšířené na východě a severu země.\n\nNa začátku roku 1990 se Estonská pravoslavná církev rozdělila na dvě části a to na: Estonskou pravoslavnou církev Moskevského patriarchátu a na Estonskou apoštolskou pravoslavnou církev Konstantinopolského patriarchátu. Rozkol především nastal z důvodu etnicko-jazykových hranic. Většina ruskojazyčných věřících se připojovala k první církvi a estonsky mluvící k druhé církvi.\n\nKromě těchto církví se v Estonsku udržuje silná komunita starověrců.\n\nEstonská pravoslavná církev Moskevského patriarchátu se rozděluje do 33 farností.\n\nK roku 2013 měla 59 duchovních: 45 knězů a 14 jáhnů.\n\nOd 11. srpna 1992 je hlavou církve metropolita Tallinnský a celého Estonska Kornelius Jakobs.\n\nDne 27. května 2009 rozhodnutím Svatého synodu Ruské pravoslavné církve byl zřízen post biskupa vikáře, kterým se stal archimandrita Makarovského monastýru v Saransku Lazar Gurkin.\n\n\n"}
{"id": "1101469", "url": "https://cs.wikipedia.org/wiki?curid=1101469", "title": "Hans Prinzhorn", "text": "Hans Prinzhorn\n\nHans Prinzhorn (* 6. června 1886 Hemer – 14. června 1933 Mnichov) byl německý psychiatr a historik umění.\n\nHans Prinzhorn studoval historii umění a filosofii na univerzitách v Tübingen, Mnichově a Lipsku, kde roku 1908 získal doktorát za práci o Gottfriedu Semperovi (Gottfried Sempersästhetische Grundanschauungen). V letech 1909-1913 se zdokonaloval ve zpěvu v Lipsku, Berlíně a Londýně, aby se mohl stát profesionálním zpěvákem. Od roku 1913 studoval medicínu a psychiatrii ve Freiburgu a Štrasburku a za první světové války sloužil v lazaretu jako vojenský chirurg. Roku 1919 promoval na Univerzitě v Heidelbergu prací \"Umělecká tvorba choromyslných\" (Das bildnerische Schaffen der Geisteskranken).\n\nPo promoci nastoupil jako asistent Karla Wilmannse v psychiatrické léčebně v Heidelbergu. Jeho úkolem bylo rozšířit sbírku umění, vytvořeného mentálně nemocnými pacienty, kterou začal shromažďovat Emil Kraepelin. Když roku 1921 opouštěl kliniku, čítala sbírka více než 5 000 děl od 450 pacientů. Výsledkem Prinzhornovy práce byla kniha Bildnerei der Geisteskranken (Výtvarná tvorba duševně nemocných), vydaná roku 1922 a obsahující bohaté ukázky děl pacientů. Publikace byla přijata rezervovaně ze strany psychiatrů, ale vzbudila velký zájem mezi umělci. \n\nAutor zkoumá hranici mezi mentálním onemocněním a sebevyjádřením prostřednictvím umění a představuje jeden z prvních pokusů analyzovat práce mentálně postižených. Zásluhou Jeana Dubuffeta, který tato díla začal sbírat, protože korespondovala s jeho estetickým cítěním a preferencí autentických výtvarných projevů neovlivněných uznávanými standardy, vzniklo označení Art brut. \n\nPo odchodu z Heidelbergu působil Prinzhorn krátce v Curychu, Drážďanech a Wiesbadenu a roku 1925 si založil soukromou psychoterapeutickou praxi ve Frankfurtu. Nebyl příliš úspěšný a nepodařilo se mu získat ani stálou pozici na Univerzitě. Roku 1929 přednášel na Sorbonně v Paříži, v USA a Kanadě.Po třech manželstvích, která se rozpadla, odešel z veřejného života a později se odstěhoval ke své tetě do Mnichova. Během života napsal a vydal šest knih a živil se psaním esejů a pořádáním přednášek. V letech 1932–1933 pobýval v Itálii, kde se nakazil tyfem. Zemřel v Mnichově roku 1933.\n\nPrinzhornova sbírka byla shromážděna v psychiatrických léčebnách mezi lety 1880 - 1920 převážně v zemích s německým obyvatelstvem. Obsahuje kresby, malby, koláže, sochy a řadu textů. Po Prinzhornově smrti byla sbírka uschována v podkroví Univerzity a roku 1937 její část využili nacisté pro výstavu Entartete Kunst („Zvrhlé umění“).\n\nRoku 2001 byla přednášková síň neurologické kliniky v Heidelbergu adaptována na výstavní prostory. Kromě toho je v budově knihovna, dobře vybavená restaurátorská dílna, depozitář, stálá expozice dřevěných soch Karla Genzela a prodejna.\n\n\n"}
{"id": "1101470", "url": "https://cs.wikipedia.org/wiki?curid=1101470", "title": "Jan Hančil", "text": "Jan Hančil\n\nJan Hančil (* 15. září 1962 Trutnov) je český dramaturg, překladatel a VŠ pedagog, od února 2013 rektor Akademie múzických umění v Praze.\n\nMaturoval v roce 1980 na gymnáziu v Trutnově. Vystudoval Přírodovědeckou fakultu Univerzity Karlovy v Praze (promoval v roce 1985). Následně pracoval jako geolog (1985–1987), dramaturg Domu kultury v Trutnově (1987–1989) a vědecký tajemník Společnosti Franze Kafky (1991–1993).\n\nZároveň dále studoval, konkrétně dramaturgii na DAMU (promoval v roce 1993). V letech 1993 až 1997 působil jako manažer a šéf provozu Studia Ypsilon. Během působení v \"Ypsilonce\" spolu s Janem Schmidem a Jaroslavem Etlíkem založil Nakladatelství Studia Ypsilon, které do roku 2002 vedl. Mezi roky 1997 a 2007 pracoval jako dramaturg Národního divadla v Praze.\n\nOd roku 1994 učí na Katedře autorské tvorby a pedagogiky DAMU (nejprve jako odborný asistent; od roku 2005, kdy se habilitoval, pak jako docent). Přednáší hereckou propedeutiku a dialogické jednání. Na Katedře teorie a kritiky DAMU přednáší moderní anglické a americké divadlo a drama.\n\nŠest let se angažoval v Akademickém senátu DAMU, tři roky byl členem Umělecké rady DAMU. V letech 2006 až 2013 navíc vykonával pozici děkana DAMU. V lednu 2013 byl zvolen akademickým senátem kandidátem na funkci rektora Akademie múzických umění v Praze. Do této pozice jej o měsíc později jmenoval prezident Václav Klaus, a to s účinností od 15. února 2013. Dne 1. února 2017 jej prezident Miloš Zeman na návrh Akademického senátu Akademie múzických umění v Praze jmenoval rektorem na druhé čtyřleté funkční období.\n\nPřeklady:\n\nDramaturgie v Národním divadle v Praze:\n\n"}
{"id": "1101471", "url": "https://cs.wikipedia.org/wiki?curid=1101471", "title": "Milton Barnes", "text": "Milton Barnes\n\nMilton Barnes (16. prosince 1931 Toronto – 27. února 2001 tamtéž) byl kanadský hudební skladatel, dirigent a jazzový bubeník.\n\nNarodil se v Torontu. V roce 1952 vstoupil na Královskou hudební konzervatoř (\"The Royal Conservatory of Music\"), kde byli jeho učiteli Samuel Dolin (klavír), Victor Feldbrill, Boyd Neel a Walter Susskind (dirigování), Ernst Krenek a John Weinzweig (skladba). Absolvoval v roce 1955 a ve studiu pokračoval na \"Vídeňské hudební akademii\", kde v roce 1961 získal mistrovský titul. Absolvoval rovněž studijní pobyty na \"Chigiana School\" v Sieně (Itálie) a v \"Tanglewood Music Center\" v Lenoxu (Massachusetts).\n\nV šedesátých a sedmdesátých letech působil jako dirigent v Spojených státech a v Kanadě. V roce 1964 založil hudební soubor \"Toronto Repertory Ensemble\", který se zaměřil na podporu a provádění současné kanadské hudby. V jeho čele pracoval až do roku 1973. Soubor často vystupoval v kanadském rozhlase a televizi.\n\nV letech 1961–1963 řídil orchestr a komponoval hudbu pro torontské divadlo \"Crest Theatre\". Roku 1964 byl jmenován hlavním dirigentem \"St. Catharines Symphony Orchestra and Chorus\" (nyní \"Niagara Symphony Orchestra\"). Souběžně působil v letech 1965–1973 jako dirigent \"Philharmonic Orchestra and Chorus of Niagara Falls\" v New Yorku. Kromě toho řídil a komponoval hudbu pro \"Toronto Dance Theatre\" a příležitostně i pro \"St. Lawrence Centre for the Arts\".\n\nV roce 1973 Barnes ukončil kariéru dirigenta a zcela se věnoval kompozici. Jako dirigent se objevoval pouze při uvádění nebo nahrávání svých vlastních skladeb. Zemřel náhle na infarkt myokardu v Torontu v roce 2001. Jeho poslední dokončená skladba, \"Songs of Arrival\", měla premiéru pod jeho taktovkou na hudebním festivalu \"Historic Old Toronto Sumer Music Festival\" v roce 2000.\n\nJe otcem zpěváka a skladatele Micaha Barnese, violoncelisty Ariela Barnese a bubeníka Daniela Barnese.\n\nPřestože mezi jeho učiteli byla řada avantgardních skladatelů, opustil všechny modernistické směry a navrátil se k čisté tonalitě. Jeho hudba je ovlivněna jazzem a obsahuje i elementy popu. Sám také vystupoval jako jazzový hudebník. Někteří kritici jeho dílo označují jako „eklektickou fúzi“. Ve svém dílo často využívá židovskou tematiku.\n\n\n\n\n\n"}
{"id": "1101474", "url": "https://cs.wikipedia.org/wiki?curid=1101474", "title": "Kaiteriteri", "text": "Kaiteriteri\n\nKaiteriteri je malé městečko na Novém Zélandu. Leží blízko Motueky na severním pobřeží Jižního ostrova. Žije zde pouhých 2000 obyvatel. Každoročně se zde koná veliký běžecký závod – maraton. Oblast je vyhledávaná turisty pro svoji velkou pláž.\n"}
{"id": "1101488", "url": "https://cs.wikipedia.org/wiki?curid=1101488", "title": "Důl Schweidrich", "text": "Důl Schweidrich\n\nDůl Schweidrich se nachází v lesích jižně od města Šluknov, v severním (Šluknovském) výběžku okresu Děčín v Ústeckém kraji. \"Důl Schweidrich \"je zároveň také jedním ze zastavení na Kunratické naučné stezce (někdy je nazývána \"Lesnická\"), která byla zřízena Střední lesnickou školou ve Šluknově. Stezka byla slavnostně otevřena 10. června 2011.\n\nDůl Schweidrich je tvořen horní štolou se systémem dobývek a základek, dále odvodňovací štolou, která byla vyražena asi o 15 metrů níže, a 44 metrů dlouhou střední štolou, která končí u zasypané šachty. Ložisko se nachází po obou stranách silnice Šluknov – Staré Křečany, 2,2 km jižně od Šluknova.\n\nBěhem pěti století v této lokalitě vznikl systém propojených štol a šachet. Celková délka chodeb činila 408 metrů. Lokalita je zajímavá i mineralogicky – vyskytuje se zde pyrhotin, chalkopyrit, pyrit, petlandit, ilmenit, millerit, ryzí měď, magnetit, limonit, hematit, galenit, sádrovec, malachit, azurit a melanterit. \n\nPrvní zmínky o „stříbrném dole na Schweidrichu“ (jméno pochází od názvu kopce, na jehož úbočí se důl nachází) jsou z druhé poloviny 15. století. Důkazem o dolování v této oblasti jsou i privilegia českého krále Vladislava Jagellonského z let 1484 a 1509, udělená Hugovi von Schleinitz a jeho synovi Georgovi (Jiřímu). V prvopočátcích se zde ale patrně jednalo pouze o povrchovou těžbu. O ražbě štoly se hovoří až v 16. století, konkrétně ve zprávě z roku 1557. Další zmínka o dolu se objevuje v letech 1611–1623, kdy se chalkopyrit ze šluknovského dolu Schweidrich používal v nedaleké Lipové k výrobě modré skalice. V průběhu třicetileté války byl důl opuštěn. V dole byla obnovena těžba až v letech 1835–1923, kdy se zde těžil hlavně pyrhotin a chalkopyrit a také niklová ruda. Další průzkumné práce v této lokalitě probíhaly po roce 1953, výsledek ale nebyl pozitivní. Naposledy byl v dole na Schweidrichu proveden Geologickým průzkumem Praha laboratorní výzkum upravitelnosti měděných a niklových rud roce 1962.\n\nV roce 1995 celý komplex dolu Schweidrich zabezpečili členové základní organizace 5-02 Albeřice České speleologické společnosti ze Svobody nad Úpou. V ústí horní i odvodňovací štoly byl vybudován portál s uzamykatelnou mříží. Vstup do střední štoly, vzniklý po propadu, byl zasypán zeminou.\n\nV roce 2001 předložila Duchcovská obchodní společnost městskému zastupitelstvu ve Šluknově nabídku na likvidaci dolu, s čímž představitelé města vyslovili souhlas. Toto rozhodnutí vyvolalo u veřejnosti silnou negativní odezvu, především ze strany ochránců přírody a životního prostředí, neboť podzemní prostory dolu Schweidrich jsou známým zimovištěm netopýrů. Bylo zde zaregistrováno šest různých druhů (netopýr velký, netopýr Brandtův, netopýr řasnatý, netopýr severní, netopýr ušatý a netopýr vodní), což znamená, že toto místo patří mezi nejvýznamnější lokality zimujících netopýrů na severu Čech. K tomu se přidala iniciativa Hornického muzea v Jiřetíně pod Jedlovou s návrhem na zřízení nové hornické naučné stezky. Představitelé města poté své rozhodnutí přehodnotili. Od roku 2010 probíhají práce na dokumentaci a přípravě zpřístupnění historického dolu veřejnosti.\n\n\n\n"}
{"id": "1101497", "url": "https://cs.wikipedia.org/wiki?curid=1101497", "title": "Mindija", "text": "Mindija\n\nMindija (v gruzínském originále ) je opera o třech dějstvích a třech obrazech gruzínského skladatele Otara Vasiljeviče Taktakišviliho na libreto Revase Tabukašviliho, napsané na motivy básní Važi Pšavely (Luka Razikašvili, 1861–1915). Premiéru měla 21. (nebo 23.) července 1961 ve Státním akademickém divadle opery a baletu v Tbilisi.\n\nTaktakišvili si pro svou první operu vybral libreto založené na několika básních básníka Važi Pšavely. Již dříve zhudebnil některé jeho verše, z nichž \"Baladu o zraněném orlu\", již zkomponoval v letech 1949–1950, začlenil do opery jako metaforu.\n\nKavkazolog Heinz Fähnrich o Pšavelovi píše, že „ústředním motivem jeho básnické tvorby je vztah mezi člověkem a přírodou, jakož i konflikt mezi humanistickým usilováním individua o svobodné sebeurčení a tradicí“. To je i hlavním tématem Taktakišviliho opery \"Mindija\". Dějový základ poskytla Pšavelova báseň \"Smeëed\", avšak s četnými úpravami, lyrické části pocházejí i z jiných básní. Hlavní hrdina touží po souladu s přírodou, ale lidské konvence jej nutí jednat proti svému přesvědčení. Dvakrát je nucen v sebeobraně zabíjet. Nejprve v boji proti nepříteli, za což získá u lidí titul hrdiny, ale příroda tomu nepřikládá význam; podruhé v boji v rámci krevní msty, což mu opět vynese u lidí uznání, ale u přírody hněvivé výčitky.\n\nPříběh není v libretu ani v hudbě řešen přímočaře a důsledně, důležité jsou spíše psychologické obrazy situací. Základní symfonický hudební proud využívá typické prvky gruzínské hudby (ostinata, klesající chromatické běhy a podobně) a přechází v hymnickou hudbu pro hlasy přírody. Do tohoto rámce jsou vloženy tradiční operní útvary reprezentující svět reálných lidí: ariosa, vojenské písně, žalozpěvy, sbory. Podle ruského Hudebního slovníku (Muzikalnyj slovar) se v opeře projevila Taktakišviliho „schopnost vytvořit jasné hudební obrazy, ukázat jejich psychologický rozvoj a sestavit komplexní hromadné scény“.\n\nOpera \"Mindija\" byla uvedena na řadě scén v Sovětském svazu (již v roce 1972 v divadlech v Minsku, Jerevanu, Tartu a Kutaisi) i jiných zemích (1974 Saarbrücken, 1982 Meiningen). V Československu ji uvedlo Státní divadlo Oldřicha Stibora v Olomouci, premiéra se konala 12. října 1975, a roku 1986 pak Státní divadlo Košice\n\nPremiéra opery \"Mindija\" byla – alespoň ještě koncem 80. let 20. století – označována za „nejvýznamnější událost gruzínských hudebních dějin nové doby“. Stála na počátku domácího a mezinárodního úspěchu Taktakišviliho tvorby.\n\nPředstavení opery \"Mindija\" trvá přibližně 1 hodinu 35 minut.\n\nOdehrává se v neurčité minulosti v Gruzii.\nMladý voják Mindija se vrací po delší době ze zajetí do svých rodných hor. Doufá, že po válečných strastech nalezne v domově klid a mír. Má vzácný dar, rozumí hlasům zvířat a rostlin svého kraje. Ty ho vítají zpět, poznávajíce v něm přátelského, mírumilovného člověka.\n\nTak si ho však nepředstavuje Mindijův otec Chevisberi. Jakmile se se synem přivítá, vyzývá ho, aby se vypravil pomstít se na Čalchijovi, který prý zabil jeho bratra.\n\nMindija se vzpírá otcovu příkazu. Slyší přírodu, jak jej vyzývá k lásce a svornosti. Nechce prolévat krev a přeje si přerušit koloběh krevní msty. Vesničané to nechápou a mají jej za zbabělce.\n\nMindija dostane příležitost prokázat svou odvahu. Zemi přepadne nepřítel a Mindija se staví do čela lidu, bojuje jako hrdina, takže se nakonec podaří útočníka vyhnat.\n\nMindija doufá, že čas míru a štěstí konečně nadešel. Ale krevní msta není zapomenuta a nejen otec, který po zranění v bitvě s nepřítelem leží na smrtelném loži, al i Mindijova milá Mzija na něj naléhají, aby krvavý dluh vyrovnal a Čalchiju zabil.\n\nMindija opět s těžkým srdcem, ale rozhodně odmítá. Jenže i sám Čalchija se cítí uražen, že Mindijovi nestojí za pomstu, a napadne ho se zbraní. Mindija se brání a při tom Čalchiju zabije.\n\nZatímco ostatní jsou s jeho činem spokojeni a chtějí jej přivítat zpět do svého středu, Mindija naslouchá jen hlasům přírody, které mu krvavý skutek hněvivě vyčítají. pouští lidi a odchází do hor, kde chce konečně ve smrti nalézt vytoužený mír.\n\nTři flétny, tři hoboje, tři klarinety, tři fagoty, čtyři lesní rohy, čtyři trubky, tři pozouny, tuba, tympány, bicí souprava, harfa, klavír, smyčcové nástroje (housle, violy, violoncella, kontrabasy).\n\n"}
{"id": "1101499", "url": "https://cs.wikipedia.org/wiki?curid=1101499", "title": "Sborový dům v Neborech", "text": "Sborový dům v Neborech\n\nSborový dům v Neborech, městské části Třince, je sakrální stavba Slezské církve evangelické augsburského vyznání, sloužící jako její modlitebna.\n\nHistorie evangelického hnutí v Neborech sahá do období před 2. světovou válkou, k jeho rozvoji však došlo až po válce. Zdejší evangelíci byli součástí třineckého sboru a na bohoslužebná shromáždění docházeli do třineckého chrámu. Kromě toho se scházeli také v Neborech, v sále Spolku rozhodných křesťanů.\n\nPo roce 1968 se evangelizační činnost věřících v Neborech rozvíjela (biblické hodiny, pěvecký sbor, sbor mandolinistů, nedělní besídky pro mládež a dorost, akce pro širší veřejnost ap.) V období normalizace byla činnost Spolku Rozhodných křesťanů státními orgány zakázána a jejich modlitebna uzavřena. Zázemí společenství evangelíků poskytli manželé Macurovi, kteří nabídli místo ke shromažďování věřících.\n\nPo roce 1989, s příchodem faráře Stanislava Piętaka do třineckého sboru, byla oficiálně založena kazatelská stanice v Neborech. Zároveň s tím bylo rozhodnuto zakoupit vhodný pozemek na stavbu vlastního sborového domu. Po vyřízení všech formalit byla na jaře 1997 zahájena stavba. Po čtyřech letech, v roce 2001, byla stavba sborového domu dokončena, zkolaudována a předána veřejnosti. Slavnostní posvěcení farářem Stanislavem Piętakem proběhlo 21. října 2001. V roce 2002 byl při sborovém domě oficiálně založen Farní sbor Slezské církve evangelické augsburského vyznání v Neborech.\n\nModerní čtyřpodlažní budova obdélníkového půdorysu s prvky brutalistní architektury byla postavena podle projektu Jana Kidoně. Stojí na vlastním pozemku uprostřed městské části Nebory. Střecha je sedlová a svým tvarem zapadá do beskydské krajiny. Východní průčelí je v celé výšce proskleno dvěma pásy oken. Motiv hlavního kříže je tvořen přímo konstrukcí objektu, postranní dva kříže jsou součástí prosklené plochy. Je zde tak uplatněna symbolika tří křížů a biblické Golgoty. V interiéru se nacházejí dva shromažďovací sály, velký se 110 a malý s 50 místy k sezení. Maximální kapacita je 270 osob. V budově je také služební byt pro činovníka SCEAV.\n\nKromě liturgické činnosti je sborový dům využíván k různým kulturním a společenským akcím pro širší veřejnost. Působí zde pěvecký sbor a dechový orchestr, pořádají se nedělní besídky pro mládež a dorost, koncerty i filmová představení. V rámci turné po České republice \"Love Tour 2014\" vystoupila 30. listopadu 2014 ve sborovém domě v Neborech mezinárodní „misionářská“ vokální skupina Vinesong.\n\n\n"}
{"id": "1101500", "url": "https://cs.wikipedia.org/wiki?curid=1101500", "title": "Seznam dílů seriálu Gotham", "text": "Seznam dílů seriálu Gotham\n\nToto je seznam dílů seriálu \"Gotham\". Americký dramatický seriál \"Gotham\" byl vysílán v letech 2014–2019 na stanici Fox. Celkem vzniklo 100 dílů v pěti řadách. V Česku je premiérově vysílán na stanici Nova Action.\n\n<onlyinclude></onlyinclude>\n\nPrvní část druhé řady má podtitul Rise of the Villains.\n\nDruhá část druhé řady má podtitul Wrath of the Villains.\n\nČeská premiéra třetí řady byla vysílána v brzkých ranních hodinách, začátky jednotlivých dílů byly v rozmezí 01:35–03:50. V seznamu je datum české premiéry uvedeno podle televizního dne, tj. hodiny 00:00–06:00 se počítají k předchozímu kalendářnímu dni.\n\nPrvní část třetí řady má podtitul Mad City.\n\nDruhá část třetí řady má podtitul Heroes Rise.\n\nČtvrtá řada má podtitul A Dark Knight.\n\nPátá řada má podtitul Legend of the Dark Knight.\n\n"}
{"id": "1101501", "url": "https://cs.wikipedia.org/wiki?curid=1101501", "title": "Pál Prónay", "text": "Pál Prónay\n\nPál Prónay, celým jménem Pál Prónay von Tóth-Próna und Blatnicza (2. listopadu 1874, Romhány, Maďarsko – † mezi prosincem 1944 a únorem 1945, místo úmrtí neznámé), byl velitel maďarské paravojenské útočné jednotky Rongyos gárda, kterou založili v roce 1919 maďarští důstojníci vyškolení v elitní vojenské akademii ve Vídni. Kromě toho si Prónay přisvojil i titul „prezident“ plánovaného „Litavského Banátu“ (\"Lajtabánszág\"), který měl nahradit pojmenování \"Burgenland\", tehdy nově vznikajícího spolkového státu Rakouska podle smlouvy ze Saint-Germain.\n\nPrónay pocházel ze severomaďarského rodu nižší šlechty ( tedy ze slovenské Blatnice). Na konci první světové války měl hodnost majora c.a k. armády. Během dějinných zmatků při rozpadu monarchie založil „Národní obranný spolek“ (\"MOVE\" – \"Magyar Országos Véderő Egylet\") a přidal se na stranu regenta Miklóse Horthyho. MOVE byla šovinistická, pravicová a antisemitsky laděná formace, která organizovala Bílý teror mající za cíl zlikvidovat bolševickou Maďarskou republiku rad. Prónay byl jedním z velitelů MOVE. V roce 1919 založil společně s dalšími důstojníky Rongyos-gárdu.\n\nV roce 1921 byl z velitelské pozice v Rongyos gárde sesazen Horthym, protože se svévolně prohlásil prezidentem plánovaného Litavského palatinátu, který nakonec nevznikl, protože Burgenland připadl Rakousku.\n\nV roce 1930 vstoupil do politiky mezi pravicovou konzervativní opozici proti vládní Horthyho koalici. Zároveň se zařadil mezi nacisty a organizoval maďarské fašistické hnutí. V roce 1932 byl označen za nepřijatelného a zbaven hodnosti, taktéž byl odsouzen na šest měsíců do vězení. V roce 1932 byl vyřazen z armády jako podplukovník (\"oberstleutnant\").\n\nV roce 1938 byl opět v čele reaktivované Rongyos-gardy. Jako 69letý, během chaosu v roce 1944 v Maďarsku, seskupil mladé fašisty a likvidoval s touto bojůvkou členy židovské obce v Budapešti a v okolí Balatonu. K tomu patřily i loupeže majetku obětí. V roce 1944 se ztratil v bitvě o Budapešť. Podle některých zdrojů byl zabit v roce 1945. V roce 2001 byl rehabilitován na základě § 3, odst. b zákona Ruské federace z 18. 10. 1991 o „rehabilitaci obětí politických pronásledování“.\nPrónayovy zločiny jsou nepopiratelné a je otázkou, do jaké míry za ně mohl přebrat zodpovědnost Miklós Horthy. Diskuse vedená po desetiletí o krutostech páchaných Prónayem a zodpovědnosti za ně je pochybná, hlavně pokud jsou vzaty do úvahy i pochybná legálnost Prónayových funkcí a pověření a jeho svévolnost a těžká ovladatelnost. Komunistický režim v období 1945-1989 jej považoval za kriminální osobu. Maďarští historici souhlasí s tímto názorem, odsuzují Prónaye i Horthyho za fašistický teror. Ve světle faktů publikovaného Prónayova denníku však historici soudí, že to je pokus pošpinit Horthyho jméno. Podobně složitá situace je i při hodnocení množství obětí Bílého teroru, které se pohybuje od 1500 do 5000 osob, avšak je zkresleno jemu předcházejícím rudým terorem Maďarské republiky rad. Je nepochybné, že Prónay byl nepohodlný a příliš pošpiněn zločinem, o němž se mezinárodně vědělo, proto byl pro Horthyho nepřijatelný. Na druhé straně však Bílý teror v Maďarsku po první světové válce a teror Rongyos gardy a Szabadcsapatoku a jeho efekt Horthy využíval pro posílení své pozice regenta kde se dalo.\n"}
{"id": "1101502", "url": "https://cs.wikipedia.org/wiki?curid=1101502", "title": "JOVIAL", "text": "JOVIAL\n\nJOVIAL je vyšší programovací jazyk podobný jazyku ALGOL, ale se specializací na vývoj vestavěných systémů\n\nPojmenování \"JOVIAL\" vzniklo ze slov „Jules Own Version of the International Algorithmic Language“. Název „International Algorithmic Language“ (IAL) byl původně navržen pro jazyk ALGOL 58.\n\nMezi programovací jazyky, které jazyk JOVIAL ovlivnil, se dle Schwartze řadí CORAL, SYMPL, Space Programming Language (SPL), a do jisté míry i jazyk CMS-2. Interaktivní část jazyku JOVIAL nazvaná TINT, byla vyvinuta v 60. letech 20. století, podobně jako jazyk JOSS.\n\nJOVIAL obsahuje vlastnosti jazyka ALGOL, ke kterým navíc přídává záznamy, pole záznamů, a podporu pro vkládaný assembler.\n\nMezi vybrané systémy, kde našel JOVIAL uplatnění, se řadí:\n\nMezi radarové systémy obsahující software napsaný v jazyce JOVIAL patří APG-70, APG-71 a APG-73.\n"}
{"id": "1101503", "url": "https://cs.wikipedia.org/wiki?curid=1101503", "title": "Central Kladno", "text": "Central Kladno\n\nCentral Kladno je obchodní centrum otevřené v březnu 2015. Vlastníkem nemovitosti je společnost KCC Development, která měla na konci roku 2016 záporný vlastní kapitál.\n\nHistorie výstavby nákupního centra sahá do roku 2006, kdy byla založena společnost KCC Development. Na základě rozhodnutí majoritního vlastníka, v holandsku registrované společnosti RPG Real Estate řízené českým podnikatelem Zdeňkem Bakalou, byl zakoupen nemovitý majetek v hodnotě 20 milionů korun. V roce 2009 byl zakoupen nemovitý majetek v hodnotě 9 milionů korun. Majoritní vlastník byl přejmenován na BXR Real Estate Investments (BXR REI). Na základě smlouvy uzavřené 30. listopadu 2012 mezi společníky BXR REI a CCI Czech Management vlastní oba společníci obchodní centrum napůl.\n"}
{"id": "1101506", "url": "https://cs.wikipedia.org/wiki?curid=1101506", "title": "Václav Kůrka", "text": "Václav Kůrka\n\nVáclav Kůrka (17. října 1902 Laziště – 27. října 1973 Žatec) byl český spisovatel, soudce, redaktor a archivář.\n\nVáclav Kůrka se narodil v Lazišti Petru Kůrkovi a Josefě rozené Šípové jako nejstarší syn. Dalšími sourozenci byli Antonín, Bohumil a Antonie. Otec Petr Kůrka pracoval celý život jako rolník a zedník. Od jara do podzimu byl často daleko od domova, takže o děti se starala převážně matka. Přesto všechny čtyři děti dostaly dobré vzdělání. Václav Kůrka absolvoval reálné gymnázium v Písku 19. června 1922 s vyznamenáním. Aby finančně zvládl školu, dával „kondice“, neboli doučoval žáky. Psal si i deník ze školních lavic reálky a již zde toužil stát se spisovatelem a do časopisu \"Malý čtenář\" přispěl svou básní. Během 1. světové války sloužil jeho otec odveden na jižní frontě. Václav Kůrka jako student nebyl povolán vzhledem k tomu, že ještě nebyl fyzicky zdatný. Když se otec vrátil z války a vyprávěl o útrapách, které prožil, Kůrka použil tohoto vyprávění později v dvoudílné knize \"Válka na jižní frontě\". Kniha byla odměněna v soutěži mladých autorů Českou akademií věd a umění v Praze.\n\nPo válce se Václav Kůrka rozhodl, že nastoupí na vysokou školu. Byl velmi cílevědomý, avšak zdraví neměl pevné. Vstoupil na ČVUT v Praze, ale kvůli plicní nemoci musel studium přerušit a léčit se v sanatoriu. Když se uzdravil, znovu se vydal do Prahy vstoupit na vysokou školu. Tentokrát na Právnickou fakultu UK v Praze. Studium započal v letech 1923/24 a bylo ukončeno dne 12. 10. 1929 složením poslední povinné státní zkoušky, respektive složením posledního rigoróza dne 14. prosince 1929. Na vysoké škole poznal řadu osobností, např. básníka Jiřího Wolkera nebo Miladu Horákovou. Jako vysokoškolský student přispíval do různých časopisů a roku 1926 napsal svůj první vesnický román \"Sedlák Hlavatý\". Pracoval nejprve jako soudní praktikant do roku 1931 (Německý Brod,Mělník,Litomyšl), pak jako auskultant a soudce II. skupiny do roku 1933 (Cheb, Jirkov). Od roku 1933 do roku 1954 jako řádný soudce (Jirkov, Žatec, Teplice, Louny). V době okupace se přestěhoval do Loun a nedlouho potom byl pracovně nasazen u firmy Stadion v Rakovníku, později u Českomoravské-Kolben-Daněk ve Slaném. 23. října 1943 se oženil s Miladou Zelenkovou z Tuřan u Slaného. Manželé bydleli přechodně v podnájmu v Lounech, ale v září roku 1945 se přestěhovali do Žatce, kde koupili rodinný domek se zahradou a bydleli zde po celý zbytek života.\n\nProtože po 2. světové válce nevstoupil do KSČ a nesoudil stranicky dle požadavků KSČ, byl v roce 1954 přeřazen do funkce správního zaměstnance. Nastoupil u soudu v Chomutově (1954-1957), v oblasti tehdy se zvýšenou kriminalitou. Jakožto milovník historie působil v Žatci také jako městský archivář v letech 1945–1952. V roce 1945 byl jmenován správcem městského archivu v Žatci a zachraňoval zdejší archiv. Němci při odchodu listiny i knihy žateckého archivu zakopali. Bedny s knihami byly po jejich odchodu vykopány a Václavu Kůrkovi se podařilo archiv opět zprovoznit. Začala honba i po scházejících knihách. Podařilo se je zajistit na různých místech pohraničí. Do archivu přebral mnoho knih ze soukromých německých knihoven a vybudoval vědeckou příruční knihovnu pro archiv. Privilegia a nejvzácnější knihy byly dány do železné truhlice, ostatní archiválie do regálů..Kůrka ještě v roce 1946 vydržoval archiv ze svých osobních prostředků. Od roku 1957 působil v okresním archivu v Chomutově, kde tuto funkci převzal. Okresní archiv převzal v desolátním stavu. Jeho předchůdce první okr. archivář Čermák svážel materiál a bylo ho tolik, že dal výpověď a odešel. Archiv byl pak rok neobsazený. Kůrka za dobu své činnosti v archivu uspořádal velkou řadu různých fondů a přispěl k jejich přístupnosti a využití. Byl hojně navštěvován zemědělskými a lesními pracovníky a měl největší lesní archiv městské správy chomutovské jako žádný jiný městský archiv v kraji. Okresní archiv v Chomutově byl největším archivem v Ústeckém kraji. Byl plný archivního materiálu a přísun nového materiálu byl značný. Kvůli stavbě Nechranické přehrady se rušily vesnice a materiál byl navezen bez ladu a skladu do místností a tady byl tříděn. Zde v archivu pracoval po celý zbytek své kariéry až do roku 1963, kde byl ředitelem archivu (od 1960 se sídlem v Kadani). Poté odešel do důchodu. A 27. října 1973 zemřel v Žatci na ischemickou chorobu. Jeho žena zemřela 21. ledna roku 1981 v Žatci. Za celoživotní publikační činnost obdržel 28. října 1968 pamětní plaketu UVNF za zásluhy v oblasti historie. Manželé měli jednu dceru.\n\nJako student se poprvé pokoušel o napsání románu. Roku 1926 napsal vesnický román \"Sedlák Hlavatý\", kde se řešil generační problém a pozemková reforma. Vycházel nejprve v časopise \"Náměstí\" roku 1930 a v knižní podobě vyšel v roce 1934 v pražském nakladatelství Máj.\n\nRoku 1932 vyšla \"Bílá krysa\". Sociální román o chalupnících, kteří se chtějí vyrovnat sedlákům. Vydáno vlastním nákladem v Chebu a vytištěno Müllerem a spol. v Turnově. V roce 1932 vyšla také jeho útlá knížečka \"Hitler a hitlerismus\". Hitlerův život, NSDAP, jeho politika atd. S předmluvou Aloise Soukupa, nákladem autorů. O vydání a expedici se postaral Alois Soukup v Brně – Židenicích. V předmluvě A. Soukup líčí Hitlera a hitlerismus jako hnutí s touhou po světovládě a moci a po ovládání jiných národů. Václav Kůrka líčí život Hitlera a dobu ve které žil. Dobu válečnou, založení NSDAP a program německé národně socialistické strany. S obavou se spisovatel dívá do budoucnosti. „Bylo by smutným úkazem německého národa, kdyby toto hnutí zvítězilo. Mělo by vliv na německou politiku a vedlo by německou říši do zkázy“, napsal v předmluvě závěrem A. Soukup.\n\nSociální román \"Příběh stávkokaze Hornera\", kde stávkokaz ruší solidaritu stávky z rodinných důvodů, vydal M. Nodl Žatci roku 1935. Ze stejného roku je i román \"Bílé zlato stoupá\". Je ze solných dolů na maďarské hranici. Vydal také M. Nodl v Žatci roku 1935. Další román \"Kořistníci našeho severu\" byl vydán v Třebechovicích A. Dědourkem roku 1935. Jde o historický román z prostředí pašeráků uhlí ze severu do Prahy.\nRoku 1937 napsal slavný román \"Válka na jižní frontě\" z rakouské válečné pozorovatelny. Vyšlo ve Strakonicích, vydal R. Doležal. V této knize se spisovatel inspiroval vyprávěním svého tatínka, který vzpomínal na útrapy války, kam byl odvelen a Václav Kůrka použil tohoto vyprávění ve svém románě. Kniha byla poctěna odměnou v soutěži mladých autorů Českou akademií věd a umění v Praze.\n\nKůrka nezapomínal ani na děti. V roce 1937 je potěšil knížkou příběhů O cvrčkovi tuláku a v roce 1938 další knížkou Cvrček hrdina. Ilustroval K. T. Neumann, vydal A. Kobes, Plzeň-Praha. Z roku 1937 jsou dále \"Cvrčkovy omalovánky\". Ilustroval K. Svolinský a vydal E. Fastr v Lounech. Do roku 1937 spadá také sociálně utopická komedie \"Sedm hubených let\". Je to divadelní hra, vydal E. Hanf v Praze. Zde se uchyluje až do soumraku budoucnosti lidstva.\n\nDo antiky se vydal obsáhlým románem starořímského proletariátu \"Město kamenného srdce\". Vydavatel B. Kaluža, Vizovice roku 1940. Řím a jeho památky dokonce Kůrka navštívil už za dob svých vysokoškolských studií se spolužákem na motorce.\nRoku 1946 vydal L. Rameš v Žatci Václavu Kůrkovi sociální román \"Nafta na kopanině\". Tento román o naftě, po pětiletém nuceném odmlčení za doby okupace, je návratem k sociální tradici jeho díla. V tomto románě si autor zašel pro námět až do idylického zátiší sousedícího s Lanžhotem. Janek Medlen přijde na naftu, ale poněvadž je chudý a nevědomý, zužitkuje naftu po svém. Pálí na ní ve své chatě kořalku. Nafta exploduje a chata letí do povětří. Začíná zápas mezi malým člověkem o jeho domnělé právo a bohatým uherským státem. Román je plný strhujících zápletek a má rychlý spád. Vycházel také na pokračování v časopise \"Groš\" v roce 1938 pod názvem \"Dobrodružství ztracené vsi\".\n\nPo válce napsal pro děti knížku plnou pohádek \"Královna temné komnaty\". O barevné ilustrace se postaral V. Bedřich, vydal T. Mareš v Plzni 1947.\n\nŘada jeho děl nevyšla knižně, ale pouze v časopisech na pokračování, některá vycházela jen po dobu existence časopisu např. \"Nelson zabiják\". Román popisuje katastrofu na Nelsonu III. v Oseku v roce 1934. Úvod vyšel v časopise \"Lidová revue\" roku 1946. Nebo \"Balada ze starých časů\". Úryvek k románu o jihočeském Kubatovi se objevil v časopise \"Ratolest\" č. 1/1948. Majitel a vydavatel časopisu byl spolek mladých literátů a umělců v Žatci. Odpovědný zástupce listu Dr. Václav Kůrka Žatec, knihtiskárna Svoboda Žatec. Roku 1942 začal vycházet v časopise Pošumavský kraj - Stráž národní jednoty (Budějovice - Strakonice) román Balada ze starých časů.\n\nV kulturním životě Žatecka, později s novým názvem \"Kulturní měsíčník Žatecka\" vycházely novely a rapsodie na pokračování. Např. O libočanském milenci, chomutovské harapanně a mosteckém katu (K.M.Ž. 1969-1970), Švédská rapsodie v Žatci (K.M.Ž. 1970-1971), Romance o žatecké čarodějnici (K.M.Ž. 1972), Černá slepice (K.M.Ž. 1973-1974). V brožuře \"Jak budovali komunisté Žatecko\" z května 1946 (redaktor E. Valčák, OV KSČ Žatec) je jeho příspěvek Jak jsme zachraňovali žatecký archiv. Rozpracovány zůstaly v rukopise \"Dějiny města Žatce 1. díl\". Autor dílo nedokončil. Jeho rukopisy byly uloženy do Památníku národního písemnictví a sice do archivu Památníku nár. písemnictví Libáň - Staré Hrady a do Státního okresního archivu Chomutov se sídlem v Kadani. Další díla čekají na vydání. Mnoho článků psal do \"Tvorby\", \"Chmelařství\", \"Časopisu společnosti přátel starožitností\", \"Lidové revue\", \"Kulturního měsíčníku Žatecka\", \"do novin chomutovského okresu Vpřed,\" \"Krušnohorského historického sborníku\", \"Dějin a současnosti\", \"Průboje\", \"Žateckých novin\", \"Časopisu přátel starožitností\", \"Rudého práva\" atd.\n\nOslovovala ho řada odborníků, byl jako uznávaný spisovatel zařazen do J. Kuncova \"Slovníku soudobých českých spisovatelů 1918-1945\" (Vydal v roce 1945 Orbis Praha). Psal o něm na příklad F. L. Kopecký v \"Kulturním měsíčníku Žatecka\" v lednu 1974. S. T. Svoboda napsal studii \"Románovým dílem Václava Kůrky\" (Nákladem Rudolfa Doležala ve Strakonicích roku 1936). V \"Kulturním adresáři ČSR\" z roku 1934 (1. ročník, sestavil PhDr. Antonín Dolenský, nakladatelství Josef Zeibrdlich, Praha) je uvedeno, že Václav Kůrka razil literární směr „populismus“, který hlásá návrat k lidovému umění, jehož hlasatelem ve Francii byl André Thérivé. Jeho romány jsou ve znamení tohoto směru. V knize V. J. Krýsy \"Naše maminky\" (matky v projevech čs. spisovatelů a básníků) vydal A. Dědourek Třebechovice p. O., vidí Kůrka svoji maminku jako zapřaženou ženu a svými romány touží zachytit těžkou lopotu žen, kterým dal život tak málo, a přece které z toho mála dobývaly národu nejvíce.\n\nVáclav Kůrka byl také zodpovědným redaktorem časopisu \"Náměstí\", vydávaném v Chebu roku 1930. Majitelé a vydavatelé časopisu bratři Antonín a Bohumil Kůrkovi, Paříž. Vydával ho orgán českých populistů.Ovládal těsnopis, němčinu, latinu, částečně esperanto, angličtinu a francouzštinu a rozuměl i polské a ruské řeči. Do politiky nevstoupil a komunistou se nikdy nestal. Měl rád lidi a svou rodinu a setkával se se spisovateli své doby. Také si s nimi dopisoval.\n\nPo roce 1989 byla jedna z nových ulic v Žatci pojmenována po něm: \"Dr. Václava Kůrky\".\n\n\n"}
{"id": "1101510", "url": "https://cs.wikipedia.org/wiki?curid=1101510", "title": "Seznam dílů seriálu The Flash", "text": "Seznam dílů seriálu The Flash\n\nToto je seznam dílů seriálu \"The Flash\". Americký seriál \"The Flash\" začala vysílat stanice The CW 7. října 2014. Díky vysoké sledovanosti pilotu, který byl druhým nejsledovanějším v historii The CW, byla objednána celosezónní první řada čítající celkem 23 dílů. V následujících letech seriál pokračoval v dalších řadách. Dosud bylo odvysíláno dílů seriálu.\n\n<section begin=\"řady\" /><section end=\"řady\" />\n\nDosud bylo odvysíláno <section begin=\"ep\" />127<section end=\"ep\" /> dílů seriálu.\n\nDne 7. ledna 2020 televize The CW oznámila, že objednává sedmou řadu seriálu.\n\n"}
{"id": "1101513", "url": "https://cs.wikipedia.org/wiki?curid=1101513", "title": "Jaromír Plešek", "text": "Jaromír Plešek\n\nJaromír Plešek (21. září 1927 – 2. dubna 2010) byl docent chemie na VŠCHT a badatel v oblasti anorganické chemie. \n\nVystudoval VŠCHT v roce 1950 a zajímal se o organickou chemii, avšak v roce 1958 byl po prověrkách před habilitací z VŠCHT vyhozen. Pracoval jako vývojový pracovník v podniku Dental. Doktorát obhájil až v roce 1965. Později učil v ústavu anorganické chemie a na AV ČR, kde se zabýval chemií deltaedrálních sloučenin boru. V roce 1969 se habilitoval na docenta, jmenování obdržel až v roce 1995. Byl členem Učené společnosti ČR a držitelem Zlaté Heyrovského medaile (1992) a Votočkovy medaile (1993). \n"}
{"id": "1101517", "url": "https://cs.wikipedia.org/wiki?curid=1101517", "title": "Jan Šebenda", "text": "Jan Šebenda\n\nJan Šebenda (22. června 1927 Duchcov — 5. srpna 2016) byl docent chemie na VŠCHT a badatel v oblasti makromolekulární chemie. Pocházel ze smíšené rodiny, jeho matka byla po válce odsunuta do Německa. Za války studoval gymnázium a prodělal výcvik u Luftwaffe jako pomocná síla, roku 1947 maturoval. V roce 1951 absolvoval VŠCHT. Mezi jeho pedagogy patřili Emil Votoček a Otto Wichterle. Jan Šebenda vyprodukoval cca padesát vynálezů a patentů.\n\nZávěr života trávil v domově seniorů v Unhošti. Zemřel 5. srpna 2016.\n\n\"Nápad na výměnu zákalu v oku hydrofilním polymerem pochází od Wichterleho, ale konkrétní materiál na výrobu čoček vymyslel Drahoslav Lím. „Těžce to nesl, že byl připraven o velký vynález. Slávu si odnesl Wichterle.\"\n"}
{"id": "1101521", "url": "https://cs.wikipedia.org/wiki?curid=1101521", "title": "Mistrovství světa juniorů v orientačním běhu 2003", "text": "Mistrovství světa juniorů v orientačním běhu 2003\n\n14. Mistrovství světa juniorů v orientačním běhu proběhlo v Estonsku ve dnech 7. až 12. července 2003. Centrum závodů JMS bylo ve městě Põlva nacházejícím se v kraji Põlvamaa, jehož je též hlavním městem.\n\n"}
{"id": "1101523", "url": "https://cs.wikipedia.org/wiki?curid=1101523", "title": "Schwedlerova věta", "text": "Schwedlerova věta\n\nSchwedlerova věta udává vztah mezi ohybovým momentem a posouvající (smykovou, příčnou) silou, jež představují staticky ekvivalentní náhradu napětí působících v libovolném průřezu ohýbaného přímého nosníku. Věta je připisována německému stavebnímu inženýrovi Johannu Wilhelmu Schwedlerovi, který ji publikoval v roce 1851. Schwedlerova věta se užívá při vyšetřování namáhání nosníků.\n\nSchwedlerova věta popisuje statickou momentovou rovnováhu části nosníku vymezené dvěma průřezy, jejichž vzdálenost se limitně blíží nule:\nkde formula_2 a formula_3 představují velikost momentové a silové výslednice napětí působících po průřezu nosníku, formula_4 je velikost spojitého příčného zatížení nosníku, formula_5 označuje polohu průřezu nosníku po délce nosníku a formula_6 je označení diferenciálu.\nProtože člen formula_7 je zanedbatelně malý vzhledem ke zbývajícím členům rovnice momentové rovnováhy, lze psát\nrespektive\n\nPoslední vztah se označuje jako Schwedlerova věta. Vyplývá z něj, že ohybový moment nabývá extrémních hodnot v místech, kde je posouvající síla formula_3 nulová.\nNa základě podmínky statické rovnováhy pro příčné zatížení nosníku\npro posouvající sílu platí\n\na Schwedlerovu větu pak lze vyjádřit ve tvaru\n\nPojem \"Schwedlerova věta\" se někdy používá pro vztahy () – (), popřípadě ještě pro vztah mezi osovou silou formula_11 a spojitým osovým zatížením formula_12, který lze odvodit z podmínky silové rovnováhy ve směru osy nosníku:\n\nOdvození vztahu lze najít v první části Schwedlerovy práce o teorii nosníkových mostních konstrukcí publikovaná v roce 1851, byť v odlišném tvaru :\n\nkde formula_14 jsou normálové vnitřní síly působící po výšce průřezu, formula_15 jsou smykové vnitřní síly působící po výšce průřezu a formula_16 jsou vzdálenosti působišť sil od spodní strany nosníku. Schwedler při odvození postupoval tak, že nejprve rozdělil nosník myšleným řezem na dvě části, potom sepsal podmínku rovnováhy jedné části nosníku a derivací této podmínky podle formula_5 dospěl k výše uvedenému vztahu ().\n\nZmínku o tom, že Schwedler byl první, kdo poukázal na vztah mezi derivací ohybového momentu a posouvající silou, lze najít v knize \"Der Bau der Brückenträger\" z roku 1857. Karl Pearson v knize \"A History of the Theory of Elasticity and of the Strength of Materials\" z roku 1893 toto tvrzení zpochybnil. Pearson však neuvedl, kdo s tímto vztahem přišel před Schwedlerem. Stěpan Prokofjevič Timošenko, profesor inženýrské mechaniky na Stanfordově univerzitě , ve své knize \"History of Strength of Materials\" z roku 1953 tvrdí, že se nenašel dřívější zmínku o Schwedlerem odvozeném vztahu.\n"}
{"id": "1101525", "url": "https://cs.wikipedia.org/wiki?curid=1101525", "title": "Montegiardino", "text": "Montegiardino\n\nMontegiardino je jedno z 9 měst (italsky: \"castello\") v San Marinu. Ve městě žije 911 obyvatel na území o rozloze 3,31 km² a sídlí v něm \"Univerzita Republiky San Marino\".\n\nVzhledem ke své rozloze a počtu obyvatel, je Montegiardino nejmenší město v zemi. Hraničí se sanmarinskými městy Fiorentino a Faetano a italskými městy Monte Grimano a Sassofeltrio.\n\nMontegiardino se přidalo k San Marinu v roce 1463.\n\nSoučástí města je pouze jedna obec (italsky: \"curazie\"): Cerbaiola\n\n"}
{"id": "1101526", "url": "https://cs.wikipedia.org/wiki?curid=1101526", "title": "Charlottetown Islanders", "text": "Charlottetown Islanders\n\nCharlottetown Islanders je kanadský juniorský klub ledního hokeje, který sídlí v Charlottetownu v provincii Ostrov prince Edwarda. Od roku 1999 působí v juniorské soutěži Quebec Major Junior Hockey League. Svůj současný název nese od roku 2013. Své domácí zápasy odehrává v hale Eastlink Centre s kapacitou 3 717 diváků. Klubové barvy jsou černá, zlatá a bílá.\n\nPůvodně klub sídlil v Montrealu v provincii Québec a působil pod jménem Montreal Rocket, které dostal podle legendy Montrealu Canadiens Maurice Richarda známého jako \"\"the Rocket\"\". V roce 2003 se ale přestěhoval do Charlottetownu, Ostrov prince Edwarda a změnil si název na Prince Edward Island Rocket. A od sezony 2013/14 nese nynější název Charlottetown Islanders.\n\nNejznámější hráči, kteří prošli týmem byli např.: Marc-André Gragnani (působil i ve Lvu Praha), Maxim Lapierre, Ryane Clowe nebo Pascal Leclaire.\n\nZdroj: \n\n\n\nZdroj: \n\n\n\n"}
{"id": "1101528", "url": "https://cs.wikipedia.org/wiki?curid=1101528", "title": "Christopher Columbus Langdell", "text": "Christopher Columbus Langdell\n\nChristopher Columbus Langdell (22. května 1826 – 6. července 1906) byl americký právník a právní teoretik, který působil jako děkan Harvard Law School mezi lety 1870 až 1895.\n\nOdkazem, který po sobě děkan Langdell zanechal, jsou vzdělávací a administrativní reformy na Harvard Law School. Provedení těchto reforem bylo jedním z úkolů, kterými Langdella pověřil prezident Hardardovy univerzity Charles Eliot. Předtím než se Langdell ujal svého úřadu, bylo studium práva čistě řemeslnou záležitostí a studenti se pouze učili, co právo je. Langdell aplikoval na výuku práva principy pragmatismu, což vedlo k tomu, že studenti byli nuceni používat své vlastní schopnosti uvažování k tomu, aby pochopili, jak je možné aplikovat právo v jednotlivých případech. Tento dialektický proces dnes nazýváme případové studie. Ty se staly jednou z primárních pedagogických metod na amerických právnických školách. Případové studie přejaly i další disciplíny jako ekonomie, veřejná správa a vzdělávání. Kromě zmíněné inovace ve vzdělávání se Langdell zasloužil o zavedení přísných meritokratických zásad při hodnocení uchazečů o studium. Za tyto počiny je Christopher Langdell považován za \"pravděpodobně nejvlivnějšího učitele v historii profesního vzdělávání Spojených států amerických.\" \n\nChristopher Langdell se narodil ve městě New Boston ve státě New Hampshire do rodiny s anglickými a skotsko-irskými předky. V letech 1845–48 navštěvoval Phillips Exeter Academy, léta 1848–50 strávil na Harvard College a v letech 1851–54 studoval práva na Harvard Law School. Za studentských let působil na Harvard Law School jako jeden z prvních knihovníků. Od roku 1854 do roku 1870 se věnoval právní praxi v New York City a byl téměř neznámým právníkem, když byl jmenován profesorem na Harvard Law School. Krátce na to se Christopher Langdell stal děkanem právnické fakulty. V čele fakulty vystřídal Theophila Parsonse, do jehož díla \"Treatise on the Law of Contracts\" z roku 1853 přispěl Langdell za svých studentských let. Roku 1875 získal titul LL.D.\n\nChristopher Langdell rezignoval na funkci děkana v roce 1895, o pět let později byl jmenován emeritním profesorem. V roce 1903 pojmenovala Harvard Law School na jeho počest profesuru na Langdell Professorship of Law (podobně před tím byla pojmenována podle jednoho z nejúspěšnějších absolventů, kterým byl Nathan Dane, na Dane Professorship of Law ). Christopher Langdell zemřel 6. července 1906 v Cambrige ve státě Massachusetts, a po jeho smrti byla největší budova kampusu Harvard Law School pojmenována na Langdell Hall. V Langdell Hall nalezneme největší akademickou knihovnu s právními texty na světě. \n\nLangdelovým největším úspěchem byla reforma správy Harvard Law School. V soukromé korespondenci z 13. dubna 1915 píše Charles Eliot: \"Vedle rekonstrukce Zdravotnické školy v letech [18]70 a [18]71 a dlouhého boje za rozvoj volebního systému byl nejlepší věc, jakou jsem kdy pro Harvardovu univerzitu udělal to, že jsem dal Langdellovi na starost Právnickou školu.\"\n\nNejvýznamnějším počinem děkana Langdella bylo zvedení výuky práva pomocí případových studií. Do roku 1890 nebyla tato metoda ve Spojených státech nikým využívána, dnes je považována za jednu ze základních metod. Dále je také zajímavé, že standardní studijní plány pro první ročníky na všech amerických právnických fakultách - Závazkové právo, Majetkové právo, Torty (Občanskoprávní delikty), Trestní právo a Civilní právo procesní - zůstávají povětšinou nezměněné od prvních studijních plánů, které zavedl Christopher Langdell.\n\nLangdell, který pocházel z poměrně neznámé rodiny, si byl také vědom faktu, že studenti z privilegovaných vrstev často dostávají lepší známky čistě proto, že jsou z vyšších vrstev a mají vyšší sociální status. Děkan Langdell na tuto skutečnost reagoval zavedením takzvaného \"známkování na slepo\", které se dnes běžně používá na amerických právnických fakultách a nezvýhodňuje studenty z vážených rodin nebo studenty, kteří se s profesory znají z dřívějška, oproti ostatním.\n\n\n"}
{"id": "1101529", "url": "https://cs.wikipedia.org/wiki?curid=1101529", "title": "Lotyšská pravoslavná církev", "text": "Lotyšská pravoslavná církev\n\nLotyšská pravoslavná církev (lotyšsky \"Latvijas Pareizticīgā Baznīca\") je autonomní církev spadající pod jurisdikci Ruské pravoslavné církve.\n\nPravoslaví se v Lotyšsku objevuje už od 11. století, kdy se sem duchovní pravoslavné církve vydali na misijní cestu z Polocku, ale jejich činnost nepřinesla významné výsledky. V oblastech, kde dominovalo katolictví a luteránství, byli pravoslavní většinou Rusové. Procento populace pravoslavných věřících vzrostlo po anexi Ruského imperia a následně po zavedení lotyšského jazyka jako liturgického jazyka. V druhé polovině 19. století přestoupilo k pravoslaví asi 40 000 luteránů; po zavedení náboženské svobody roku 1905 se pouze 25 % věřících vrátilo ke své původní víře. Roku 1836 byla v Rize vytvořena eparchie Ruské pravoslavné církve.\n\nBěhem 1. světové války byl veškerý majetek pravoslavné církve zkonfiskován německými okupanty a poté, co Lotyšsko získalo zpět svoji nezávislost, nová vláda nechtěla církev uznat. O uznání církve usiloval metropolita Jan Pommers. Roku 1934 byl zavražděn Lidovým komisariátem vnitřních záležitostí. O rok později se metropolita Augustin Pētersons rozhodl přesunout pod jurisdikci Konstantinopolského patriarchy, protože církev neuznala Ruská pravoslavná církev.\n\nPo 2. světové válce byla církev opět začleněna pod Ruskou pravoslavnou církev, při zachování velké autonomie.\n\nLotyšská pravoslavná církev je metropole - hlava církve má titul \"Metropolita Rigy a celého Lotyšska\". Je rozdělena do dvou eparchií Riga a Daugavpils (vytvořená roku 2013).\n\nNa území církve se nacházejí dva monastýry: ženský Monastýr Nejsvětější Trojice a svatého Sergeje Radoněžského v Rize a mužský Monastýr Svatého Ducha v Jēkabpilsu.\n\nVikariát Riga Pskovské eparchie\n\nBiskupové Rigy a Mitavy\n\nLPC v jurisdikci Konstantinopolského patriarchátu\n\nBiskupové Rigy a Lotyšska\n\nLotyšská pravoslavná církev\n\n"}
{"id": "1101531", "url": "https://cs.wikipedia.org/wiki?curid=1101531", "title": "Tříčlenná bilanční metoda", "text": "Tříčlenná bilanční metoda\n\nTříčlenná bilanční metoda () byl systém jednoduchého účetnictví používaný v Číně za dynastie Čou a následujících staletích. Nazvaná byla podle způsobu uzavírání účetních knih, když základní (trojčlennou) rovnicí bylo „příjmy − výdaje = saldo“.\n\nNa přelomu 9. a 10. století koncem říše Tchang byla zdokonalena ve čtyřčlennou bilanční metodu, která se v následující ekonomice sungské Číny výrazně rozšířila a tříčlennou metodu postupně nahradila.\n\nS rozvojem státních institucí v Číně se zvyšovala i složitost účetních záznamů. Za dynastie Čou (11. – 3. století př. n. l.) se objevili specializovaní úředníci mající na starosti státní účty. Rozvoj účetních metod odpovídal postupnému růstu státních i komerčních aktivit. Účetní dynastie Čou používali rozpočtové účty, kontrolu výdajů, pravidelné (desetidenní, měsíční, roční) zprávy, vládní audit. Byla formulována potřeba přesnosti, aktuálnosti a důvěryhodnosti účetních knih, zavedeno bylo i systematické zdanění. \n\nPoužívaný systém jednoduchého účetnictví nazývali tříčlenná bilanční metoda (či tříoddílová, doslova „třípilířová/třísloupová“, , \"san-ču ťie-suan\"). Pro tehdejší účtování byly charakteristické jednoduché zápisy, rozdělení a klasifikace účtů při používání dvou typů knih – deníku (, \"cchao liou\") a hlavní kniha (, \"cung čching\"). Transakce byly zapisovány do deníků po sobě jak následovaly. Zápisy začínaly vstupním označením účetních případů – příjmy byly značeny znakem \"žu\" (), výdaje \"čchu\" (), pokračovaly popisem transakce a nakonec byla uvedena částka. Knihy byly uzavírány s použitím tříčlenné metody, jejíž základní (trojčlennou, odtud pojmenování metody) rovnicí bylo:\n\nZe zdokonalování účetních postupů se v tchangském období objevil systém tří základních typů účetních knih, v němž účetní používali memorandum (\"cchao liou\"), deník (, \"si-liou\") a hlavní knihu (\"cung-čching\"). nebo \"cchao liou\" (memorandum), \"ž’-čching pu\" (, deník) a \"tche-čching pu\" (hlavní kniha). O každé transakci byl pořízen záznam (memorandum). Koncem dne byly záznamy zapsány do deníku, přičemž pro důležité skupiny transakcí existovaly podřízené deníky. Každých deset dní byly zápisy z deníku přepsány do hlavní knihy.\n\nPočátkem 10. století, tříčlennou metodu čínští účtaři rozvinuli v metodu čtyřčlennou. V ní bylo v závěrečné rovnici dosavadní saldo nahrazeno dvěma položkami – počátečním a konečným stavem účtu.\n\n"}
{"id": "1101532", "url": "https://cs.wikipedia.org/wiki?curid=1101532", "title": "Čtyřčlenná bilanční metoda", "text": "Čtyřčlenná bilanční metoda\n\nČtyřčlenná bilanční metoda (, ) byl systém jednoduchého účetnictví používaný v Číně od přelomu 9. a 10. století. Vznikl zdokonalením tříčlenné bilanční metody, systému jednoduchého účetnictví používaného v předešlých tisíciletích. Čtyřčlenná bilanční metoda se výrazně rozšířila v říši Sung a byla standardem používaným ve státní správě říší Ming a Čching.\n\nV polovině 15. století začali větší obchodníci a banky čtyřčlennou metodu nahrazovat směsicí jednoduchého a podvojného způsobu účtování nazývanou třídílné účetnictví a později i čistě podvojnými systémy (od konce 16. století účetnictvím dračí brány, od poloviny 18. století čtyřdílným účetnictvím).\n\nRozvoj účetních metod ve středověké Číně odpovídal postupnému růstu státních i komerčních aktivit. Účetní metody se zdokonalovaly postupně, jednodušší metody přecházely v dokonalejší. V tchangském období se objevil systém deníku a hlavní knihy. Zavedeny byly tři základní typy účetních knih: memorandum (, \"cchao liou\"), deník (, \"si-liou\") a hlavní kniha (, \"cung-čching\"). nebo \"cchao liou\" (memorandum), \"ž’-čching pu\" (, deník) a \"tche-čching pu\" (hlavní kniha). O každé transakci byl pořízen záznam (memorandum). Koncem dne byly záznamy zapsány do deníku, přičemž pro důležité skupiny transakcí existovaly podřízené deníky. Každých deset dní byly zápisy z deníku přepsány do hlavní knihy.\n\nDalší tchangskou inovací, doloženou ve 20. letech 10. století, bylo rozvinutí tříčlenné metody v čtyřčlennou (, \"s’-ču-fa\", , \"s’-ču ťie-suan\"). Dřívější saldo bylo nahrazeno dvěma položkami – počátečním a konečným stavem účtu. Základní rovnicí čtyřčlenné metody bylo:\n\nMetoda se výrazně rozšířila v sungské Číně a byla standardem používaným ve státní správě mingské i čchingské Číny.\n\nVětšina malých a středních podnikatelů a konzervativnější a menší banky se do druhé poloviny 19. století (kdy se v Číně rozšířily západní účetní postupy) držela jednoduchého účetnictví vesměs právě ve formě čtyřčlenné bilanční metody. Větší obchodníci a bankéři začali v polovině 15. století čtyřčlennou metodu nahrazovat směsicí jednoduchého a podvojného způsobu účtování nazývanou třídílné účetnictví a později i čistě podvojnými systémy (od konce 16. století účetnictvím dračí brány, od poloviny 18. století čtyřdílným účetnictvím).\n\n"}
{"id": "1101533", "url": "https://cs.wikipedia.org/wiki?curid=1101533", "title": "Třídílné účetnictví", "text": "Třídílné účetnictví\n\nTřídílné účetnictví (; ; ) byl systém smíšeného jednoduchého a podvojného účetnictví používaný v ekonomice mingské Číny od poloviny 15. století. Vznikl zdokonalením čtyřčlenné bilanční metody, systému jednoduchého účetnictví používaného v předešlých staletích. Třídílné účetnictví používali větší obchodníci a bankéři, než se v pozdním mingském období (1570–1640) mezi bankéři objevil systém podvojného účetnictví zvaný „účetnictví dračí brány“ a v polovině 18. století podvojné čtyřdílné účetnictví).\n\nTřídílné účetnictví vzniklo v polovině 15. století jako směsice podvojného a jednoduchého účetnictví. V tomto systému byly podvojně účtovány pohledávky a převody, kdežto hotovostní platby byly zaznamenávány pouze jedním zápisem.\n\nTřídílný systém byl významným pokrokem ve zdokonalování tradičního jednoduchého účetnictví. Používal stejnou strukturu tří knih – memorandum, deník a hlavní kniha – s důrazem na deník. Obvykle byly používány deníky tři, kniha nákupů a prodejů (, \"chuo-čching pu\"), kniha hotovosti (\"jin-čching pu\") a kniha převodů a osobních účtů (\"wan-laj pu\"). Do deníků byly transakce přepisovány denně z memorand (, \"cchao-liou pu\"). Stránky deníků byly rozděleny na horní a spodní sekci. Položky kategorizované jako příchozí (, \"laj\"), nebo odchozí (, \"čchü\"), byly zapisovány do vrchní, resp. spodní, části stránky deníku jako příjmy/přírůstky \"šou\" (), resp. výdaje/úbytky \"fu\" (). Dvojice \"šou/fu\" odpovídala v soukromé sféře páru \"žu/čchu\" ve státní správě. Přitom každá transakce byla zaznamenána dvakrát, nahoře a dole, v patřičných knihách; pouze hotovostní platby byly zapisovány právě jednou do deníku nákupů a prodejů.\n\nDeníky byly každých pět dnů shrnuty a přepisovány do hlavní knihy, přičemž výsledný zůstatek byl stanoven čtyřčlennou metodou, jejíž základní rovnicí bylo:\n\nProtože hotovostní transakce byly zaznamenávány jednoduchým zápisem a ostatní podvojným, byl systém nazván třídílné účetnictví.\n\nV pozdním mingském období (1570–1640) začalo být třídílné účetnictví nahrazováno, když se mezi bankéři objevil, a později rozšířil i do komerční a výrobní sféry, zdokonalený systém „účetnictví dračí brány“, který se v polovině 18. století rozvinul v podvojné čtyřdílné účetnictví, používané do konce 19. století. \n\n"}
{"id": "1101534", "url": "https://cs.wikipedia.org/wiki?curid=1101534", "title": "Čtyřdílné účetnictví", "text": "Čtyřdílné účetnictví\n\nČtyřdílné účetnictví () též jako „účetnictví vyrovnání nebe a země“ () byl systém podvojného účetnictví používaný v čchingské Číně od poloviny 18. století. Vznikl zdokonalením účetnictví dračí brány, systému podvojného účetnictví používaného od pozdně mingské doby (1570–1640). Systém používali velcí čínští obchodníci a bankéři do nástupu západních účetních metod ve druhé polovině 19. století.\n\nČtyřdílné účetnictví, případně „účetnictví vyrovnání nebe a země“ vzniklo začátkem 18. století. Disponovalo zdokonaleným systémem vedení účetních knih a klasifikace účtů, jehož konečnými zprávami byly výkaz zisku a ztráty (\"cchaj-siang\") a rozvaha (\"cchun-kaj\").\n\nRozšířenou klasifikaci účtů a dokonalejší systém hlavních knih, si vynutily komplikovanější obchodní i průmyslové transakce. Používán byl komplexní systém několika hlavních knih a řady podřízených knih různých úrovní. Hlavním rozdílem proti staršímu účetnictví dračí brány byl způsob uzavírání knih. Důraz byl kladen na bilanci aktiv a pasiv podle rovnice: \n\nBylo-li účetnictví v pořádku, musela být aktiva rovná pasivům s přidaným ziskem (resp. ztrátou), toto bylo nazýváno „vyrovnání nebe a země“. Vlastní význam procedury tkvěl v tom, že byl uznám odlišný charakter příjmových a výdajových účtů, které musely být uzavřeny a převedeny do výkazu aktiv a pasiv (rozvahy) jako zisk či ztráta.\n\nČtyřdílné účetnictví, vedle účetnictví dračí brány, používali velcí čínští obchodníci a bankéři do nástupu západních účetních metod ve druhé polovině 19. století. Většina malých a středních podnikatelů a konzervativnější a menší banky zůstala u jednoduchého účetnictví (zpravidla čtyřčlenné bilanční metody), menšina používala třídílné účetnictví.\n\n"}
{"id": "1101535", "url": "https://cs.wikipedia.org/wiki?curid=1101535", "title": "Taoistické tai chi", "text": "Taoistické tai chi\n\nTaoistické tai chi je upravená forma Tai Chi Chuan zaměřená na kultivaci fyzického a duševního zdraví. Základem cvičení je sestava 108 plynulých, na sebe navazujících pohybů, které kombinují otáčivý pohyb s protažením a uvolněním. Autorem sestavy taoistického tai chi je mistr Moy_Lin-shin (1931-1998).\n\nV současné době se taoistické tai chi cvičí ve více než 27 zemích světa včetně České republiky.\n\n"}
{"id": "1101537", "url": "https://cs.wikipedia.org/wiki?curid=1101537", "title": "Zemětřesení v Nepálu 2015", "text": "Zemětřesení v Nepálu 2015\n\nZemětřesení v Nepálu 2015 (také nazývané Himalájské zemětřesení) bylo zemětřesení, které začalo 25. dubna v 11:56 nepálského času v Nepálu s epicentrem přibližně 77 km od hlavního města Káthmándú a hypocentrem v hloubce 15 km se sílou 7,9 momentové škály (Mw). Jeden z následných dotřesů dosáhl 26. dubna síly 6,7 Mw.\n\nBylo to nejsilnější zemětřesení v Nepálu od roku 1934, které se odehrálo v Biháru. 11. května počet obětí překročil 8000 lidí z Nepálu, ztráty na životech byly zaznamenány také v Indii, Číně a Bangladéši.\n\nZemětřesení také spustilo rozsáhlou lavinu pod Mount Everestem, ve které zahynulo nejméně 19 osob. Spuštěna byla také další rozsáhlá lavina v údolí Langtang, kde je pohřešováno 250 osob. Při zemětřesení bylo poškozeno nebo zničeno mnoho památek v Údolí Káthmándú zapsaného do seznamu světového kulturního dědictví UNESCO. Nepálská vláda vyhlásila třídenní státní smutek.\n\nMapy zemětřesením postižených oblastí pro potřeby humanitární pomoci tvoří Humanitarian OpenStreetMap Team.\n\nDo pomoci v oblasti se zapojily i české organizace – svůj tým má v oblasti např. organizace Člověk v tísni, která pomáhá lidem také s návaznými problémy – sesuvy půdy, zima. Na účtu SOS Nepál se pak sešlo více než 32 milionů Kč.\n"}
{"id": "1101538", "url": "https://cs.wikipedia.org/wiki?curid=1101538", "title": "Sotiris Kaiafas", "text": "Sotiris Kaiafas\n\nSotiris Kaiafas (* 17. prosinec 1949, Nicosia) je bývalý kyperský fotbalista. Nastupoval především na postu útočníka.\n\nS klubem AC Omonia Nicosia se stal devětkrát kyperským mistrem (1971/72, 1973/74, 1975/76, 1976/77, 1978/79, 1980/81, 1981/82, 1982/83, 1983/84) a pětkrát získal kyperský pohár (1971/72, 1973/74, 1979/80, 1981/82, 1982/83). Osmkrát byl nejlepším střelcem kyperské ligy. V roce 1976 získal ocenění Zlatá kopačka pro nejlepšího ligového střelce Evropy, když v jednom ročníku kyperské ligy nastřílel 39 branek. O sezónu později nastřílel v kyperské lize 44 gólů, což je dodnes kyperský rekord.\n\nV roce 2004 ho kyperská fotbalová federace nominovala do výběru UEFA Jubilee 52 Golden Players, jakožto nejlepšího kyperského fotbalistu posledních padesáti let.\n"}
{"id": "1101540", "url": "https://cs.wikipedia.org/wiki?curid=1101540", "title": "Vláknice kuželovitá", "text": "Vláknice kuželovitá\n\nVláknice kuželovitá někdy zvaná vláknice rozsedalá (\"Inocybe rimosa)\" je jedovatá houba z čeledi trepkovitkovitých.\n\nKlobouk dosahuje šířky mezi 4–7 cm. Nejprve vypadá jako malý kuželík, který se později zplošťuje. Okraj klobouku se obrací vzhůru a na mnoha místech puká. I u zcela rozloženého klobouku zůstane na temeni zachován zbytek kužele. Barva se pohybuje mezi slámově žlutou až okrově hnědou, přičemž střed klobouku je často tmavší. Povrch je suchý a výrazně paprsčitě vláknitý.\n\nLupeny jsou husté a nestejně dlouhé. Zpočátku jsou šedavě olivové a pozvolna se mění v hnědavé. Ostří však zůstává světlejší než plochy lupenů.\n\nTřeň dorůstá délky 8 cm a šířky 0,5–1 cm. Směrem k bázi se lehce rozšiřuje. Má vláknitou strukturu, uvnitř je plný, pevný a má bělavou, postupně spíše nažloutlou barvu. Na vláknech třeně má v mládí drobné vločky. Dužina je bílá a má spermatický zápach.\n\nVýtrusný prach je hnědý.\n\nVláknice nemá žádná speciálně oblíbená stanoviště. Roste skoro všude, často při okrajích cest, v lesích, parcích, u listnatých a jehličnatých stromů. Nejhojněji se vyskytuje od léta do podzimu.\nZejména za sucha je možná záměna s jinými druhy, jejichž klobouk může být také rozpukaný. Např. sluka svraskalá (\"Rozites caperatus).\"\n\nVšechny vláknice jsou nejedlé až velmi jedovaté. Vláknice kuželovitá je velmi jedovatá a obsahuje muscarin – jed, který působí na krevní oběh a nervy. Otrava se zpočátku projeví slzením a zvýšením pocením. Následují těžké žaludeční a střevní potíže.\n\n"}
{"id": "1101541", "url": "https://cs.wikipedia.org/wiki?curid=1101541", "title": "Mistrovství světa ve florbale do 19 let 2015", "text": "Mistrovství světa ve florbale do 19 let 2015\n\nMistrovství světa ve florbale do 19 let 2015 se konalo ve Švédsku ve městě Helsingborgu.\n\nObhájcem titulu bylo Švédsko, které poprvé v historii ve florbalu odcházelo bez medaile, když prohrálo boj o bronz s Českem 7:6. Vítězem se stal tým Finska, který vyhrál nad Švýcarskem 13:3.\n\n\n"}
{"id": "1101544", "url": "https://cs.wikipedia.org/wiki?curid=1101544", "title": "Marcel Tyberg", "text": "Marcel Tyberg\n\nMarcel Tyberg (27. ledna 1893 Vídeň – 31. prosince 1944 koncentrační tábor Auschwitz-Birkenau) byl rakouský hudební skladatel.\n\nSkladatelův otec Marcell Tyberg byl známý vídeňský houslista, matka Wanda Paltingerová Tybergova byla klavíristka. Rodina se přítelila s Janem Kubelíkem; Marcel Tyberg jeho dcerám později věnoval několik svých písní a přítelil se i s Rafaelem Kubelíkem, který byl asi o 20 let mladší.\n\nO Tybergově hudebním vzdělání se mnoho neví, zřejmě studoval na vídeňské hudební univerzitě Musikakademie Wien. Roku 1920 vznikla \"1. klavírní sonáta\", 1924 Tybergova \"1. symfonie\". Později se rodina přestěhovala do Opatije u Jaderského moře. Otec i syn Tybergovi často společně vystupovali s tamním symfonickým orchestrem, Marcel někdy i jako dirigent. \n\nMarcel Tyberg žil po otcově smrti (1927) s matkou v chudobě a hrál na varhany v okolních kostelech, učil harmonii a skládal pod pseudonymem Till Bergmar taneční hudbu. Vznikla však i díla jako \"2. symfonie\" (1931, v témže roce ji Rafael Kubelík premiéroval s Českou filharmonií), \"2. klavírní sonáta\" (1935) a \"3. symfonie\" (1943), kromě toho mše a komorní hudba. Tyberg rovněž napsal závěr  Schubertovy \"Nedokončené\", asi pro mezinárodní schubertovskou soutěž roku 1928. Občas vystupoval i jako klavírista a dirigent.\n\nRoku 1944 byl Tyberg zatčen pro židovský původ; Židem přitom byl pouze jeho děd. (V té  době byla oblast jeho bydliště pod německou vojenskou správou v rámci tzv. Operační zóny jaderské pobřeží.) Přes koncentrační tábor San Sabba byl odeslán do Osvětimi do vyhlazovacího tábora Auschwitz-Birkenau (Osvětim-Březinka), kde byl zavražděn. \n\nPomocí spřátelené rodiny Mihichovy se rukopisy Tybergových skladeb dostaly do USA. Roku 2008 uvedl orchestr Buffalo Philharmonic Orchestra pod vedením JoAnn Fallettové premiéru Tybergovy \"3. symfonie\", připomínající pozdně romantickým laděním hudbu Antona Brucknera a Gustava Mahlera. Nahrávku spolu s Tybergovým \"Klavírním triem\" roku 2010 uveřejnila na CD značka Naxos.\n"}
{"id": "1101546", "url": "https://cs.wikipedia.org/wiki?curid=1101546", "title": "Bika bělavá", "text": "Bika bělavá\n\nBika bělavá (někdy též bika hajní, \"Luzula luzuloides\") je vytrvalá rostlina z čeledi sítinovité (\"Juncaceae\"), která roste převážně ve střední a severní Evropě.\n\nBika bělavá je 30-70 cm vysoká rostlina, rostoucí převážně v listnatých lesích, na pasekách nebo podél lesních cest. Listy jsou čárkovité a na konci ostře špičaté, porostlé dlouhými bělavými brvami; lodyha je přímá, oblá a olistěná.\n\nMá bělavé nebo nažloutlé květy s šesti okvětními plátky, které jsou 2-4 mm dlouhé; u poddruhu bika bělavá měděná (\"Luzula luzuloides\" subsp. \"rubella\") jsou hnědočervené. Tyčinek je šest, blizna je trojklaná. Květy rostou po skupinách po 2-6 ve volně složeném kruželu. Kvete od května do června. Plodem je tobolka obsahující drobná semena s krátkým masíčkem.\n\nV české přírodě je hojná.\n\n\n\n \n"}
{"id": "1101552", "url": "https://cs.wikipedia.org/wiki?curid=1101552", "title": "Quidó Hoepfner", "text": "Quidó Hoepfner\n\nQuidó Cornél Hoepfner (23. srpna 1868, Spišské Podhradie – 26. února 1945, Budapešť) byl maďarský architekt. Je považován za jednu z ústředních osobností uherského a maďarského architektonického života na přelomu 19. – 20. století.\n\nQuidó Hoepfner absolvoval Reálné gymnázium v Levoči a v roce 1886 začal studovat na Technické univerzitě v Budapešti technické inženýrství a architekturu. Po skončení studia se usadil v Budapešti. Ještě během studia pracoval v „Uherských státních železnicích“ jako praktikant. Spolupracoval na mnoha projektech, například na projektu železniční stanice v Temešváru v Rumunsku). Zúčastnil se mnoha veřejných soutěží. V ateliéru profesora Alajose Hauszmanna (1847–1926) pracoval na dokončení přestavby a dostavby královského budínského hradu. Podílel se na návrhu jízdárny královských a nových arciknížecích stájí a řadě dalších drobných staveb. Císař František Josef I. mu za tyto práce udělil v roce 1906 Rytířský kříž řádu Františka Jozefa.\nSpolupracoval s architektem Gézou Györgyim (1851–1934), s nímž navrhl kromě jiných v roce 1905 honosnou vilu pro Dr. Dezső Bayera na ulici Minerva č. 3 v Budapešti včetně zařízení interiérů nebo hotel „Arcikníže Josef“ (v současnosti Dacia) v lázních Băile Herculane v dnešním Rumunsku. V roce 1911 společně začali projektovat Palác pojišťovací společnosti Viktoria na \"Károly körút 3\" v Budapešti.\n\nZa mnohé zajímavé realizované projekty mu panovník udělil titul „královský rádce“. Působil i jako technický poradce Spolku sanatoria arciknížete Josefa a na konci první světové války mu byl udělen Železný královský řád 3. třídy. Na sklonku života zastával v Budapešti množství reprezentačních funkcí. Na 52. výročním zasedání Spišského spolku v Budapešti 2. března 1928 byl zvolen jeho předsedou. Následující rok se stal místopředsedou Maďarského spolku inženýrů a architektů. Taktéž byl místopředsedou Národního svazu maďarských inženýrů a architektů. Funkci místopředsedy v těchto sdruženích zastával do roku 1932, kdy se stal členem horní sněmovny maďarského parlamentu.\n\nBratrem Quida byl bankéř, průmyslník a milovník Tater Gustav Hoepfner ml. Quido Hoepfner je pochován na tamním Farkašretském hřbitově, společně se svou první manželkou Marií, roz. Fleischerovou z Levoče (1869–1901) a dcerami Edith (1893–1918) a Lili (1894–1895).\n\nKoncem 19. století jeho otec Gustáv Hoepfner (1833–1900), který byl ředitelem Spišské úvěrové banky a ústřední spořitelny v Levoči, která měla v pronájmu Starý Smokovec a jistou dobu i Tatranskou Lomnici se přičinil o to, že Quido dostal první objednávku na projekt hotelu v Tatranské Lomnici. Uplatnil při tom dekorativní dřevěnou konstrukci, přičemž vzorem mu byla německá hrázděná architektura.\n\nV listopadu 1897 projektoval pro Starý Smokovec drobnou stavbu květinářství a holičství, která byla o rok později realizována. Opět zde uplatnil obloukovou hrázděnou konstrukci. Tento objekt, který stál v zatáčce pod tehdejším Městským úřadem, byl zbourán po roce 1950. V té době sloužil jako cukrárna.\nS téměř shodným záměrem projektoval ve Starém Smokovci „Csákyho dom“ (1898–1990). Inspirací jeho hrázděné konstrukce byly britské, francouzské a německé předlohy. Na této stavbě využil svou secesní zálibu ve východním umění. Ta se projevila ve tvarech a výzdobě štítů na severní fasádě, volně inspirovaných japonskou architekturou. Na východní fasádě použil karpatský tvar střechy ve tvaru polovalbového štítu s lomenicí. Hotel byl podle Hoepfnerova projektu v letech 1916–1917 společně se sousedním hotelem Scepusia stavebními úpravami přestavěn na sanatorium Tatra. Hotelová část byla zbourána po přízemí po požáru v roce 1980. V současnosti torzo slouží jako polyfunkční komplex Tatra.\n\nVedle zbytků bývalého Csákova hotelu (nyní Tatra) stojí bývalý lázeňský dům (nyní Centrál). Byl postaven v letech 1901–1903. I zde, jako i na jiných tatranských stavbách se objevují hrázděné motivy karpatského stavitelství (zvláště střech), secesní interiérová výzdoba a vitráže.\n\nNejvýznamnějšími objednávkami pro Hoepfnera byly projekty tří grandhotelů. Objednavatelé žádali exkluzivitu. Ta se měla projevit nejen v samotném vzhledu hotelů, ale i v interiérech a technickém vybavení hotelů. Jako první navrhl pro Spišskou úvěrovou banku Grandhotel ve Starém Smokovci (1903–1904, přístavba restauračního křídla 1905). V přízemí jsou dveře secesního tvaru písmene omega. Střešní silueta zaujme zalomeným půdorysem a je citlivě včleněna do horského prostředí. Hrázděnou konstrukci architekt odvodil od britských vzorů.\n\nDalší dva hotely navrhl ve spolupráci s Gézou Györgyim pro „Mezinárodní společnost lůžkových vozů“ (Compagnie Internationale des Wagons-Lits), která si od státu pronajala Štrbské Pleso a lázně v Tatranské Lomnici.\nV roce 1905 byl otevřen Tatra Pallace Hotel (nyní Grandhotel Praha). Prostorové řešení dvoupodlažní haly, při němž se uplatnilo schodiště s galerií, bylo inspirováno britskou architekturou. Hlavní společenské prostory (poschoďová hala a restaurace) měly bohatou secesní štukovou výzdobu.\nGrandhotel (pozdější Kriváň) na Štrbském Plese (1904–1906) má rozdělen ubytovací a společensko-stravovací provoz do dvou částí. Fasády ubytovací části hotelu jsou strohé, ale i zde navrhl hrázděnou konstrukci, inspirovanou britskými a severofrancouzskými předlohami. Vnitřní restaurační a společenská část hotelu je bohatší a členitější, využívající ve větší míře bohatou škálu přírodních materiálů. Na architektuře odrážející vliv britského uměleckého hnutí „Arts & Crafts“ se setkávají historizující a secesní motivy. Hoepfner s Györgyim navrhovali i zařízení interiérů.\nNové tendence ve znamení avantgardy a moderny se objevily v Hoepfnerově tvorbě v předvečer první světové války. Projevily se na projektu polyfunkčního objektu kavárny, která byla řešena jako přístavba k Grandhotelu Kriváň na Štrbském Plese (1914–1917). Ačkoliv byl tento pozoruhodný objekt, naposledy zvaný „Končistá“, vyhlášen národní kulturní památkou, byl v roce 2004 zbourán.\n\nPosledním částečně realizovaným projektem byla hotelová přístavba k grandhotelu na Štrbském Plese. Po vzniku Československa byla rozestavěná stavba dokončena podle nového projektu Aloise M. Pinkase (1884-?) a otevřena v roce 1923 jako Grandhotel Hviezdoslav. V současnosti je součástí hotelového komplexu Grand Hotel Kempinski High Tatras.\n\nHoepfner byl autorem prvního penzionu ve Vysokých Tatrách, nazývaného „Tatranský domov“. V roce 1912 si jej nechal u Tatranské Polianky postavit ředitel lázní Starý Smokovec Dezider Reichart starší (1871–1933).\n\n\n"}
{"id": "1101554", "url": "https://cs.wikipedia.org/wiki?curid=1101554", "title": "Holubinka osmahlá", "text": "Holubinka osmahlá\n\nHolubinka osmahlá (\"Russula adusta\" (Pers.) Fr.) je jedlá stopkovýtrusná houba z čeledi holubinkovitých\n\nKlobouk měří 60-180 mm, v mládí vyklenutý, brzy rozprostřený na středu mírně prohloubený, nakonec nálevkovitý, s okrajem ostrým, hladkým, za vlhka lepkavý až slizký.\n\nPokožka klobouku v mladí bělavá, brzy olivově šedohnědá, často skvrnatá, jemně vrásčitá, jen krátce slupitelná.\n\nLupeny husté, v mladí bělavé, stářím černající.\n\nTřeň 30–70 × 15–35 mm, válcovitý, až značně kyjovitý, brázditý,v mladí bílý.\n\nDužina bělavá, pomalu jen slabě růžovějící, pak šednoucí až černající.\n\nPlodnice robustní, s tendencí k šednutí až černání, většinou hluboko usazená v substrátu.\n\nVýtrusy kulovité, a široce elipsoidní, velmi jemně síťnaté, výtrusový prach bílý.\nNejčastěji se vyskytuje v období červen-říjen. Roste nejčastěji v jehličnatých a smíšených lesích, roztroušeně pod borovicemi na písčitých, na kyselých půdách.\n\nJedlá houba horší kvality a chuti, nejlépe se hodí do směsí.\n\n\n\n"}
{"id": "1101555", "url": "https://cs.wikipedia.org/wiki?curid=1101555", "title": "Príroda", "text": "Príroda\n\nPríroda je slovenské vydavatelství, které vydává zejména knihy z oblasti přírody a učebnice. Patří počtem vydávaných titulů mezi šest největších vydavatelstev na Slovensku. Ročně vydává kolem 100 knižních titulů pro volný trh na Slovensku, na export a pro školy. \n\nVydavatelství se (na svých internetových stránkách) hlásí k dědictví bývalého vydavatelství Príroda z druhé poloviny 20. století (od 1949 název Oráč, od 1955 název Slovenské vydavateľstvo pôdohospodárskej literatúry n.p., od 1969 do (? ?) 1988/1992 Príroda, vydavateľstvo kníh a časopisov, n.p. Bratislava, zkráceně Príroda), které vydávalo Půdohospodářskou a přírodní literaturu a bylo založeno v roce 1949. Z čistě právního hlediska však toto vydavatelství s jeho nástupci PRÍRODA, a. s. (1992 - 1997, koupeno Pentou v roce 1997), Príroda a. s. (1998 - 2001) a současným vydavatelstvím, založeným v roce 2000, přímo nesouvisí. \n\n\n"}
{"id": "1101560", "url": "https://cs.wikipedia.org/wiki?curid=1101560", "title": "Slovenský spisovateľ", "text": "Slovenský spisovateľ\n\nSlovenský spisovateľ je slovenské knižní vydavatelství. Orientuje se hlavně na vydávání beletrie.\n\nDosud vydal 5 100 knih v celkovém nákladu více než 47 milionů výtisků. Jeho nejznámější edicí je „Zelená knižnica“, založena v roce 1965, v níž vycházejí nejlepší světové díla kriminálního žánru. Kromě klasiků jako Agatha Christie či Robert van Gulik v ní najdete autory jako Dick Francis, Ed McBain či nejnovější hvězdy amerického thrilleru Thomas Perry a Michael Koryta.\n\nDalšími známými edicemi jsou SPKK - „Spoločnosť priateľov krásnych kníh“, založená v roce 1927, a „KMP - Kruh milovníkov poézie“, založený v roce 1964.\n\n"}
{"id": "1101563", "url": "https://cs.wikipedia.org/wiki?curid=1101563", "title": "Synagoga Israela Goldsteina", "text": "Synagoga Israela Goldsteina\n\nSynagoga Israela Goldsteina se nachází v kampusu Hebrejské univerzity v městské čtvrti Giv'at Ram v západní části Jeruzaléma. Nese jméno rabína Israela Goldsteina (1896–1986), představitele sionismu a jednoho za zakladatelů Brandeis University v americkém státě Massachusetts.\n\nSynagoga s kapacitou 100 lidí je postavena z bílého betonu a její vnitřní prostor je podepřen osmi sloupy. Vznikla podle projektu, jehož autory jsou architekti David Resnick a Heinz Rau. Zasvěcena byla 7. srpna 1957. Obřadu se zúčastnil tehdejší izraelský prezident Jicchak Ben Cvi.\n\n\n"}
{"id": "1101565", "url": "https://cs.wikipedia.org/wiki?curid=1101565", "title": "Miroslava Jánošíková", "text": "Miroslava Jánošíková\n\nMiroslava Jánošíková (* 28. dubna 1969 Bratislava, Československo) je bývalá reprezentantka Československa a Slovenska v judu.\n\nS judem začala v 11 letech v Bratislavě. V roce 1989 startovala poprvé na mistrovství Evropy v lehké váze a obsadila pěkné 7. místo.\n\nNa olympijskou sezonu 1992 šla o váhovou kategorii výše. V polostřední váze nahradila Lenku Šindlerovou, která musela předčasně ukončit sportovní kariéru. Hned na prvním mezinárodním turnaji v Paříži zazářila finálovou účastí a prakticky si tím zajistila místenku na olympijské hry v Barceloně. V samotném olympijském turnaji dostala v prvním a druhém kole exotické soupeřky, přes které bez větších potíží postoupila. Ve čtvrtfinále však opět nestačila na Izraelku Ja'el Aradovou a z oprav do boje o bronzovou medaili nepostoupila.\n\nOd roku 1993 reprezentovala Slovensko, pro které vybojovala v roce 1994 historicky první a stále poslední ženskou medaili z mistrovství Evropy. Po mateřských povinnostech, které následovaly se jí však nepodařilo kvalifikovat na olympijské hry v Atlantě a dva roky nato ukončila sportovní kariéru.\n\n"}
{"id": "1101567", "url": "https://cs.wikipedia.org/wiki?curid=1101567", "title": "Konrád z Urachu", "text": "Konrád z Urachu\n\nBlahoslavený Konrád z Urachu, O.Cist. (asi 1170, Bad Urach − 30. září 1227, Bari) byl německý cisterciák, později generální opat cisterciáckého řádu a kardinál-biskup. Podle legendy tradované v cisterciáckém řádu byl v roce 1227 zvolen papežem, volbu však nepřijal a umožnil zvolení Řehoře IX.\n\nNarodil se v Bad Urachu v hraběcí rodině. V roce 1199 vstoupil do cisterciáckého opatství Villers. Jeho mladší bratr Berthold byl rovněž cisterciáckým mnichem. V roce 1209 se Konrád stal ve Villers opatem a o pět let později se stal opatem v Clairvaux. Roku 1217 se stal opatem v Cîteaux a zároveň generálním opatem celého cisterciáckého řádu (tyto dvě funkce byly po staletí vzájemně propojeny).\n\nV roce 1219 Konráda jmenoval papež Honorius III. kardinálem-biskupem. V následujících letech působil jako papežský legát ve Francii a podílel se na potlačení katarského hnutí. Zároveň se snažil dozírat na řeholní disciplínu v klášterech a podporoval v tehdejší době vzniklé nové řády, například dominikány, či magdalenitky.\n\nPodle cisterciácké legendy byl během konkláve v roce 1227 zvolen papežem, volbu však odmítl přijmout, protože se cítil nehoden takové důstojnosti. Následně se odebral do kláštera v Clairvaux, kde ještě téhož roku zemřel. V cisterciáckém řádu je uctíván jako blahoslavený a jeho liturgická památka se slaví ve výroční den jeho úmrtí - 30. září.\n\nAtributem blahoslaveného Konráda je kardinálský klobouk a berla s dvojitým křížem. Zvláštností jsou některá jeho zobrazení (např. v klášteře v Oseku), na kterých je zobrazen jako mnich, který v temné noci čte knihu a svítí si k tomu plaménky, které vycházejí ze špiček prstů jeho ruky.\n\n\n"}
{"id": "1101575", "url": "https://cs.wikipedia.org/wiki?curid=1101575", "title": "Langdell Hall", "text": "Langdell Hall\n\nLangdell Hall je největší budovou kampusu Harvard Law School v Cambridge, Massachusetts. Nachází se v ní školní knihovna, je největší právnickou akademickou knihovnou na světě. Je pojmenována po jednom z prvních děkanů právnické fakulty Christopheru Columbovi Langdellovi. Byla postavena v pozměněném neoklasicismu.\n\nPopud k výstavě budovy dal v roce 1905 děkan James Barr Ames, který upozornil na nevyhovující kapacitu dosavadní knihovny v \"Austin Hall\" od architekta H. H. Rochardsona. Budovu budoucí Lngdell Hall navrhl Richardsonův nástupce, firma Shepley, Rutan and Coolidge. Jižní křídlo budovy bylo postaveno v roce 1907, stejná firma (přejmenovaná na Coolidge, Shepley, Bulfinch and Abbott) dokončila severní a západní křídla budovy v roce 1929. \n\nRoku 1959 byla postavena budova \"Studií mezinárodního práva\", nyní známá jako \"Lewisovo centrum mezinárodního práva\", která se stala domovem pro přibližně 300 000 svazků.\n\nV roce 1997 došlo k rekonstrukci budovy Langdell Hall, ke které byla opět přizvána firma Coolidge, Shepley, Bulfinch and Abbott. Díky renovaci došlo k rozšíření knihovny, která nyní zabírá většinu budovy. Dále zde nalezneme dvě posluchárny. První z nich se jmenuje \"Vorenbergova\", druhá nese název po významné právnické firmě Kirkland & Ellis. Renovace také zahrnovala instalaci klimatizace a přistavění dámských toalet.\n\nDalší pozoruhodnou částí Langdell Hall je tzv. Caspersenův pokoj pojemnovaný po absolventovi Harvard Law School Finnu M. W. Caspersenovi, který získal titul doktora práv v roce 1966. Caspersenův pokoj, dříve nazývaný Pokoj pokladů, ukrývá část sbírky vzácných knih a manuskriptů. \n\nVe foyer Langdell Hall nalezneme sochu Josepha Story, harvardského profesora a soudce Nejvyššího soudu Spojených států amerických, kterou vytvořil jeho syn William Wetmore Story.\n\n"}
{"id": "1101576", "url": "https://cs.wikipedia.org/wiki?curid=1101576", "title": "Protěž bažinná", "text": "Protěž bažinná\n\nProtěž bažinná (\"Gnaphalium uliginosum\") je hojně rozšířená, jednoletá, vlhkomilná, planě rostoucí rostlina, která je v české přírodě hodnocená jako polní plevel. Je to jediný jednoletý druh rodu protěž.\n\nRostlina je rozšířena v celé Evropě včetně Islandu. Z Evropy se dále souvisle vyskytuje přes Malou, Přední a Střední Asii až na Dálný východ. Řídce se vykytuje i v severní Africe. Zavlečena byla do Severní Ameriky kde se rozšířila v Kanadě, ve Spojených státech amerických i v Grónsku.\n\nV České republice je hojný, nejvíce se vyskytuje v mezofytiku v rybnikářských oblastech na jihu Čech a jihu Moravy. Hlavní výskyt je v planárním stupni, nejvýše položená lokalita, kde byl v české přírodě zjištěn, leží v nadmořské výšce okolo 1200 m.\n\nTypická rostlina podmáčených a vlhkých stanovišť, obvykle roste na a podél řídce zapojených lesních a polních cest, na březích řek a vodních nádrží, na dnech letněných rybníků, v rašeliništích a bažinatých místech, obvyklá je v proláklinách kde po deštích stojí voda. Častá je na půdách vlhčích, humózních a dobře zásobených živinami, přednost dává dlouhodobě nevápněným, snáší i zasolené okolo cest.\n\nJednoletá, nejvýše 20-30 cm vysoká bylina, která bývá plstnatě chlupatá nebo olysalá. Vyrůstá z rozvětveného kořenového systému, který je v zamokřených půdách mělký, ale ve vysýchavých může sahat do hloubky až 15 cm. Lodyha je přímá či vystoupavá a od spodu bohatě větvená, spodní větve jsou obvykle kruhovitě rozložené a poléhavé. Nemá sterilních nekvetoucích výběžků. Je porostlá přitisklými, celokrajnými, jednožilovými, měkkými šedoplstnatými listy, které jsou podlouhle vejčité, kopisťovité až kopinaté. Spodní listy, které brzy usychají, bývají 20 až 40 mm dlouhé a 2 až 4 mm široké, směrem vzhůru jsou další listy postupně kratší a užší.\n\nNa vrcholech lodyh a jejich větví vyrůstá ve vrcholových klubkách tři až deset přisedlých květních úborů velkých jen asi 3 mm, jsou podepřeny zvětšenými listeny převyšujícími květenství. Květní lůžko úboru je ploché, bez plevek a nese nažloutle bílé květy. Ve středu je pět až osm oboupohlavných květů s pěticípou nálevkovitou nebo trubkovitou korunou. Po okraji lůžka je osmdesát až sto droboučkých samičích květů s niťovitou korunou. Pohárkovitý zákrov je víceřadý, jeho podlouhlé, lysé a nestejně dlouhé listeny jsou nazelenalé a po okrajích nahnědlé. Rostliny kvetou v červenci až září. Chromozomové číslo je x = 7.\n\nRozmnožují se výhradně generativně. Na jedné rostlině postupně dozrává až 500 nažek, které jsou světle hnědé, podlouhlé a zploštělé. Bývají asi 0,6 mm dlouhé a mají jednořadý opadavý chmýr, jsou lehké a snadno je roznáší vítr. Nažky nejsou dormantní a mohou na vlhké půdě klíčit po celý rok, rostliny vyklíčené na podzim obvykle zimu nepřežijí. V půdě si podrží životnost přibližně pěti let.\n\nProtěž bažinná má vysoký obsah flavonoidů, tříslovin, silic, pryskyřic a celého komplexu vitamínů. V lidovém léčitelství se hojně používá hlavně k léčbě vysokého krevního tlaku. V ruském lékopise je vedena jako oficiální droga „Herba Gnaphalii uliginosi“ – nať protěže bažinné.\n\nNa polích se vyskytuje jako plevel, zarůstá okopaniny, strniště a úhory, indikuje zamokřené a utužené půdy. Roste převážně na podmáčených místech, na kterých se plodinám příliš nedaří, nezpůsobuje podstatné škody. Navíc vyrůstá až v době, kdy jsou kulturní rostliny již vzrostlé. Drenážování zamokřených lánů tento plevel z polí zcela vytlačuje.\n\n\n \n"}
{"id": "1101578", "url": "https://cs.wikipedia.org/wiki?curid=1101578", "title": "Císařovy nové šaty (Beneš)", "text": "Císařovy nové šaty (Beneš)\n\nCísařovy nové šaty (ve slovenském originále ) je opera o jednom dějství slovenského skladatele Juraje Beneše. Libreto napsal skladatel na námět stejnojmenné pohádky dánského spisovatele Hanse Christiana Andersena. Opera vznikla v letech 1966–1966 jako Benešova diplomová práce na Vysoké škole múzických umění v Bratislavě. Premiéru měla 29. března 1969 ve Slovenském národním divadle v Bratislavě. Naposledy se hrála 15. března 1971.\n\nBenešovo první hudebně divadelní dílo není opera v úzkém smyslu, ale spíše „moderní jevištní útvar složený z orchestrální hudby, zpěvu, pantomimy a básnického slova“ (I. Vajda); hudba dominuje jen některým, byť klíčovým částem.\n\nZákladními principy v \"Císařových nových šatech\" – stejně jako v pozdějších Benešových operách – je – odmítnutí psychologismu a antiiluzivní přístup „divadla na divadle“ nebo „hry na divadlo“. Přímo k této opeře skladatel napsal: „Neuznávám psychologické divadlo v kterémkoli žánru… Hudba, o níž mluvím, se nikdy nesnaží vyjádřit duševní stavy. I \"Císařovy nové šaty\" jsou divadlem typů. v němž je prvořadým impulzem poezie. Divadlo má zůstat divadlem a netvářit se jako něco, čím není. Proto také poznámka v klavírním výtahu – odehrává se na jevišti.“ Mezi Benešovy hlavní inspirace pro dramatickou formu patřilo tradiční japonské divadlo žánrů nó a kabuki.\n\nMuzikoložka Naďa Hrčková označuje \"Císařovy nové šaty\" jako „dadaisticko-surrealistickou operu“, muzikolog Igor Vajda pro ni používá starý termín dramma giocoso (jako Mozartův \"Don Giovanni\").\n\nLibreto opery je velmi stručné a střídají se v něm texty několika různých typů a stylů. Děj a interpretaci opery divákům přibližuje Žena-vypravěčka, jejíž (mluvený) text je vysoce poetický, fantazijní a současně filosofický. Tato postava představuje „ubíjenou, umlčovanou, ale věčně živou opravdu“ (N. Hrčková). S básnickým slovem Ženy kontrastuje vyjadřování postav samotné opery. Titulní hrdina, krutý a hloupý Císař, se dokáže vyjadřovat jediným, dětinsky pitomoučkým slovem „ňafí“, nanejvýš vystupňovaným na „ňafirissimo“. Jeho dvůr, představovaný dvěma ministry, není o mnoho lepší: jeho text tvoří rozezpívávací slabiky a nesmyslně opakované útržky konverzačních frází, lidových pořekadel a jiných textů. Tři galilejští krejčí, zosobňující servilnost a prospěchářství, svými zpěvy často parodují vyjadřování dvora: například sáhodlouze vyjmenovávají látky, ze kterých šijí císařovy šaty. Krátce před vyvrcholením pak zpívají parodickou píseň o zázraku v Káni Galilejské, zázraku, který se nekonal. Poslední z postav je mim, který zastupuje běžného člověka – mlčícího, donuceného k lokajství, ale vnitřně nesouhlasícího s mocí.\n\nPodle Igora Vajdy je hudební řeč opery \"Císařovy nové šaty\" „na jevištní prvotinu překvapivě zralá, ačkoli ne velmi osobitá“. V Benešově hudbě tehdy ještě dominovala hravá kombinatorika a linearita bez základního harmonického ukotvení. Orchestr je obsazen klasicky, s obohacením o klavír, ale nástroje hrají v různých neběžných kombinacích. Hudební proud je primárně polyfonní, vyskytují se tradiční kontrapunktové formy a postupy (imitace, kánon, fuga). Tyto přísné formy se vyskytují často parodicky (doprovázejí nesmyslné, spletité a repetitivně výroky ministrů), ale prozrazují i přiznanou inspiraci dílem Albana Berga, zejména jeho „apriorní operní formou“ v opeře \"Vojcek\".\n\nBenešovy \"Císařovy nové šaty\" se hrály poměrně krátce, ale s obrovským ohlasem u diváků i hudební kritiky. Téma kruté a hloupé moci, ale i oportunismu a podlézavosti k ní, bylo v době po invazi vojsk Varšavské smlouvy do Československa zvláště intenzivně vnímáno; operní kritik Jaroslav Blaha napsal: „Aktuálnost a angažovanost Benešova díla je otřesná.“ I když již později nebyly uvedeny, zanechaly značný otisk ve slovenském hudebním povědomí – například muzikolog Ivan Marton je (s odstupem, totiž roku 1981) označil za „doslova přelomové dílo v historii domácího hudebního divadla“.\n\nDěj opery sleduje v hlavních rysech děj Andersenovy pohádky, libreto však sestává. Císařovu nahotu odhalí Žena, vypravěčka příběhu, a opera končí její smrtí. Formálně se opera člení do třinácti čísel, které autor nazývá „situace“.\n"}
{"id": "1101581", "url": "https://cs.wikipedia.org/wiki?curid=1101581", "title": "Lazovec čistý", "text": "Lazovec čistý\n\nLazovec čistý (\"Pseudocleropodium purum\") je někdy nazýván dutolistec čistý. Kromě latinského názvu \"Pseudoscleropodium purum\" je užíváno i synonymum \"Scleropodium purum\". Tento mech z čeledi baňatkovité, lze nalézt na severní polokouli a v Africe.\n\nPorosty lazovce vytváří volné poléhavé izolované trsy. Lesklé žlutozelené dvouřadě větvené lodyžky jsou dlouhé 5-15 cm. Žebro je jednoduché, někdy kratší a dvouramenné, dosahuje do poloviny lístku. 2-3 mm dlouhé lístky na lodyžce vyrůstají ve šroubovici a vzájemně se překrývají. Jsou slabě zvrásněné, mají zaokrouhlenou pilovitou špičku. Na hladkém 2-5 cm dlouhém červeném štětu vyrůstá válcovitá, lehce zakřivená tobolka. Z té se kuželovitým víčkem se zobánkem uvolňují výtrusy o velikosti 12-16 µm. Výtrusy mohou dozrávat i v zimě. Rostliny jsou dvoudomé.\n\nRoste v listnatých nebo světlých jehličnatých lesích od nížinných až po horské oblasti. Vyhledává polostinná stanoviště nejčastěji na okrajích lesů a u cest. Roste na vápnitých, jílovitých i písčitých, středně vlhkých půdách bohatých na živiny.\n\nDříve byl lazovec čistý používán k výrobě kartáčů na čištění čepců a klobouků. V dnešní době se podobně jako jiné druhy mechů používá k monitoringu těžkých kovů v životním prostředí.\n\nDíky vydutým listům s krátkou nasazenou špičkou a poměrně krátkému žebru, jež jsou charakteristické pro tento druh, je téměř nezaměnitelný. Nejčastěji lze zaměnit s travníkem Schreberovým (\"Pleurozium schreberi\"), jehož lodyžka je na rozdíl od lazovce červenohnědá.\n\nTento druh není vedený v Červeném seznamu ohrožených druhů.\n\n"}
{"id": "1101583", "url": "https://cs.wikipedia.org/wiki?curid=1101583", "title": "Anděl na horách", "text": "Anděl na horách\n\nAnděl na horách je československý film z roku 1955. Hlavní roli v něm ztvárnil Jaroslav Marvan. Jde o přímé pokračování snímku \"Dovolená s Andělem\", tentokrát se ale Gustav Anděl vypraví na rekreaci do Vysokých Tater. V kinech viděly film více než čtyři miliony diváků.\n\nV závodě Spofana jsou vyhlašováni vzorní pracovníci. Dostávají také zájezd na zimní odborářskou rekreaci do Tatranské Lomnice. Odměněnými jsou tři zaměstnanci – Věra Matoušková, Věra Novotná a její spolupracovník a přítel Zdeněk Soukup. Zdeněk však nemá doma lyže (půjčil je bratrovi do Krkonoš), tak trojice řeší, kde si nějaké vypůjčit.\nRevizor Dopravního podniku Gustav Anděl kontroluje v tramvaji cestující bez jízdenky, kterou je shodou okolností matka Věry Matouškové, která jede narychlo na místo plánované schůzky své dcery s jejím přítelem, vyřídit jí, že Věra se opozdila v práci. Matka Matoušková řekne Andělovi, že si zapomněla peníze i doklady doma a ať jede s ní na další stanici, že si vypůjčí na pokutu (10 Kč a 60 hal. za lístek) od dceřina přítele peníze. Když vystoupí z tramvaje, zjistí Anděl, že tím přítelem je jeho syn Mirek. \nDoma se Anděl dozví, že jeho syn půjčuje někomu lyže. Při jízdě v tramvaji pak vidí Anděl náhodou, jak syn Mirek dává lyže nějaké slečně (Věra Novotná, kterou vyslal Zdeněk pro lyže). Anděl si ji prohlíží – myslí si, že ta dívka je Mirkova přítelkyně.\nDoma se Anděl dozví, že Mirkova přítelkyně pojede na rekreaci do Tatranské Lomnice.\nV Dopravním podniku hl. m. Prahy (DP) se také přidělují vzorným pracovníkům poukazy na rekreaci. Gustav Anděl dostal dopis s oznámením od rekreačního referenta Mejzlíka. Anděl odmítá, protože chtěl původně na letní rekreaci. Když se na závodní radě DP Anděl dozví, že je možnost jet do Tatranské Lomnice, tak poukaz přijímá. Hodlá tam hlavně sledovat Mirkovu přítelkyni, jak se chová.\nNa nádraží po odjezdu vlaku se Andělova manželka seznámí s matkou Věry (Matouškové), která ji byla doprovodit.\nZatím se Anděl ve vlaku na rekreaci poznává s dalšími rekreanty, např. s Pulečkem, který je ve svém podniku rekreačním referentem a jezdí na rekreace každý rok. Pracuje jako mzdový účetní ve strojírenství. Všude byl, všechno zná a umí. Také jede do Zotavovny ROH Morava v Tatranské Lomnici. Věra Matoušková sedí v sousedním kupé téhož vagonu a myslí na Mirka. Věra Novotná sedí se Zdeňkem s ní, kouří a má se ke Zdeňkovi. To se nelíbí Andělovi, který se domnívá, že právě ona je Mirkovou přítelkyní. V Ostravě do vlaku přistoupí Bohouš Vyhlídka, kterého zná Anděl z předloňské rekreace na Jezerce u Javornice. Anděl se těší, že budou spolu opět bydlet. Vyhlídka však jede s Máničkou, svojí novomanželkou a cestu berou jako rekreaci a svatební cestu. S Máničkou se seznámil na šachtě, kde je ona zdravotní sestrou. Mánička Vyhlídku hlídá a komanduje. (Později se však vztah začíná zlepšovat, když Vyhlídka hraje v zotavovně na violoncello.)\nV Praze se zatím navštěvují paní Andělová a paní Matoušková a hovoří o úmyslu Mirka a Věry se vzít, o možnostech budoucího bydlení, atd.\n\nV zotavovně bydlí Anděl v pokoji s Pulečkem. Puleček, který se chlubí, jak umí lyžovat, skončí na výletě na Solisku v lesíku se zraněnou nohou. Nechá Anděla o sebe na pokoji pečovat a hodlá úraz nahlásit jako pracovní, neboť jej na rekreaci vyslal závod. Puleček se projevuje po celou dobu jako „vyžírka“.\nAnděl v recepci objeví pohlednici, kde jeho syn Mirek píše Věře, že montáž v TATRA SVITu končí a on za ní přijede. (Mirek pracuje v montážní četě Transfo). Pohlednici vyzvedne pro Věru Matouškovou její kolegyně Věra Novotná. Anděl si tak stále myslí, že Mirkovou přítelkyní je Věra (Novotná).\nV Zotavovně se konají různé společenské akce. Anděl chce po Vyhlídkovi, aby na tanečním večeru vyzval Věru (Novotnou) a něco se o ní dozvěděl. Nelíbí se mu, jak se k sobě mají s přítomným Zdeňkem, když její (dle Anděla) přítel má být jeho syn Mirek. \nPan Anděl je přítomen maškarnímu slalomu na lyžích, organizovaného u zotavovny. To jej přesvědčí, že nakonec i on vyzkouší lyže, když předtím už jel s Vyhlídkou na sáňkách.\nRekreanti jedou lanovkou na výlet na Lomnický štít. Nahoře se zhorší počasí a v chatě zůstanou se správcem jen Anděl, Věra Matoušková a horník Maruščák. Budou čekat na zlepšení počasí a obnovení provozu lanovky. Vedoucí chaty sepíše jména a oznámí je telefonicky dolů do zotavovny. Věra stále sedí smutně a řekne pak i důvod – že čeká na příjezd přítele, který ji má v zotavovně navštívit.\nVedoucí chaty říká, že špatné počasí může trvat několik týdnů. Anděl zavolá tedy do zotavovny Vyhlídkovi, aby poslal jeho manželce do Prahy telegram. Nechá tam také napsat, že svatba nebude a že zjistil závažné skutečnosti a starosti o byt pro snoubence jsou zbytečné. Mezitím dorazil do zotavovny i Mirek z montáže a dozvídá se, že Věra uvízla nahoře na horské chatě. Když Vyhlídka dotelefonuje s panem Andělem, vezme si telefon a mluví s ním. Anděl řekne Mirkovi, že s Věrou je v zotavovně nějaký Zdeněček, ať si na ní dává pozor. Dozví se však, že jeho dívka je ta Věra, která uvázla nahoře na chatě kvůli špatnému počasí.\nVěra si mezitím všimne na seznamu u vedoucího chaty, že tam je napsán i pan Gustav Anděl. \nZatímco čekají na obnovení provozu lanovky, pan Anděl objedná víno a pohovoří s Věrou a potvrdí si, že ve skutečnosti ona je ta Mirkova dívka. Věra, skromná a slušná dívka, se mu jako budoucí Mirkova manželka zamlouvá.\nPo návratu do Prahy řekne pan Anděl ještě na nádraží své manželce, že to byla nejkrásnější dovolená, kterou kdy měl.\n (Gustav Anděl o matce Věry Matouškové při rozhovoru se svojí manželkou.)\n\n\n"}
{"id": "1101584", "url": "https://cs.wikipedia.org/wiki?curid=1101584", "title": "Aron (arcibiskup archangelský)", "text": "Aron (arcibiskup archangelský)\n\nAron (1688 – 18. května 1738) byl kněz Ruské pravoslavné církve a arcibiskup Archangelsku a Cholmogor.\n\nNarodil se roku 1688. Roku 1734 se stal děkanem moskevského Čudov monastýru a poté byl převeden do jaroslavského Spaso-preobraženského monastýru a stal se členem Svatého synodu.\n\nDne 23. srpna 1735 byl jmenován arcibiskupem Archangelsku. Dne 10. července 1736 navštívil spolu s dalšími členy Synodu arcibiskupa Teofilakta Lopatinskijeho. Dne 1. listopadu byl přítomen při kauze čudovského archimadrity Eufimia Kaleti. Zemřel s důstojností roku 1738.\n\nJeho tělo odpočívá v Cholmogorském Spaso-preobraženském soboru.\n\n"}
{"id": "1101590", "url": "https://cs.wikipedia.org/wiki?curid=1101590", "title": "Vilém Nezbeda", "text": "Vilém Nezbeda\n\nVilém Nezbeda (8. března 1912, Šumperk ‒ 13. listopadu 2004, Praha) byl pedagog, básník, překladatel, archivář, sportovec, onomastik a regionální badatel.\n\nPo absolvování reálného gymnázia v Šumperku (1930) působil jako učitel v Horní Olešné a při zaměstnání složil doplňovací maturitu (1931) na učitelském ústavu v Olomouci. V r. 1934 v Praze složil zkoušky pro matematicko-technické obory a německý jazyk. Mezi lety 1931‒1935 učil v Šumperku a ve Štítech, načež nastoupil do Olomouce na dvouletou vojenskou službu. V roce 1937 se stal odborným učitelem v Moravské Třebové. Ve 30. letech vydal tiskem několik sbírek vlastních básní a drobné prózy, poezii (zejména srbskou a chorvatskou) také překládal. Podílel se na různých kulturně-společenských aktivitách (člen olomoucké Družiny literární a umělecké, režisér ochotnického divadla, člen Klubu překladatelů) a přednáškové činnosti.\n\nPo obsazení Sudet se přestěhoval do Chocně, kde byl mezi lety 1938‒1942 učitelem na měšťanské škole. Mezi lety 1939‒1942 byl redaktorem přílohy \"Mladý čtenář\" časopisu \"Od Trstenické stezky\". Do roku 1945 byl zaměstnancem Zemské školní rady v Praze, po skončení války dva roky na ministerstvu sociální péče, kde se v rámci tzv. dvouletky organizačně věnoval obnově českého školství. V období 1947‒1972 (s přestávkou let 1967‒1970, kdy byl zaměstnancem ONV v Ústí nad Orlicí jako inspektor kultury) opět učil v Chocni. Již v době okupace se kromě překladů (některé z nich vyšly pod pseudonymem Zenit) věnoval publikační činnosti v oblasti sportu a sám byl aktivním sportovcem. Zalíbení našel zejména v kopané, v níž působil jako ligový rozhodčí. Ve 40. a 50. letech přispíval svými fejetony do sportovních časopisů. \n\nVedle pedagogického působení byl mezi lety 1946‒1960 správcem městského archivu v Chocni. Jeho zájem o regionální historii jej v šedesátých letech přivedl k redakci časopisu \"Listy Orlického muzea\", který založil a v němž také publikoval. Redaktorskou práci vykonával po celé období existence tohoto čtvrtletníku, jehož vydavatelem bylo mezi lety 1966‒1971 \"Orlické muzeum\" v Chocni. Vydávání časopisu zaměřeného na přírodu a dějiny Choceňska, Vysokomýtska a jižního Podorlicka, bylo zastaveno rozhodnutím odboru kultury KNV v Hradci Králové v době počínající normalizace. Řada regionálních studií Viléma Nezbedy byla poté otiskována v \"Choceňském zpravodaji\". Do počátku 70. let stihl připravit k vydání také několik monografických prací v nově založené \"Knižnici Orlického muzea\". V souvislosti s politickými represemi po potlačení tzv. pražského jara byl zbaven možnosti pedagogického působení a nastoupil jako odborný pracovník do onomastického oddělení Ústavu pro jazyk český Československé akademie věd, kde pracoval mezi lety 1973‒1982. Kromě organizační práce na soupisu pomístních jmen z území Čech byl pověřen vydáváním a distribucí časopisu \"Zpravodaj Místopisné komise ČSAV\" a sborníku \"Onomastické práce\".\n\n\n\n\n\n"}
{"id": "1101591", "url": "https://cs.wikipedia.org/wiki?curid=1101591", "title": "Winterberg", "text": "Winterberg\n\nWinterberg je město v Německu, ve spolkové zemi Severní Porýní-Vestfálsko. Je známým sportovním střediskem.\n\nWinterberg se nachází uprostřed regionu Sauerland, u pramenů řek Rúr a Lenne.\n\nArcibiskup Konrad von Hochstaden povýšil Winterberg na město kolem roku 1270. Ve 14. století získalo město právo vybudovat hradby, přesto bylo město téměř zničeno při ozbrojeném sporu Gottfrieda IV. von Arnsberg s kolínským arcibiskupem Wilhelmem von Gennep. Po obnově se stal hlavním zdrojem bohatství města obchod, při kterém Winterberg těžil z výhodné pozici na křižovatce cest z Kolína do Kasselu a z Frankfurtu do Soestu.\n\nV 16. století se město rozrostlo ziskem oblastí Marken a Astenberg. Za třicetileté války byla hesenskými vojsky zničená sousední města Medebach a Hallenberg. Jejich zánik vedl k tomu, že význam Winterbergu narostl. Město samo naopak obléhání Hesenskými a Švédy v kolem roku 1640 odolalo.\n\nOd 16. do 18. století probíhalo i ve Winterbergu množství čarodějnických procesů. V roce 1993 byl ve městě odhalen pomník jejich obětí.\n\nV 18. století došlo ve Winterbergu k velkému požáru, při následné obnově dostalo město současnou podobu.\n\nMěsto je centrem zimních sportů v Sauerlandu. Nachází se v něm bobová dráha, která pravidelně hostí významné světové soutěže.\n\nSportovní vyžití nabízí Winterberg také aktivním turistům, pro které je v okolí šestnáct sjezdovek a na 35 km běžeckých tratí.\n\nPartnerskými městy Winterbergu jsou:\nV roce 2006 navázala partnerství s Winterbergem radnice města Vimperku (Vimperk je německy rovněž Winterberg).\n\n"}
{"id": "1101594", "url": "https://cs.wikipedia.org/wiki?curid=1101594", "title": "Leopold I. Bádenský", "text": "Leopold I. Bádenský\n\nLeopold I. Bádenský, německy \"Leopold von Baden\" (29. srpna 1790, Karlsruhe, Německo – 24. dubna 1852, tamtéž) byl bádenský velkovévoda od roku 1830 do své smrti.\n\nLeopold se narodil jako nejstarší syn bádenského velkovévody Karla Fridricha z jeho druhého, morganatického manželství s Luisou Karolinou Geyer von Geyersberg. Ta získala pro sebe a svých pět dětí (čtyři synové a dcera) baronský titul a titul hrabat z Hochbergu. Karel Fridrich měl i tři syny z prvního rovnorodého manželství s Karolínou Luisou Hesensko-Darmstadtskou a nikdo nečekal, že by tato linie byla přerušena a že morganatičtí potomci by mohli usednout na trůn.\n\nZ tohoto důvodu, totiž že neměl v Bádensku žádné perspektivy, rozhodl se Leopold von Hochberg pro kariéru v armádě. V roce 1809 započal studia národohospodářství v Heidelbergu, procestoval Evropu a posléze se jako čtyřiadvacetiletý zapojil do války proti Francii, kde dosáhl hodnosti generálmajora.\n\nAvšak v roce 1817 již bylo zjevné, že mužská linie vládnoucí bádenské dynastie, pokračující v potomcích první manželky Karla Fridricha, vymírá po meči. Jeden za druhým synové bádenského panovnického domu umírali, aniž by zůstavili zákonitých synů a dědiců. K roku 1818 zůstali pouze dva – Leopoldův synovec, vládnoucí Karel Ludvík Fridrich a jeho nevlastní bratr Ludvík, kteří neměli žádné mužské potomky a možné následníky trůnu. Dynastie tak stála před vážným problémem následnictví. Kromě toho existovala smlouva o následnictví bádenského trůnu Wittelsbachy v případě přerušení mužské linie Zähringenů: bavorský král Маxmilián I. Josef byl ženat s Karolinou, starší sestrou velkovévody Karla a měl práva k Bádensku. Aby zachránil dynastii před zánikem, vydal velkovévoda Karel roku 1817 dynastický zákon, jenž učinil z jeho morganatických příbuzných von Hochberg prince a princezny bádenské s plnými právy členů dynastie.\n\nV roce 1830 po smrti svého nevlastního bratra velkovévody Ludvíka I. převzal Leopold, jako čtvrtý bádenský velkovévoda vládu v zemi. Na počátku svého panování vyvolal u obyvatel vysoká očekávání v politické změny, neboť sestavil nový vládní kabinet s pokrokově smýšlejícími členy a na vánoce roku 1831 vydal nový tiskový zákon. Nemohl však čelit zpětnému tlaku. V následujících letech se kromě jiného stal terčem útoků v aféře Kašpara Hausera. Nespokojenost obyvatel rostla, až vyvrcholila výbuchem revoluce v roce 1848/1849. Panovnická rodina byla vyhnána z Karlsruhe, 13. května uprchla do exilu za hranice do Koblenze. 18. srpna roku 1849 se Leopold vrátil do Karlsruhe s pruským vojskem pod velením pruského prince Viléma a akceptoval bez námitek, že Prusové, kteří byli zodpovědní za celkem 27 rozsudků smrti vynesených nad revolucionáři, převzali kontrolu nad zemí.\n\nVelkovévoda Leopold trpěl již od revoluce zdravotními problémy, jež ještě zesílily po návratu z exilu, což bylo příčinou toho, že 21. února roku 1852 abdikoval. Pátým bádenským velkovévodou se stal jeho nejstarší syn Ludvík II. Vzhledem k jeho duševní chorobě se však vlády ujal druhý Leopoldův syn Fridrich, který se stal velkovévodou v roce 1856.\n\nLeopold I. Bádenský zemřel ve věku 62 let 24. dubna roku 1852, pouhé dva měsíce po své abdikaci.\n\nJeho památku připomínají v Baden-Badenu ulice a hlavní náměstí, které nesou jeho jméno.\n\nZa účelem \"vylepšit\" Leopoldův status budoucího bádenského panovníka rozhodl velkovévoda Ludvík oženit tohoto svého nevlastního bratra se švédskou princeznou Sofií Vilemínou von Holstein-Gottorp, z tehdy již svržené dynastie Vasa, dcerou sesazeného švédského krále Gustava IV. Adolfa a sestry velkovévody Karla Frederiky (jako taková byla pravnučkou Leopoldova otce). K zásnubám došlo roku 1815 a svatba se uskutečnila 25. července roku 1819 v Karlsruhe. Přesto, že sňatek byl uzavřen na základě politických důvodů, vedl v prvních letech manželství bádenský následnický pár harmonický život. Do nástupu Leopolda na bádenský trůn v roce 1830 přišli na svět dcera a čtyři synové, poté ještě další tři děti:\n\n"}
{"id": "1101601", "url": "https://cs.wikipedia.org/wiki?curid=1101601", "title": "Karen Briggsová", "text": "Karen Briggsová\n\nKaren Briggs, (* 11. dubna 1963 Hull, Spojené království) je bývalá reprezentantka Spojeného království v judu.\n\nS judem začala v 11 letech v rodném městě. Se svými 150cm patřila mezi nejmenší judistky, ale kvalitním úchopem a technickou zdatností svůj výškový hendikep zvládala eliminovat. Až do koncem 80. let prakticky neměla soupeřku.\n\nV roce 1987 utrpěla na mistrovství světa v prvním kole komplikovanou zlomeninu nohy, ale po roce se dokázala vrátit. Tehdy jí však vyrostla o hlavu vyšší a takticky vyspělá konkurentka, Cécile Nowaková. Jejich vzájemná rivalita patřila na přelomu 90. let k vrcholům ženského juda.\n\nV roce 1992 se poctivě připravila na olympijské hry v Barceloně. Podle scénáře měla postoupit do finále a utkat se se svojí hlavní rivalkou. V semifinále si však v zápase s mladou Japonkou Tamura obnovila zranění pravého ramene a nakonec obsadila až 5. místo. Po olympijských hrách ukončila sportovní kariéru.\n\n"}
{"id": "1101622", "url": "https://cs.wikipedia.org/wiki?curid=1101622", "title": "Kostel Nejsvětější Trojice (Klášterec nad Ohří)", "text": "Kostel Nejsvětější Trojice (Klášterec nad Ohří)\n\nBarokní farní kostel kostel Nejsvětější Trojice je nejvýznamnější církevní památkou v Klášterci nad Ohří. Od roku 1963 je kostel chráněn jako kulturní památka.\n\nMísto pro stavbu nového farního kostela vybral Jan Zikmund Thun, který se realizace stavby již nedožil. Tu po jeho smrti uskutečnil až jeho syn, Michael Osvald Thun-Hohenstein, v letech 1665–1670. Plány na stavbu kostela pochází z dílny italského architekta Carla Luraga a stavbu realizoval vlašský stavitel a štukatér Rossi de Luca. Kostel by vysvěcen 21.9.1670, vysvětil ho bratr Michala Osvalda, biskup Václav Thun, a ten také daroval kostelu hlavní oltář zasvěcený Nejsvětější Trojici. V této době byl také vyklizen starý farní kostel a přestal být využíván.\nZděná zvonice byla k severní straně kostela přistavěna pravděpodobně v roce 1850.\nVnitřní stěny kostela rozčlenilo osm bočních pravoúhlých kaplí, nad nimiž vznikly tribuny. Pravděpodobně z Rakouska či Bavorska sem byla dopravena hodnotná kazatelna a některé boční sloupové oltáře.\nFarní kostel Nejsvětější Trojice úspěšně přestál několik požárů, v roce 1884 byla provedena rozsáhlá a důkladná renovace, došlo k nové výmalbě, nově byly upraveny oltáře a byla zasazena nová barevná okna, která kostelu věnovali místní ochotníci. Další oprava se uskutečnila až v r. 1936 a ta poslední v r. 2003, kdy v kostele byla opravena vnitřní fasáda, štuky a byl litoměřickým biskupem Msg. ThDr. Josefem Kouklem znovupožehnán po opravě. V roce 1993 byla v tomto kostele obnovena a veřejnosti zpřístupněna \"thunská hrobka\" původně ze 17.století, s novějším porcelánovým rodokmenem zdejších Thun - Hohensteinů. Kostel a hrobku je možné si prohlédnout v rámci jednoho z prohlídkových okruhů kláštereckého zámku.\n\nKostel je jednolodní, s polygonálním (mnohoúhelníkovým) presbytářem (neboli kněžištěm), severní sakristií a oratoří (tj. modlitebnou), vyhrazenou pro šlechtu. Na hlavním průčelí kostela je štít se znakem hraběte Michaela Thuna a jeho manželky, rozené hraběnky v Lodronu. Klenby v kostele jsou valené, v hlavním prostoru s lunetami a jsou bohatě zdobeny ornamenty. Zařízení pochází většinou z doby výstavby, včetně oltáře se sochami \"sv. Michaela\" a \"sv. Václava\" a s obrazy \"Nanebevzetí Panny Marie\" a \"Nejsvětější Trojice\".\nV průběhu 2. světové války přišel kostel o svůj zvon. Ten byl nahrazen zvonem z evangelické farnosti v Milspe-Rüggeberg nedaleko Wuppertalu, který sem byl dopraven díky iniciativě současného kláštereckého faráře R.D. Artura Ściany dne 16.2.2015. Nový zvon, který se rozezněl poprvé 5.4.2015, má jméno \"Michael\".\n\nV současné době kostel slouží svému účelu, konají se v něm pravidelné bohoslužby. Zároveň je využíván i jako místo pro konání koncertů a dalších kulturních akcí. V období adventu je to výstava betlémů, které tvoří děti z kláštereckých mateřských škol, či zde gymnazisté pod vedením svých pedagogů hrají divadelní představení v rámci akce \"Kometa\", kterou se v Klášterci nad Ohří originálním způsobem slaví svátek \"Tří králů\".\n\n"}
{"id": "1101626", "url": "https://cs.wikipedia.org/wiki?curid=1101626", "title": "Obyvatelstvo Maďarska", "text": "Obyvatelstvo Maďarska\n\nTento článek se zabývá tématem obyvatel Maďarska. Při sčítání v roce 2011 měla země 9 937 628 obyvatel.\n\nPopulační složení území při vzniku Uherska (895) zaleží na množství příchozí maďarské populace a velikosti slovanské populace v té době. Jeden zdroj zmiňuje 200 000 Slovanů a 400 000 Maďařů, zatímco jiné zdroje často žádné odhady nečiní. Populace Uherska okolo roku 895 se často odhaduje mezi 120 000 a 600 000, \n\nUhersko přišlo o 64 % své populace na základě Trianonské smlouvy, což počet obyvatel snížilo ze 20,9 milionu na 7,6 milionů, a o 31 % (3,3 ze 10,7 milionů) etnických Maďarů.. Také přišlo o pět ze svých deseti největších měst.\n\nPodle sčítání v roce 1910 bylo byli největší etnickou skupinou Uherska Maďaři, kteří tvořili 54,5 % populace, mimo Království chorvatsko-slavonské. Maďaři na základě sčítání v roce 1910 tvořili menšiny v různých územích:\n\n\nMaďarsko před II. světovou válkou rozšířilo své hranice na úkor Československa, Rumunska a Jugoslávie.\n\n\nPokud není uvedeno jinak, statistika pochází z dat Maďarského statistického úřadu.\n\n\nVětšina Maďarů přijala v 11. století křesťanství. Uhersko zůstalo převážně katolické do 16. století, kdy se odehrála protestantská reformace. Nejdříve luteránství a později kalvinismus se stali náboženstvím téměř celé populace. V druhé polovině 16. století však Jezuité zahájili úspěšnou kampaň protireformace.\n\nPodle sčítání z roku 2011 je nejrozšířenějším náboženstvím v Maďarsku křesťanství, ke kterému se hlásí více než 5 milionů lidí(52,9 %). Nicméně je reprezentace náboženské příslušnosti spíš než praktikování – méně než 12 % Maďarů navštěvuje kostel alespoň jednou týdně a méně než 50 % alespoň jednou za rok, zatímco 30 % Maďarů nevěří v Boha. \n\n<br>\"muži:\" 1990: 65,1 let 2001: 68,8 let 2011: 72,5 let 2016: 74,8 let<br>\"ženy:\" 1990: 73,7 let 2001: 76,6 let 2011: 78,8 let 2016: 80,7 let\n\n2016: 77,7 let průměrny\n\n"}
{"id": "1101627", "url": "https://cs.wikipedia.org/wiki?curid=1101627", "title": "Jelena Petrovová", "text": "Jelena Petrovová\n\nJelena Petrova (: ), (* 13. října 1966 Leningrad, Sovětský svaz) je bývalá reprezentantka Sovětského svazu a Ruska v judu. Po otci má africké kořeny. Je majitelkou bronzové olympijské medaile z roku 1992.\n\nNarodila se do složitých rodinných podmínek. Její otec byl původem ze Sierry Leone a vyrůstala se svojí ruskou matkou. Ta jí však v 7 letech dala na internátní školu, kde se věnovala atletice. Měla našlápnuto k úspěšné kariéře oštěpařky, ale vážné zranění jí přinutilo atletiky zanechat. Na vysoké škole sportovních studií v Petrohradu se seznámila s judem. Brzy si osvojila základní zápasnické prvky a stala se průkopníci tohoto sportu v Rusku.\n\nSportovní zápolení v úplových sportech bylo pro ženy v bývalém Sovětském svazu komplikované. S perestrojkou však přišlo i uvolnění v tomto směru a sovětské ženy dostávaly možnost startu na mezinárodních soutěžích. V roce 1989 startovala poprvé na mistrovství světa a získala stříbrnou medaili.\n\nV roce 1992 startovala na olympijských hrách v Barceloně a po výborném výkonu, kdy vyřadila několik favoritek na medaili, brala bronz. Zisk olympijské medaile jí však život neulehčil. Po rozpadu Sovětského svazu řešila často finanční nouzi.\n\nV roce 1999 se rozloučila se sportovní kariérou a v rodném Petrohradu se věnuje trenérské práci. Její nejznámější svěřenkyní byla Tea Donguzašvili.\n\n"}
{"id": "1101635", "url": "https://cs.wikipedia.org/wiki?curid=1101635", "title": "Vražda zajatců v Jelením příkopu", "text": "Vražda zajatců v Jelením příkopu\n\nVražda zajatců v Jelením příkopu byl masakr celkem 21 zajatých českých povstalců a civilistů německými vojáky, nejspíše příslušníky posádky Zbraní SS na Pražském hradě či jednotky Německé branné moci umístěné v Dejvicích. Došlo k němu 8. května 1945 na rampě nad Jelením příkopem v Praze. Těla zastřelených byla zohavena a podle poválečné úřední zprávy nesla známky mučení (rozpáraná břicha s vyhřezlými střevy, bajonetem vypíchané oči, bodné rány v krku a na zádech, vyrvané kusy masa).\n\nCelkem 10 obětí se nepodařilo identifikovat. 11 identifikovaných obětí jsou:\n\n4. května 1946 byl na místě události odhalen pomník.\n\n"}
{"id": "1101636", "url": "https://cs.wikipedia.org/wiki?curid=1101636", "title": "Ostravské opravny a strojírny", "text": "Ostravské opravny a strojírny\n\nOstravské opravny a strojírny, s.r.o. (VKM: OOS) je společnost se sídlem v Ostravě, která se zabývá opravami, rekonstrukcemi, modernizacemi a výrobou nákladních železničních vozů.\n\nSpolečnost vznikla k 8. června 1992 privatizací železničních dílen, které vznikly v roce 1847 současně se stavbou železniční stanice Ostrava hlavní nádraží v sousedství dílen. Vlastníkem společnosti bylo několik fyzických osob, v roce 1998 se pak majiteli společnosti s rovným podílem stali Peter Šuška a Rudolf Šuška. Z rukou bratrů Šuškových pak společnost přešla do majetku firmy Rail Invest a.s. (se sídlem na shodné adrese jako OOS) s akciemi na majitele v listinné podobě, jejímiž vlastníky jsou pravděpodobně bratři Šuškové.\n\nV roce 2010 odkoupila společnost od Českých drah za částku přesahující 600 mil. Kč. 51 % akcií firmy Traťová strojní společnost (TSS) a v roce 2011 se OOS staly jediným vlastníkem této společnosti, jejíž část byla k 1. lednu 2012 vyčleněna do nově vzniklé společnosti TSS Cargo.\n\nV březnu 2016 uzavřeli bratři Šuškové dohodu s čínskými firmami CEFC a Beijing Municipal Road and Bridge Group o prodeji 100 procent akcií společnosti TSS Group, což mělo pravděpodobně zahrnovat prodej OOS, TSS a TSS Cargo. V dubnu 2017 CEFC informovalo, že koupě společnosti je krátce před uzavřením. \n\n"}
{"id": "1101637", "url": "https://cs.wikipedia.org/wiki?curid=1101637", "title": "Keč", "text": "Keč\n\nKeč (ketch) je typ dvojstěžňové plachetnice, kde zadní stěžeň je kratší, než přední stěžeň.\n\nTento typ plavidla sloužil ve vodách Baltského a Severního moře jako dopravní a rybářská loď. Odtud též historický název \"ketch\" (catch-chytat). V 17. a 18. století byly keče používány jako malé válečné lodě, než byly vytlačeny brigami.\n"}
{"id": "1101638", "url": "https://cs.wikipedia.org/wiki?curid=1101638", "title": "Rosny-Bois-Perrier (stanice metra v Paříži)", "text": "Rosny-Bois-Perrier (stanice metra v Paříži)\n\nRosny-Bois-Perrier je plánovaná stanice pařížského metra ve městě Rosny-sous-Bois východně od Paříže. Bude umístěna u železničního nádraží, kde bude možný přestup na linku RER E. Po otevření, které je plánováno na období 2021/2022, bude dočasnou konečnou stanicí linky 11, která sem bude protažena. V roce 2025 se zde napojí budoucí linka 15. Stanice se bude nacházet na povrchu, kolejiště bude umístěné pod zemí.\n\nDo roku 2025 by měla být linka 11 prodloužena dále na východ do stanice Noisy – Champs a stanice Rosny-Bois-Perrier se stane běžnou přestupní stanicí.\n\nNázev stanice je odvozen od železničního nádraží.\n\n"}
{"id": "1101639", "url": "https://cs.wikipedia.org/wiki?curid=1101639", "title": "Mini Jakobsen", "text": "Mini Jakobsen\n\nJahn Ivar Jakobsen známý jako Mini Jakobsen (* 8. listopadu 1965, Gravdal, Norsko) je bývalý norský fotbalový útočník a reprezentant.\nMimo Norsko hrál na klubové úrovni v Belgii, Švýcarsku a Německu.\n\nNa klubové úrovni hrál fotbal v Norsku v mužstvech FK Bodø/Glimt a Rosenborg BK. S Rosenborgem nasbíral celou řadů domácích trofejí včetně několika double. Jedenkrát se stal nejlepším kanonýrem nejvyšší norské fotbalové ligy, v sezóně 1989 nastřílel v dresu Rosenborgu 18 gólů (22zápasová sezóna).\nV cizině hrál za belgický klub Lierse SK, německý MSV Duisburg a švýcarský BSC Young Boys.\n\nV A-mužstvu Norska debutoval 9. 8. 1988 v přátelském utkání v Oslu proti týmu Bulharska (remíza 1:1). Celkem odehrál v letech 1988–1998 za norský národní tým 65 zápasů a vstřelil 11 gólů.\n\nZúčastnil se MS 1994 v USA a MS 1998 ve Francii.\n\n"}
{"id": "1101643", "url": "https://cs.wikipedia.org/wiki?curid=1101643", "title": "Faetano", "text": "Faetano\n\nFaetano je jedno z 9 měst () v San Marinu. Ve městě žije 1 164 obyvatel na území s rozlohou 7,75 km².\n\nFaetano hraničí se sanmarinskými městy Montegiardino, Fiorentino, Borgo Maggiore a Domagnano a italskými městy Coriano, Montescudo a Sassofeltrio.\n\nMěsto se dobrovolně přidalo k San Marinu během poslední teritoriální expanze v roce 1463.\n\nSoučástí města jsou 4 obce ():\n\n"}
{"id": "1101647", "url": "https://cs.wikipedia.org/wiki?curid=1101647", "title": "Roar Strand", "text": "Roar Strand\n\nRoar Strand (* 2. února 1970, Trondheim, Norsko) je bývalý norský fotbalový záložník a reprezentant.\n\nNa klubové úrovni hrál fotbal v Norsku v mužstvech Rosenborg BK a Molde FK. S Rosenborgem nasbíral celou řadů domácích trofejí – 16 ligových titulů a pět double (čili navíc triumfy v norském poháru), což je unikátní počin.\n\nV A-týmu Norska debutoval 5. 6. 1994 v přátelském utkání v Solně proti týmu Švédska (prohra 0:2). Celkem odehrál v letech 1994–2003 za norský národní tým 42 zápasů a vstřelil 4 góly.\n\nZúčastnil se MS 1994 v USA, MS 1998 ve Francii a EURA 2000 v Belgii a Nizozemsku.\n\n"}
{"id": "1101650", "url": "https://cs.wikipedia.org/wiki?curid=1101650", "title": "Karl Petter Løken", "text": "Karl Petter Løken\n\nKarl Petter Løken známý jako Kalle Løken (* 14. srpna 1966, Karlskoga, Švédsko, rodným jménem Karl Petter Löken) je bývalý norský fotbalový obránce či útočník a reprezentant.\n\nNa klubové úrovni hrál fotbal v Norsku v mužstvech Rosenborg BK a Stabæk Fotball. S Rosenborgem nasbíral celou řadů domácích trofejí – 8 ligových titulů a čtyři double (čili navíc triumfy v norském poháru). Jedenkrát se stal nejlepším kanonýrem nejvyšší norské fotbalové ligy, v sezóně 1991 nastřílel v dresu Rosenborgu 12 gólů (22zápasová sezóna).\n\nV A-týmu Norska debutoval 14. 11. 1987 v utkání v Sofii proti týmu Bulharska (prohra 0:4). Celkem odehrál v letech 1987–1995 za norský národní tým 36 zápasů a vstřelil 1 gól.\n\nZúčastnil se MS 1994 v USA.\n\n"}
{"id": "1101653", "url": "https://cs.wikipedia.org/wiki?curid=1101653", "title": "Milan Poštulka (1947)", "text": "Milan Poštulka (1947)\n\nMilan Poštulka (* 20. května 1947) je bývalý český fotbalista, útočník. Jeho syny jsou ligoví fotbalisté Milan a Marek Poštulkové.\n\nV československé lize hrál za Baník Ostrava. Nastoupil v 53 ligových utkáních a dal 11 ligových gólů. V nižší soutěži hrál za ŽD Bohumín a během vojenské služby hrál za Duklu Olomouc. V Poháru UEFA nastoupil ve 2 utkáních.\n\n\n"}
{"id": "1101660", "url": "https://cs.wikipedia.org/wiki?curid=1101660", "title": "Chiavari", "text": "Chiavari\n\nChiavari je menší italské město v regionu Ligurie, v provincii Genova. Leží v severozápadní části Itálie, v Janovském zálivu, na pobřeží Ligurského moře. Je součástí Italské riviéry, respektive její východní části Riviery di Levante. Chiavari je vzdálené 35 km jihovýchodně od Janova, hlavního centra Ligurie.\nPo Janovu a společně s městem Rapallo, náleží k hlavním centrům východní části Italské riviéry.\n\nMěsto má zachovalé středověké centrum. Přímo proti budově nádraží se nachází náměstí s parkem \"Piazza N. S. dell'Orto\" s hlavní sakrální stavbou ve městě, katedrálou \"Nostra Signora dell'Orto\". Severně od náměstí leží \"Piazza G. Mazzini\", kde se konají pravidelně městské trhy.\n\n"}
{"id": "1101661", "url": "https://cs.wikipedia.org/wiki?curid=1101661", "title": "Ola By Rise", "text": "Ola By Rise\n\nOla By Rise (* 14. listopadu 1960, Trondheim, Norsko) je bývalý norský fotbalový brankář a reprezentant, později fotbalový trenér. Po skončení hráčské kariéry pracoval i jako žurnalista v trondheimských novinách \"Adresseavisen\".\n\nNa klubové úrovni hrál fotbal v Norsku v Rosenborg BK. S Rosenborgem nasbíral celou řadů domácích trofejí – 7 ligových titulů a čtyři double (čili navíc triumfy v norském poháru).\n\nV A-týmu Norska debutoval 20. 12. 1984 v přátelském utkání v Ismailii proti týmu Egypta (výhra 1:0). Celkem odehrál v letech 1984–1994 za norský národní tým 25 zápasů.\n\nZúčastnil se MS 1994 v USA.\n\n"}
{"id": "1101663", "url": "https://cs.wikipedia.org/wiki?curid=1101663", "title": "Bohumil Píšek", "text": "Bohumil Píšek\n\nBohumil Píšek (9. září 1940 Vyškov – 1990) byl český fotbalista, obránce.\n\nV československé lize hrál za Rudou hvězdu Brno, Spartak ZJŠ Brno a Baník Ostrava. Nastoupil ve 178 ligových utkáních a dal 3 góly. V Poháru UEFA nastoupil ve 20 utkáních a dal 1 gól.\n\n\n"}
{"id": "1101664", "url": "https://cs.wikipedia.org/wiki?curid=1101664", "title": "Turánova věta", "text": "Turánova věta\n\nTuránova věta je pojem z teorie grafů. Popisuje, jak by měl vypadat graf, který má mít co nejvíce hran, a přesto nemá obsahovat úplný graf K jako svůj podgraf. Je pojmenována podle Pála Turána.\n\nPodle Turánovy věty by takový graf měl být n-partitní. Přidáním jakékoli další hrany do n-partitního grafu v něm již někde vznikne daný nechtěný úplný podgraf K.\n"}
{"id": "1101667", "url": "https://cs.wikipedia.org/wiki?curid=1101667", "title": "Trévoux", "text": "Trévoux\n\nTrévoux je francouzská obec v departementu Ain v regionu Auvergne-Rhône-Alpes. V roce 2012 zde žilo 6 714 obyvatel. Leží na řece Saôně. Je centrem kantonu Trévoux\n\nLeží na řece Saôně u hranic departementu Ain s departementem Rhône a Métropole de Lyon. Sousední obce jsou Ambérieux (Rhône), Quincieux (Métropole de Lyon), Reyrieux, Saint-Bernard a Saint-Didier-de-Formans.\n\n\"Počet obyvatel\"\n\n"}
{"id": "1101678", "url": "https://cs.wikipedia.org/wiki?curid=1101678", "title": "Acquaviva", "text": "Acquaviva\n\nAcquaviva je jedno z 9 měst (italsky: \"castelli\") v San Marinu. Ve městě žije 2 133 obyvatel.\n\nMěsto hraničí se sanmarinskými městy Borgo Maggiore a San Marino a italskými městy San Leo a Verucchio.\n\nSoučástí města jsou 2 obce (italsky: \"curazie\"):\n\n"}
{"id": "1101684", "url": "https://cs.wikipedia.org/wiki?curid=1101684", "title": "Métropole du Grand Paris", "text": "Métropole du Grand Paris\n\nMétropole du Grand Paris je meziměstské společenství typu métropole v regionu Île-de-France. Métropole zahrnuje město Paříž, obce tří okolních departementů a sedm měst vzdálenějších departementů. \n\nNávrh zákona o modernizaci teritoriální správy, který přijala druhá vláda Jeana-Marca Ayraulta, zpočátku předpokládal jen koordinaci v oblasti bydlení v unité urbaine de Paris. Nicméně tento návrh byl zamítnut již v prvním čtení v Senátu společným hlasováním pravice a komunistů.\n\nNový návrh na meziměstské společenství předložili socialisté pro území čtyř departementů řízené radou s asi 200 členy (zástupce z každé obce a za každých 30 000 obyvatel další zástupce, pro Paříž maximálně čtvrtina členů rady). S návrhem souhlasila i Anne Hidalgová, která v roce 2014 kandidovala na post pařížského starosty.\n\nDne 19. července 2013 odhlasovalo Národní shromáždění články 12 a 14 zákona, na jichž základě může od 1. 1. 2016 vzniknout Métropole du Grand Paris s předpokladem, že jeho metropolitní rada bude od roku 2020 volena přímo.\n\nNovela byla schválena Senátem ve druhém čtení 8. října 2013 s poměrem hlasů 156 pro a 147 proti. Národní shromáždění schválilo text i ve druhém čtení 10. prosince 2013. Definitivní text schválily obě komory 19. prosince 2013.\n\nDne 16. ledna 2014 premiér Jean-Marc Ayrault oznámil, že je nakloněn zrušení tří departementů přiléhajících k Paříži (Hauts-de-Seine, Seine-Saint-Denis a Val-de-Marne), které budou začleněny do Métropole du Grand Paris.\n\nDne 23. ledna 2014 potvrdila Ústavní rada, že vytvoření Métropole du Grand Paris je v souladu s ústavou.\n\nPrezident Národního shromáždění Claude Bartolone a bývalý předseda generální rady departementu Seine-Saint-Denis oznámil 2. února 2014, že se bude ucházet o místo předsedy métropole a bude kandidovat ve volbách za město Le Pré-Saint-Gervais.\n\nMétropole du Grand Paris bude veřejné meziměstské společenství s vlastním rozpočtem a zvláštním statutem. Bude zahrnovat 129 obcí – 124 obce se stanou automaticky řádnými členy a pět obcí bude mít opční právo.\n\n124 řádných členů tvoří město Paříž a 123 obcí ze sousedních departementů Hauts-de-Seine, Seine-Saint-Denis a Val-de-Marne.\n\nČlenové s opčním právem jsou obce z ostatních departementů v regionu Île-de-France, které k 31. prosinci 2014 patřily do některého z mezikomunálních svazků tvořených obcemi z departementů Hauts-de-Seine, Seine-Saint-Denis a Val-de-Marne a zároveň jejich městská rada do 30. září 2014 odsouhlasila připojení k métrople. Jedná se o čtyři obce Wissous, Verrières-le-Buisson a Varennes-Jarcy v departementu Essonne a Vélizy-Villacoublay v departementu Yvelines.\n\nOpční právo získalo rovněž všech 42 obcí sousedících s departementy Hauts-de-Seine, Seine-Saint-Denis nebo Val-de-Marne, pokud připojení odsouhlasila městská rada do 30. září 2014. Z nich však práva využily v daném termínu jen dvě obce – Argenteuil (Val-d'Oise) a Paray-Vieille-Poste (Essonne). Čtyři další obce se usnesly o připojení až po termínu 30. září 2014: Athis-Mons (Essonne), Vigneux-sur-Seine (Essonne), Chelles (Seine-et-Marne) a Verrières-le-Buisson (Essonne). Jejich připojení bude možné pouze po novelizaci zákona. Se započtením opčních obcí bude métropole zahrnovat 6 806 689 obyvatel (k roku 2011), 785,76 km (tj. 8663 obyvatel/km) a 348 radních.\n\nČlánek L5219-1 zákona o teritoriální správě určuje, které kompetence métropole přebírá od obcí, které tak svoji vlastní rozhodovací moc v této oblasti ztrácejí. Jedná se zejména o městské plánování, rozvoj veřejné infrastruktury a telekomunikačních sítí, bytová politika (sociální bydlení, renovace, místa určená pro kočovné obyvatele), sociální a ekonomická integrace, prevence zločinnosti, vznik a správa průmyslových, obchodních, živnostenských, turistických, přístavních nebo letištních zón, ekonomický rozvoj, výstavba a provoz kulturních, výchovných a sportovních institucí, spolupráce na přípravách velkých mezinárodních kulturních a sportovních událostí, ochrana životního prostředí (boj proti znečištění ovzduší, proti nadměrnému hluku, šetření energií, podpora obnovitelných zdrojů energie, prevence proti záplavám). Métropole naopak nepřebírá kompetence v oblasti veřejné dopravy, která zůstává ve správě STIF a Société du Grand Paris.\n\nDalší pravomoci mohou obce přenést na métropole dobrovolně při shodě metropolitní rady a městských rad zastupujících více než polovinu obyvatelstva.\n\nZe strany státu budou na métropole přeneseny pravomoci v oblasti bytové výstavby (výstavba nových bytů, renovace starší zástavby).\n\nPodle zákona zahájí métropole svou činnost 1. ledna 2016. Métropole du Grand Paris bude řízena radou metropole, ve které budou zasedat volení zástupci z každé obce (na každých 25 000 obyvatel připadá jeden radní). Výjimku má pouze Paříž, které má v radě metropole zajištěno 90 míst, které budou odrážet politické zastoupení v pařížské radě. Řádní členové mají celkem 337 míst, obce s opčním právem mají zajištěno až 68 míst podle počtu obyvatel z roku 2011.\n\nPo ustavení métropole budou její radní zvoleni obecními radami. V obcích, které mají více zástupců, budou voleni poměrným volebním systémem. V roce 2020 mají proběhnout již řádné a přímé všeobecné volby, jejich podmínky musejí být zákonem stanoveny do 1. ledna 2017. Rada metropole bude mít svého předsedu a místopředsedu.\n\nVedle rady se minimálně jednou za rok musí sejít i shromáždění starostů, aby prodiskutovali plán a zprávu o činnosti métropole.\n\nMétropole bude vybavena rozvojovou radou (\"conseil de développement\") tvořenou zástupci z ekonomické, sociální a kulturní sféry. Jedná se o poradní orgán posuzující hlavní směřování métropole. O způsob její fungování rozhodne rada metropole.\n\nPro zajištění bezpečnosti a prevence kriminality vznikne bezpečnostní rada (\"conseil métropolitain de sécurité et de prévention de la délinquance\"), koordinující hlavní zásady v této oblasti na území métropole. V tomto směru bude spolupracovat s pařížskou policejní prefekturou a pařížskou hasičskou brigádou, které již dnes operují v oblasti Paříže i přilehlých departementech Hauts-de-Seine, Seine-Saint-Denis a Val-de-Marne.\n\n"}
{"id": "1101687", "url": "https://cs.wikipedia.org/wiki?curid=1101687", "title": "Paralogismus", "text": "Paralogismus\n\nParalogismus je v oblasti logiky forma úsudků, které se tváří jako racionální, aniž by takové skutečně byly. V širším smyslu jde o omyl, o chybnou úvahu, u které z určitých předpokladů neplynou očekávané závěry.\n\nKonkrétně můžeme paralogismy najít u Immanuela Kanta, a sice paralogismy čistého rozumu, které definoval proti tradičnímu Descartovskému chápání Já. Formuloval k tomuto tématu čtyři základní paralogismy čistého rozumu:\n\n"}
{"id": "1101688", "url": "https://cs.wikipedia.org/wiki?curid=1101688", "title": "Anton Tunega", "text": "Anton Tunega\n\nAnton Tunega (7. srpna 1925, Dolné Motešice – 20. února 1951, Bratislava) byl slovenský protikomunistický bojovník a člen odbojové skupiny Biela légia, který byl začátkem 50. let 20. století v politickém procesu odsouzen k trestu smrti a popraven.\n\nAnton Tunega pocházel z rodiny penzionovaného četníka Michala Tunegy a jeho ženy Emílie, která byla ženou v domácnosti. Pět tříd základní školy vychodil v Dolních Motešicích. První čtyři roky gymnázia navštěvoval v Nitře, pátou v Bratislavě, a když se v roce 1940 rodina Tunegových přestěhovala do Trenčína, Anton se vrátil domů a závěrečné dva roky studoval v Trenčíně, kde i maturoval.\n\nNa vysokoškolská studia odešel do Bratislavy, přihlásil se na techniku. Jako vysokoškolák navštěvoval krátký zpravodajský kurz, který organizovala Hlinkova mládež. Nelze jej však označit za exponenta Slovenského štátu a jeho režimu. Nespokojen s nastupujícím komunistickým režimem se přidal k Štefanu Chalmovskému z Topoľčan. Šlo o zárodek protikomunistického odboje. V letácích vyjádřili jednoznačné odsouzení nacismu i komunismu.\n\nPo likvidaci skupiny Štefana Chalmovského tehdejší \"Štátnou bezpečnosťou\" v prosinci 1945 unikl Tunega před zatčením tím, že se ukrýval. Po „Vítězném únoru“ v roce 1948 patřil Anton Tunega k lidem, kteří se s novou situací nechtěli smířit. Společně s přáteli připravoval přechody politicky ohrožených lidí do Rakouska, pomáhal organizovat skupinu, která by pracovala efektivněji. Začal s nepravidelným ilegálním vysíláním do zahraničí o situaci na Slovensku. Skupina se později stala známou jako Biela légia. I přes přísnou konspiraci se na skupinu napojil agent vojenského obranného zpravodajství Ján Divinec a 7. ledna 1949 byl Tunega zajištěn.\n\nSenát Státního soudu v Bratislavě za předsednictví Ladislava Breuera 21. května 1949 odsoudil Antona Tunegu, Alberta Púčika a Eduarda Tesára k doživotnímu vězení. Po soudu byl Anton Tunega odvezen do leopoldovské věznice. Ve vězení pracoval, lepil papírové sáčky a ve volném čase studoval angličtinu. Prokurátor Anton Rašla se proti rozsudku odvolal a věc se dostala k Nejvyššímu soudu. Bezpečnostní pětka Krajského výboru Komunistické strany Slovenska v Bratislavě žádala změnu rozsudků z doživotí na trest smrti. Nejvyšší soud s předsedou Eugenem Wagnerem 16. září 1950 změnil rozsudek bratislavského státního soudu na trest smrti.\n\nProces s A. Púčikem, A. Tunegou a E. Tesárem patří k nejdůležitějším politickým procesům na Slovensku a vůbec v celém bývalém Československu. Dokumentuje to počet tří vykonaných trestů smrti, celkový počet 62 obžalovaných a 48 odsouzených osob, ale i dopad na protikomunistický odboj doma i v zahraničí. V době mezinárodní i domácí plošné ofenzivy komunismu od podzimu 1947 ve spojení s Jozefem Vicenem usilovali o vytvoření sítě, která by získávala zpravodajské poznatky a tím pomohla odhalit skutečné cíle, záměry a praktiky komunistické strany. Skutečná hodnota získaných informací byla celkově nízká, ale později, během vyšetřování a soudního jednání, byla cíleně zveličována. Navíc nešlo o zpravodajství kvůli materiálním výhodám, za peníze, ale z idealismu.\n\nRodiče Antona Tunegy požádali o milost a žádost adresovali manželce prezidenta Klementa Gottwalda Martě. Žádná odpověď však nepřišla. Anton Tunega byl popraven 20. února 1951 v bratislavské věznici. Milované rodině vzkázal: „\"Neplačte za mnou, umieram za spravodlivú vec.\"“\n\n"}
{"id": "1101690", "url": "https://cs.wikipedia.org/wiki?curid=1101690", "title": "Daniel Stach", "text": "Daniel Stach\n\nDaniel Stach (* 2. dubna 1988 České Budějovice) je český moderátor a bývalý reprezentant České republiky ve vodním slalomu. Je nejmladším laureátem, kterému Akademie věd České republiky udělila Medaili Vojtěcha Náprstka za zásluhy v popularizaci vědy.\n\nV roce 2007 odmaturoval na Gymnáziu Jírovcova v Českých Budějovicích. Poté pokračoval studiem mezinárodního obchodu na Fakultě mezinárodních vztahů Vysoké školy ekonomické, které ukončil s inženýrským titulem v roce 2013. V letech 2008–2014 studoval mediální komunikaci na Fakultě sociálních věd Univerzity Karlovy, kde získal titul bakaláře. \n\nZávodně se věnoval vodnímu slalomu, na kajaku začal jezdit v jedenácti letech. V letech 2004–2005 byl součástí juniorské reprezentace Česka ve vodním slalomu.\n\nZačal se věnovat i moderování různých sportovních a společenských akcí (např. závody ve vodním slalomu, od roku 2010 běžecké závody Run Czech), od roku 2008 tak činí spolu s Miroslavem Lencem pod hlavičkou MaD speakers. V letech 2009–2012 uváděl pořad o netradičních sportech \"Sports Take\" na Rádiu Wave. Od srpna 2010 působí v České televizi, kde nejprve začal dělat úvodní reportáže pro pořad \"Hyde Park\". Od září 2012 moderuje pořad \"Hyde Park Civilizace\" a od srpna 2014 do března 2016 moderoval i ranní \"Studio 6\" na ČT24. V září 2016 se stal hlavním moderátorem redakce vědy České televize a rovněž od září 2016 moderuje pořad \"Věda 24\" na ČT24. V posledních pěti letech zpovídal 15 laureátů Nobelovy ceny a mnoho dalších významných světových vědců.\n\n"}
{"id": "1101694", "url": "https://cs.wikipedia.org/wiki?curid=1101694", "title": "Peter May", "text": "Peter May\n\nPeter May (* 20. prosince 1951 Glasgow, Skotsko) je skotský novinář, scenárista a spisovatel. Byl redaktorem hlavních večerních pořadů britského televizního dramatu a televizním scenáristou. Později se začal věnovat spíše psaní románů. Žije ve Francii.\n\nJe autorem mnoha děl včetně několika seriálů. Mezi jeho nejvýznamnější díla patří např. série čínských thrillerů (6 dílů); příběh je založen na chápání a porozumění zástupců dvou odlišných kultur – čínského komisaře Li Jena a americké soudní lékařky Margaret Campbellové. Další dílem je trilogie z ostrova Lewis, jejíž první díl s názvem \"Skála\" byl vydán již v roce 2009 (česky Host 2013). Za tento díl získal Peter May cenu Barry Award 2013 za nejlepší detektivní příběh roku. V roce 2012 vyšel druhý díl \"Muž z ostrova Lewis\" (česky 2014) a v lednu 2013 závěrečný díl \"Šachové figurky\" (česky 2014). V současnosti vychází seriál \"Akta Enzo\", s detektivním námětem.\n\nKnihy Petera Maye dostávají postupně také svou audioknižní podobu. Doposud byla vydána celá Trilogie z ostrova Lewis, dva díly z čínských thrillerů \"Pán ohně\" a \"Čtvrtá oběť\" a také \"Výjimeční lidé\" a \"Kritik\" ze série Akta Enzo (nakladatelství OneHotBook).\n\nV ČR se účastnil mimo jiné literárního festivalu Měsíc autorského čtení 2014, který pořádá brněnské nakladatelství a agentura Větrné mlýny. Tato agentura natočila pro Českou televizi cyklus “Skotská čítanka – Donť worry – be Scotitsh” - díl s Peterem Mayem režíroval Jiří Zykmund.\n\n\n\n\n\n\n"}
{"id": "1101695", "url": "https://cs.wikipedia.org/wiki?curid=1101695", "title": "Conwayovi vojáci", "text": "Conwayovi vojáci\n\nConwayovi vojáci (též Solitaire army) je matematický problém z oblasti rekreační matematiky představený Johnem Conwayem v roce 1961. Jde o variantu čínské dámy pro jednoho hráče.\n\nHraje se na nekonečné hrací ploše, která je přepažena vodorovnou přímkou. Na polorovině pod ní jsou rozmístěny herní kameny, „vojáci“. Ty se mohou pohybovat do čtyř hlavních světových stran přeskakováním přes kameny na vedlejších polích, přičemž přeskočený kámen je odebrán ze hry. Cílem je dostat alespoň jednoho vojáka do linie co nejvýše nad přímku s využitím co nejmenšího výchozího počtu vojáků.\n\nConway prokázal, že pro konečný počet tahů neexistuje strategie, pomocí níž by bylo možné dosáhnout páté či vzdálenější linie. Simon Tatham a Gareth Taylor zjistili, že pomocí nekonečné posloupnosti tahů je možné dosáhnout i této páté linie. Obecně pro n-rozměrnou verzi hry pak lze dosáhnout linie číslo 3n-2.\n"}
{"id": "1101697", "url": "https://cs.wikipedia.org/wiki?curid=1101697", "title": "Fiorentino", "text": "Fiorentino\n\nFiorentino je jedno z 9 měst (italsky: \"castelli\") v San Marinu. Ve městě žije 2 526 obyvatel.\n\nMěsto hraničí se sanmarinskými městy Chiesanuova, San Marino, Borgo Maggiore, Faetano a Montegiardino a italskými městy Monte Grimano a Sassofeltrio.\n\nSoučástí území města jsou i tyto 3 obce (italsky: \"curazie\"):\n\n"}
{"id": "1101698", "url": "https://cs.wikipedia.org/wiki?curid=1101698", "title": "Anna-Maria Gradanteová", "text": "Anna-Maria Gradanteová\n\nAnna-Maria Gradante, (* 26. prosince 1976 Remscheid, Německo) je bývalá reprezentantka Německa v judu. Po otci má italské kořeny. Je majitelkou bronzové olympijské medaile z roku 2000.\n\nS judem začala od útlého dětství po vzoru svého staršího bratra Corrada. Jejím osobním trenérem byl Paul Klenner.\n\nPo olympijských hrách v Atlantě v roce 1996 nahradila v superlehké váze Janu Perlbergovou a své snažení dotáhla až na olympijskou medaili. Na olympijských hrách v Sydney nenápadně proplula až do semifinále, kde nestačila v boji na zemi na Rusku Bruletovou, ale souboj o třetí místo opanovala na ippon a získala bronz.\n\nPo olympijských hrách v Sydney šla s váhou nahoru. V Německu však pololehké váze řadu let kralovala Raffaella Imbriani, proti které se nedokázala prosadit. Potom co s ní prohrála nominaci na letní olympijské hry v Athénách ukončila reprezentační kariéru.\n\n"}
{"id": "1101703", "url": "https://cs.wikipedia.org/wiki?curid=1101703", "title": "Kostel svatého Jana Nepomuckého (Velký Valtinov)", "text": "Kostel svatého Jana Nepomuckého (Velký Valtinov)\n\nKostel svatého Jana Nepomuckého ve Velkém Valtinově je barokní stavba z doby kolem roku 1729 na křižovatce na návsi uprostřed obce Velký Valtinov. Kostel je chráněn jako kulturní památka.\n\nKostel svatého Jana Nepomuckého se nachází v někdejší části obce, zvané Horní Valtinov. Tu v roce 1718 koupili Pachtové z Rájova, čímž se Horní a Dolní Valtinov sjednotily v jedinou obec.Jan Jáchym Pachta z Rájova přestavěl v roce 1728 zámek v Dolním Valtinově do barokní podoby a nedaleko něj o rok později dal postavit kostel sv. Jana Nepomuckého, původně jako velkou kapli na někdejším hřbitově.\n\nNěkteré zdroje uvádějí, že malba iluzivního oltáře a fresky Oslavení sv. Jana Nepomuckého a sv. Václava byly objeveny při rekonstrukci v roce 1997, ve skutečnosti o malbách píše už soupis památek z roku 1982.\nNa prostranství v sousedství kostela stojí řada čtyř (původně pěti) soch světců (zleva svatý Prokop, svatý Jan Nepomucký, Panna Marie, svatý Vojtěch), Kalvárie a památník obětem obou světových válek. Masový hrob vojáků z bitvy u Hochkirchu z roku 1758, kteří skončili svůj život na valtinovském panství, připomíná pamětní deska na zdi u vstupu do kostela s tímto nápisem: \n\nKostel je vystavěn v barokním slohu na osmibokém půdorysu. Hlavním stavebním materiálem je pískovec, z něhož jsou vytvořena okna a portál s erbem Pachtů z Rájova.\n\nUvnitř čtvercového prostoru kostela jsou dvě kaple, střední část s nikami, v nichž jsou umístěny sochy čtyř českých patronů, spočívá na pilířích. Výjevy nástropní malby v lodi zobrazují oslavení svatého Jana Nepomuckého a na malbách v presbytáři jsou andělé. Autorství maleb bývá mylně připisováno Janu Kryštofu Liškovi, jejich skutečný autor však není znám.\n\nNa bočním oltáři je obraz z roku 1736 \"Zavraždění svatého Václava\" a na druhém je \"Svatý Šebestián\", italská barokní malba ze 17. století. \n\n"}
{"id": "1101708", "url": "https://cs.wikipedia.org/wiki?curid=1101708", "title": "Kostel Všech svatých (Albrechtice)", "text": "Kostel Všech svatých (Albrechtice)\n\nKostel Všech svatých v Albrechticích byl nejvýznamnější památkou na území obce zaniklé z důvodu těžby.\n\nByl založený před r. 1352, kdy se o něm prameny zmiňují poprvé v soupisu papežských desátků. Nejstarší listina Albrechtic pochází ze 17. září 1355 a uvádí, že patronem zdejšího kostela byl Nevlas ze Rvenic (Ervěnic). Na místě starého kostela byl v 16. století postaven jiný, který byl dále stavebně upravován a opatřen přístavbou. Kostel byl v období komunistické totality v Československu zbořen.\n\nKdyž v roce 1749 řádil v okolí Albrechtic dobytčí mor, učinili zdejší obyvatelé slib, že budou-li moru ušetřeni, budou každoročně slavit svátek sv. Linharta jako \"„festum fori cum octava“\". V kostele již v té době byl uschován obraz sv. Linharta. Na něm byl světec zobrazen v černém hávu s pastýřskou holí v jedné ruce, druhou rukou jak žehná. Obklopem byl domácími zvířaty. Když se pak skutečně dobytčí mor Albrechticím vyhnul, byla roku 1749 ke kostelu na severní straně přistavěna kaple sv. Linharta. Kaple se stala cílem poutí rolníků ze širokého okolí a tato úcta přetrvala až do 20. století.\n\n"}
{"id": "1101709", "url": "https://cs.wikipedia.org/wiki?curid=1101709", "title": "ERV Evropská pojišťovna", "text": "ERV Evropská pojišťovna\n\nERV Evropská pojišťovna a.s. je jedinou specializovanou cestovní pojišťovnou v České republice se sídlem v Praze, v Karlíně, která patří do evropské skupiny pojišťoven ERV (Europäische Reiseversicherung). Generální ředitelem je JUDr. Vladimír Krajíček. \n\n\n\n\n\n\n\n"}
{"id": "1101715", "url": "https://cs.wikipedia.org/wiki?curid=1101715", "title": "Tomáš Vaněk (výtvarník)", "text": "Tomáš Vaněk (výtvarník)\n\nTomáš Vaněk (* 25. července 1966 Počátky) je český výtvarník a VŠ pedagog, od února 2014 rektor Akademie výtvarných umění v Praze.\n\nV letech 1990 až 1997 vystudoval Akademii výtvarných umění v Praze pod vedením prof. Jiřího Sopka a prof.Vladimíra Kokolii a získal tak titul MgA. Absolvoval stáže v San Francisku (2002), Vídni (2003), Berlíně (2003), Londýně (2004) a New Yorku (2006).\n\nNa českou výtvarnou scénu nastoupil v polovině 90. let 20. století. Umění vnesl do veřejného prostoru. V roce 2001 získal renomovanou Cenu Jindřicha Chalupeckého pro umělce do 35 let. Jeho práce jsou zastoupeny jak ve státních, tak soukromých sbírkách. V roce 2010 reprezentoval Českou republiku na Evropském bienále současného umění\nManifesta 8 ve španělské Murcii. Uspořádal zhruba 50 samostatných výstav a zapojil se přibližně do 150 skupinových výstav.\n\nJe členem dvou uměleckých skupin, a to \"BJ (Bezhlavý Jezdec)\" (spolu s Josefem Bolfem, Jánem Mančuškou a Janem Šerých) a \"PAS – Produkce Aktivit Současnosti\" (spolu s Jiřím Skálou a Vítem Havránkem). Se skupinou \"Bezhlavý jezdec\" mimo jiné inicioval projekt pro vývěskovou skříň v ulici Komunardů v pražských Holešovicích. Šlo o konfrontaci uměleckých postupů s každodenním provozem ulice. Bezprostředními komunikačními experimenty v reálných podmínkách se zabývá dodnes.\n\nNa Akademii výtvarných umění v Praze působí od roku 2010, nejdříve jako odborný asistent a vedoucí pedagog ateliéru intermediální tvorby III. V letech 2011 až 2013 byl předsedou Akademického senátu AVU v Praze. V listopadu 2013 byl v prvním kole zvolen kandidátem na funkci rektora Akademie výtvarných umění v Praze. Do této pozice jej o dva měsíce později jmenoval prezident Miloš Zeman, a to s účinností od 1. února 2014.\n\nRektorem byl zvolen i do dalšího období, na konci ledna 2018 jej opět jmenoval prezident Miloš Zeman, a to s účinností od 1. února 2018.\n"}
{"id": "1101718", "url": "https://cs.wikipedia.org/wiki?curid=1101718", "title": "Jozef Vicen", "text": "Jozef Vicen\n\nJozef Vicen (14. prosince 1921, Horná Streda – 20. září 2008, Plzeň) byl spoluzakladatel hnutí Biela légia, protikomunistický odbojář a dlouholetý politický vězeň.\n\nJozef Vicen prožil mládí v Komárně a Nitře. V roce 1940 začal studovat v Bratislavě na Slovenské vysoké škole technické. Bydlel na internátu Svoradov. V roce 1943 se setkal s chorvatským knězem Kolakovičem, který ho výrazně ovlivnil svým antikomunismem a antifašismem. Stal se členem Kolakovičovy „Rodiny“, která se připravovala na fungování církve v ilegalitě. Taktéž se stal členem vedení zájmové studentské organizace \"Združenie vysokoškolského študentstva\", působil v redakci časopisu „Technik“ a absolvoval i „\"Vyššiu vodcovskú školu\"“ Hlinkovy mládeže.\n\nPo vypuknutí Slovenského národní povstání se nepřidal ke Kolakovičovi na povstaleckém území, ale spoluzakládal \"Slovenskú tajnú ochranu\", která měla o dění informovat slovenskou vládu. Za tuto činnost byl v roce 1945 poprvé zatčen a v koncentračním táboře Ratiboř si „odseděl“ několik měsíců.\n\nPo skončení války mu nastupující režim neumožnil uskutečnit závěrečné státní zkoušky na vysoké škole v Bratislavě a ani v Praze.\n\nV květnu 1946 Vicen definitivně z ČSR emigroval. Přes Maďarsko a Rakousko odešel do Říma, kde se chtěl zapojit do exilové práce. Ale nejednotnost vedoucích představitelů slovenského exilu (Karol Sidor, Ferdinand Ďurčanský a další) jej donutila odejít do Rakouska. Začal spolupracovat s Kontrašpionážním sborem americké armády (CIC).\n\nPo roce 1948 v Rakousku začal organizovat hnutí Biela légia, které se snažilo pomáhat krajanům na Slovensku trpícím pod komunistickou vládou. Jeho členové organizovali ilegální přechody lidí do svobodného světa. Hlavní činností bylo založení rozhlasového vysílače „Biela légia“, který vysílal necenzurované zprávy. Vysílač se stal předobrazem pozdější rozhlasové stanice Svobodná Evropa.\n\nVicenova činnost v exilu neušla příslušníkům Státní bezpečnosti na Slovensku. Několik jeho spolupracovníků bylo zatčeno, někteří, jako například Anton Tunega, Albert Púčik, Eduard Tesár nebo L. Gálik, byli po politických procesech popraveni. \n\nV roce 1957 Jozefa Vicena z USA vyzýval kněz a profesor Tomislav Kolaković, aby byl ostražitý, dával si pozor a raději z Vídně odešel. Vicen však jeho rady neuposlechl. O několik dní nato Vicena příslušníci československé rozvědky v Rakousku pod záminkou falešné schůzky vylákali mimo Vídeň, kde jej uspali a podobně jako Imricha Suckého unesli do Prahy. Nezákonné únosy osob podobného charakteru, které organizovala Státní bezpečnost, se odehrávaly po schválení nejvyššími stranickými a státními orgány.\n\nJozef Vicen byl odsouzen k 25 letům vězení, ačkoliv on sám očekával trest smrti, který dostali jeho spolupracovníci. Z 25 let si „odseděl“ 11 v několika věznicích a pracovních táborech. \n\nPodmínečně byl propuštěn v roce 1968. Po propuštění pracoval až do odchodu do důchodu v podniku Sběrné suroviny.\n\nPo roce 1989 začal organizovat Zväz protikomunistického odboja, sdružení bývalých politických vězňů, jehož se stal předsedou. Vydával časopis \"Svedectvo\", který zveřejňoval osudy mnoha nespravedlivě odsouzených během komunistické totality.\n\nAčkoliv Jozef Vicen nikdy nebyl členem žádné politické strany, v roce 2006 kandidoval do Národní rady Slovenské republiky za stranu Misia 21 jako nejstarší kandidát. \n\nO svém životě napsal knihu \"Vo víroch rokov. 1938 – 1988\". Zemřel 20. září 2008.\n\n\n"}
{"id": "1101719", "url": "https://cs.wikipedia.org/wiki?curid=1101719", "title": "Mistrovství světa juniorů v orientačním běhu 2004", "text": "Mistrovství světa juniorů v orientačním běhu 2004\n\n15. Mistrovství světa juniorů v orientačním běhu proběhlo v Polsku ve dnech 5. až 11. července 2004. Centrum závodů JMS bylo ve městě Gdaňsk ležící v Pomoří na řece Visle na břehu Baltského moře u Gdaňského zálivu.\n\n"}
{"id": "1101731", "url": "https://cs.wikipedia.org/wiki?curid=1101731", "title": "Magnetoencefalografie", "text": "Magnetoencefalografie\n\nMagnetoencefalografie (MEG) je funkční neurozobrazovací metoda, která za použití velmi citlivých magnetometrů mapuje mozkové aktivity, a to prostřednictvím záznamu magnetických polí vyvolaných elektrickými proudy, jež se v mozku přirozeně vyskytují. V současné době se nejčastěji setkáváme s použitím magnetometrů SQUID (superconductive quantum interference device – supravodivé kvantově interferenční zařízení). Detekce za pomoci magnetometrů SERF (spin exchange relaxation-free) je zatím ve vývoji. MEG se využívá při výzkumu vnímání a kognitivnćh procesů v mozku, při lokalizaci patologií před chirurgickým výkonem, při určování funkce různých částí mozku nebo pro neurofeedback. V klinické praxi tak našla magnetoencefalografie význam při studiu a lokalizaci abnormalit mozku, v laboratorní praxi jako jednoduchý nástroj pro měření aktivity mozku.\nPoprvé byly MEG signály naměřeny fyzikem Davidem Cohenem roku 1968 na půdě Illinoiské univerzity. Jako detektor použil měděné cívky. Kvůli snížení magnetického šumu z okolí proběhlo měření v magneticky stíněné místnosti. Použitá cívka nebyla příliš citlivá, což vedlo k naměření slabého a zašumělého signálu, který byl téměř nepoužitelný. Později Cohen provedl měření v lépe stíněné místnosti a jako detektor použil jeden z prvních SQUID detektorů vyvinutých Jamesem E. Zimmermanem, výzkumníkem Ford Motor Company. Tentokrát naměřil méně zašumělý signál srovnatelný se signálem EEG. Tento výsledek poté zaujal další vědce. Následně byly naměřeny různé spontánní i evokované signály.\n\nNejprve byl používán jediný SQUID detektor, jenž postupně snímal magnetické pole v několika bodech kolem hlavy. Toto řešení bylo poněkud těžkopádné, proto v osmdesátých letech začaly výrobci MEG používat více senzorů zaměřených na pole, které pokrylo větší část prostoru kolem hlavy. V současnosti je senzorů 300 a je používána helma, která pokrývá většinu hlavy, což umožňuje rychlé a efektivní snímání MEG signálu. \n\nPři mozkové aktivitě dochází k šíření elektrického signálu. Tento elektrický signál indukuje také magnetické pole. Velikost takto indukovaného magnetického pole je velmi malá. Pohybuje se přibližně v rozmezí od 10 fT pro kortikální mozkovou činnost do jednotek pT pro lidský alfa rytmus. Tyto hodnoty jsou ovšem výrazně slabší nežli okolní magnetické pozadí, jehož velikost se v městském prostředí pohybuje okolo desetin μT. Zde je vidět největší problém biomagnetismu, tedy síla jeho signálu, která je ve srovnání s citlivostí bězných senzorů a okolního šumu velmi malá.\n\nMEG (stejně jako EEG) signál pochází z iontových proudů, které tečou dentrity v průběhu synaptického přenosu. Jak plyne z Maxwellových rovnic, protékající proud indukuje ortogonální magnetické pole. Právě toto pole snímáme. Iontové proudy mohou být chápány jako elektrický dipól, který má polohu, orientaci a velikost, ale nemá prostorový rozsah.\n\nAby byl signál detekovatelný, je potřeba zhruba 50 000 aktivních neuronů. Dipóly musí být souhlasně orientovány, aby se magnetická pole navzájem nevyrušila. Tuto podmínku nejlépe splňují pyramidové buňky, které se nacházejí ve žlábcích (sulci) mozkové kůry. Svazky těchto neuronů jsou orientovány tangeciálně k povrchu hlavy a jejich činnost se promítá do magnetického pole měřitelného i nad povrchem hlavy. Vědci experimentují s různými metodami zpracování signálu a hledají možnosti detekce aktivity i z hlubších částí mozku. Žádná klinicky užitečná metoda zatím není k dispozici.\n\nStojí zde za zmínku, že akční potenciály neuronů neprodukují pozorovatelné pole, protože neprobíhají souhlasným směrem, takže se jednotlivá magnetická pole indukována tímto proudem vyruší. Tento způsov je ovšem možné použít u periferních nervů.\n\nJelikož jsou magnetická pole indukovaná mozkovou aktivitou v řádu fT, je nezbytné stínění od okolních magnetických polí včetně pole Země. Vhodným způsobem, jak můžeme stínění dosáhnout, je místnost obalená hliníkem a mu-metalem pro odstínění vysokých i nízkých frekvencí rušení.\n\nMagneticky stíněná místnost je tvořena třemi vnořenými vrstvami. Každá z těchto vrstev je tvořena hliníkem a feromagnetickým materiálem o vysoké permeabilitě (mu-metalem). Tyto tři vrstvy jsou navzájem elektricky izolovány.\n\nProblémem MEG je určení pozice elektrické aktivity v mozku z indukovaných magnetických polí snímaných mimo hlavu. Takovéto problémy, kde parametry modelu (místo aktivity) musí být určeny z naměřených dat, se nazývají inverzními problémy (na rozdíl od dopředných problémů, kde máme určeny parametry [např. pozice zdroje], je potřeba data odhadnout [např. signál]). Největší problém inverzních úloh spočívá v tom, že neexistuje jediné řešení, proto je třeba určit \"nejlepší\" možnost, což je samo o sobě předmětem výzkumu. Možné řešení může být odvozeno pomocí modelu, získaného s pomocí již nabytých znalostí o mozkové aktivitě.\n\nZdrojový model může být přeurčený nebo nedourčený. Přeurčený systém se může skládat z několika bodových zdrojů (ekvivalentních dipólů), jejichž poloha může být odhadnuta z naměřených dat. Nedourčené systémy mohou být použity v případech, kdy je aktivováno mnoho rozptýlených oblastí. Pak je nekonečně mnoho možných způsobů, které by nám vygenerovaly naše naměřená data. Musíme proto vybrat jen ty nejvěrohodnější.\n\nLokalizační algoritmy, které využívají přeurčené systémy fungují iterativně. Nejprve se udělá první odhad. Z něj poté (pomocí dopředného modelování) určíme, jak by vypadala data z takovéhoto odhadu. Následuje další odhad. Snažíme se minimalizovat rozdíl mezi naměřenými daty a daty získanými z našeho odhadu. Celý algoritmus se opakuje, dokud nemáme odhad odpovídající požadované přesnosti.\n\nOdhadnutá pozice zdroje magnetického pole může být zkombinována s obrázky z magnetické rezonance (MRI) pro vytvoření obrazků magnetického zdroje (MSI). Tyto dvě sady dat jsou kombinovány pomocí polohy výchozích bodů, označených pomocí referenčních markerů. Díky známé poloze referenčních markerů v obou sadách dat můžeme definovat společný souřadnicový systém, díky němuž můžeme kombinovat MEG data s MRI snímky.\n\nKritikou této metody v klinické praxi je to, že metoda vytváří barevné oblasti s určitými hranicemi na MRI obraze. Nezkušený pozorovatel by si nemusel uvědomit, že barvy nezobrazují fyziologickou jistotu, vzhledem k relativně nízkému prostorovému rozlišení MEG, ale pravděpodobností mrak odvozený ze statistických procesů.\n\nŠiroce přijímaná technika modelování zdroje zahrnuje výpočet sady ekvivalentních proudových dipólů, které předpokládají podkladové nervové zdroje jako zdroje fokální. Tento postup kódování dipólů je nelineární a přeurčený, protože počet neznámých parametrů dipólů je menší, než počet měření MEG. Automatizované více dipólové modelové algoritmy jako MUSIC (multiple signal classification) a MSST (MultiStart Spatial and Temporal) se používají pro analýzu MEG odpovědí.\n\nNa rozdíl od více dipólového modelování, distribuované modely rozdělují prostor na mřížku, která obsahuje velký počet dipólů. Inverzní problém je získat dipólové momenty pro uzly mřížky. Jelikož je počet neznámých dipólových momentů vyšší než počet MEG čidel, inverzní řešení je nedourčené. Potřebujeme tedy další omezení, abychom snížili dvojznačnost řešení. Hlavní výhodou tohoto přístupu je, že nepotřebuje předcházející specifikaci zdrojového řešení. Výslednou distribuci může být těžké interpretovat, protože odráží \"rozmazaný\" (nebo dokonce zkreslený) obraz o skutečné distribuci zdroje.\n\nV oblasti výzkumu se MEG používá pro měření časových průběhů činnosti mozku. MEG může sledovat události s přesností 10 ms, zatímco fMRI, která závisí na změnách průtoku krve, může sledovat události s přesností v řádu stovek milisekund. Pro vytvoření funkční mapy lidské mozkové kůry při složitějších kognitiních úlohách se nejčastěji používá v kombinaci s fMRI, protože metody se navzájem doplňují.\n\nMEG se používá pro lepší lokalizování reakcí mozku. Otevřená architektura MEG umožňuje snadnou aplikaci sluchových a zrakových stimulů a zároveň umožňuje určitý pohyb pacienta. Mozkové odpovědi na stimuly mohou být mapovány s lepším prostorovým rozlišením, než jaké nám poskytuje EEG. Psychologové také využívají MEG pro neurozobrazování, aby lépe pochopili vztahy mezi funkcí mozku a chováním.\n\nNedávné studie ohlásily úspěšné klasifikování pacientů s roztroušenou sklerózou, Alzheimerovou chorobou, schizofrenií, Sjögrenův syndromem, chronickým alkoholismem a bolestí tváře. MEG může být použita pro rozlišení těchto pacientů od zdravých, což poukazuje na budoucí úlohu MEG v diagnostice.\n\nNedávné pokroky na poli počítačových algoritmů i hardwaru slibují zlepšení prostorového rozlišení s vysokým časovým rozlišením (kolem jedné milisekundy). Vzhledem k tomu, že MEG je přímým měřením neuronální aktivity, jeho časové rozlišení je srovnatelné s intrakraniálními elektrodami. MEG doplňují další měřící techniky mozkové aktivity, jako je elektroencefalograie (EEG), pozitronová emisní tomografie (PET) a fMRI. Jeho přednosti spočívají v nezávisloti na geometrii hlavy, jedná se o neinvazivní metodu a nepoužívá ionizující záření.\n\nPřestože signály MEG i EEG pocházejí ze stejných neurofyziologických procesů, jsou mezi nimi výrazné rozdíly. Magnetické pole bývá méně zkreslené lebkou a pokožkou hlavy než pole elektrické, díky čemuž má MEG lepší prostorové rozlišení. Skalpové EEG je citlivější na tangenciální a radiální složky proudového zdroje ve sférickém objemovém vodiči, MEG detekuje pouze jeho tangenciální složky. EEG je také citlivější na extracelulární proudové objemy generované postsynaptickými potenciály. MEG detekuje intracelulární proudy spojené se synaptickými potenciály. Rozklad magnetického pole v závislosti na vzdálenosti je výraznější než u elektrických polí. Z tohoto důvodu je MEG citlivější na povrchovou kortikální aktivitu, díky čemuž je vhodná pro studium neokortexu a epilepsie\n"}
{"id": "1101733", "url": "https://cs.wikipedia.org/wiki?curid=1101733", "title": "Katina Paxinou", "text": "Katina Paxinou\n\nKatina Paxinou, řecky Κατίνα Παξινού (17. prosinec 1900, Pireus, Řecko – 22. únor 1973, Athény, Řecko) byla řecká herečka, která se proslavila v Hollywoodu i na Broadwayi. Za roli cikánky ve filmové adaptaci Hemingwayova románu \"Komu zvoní hrana\" (\"For Whom the Bell Tolls\") z roku 1943 získala Oscara i cenu Globus za ženský herecký výkon ve vedlejší roli. Točila i v Evropě, hrála například ve filmu Luchino Viscontiho \"Rocco a jeho bratři\" (\"Rocco e i suoi fratelli\") z roku 1960. V rodném Řecku však natočila jediný film, \"Afroditin ostrov\" (\"To Nisí tis Afrodítis\" - \"Το νησί της Αφροδίτης\") roku 1965.\n\nV anketě Velcí Řekové, v originále Μεγάλοι Έλληνες (\"Megali Ellines\"), kterou roku 2009 uspořádala řecká televizní stanice Skai TV, a která hledala největší osobnosti řecké historie, se umístila na 87. místě.\n\n"}
{"id": "1101740", "url": "https://cs.wikipedia.org/wiki?curid=1101740", "title": "Vaalbara", "text": "Vaalbara\n\nVaalbara je název hypotetického superkontinentu, který podle výzkumů paleogeografie existoval v období archaika. Jako vůbec první pevnina se vynořil z praoceánu před zhruba 3,5 miliardami let a rozpadl se asi před 2,8 miliardami let v důsledku přehřívání astenosféry. \n\nZa pozůstatky Vaalbary jsou pokládány kratóny Kaapvaal v jižní Africe a Pilbara na západě Austrálie, podle nichž také dostal jméno. V obou lokalitách byla pomocí radioaktivního datování objevena nápadně podobná zrnka zeleného meteoritického skla svědčící o tom, že v období archaika tvořily souvislé území nacházející se nad mořskou hladinou. \n\nZhruba půl miliardy let po rozpadu Vaalbary se zformoval další superkontinent Ur.\n"}
{"id": "1101743", "url": "https://cs.wikipedia.org/wiki?curid=1101743", "title": "Bartolomeo Tromboncino", "text": "Bartolomeo Tromboncino\n\nBartolomeo Tromboncino (asi 1470 – 1535 nebo později) byl Italský hudební skladatel střední renesance. Je slavný hlavně jako autor \"frottol\"; nechvalně znám je jako vrah své manželky. Narodil se ve Veroně a zemřel v Benátkách nebo jejich okolí.\n\nPravděpodobně vyrostl v Mantově a v jednom dopise zmiňuje, že původně pocházel z Verony. Až asi do roku 1500 žil a pracoval v Mantově, i když občas vyjížděl do okolních měst, jako jsou Ferrara, Este, Vicenza, Milán a Pavia, zejména když se dostal do potíží. Uprchl z města z neznámých důvodů v roce 1495 a  později se téhož roku vrátil; roku 1499 zabil svou ženu, když ji chytil při cizoložství, na rozdíl od Gesualda o sto let později však možná ušetřil jejího milence (zdroje se v tom rozcházejí). Zřejmě byl stále znovu omilostňován, ale nakonec z Mantovy uprchl zase, „bez dovolení a z opovrženíhodných důvodů,“ jak se praví v dopise jednoho z členů rodu Gonzagů, jeho zaměstnavatelů. Jeho skladatelské umění mu pravděpodobně získalo přízeň Isabelly d'Este, jedné z velkých mecenášek umění té doby; tato vazba mu zřejmě umožnila opakovaně získávat milost za jeho různé prohřešky.\n\nOd roku 1502 byl Tromboncino zaměstnán ve Ferraře ještě zlopověstnější Lucrezií Borgiou, kde psal hudbu pro slavná \"intermedi\" jejího rozmařilého dvora, především pro její svatbu s Alfonsem d'Este. Někdy před rokem 1521 se odstěhoval do Benátek, kde nejspíše strávil zbytek života. \n\nPřes bouřlivý život je většina Tromboncinovy hudby ve formě lehce plynoucí \"frottoly,\" předchůdkyně madrigalu. Byl trombonistou, jak ukazuje jeho jméno, a někdy takto působil, nicméně se nedochovala žádná jeho instrumentální hudba. Napsal také vážnou duchovní hudbu: 17 laud, motet a zhudebnění  \"Pláče Jeremiášova\". Tato hudba má konzervativní ráz a používá neimitativní polyfonii, jejímž podkladem je cantus firmus, střídající se místy s více homofonní texturou nebo s nezdobeným jednohlasem. Jeho 176 \"frottol\", největší a historicky nejvýznamnější část jeho díla, jsou pestřejší než práce jiného známého frotollisty Marchetta Cary. Jsou také obvykle více polyfonní než většina dobových frottol, a tím předjímají madrigal. První sbírky madrigalů byly uveřejněny v době samotného konce Tromboncinova života a ve městě, kde žil (například Verdelotova sbírka \"Primo libro di Madrigali\", Benátky 1533). Hlavní rozdíl mezi Tromboncinovými pozdními frotollami a ranými madrigaly nebyl ani tak v hudbě jako spíš ve struktuře zhudebňovaného verše. \n\nTromboncino obvykle zhudebňoval verše  nejznámějších básníků své doby; byli to Petrarca, Galeotto, Sannazaro a jiní, dokonce zhudebnil i Michelangelovu báseň \"Come haro dunque ardire,\" která se objevila ve sbírce, již Tromboncino uveřejnil roku 1518.\n\n\n"}
{"id": "1101744", "url": "https://cs.wikipedia.org/wiki?curid=1101744", "title": "Kralendijk", "text": "Kralendijk\n\nKralendijk je hlavní město a největší přístav ostrovu Bonaire, součásti Karibského Nizozemska. Ve městě se mluví jazykem papiamento, ale je zde často používána i nizozemština a angličtina. V nizozemštině znamená název Kralendijk „korálový útes“.\nNedaleko od pobřeží leží ráj pro potápěče, neobydlený ostrov Klein Bonaire. Na tento malý ostrov se lze dostat například pomocí vodního taxi.\n"}
{"id": "1101747", "url": "https://cs.wikipedia.org/wiki?curid=1101747", "title": "Carpi FC 1909", "text": "Carpi FC 1909\n\nFC Carpi 1909 (celým názvem Carpi Football Club 1909) je italský fotbalový klub z města Carpi založený roku 1909 studentem Adolfo Fanconim, v sezóně 2018/19 hraje italskou druhou ligu.Domácím hřištěm je Stadio Sandro Cabassi s kapacitou 5 510 míst.\nV roce 2000 zbankrotoval, ale záhy byl obnoven. Od regionální soutěže z roku 2002 se dostal do druké ligy a vyhrál ji v sezóně 2014/15 a tím poprvé ve své historii vybojoval postup do italské nejvyšší ligy Serie A.\n\nEvropské poháry ještě nehráli.\n\n"}
{"id": "1101753", "url": "https://cs.wikipedia.org/wiki?curid=1101753", "title": "Ústredňa štátnej bezpečnosti", "text": "Ústredňa štátnej bezpečnosti\n\nÚstredňa štátnej bezpečnosti (zkr. ÚŠB) byl nejvyšší policejní úřad během válečné Slovenské republiky, který měl za úkol vykonávat policejní zpravodajství. Založena byla 1. ledna 1940 a existovala až do zániku státu na jaře 1945. Měla svůj vlastní seznam a evidenci konfidentů, spolupracovala přitom s organizacemi Hlinkovy slovenské ľudové strany, jako byla Hlinkova garda a Hlinkova mládež, i se stranou karpatských Němců Deutsche Partei.\n\nÚŠB vznikla sloučením 4. oddělení Ministerstva vnitra a zpravodajského oddělení Policejního ředitelství v Bratislavě jako odbor Prezidia Ministerstva vnitra Slovenské republiky. Byla zřízena v důsledku absence jednotné organizace zpravodajské služby, což slovenským orgánům vytýkala i kompetentní místa v nacistickém Německu. Prvním vedoucím ÚŠB se stal Jozef Mišík. Zpravodajské službě byly podřízeny všechny složky mocensko-represivního aparátu státu: policie, četnictvo, župní a okresní úřady ale i notáři. Ústredňa štátnej bezpečnosti spolupracovala s německým Gestapem. Po vypuknutí Slovenského národního povstání se ÚŠB podílela na odsunu 3595 osob do nacistických koncentračních táborů. Před koncem války zajišťovala trestní stíhání vůči těm příslušníkům branné moci a četnictva, kteří se zúčastnili povstání. Někteří pracovníci úřadu ale spolupracovali s protifašistickým odbojem.\n\n\n"}
{"id": "1101764", "url": "https://cs.wikipedia.org/wiki?curid=1101764", "title": "Allentown (Pensylvánie)", "text": "Allentown (Pensylvánie)\n\nAllentown je město ležící v americkém státě Pensylvánie. Je to třetí nejlidnatější město Pensylvánie, po Filadelfii a Pittsburghu. Podle sčítání lidu v roce 2010 mělo 118 032 obyvatel a bylo nejrychleji rostoucím městem v Pensylvánii. Také je okresním městem Lehigh county.\n\nMěsto se rozprostírá na březích řeky Lehigh. Je největším z trojice míst, které tvoří aglomeraci východní Pensylvánie a západního New Jersey, která je známá jako Lehigh Valley. Nachází se 97 kilometrů severně od Filadelfie a 130 kilometrů na východ od Harrisburgu a 140 kilometrů na západ od New Yorku.\n\nVe městě se nacházejí dvě vysoké školy Cedar Crest College a Muhlenberg College. Poblíž se také nachází zábavní park Dorney Park & Wildwater Kingdom.\n\nKomerční lety pro město a okolí jsou zajišťovány prostřednictvím letiště Lehigh Valley International Airport (LVIA). Charterové lety provozuje menší letiště Allentown Queen City Municipal Airport.\n\nMěsto v roce 1762 založil William Allen pod názvem Northhampton town. V roce 1932 bylo přejmenováno na počest svého zakladatele.\n\nMěsto bylo na konci 19. století významným centrem textilního průmyslu a zpracování hedvábí. Ve třicátých letech začalo toto odvětví upadat. Ve městě byl poslední závod uzavřen v roce 1989. V roce 1905 zde byla založena firma na výrobu kamionů Mack Trucks. Dnes je ekonomika města založena na odvětví služeb a částečně průmyslové výrobě. Výrobní a obchodní firmy mají své provozy v průmyslovém parku Bridgeworks.\n\nV roce 2010 město mělo 118 032 obyvatel. Mělo 42 032 domácností.\n\nObyvatelé hispánského nebo latinskoamerického původu, bez ohledu na rasu, tvořili 42,75% populace.\n\n"}
{"id": "1101768", "url": "https://cs.wikipedia.org/wiki?curid=1101768", "title": "Bezpečnostní standard", "text": "Bezpečnostní standard\n\nExistuje mnoho kategorií bezpečnostní standardů (mohou to být postupy, pravida nebo také normy), které se zabývají tvorbou bezpečných informačních systémů. Jde o standardy mezinárodní, regionální (např. evropské standardy), národní standardy, standardy státní správy některého státu, standardy určitého zájmového sdružení nebo průmyslové standardy.\n\nBezpečnost skrze návrh ( ) je v informatice takový software, který je od začátku navržen tak, aby byl bezpečný. Znamená to, že návrhový vzor je volen tak, aby jeho znalost (tj. znalost principů práce počítačového programu) neohrozila bezpečnost. Takovýto návrh či postup není závislý na utajení implementace. Opačný přístup se nazývá Security through obscurity (\"bezpečnost skrze utajení\"), kde tvůrce věří, že pokud bezpečnostní chyby v návrhu nejsou známy – jsou utajeny, tak je nepravděpodobné, že by na ně útočník přišel.\n\nPodle tzv. Linusova zákona ( ) obecně open source řešení o proti proprietárním řešením obsahuje méně programátorských chyb. „Je-li dost očí, jsou všechny chyby malé“ ( ). Eric S. Raymond připsal tento výrok Linusu Torvaldsovi ve své eseji Katedrála a tržiště ( ). Linus Torvalds je tvůrcem jádra Linuxu, které poprvé zveřejnil v roce 1991, když mu bylo 21 let. On sám nemá na Linusově zákoně žádné zásluhy; jedná se o nijak nezasloužené pojmenovávání podle slavného člověka. (V sociologii se tato situace označuje jako Stigler’s law of eponymy.) Většina závažných bugů u open source projektů je odhalena právě při studiu zdrojových kódů. Při uvolnění stabilní verze komunita již prakticky nenachází závažné bugy a proto nelze předpokládat, že je budou nacházet skupiny útočníků.\n\n Zásada minimálních oprávnění (též Princip nejnižších privilegií, \"princip minimálních privilegií\", \"nejnižší privilegia\") ( ) je v informatice označení pro metodu, při které jsou kvůli informační bezpečnosti přidělována uživatelům, programům či procesům nejnižší možná oprávnění, která umožní jeho správnou funkci. Například pro editor či prohlížeč není nutné mít oprávnění správce. Hlavním problémem je jádro, které běží s maximálním oprávněním pro správu systému. Při chybě se může stát cokoliv, poté se stává systém nedůvěryhodný.\n\nVíceúrovňová bezpečnost ( ) je v informatice použití systému pro zpracování informací s nekompatibilními klasifikacemi (tj. na různých úrovních zabezpečení), povolit přístup uživatelům s různými bezpečnostními prověrkami a „needs-to-know“, a zabránit uživatelům získání přístupu k informacím, pro které chybí povolení. \nExistují dva kontexty pro použití víceúrovňové bezpečnosti. Jeden z nich odkazuje na systém, který je dostačující k ochraně před podvracením a má robustní mechanismy k oddělení informací, to znamená, že je důvěryhodný. Další odkazuje na aplikace, které vyžadují od počítače odpovídající mechanismy pro oddělení informací, takovému systému musíme věřit. Toto rozlišení je důležité, protože systémy, které musí být důvěryhodné, nejsou nutně důvěryhodné.\n\nExistuje mnoho pravidel a norem, podle kterých dostávají systémy certifikace (Bezpečnostně ohodnocený operační systém). Mezi taková kritéria patří např.: Common Criteria nebo TCSEC.\n\n\n"}
{"id": "1101771", "url": "https://cs.wikipedia.org/wiki?curid=1101771", "title": "Arne Dokken", "text": "Arne Dokken\n\nArne Dokken (* 27. srpna 1955, Drammen, Norsko) je bývalý norský fotbalový útočník a reprezentant, později fotbalový trenér. Mimo Norska hrál na klubové úrovni v Řecku.\n\nNa klubové úrovni hrál fotbal v Norsku v mužstvech Strømsgodset IF, Lillestrøm SK a Rosenborg BK. V Řecku hrál za Apollon Smyrnis a Panathinaikos FC. Celkem dvakrát se stal nejlepším kanonýrem nejvyšší norské fotbalové ligy:\n\nV A-týmu Norska debutoval 28. 8. 1975 v Oslu proti týmu SSSR (výhra 2:0). Celkem odehrál v letech 1975–1984 za norský národní tým 24 zápasů a vstřelil 2 góly.\n\n"}
{"id": "1101784", "url": "https://cs.wikipedia.org/wiki?curid=1101784", "title": "English Premiership", "text": "English Premiership\n\nEnglish Premiership (aktuální sponzorský název Aviva Premiership Rugby) je nejvyšší anglická ligová soutěž v rugby union.\n\nHraje se od září do května, účastní se jí dvanáct klubů, které se utkají každý s každým doma a venku, nejlepší čtyři postupují do play-off. Poslední v tabulce sestupuje přímo do druhé ligy RFU Championships a je nahrazen jejím vítězem. Zápasy jsou bodovány následujícím způsobem: čtyři body za vítězství, dva body za remízu, jeden bod za prohru o sedm bodů a méně, žádný bod za vyšší prohru. Jeden bonusový bod získává tým, který v zápase položí alespoň čtyři pětky. Šest nejlepších klubů konečného pořadí postupuje do European Rugby Champions Cup.\n\nVedení anglického ragby se dlouho bránilo zřízení celostátní pravidelné ligy z obavy, že by to narušilo gentlemanský charakter hry. Teprve v roce 1971 se začal hrát pohár Anglo-Welsh Cup a v roce 1987 byl zaveden ligový systém, do něhož se zapojilo okolo tisíce klubů. Dvanáctičlenná nejvyšší divize dostala název \"Courage League\". V roce 1996 přešla liga na profesionalismus, existuje však pravidlo, že klub nesmí za výplaty hráčů utratit více než 4,76 milionu liber ročně. V roce 2000 byla zavedena vyřazovací soutěž pro osm nejlepších týmů po základní části, v roce 2003 byl počet jejích účastníků snížen na čtyři. V roce 2015 bylo navrženo rozšíření ligy na čtrnáct týmů a její uzavření.\n\n\n\n"}
{"id": "1101785", "url": "https://cs.wikipedia.org/wiki?curid=1101785", "title": "Jan Jungmann", "text": "Jan Jungmann\n\nJan Jungmann (*  Praha) je český historik, kurátor Muzea hlavního města Prahy a autor knih o historii Prahy.\n\n"}
{"id": "1101786", "url": "https://cs.wikipedia.org/wiki?curid=1101786", "title": "Strumica (město)", "text": "Strumica (město)\n\nStrumica (v makedonské cyrilici Струмица), je město v jihovýchodním regionu Severní Makedonie. Má celkem 35 311 obyvatel. Nachází se poblíž hranice s Bulharskem, v úrodné nížině.\n\nNázev města pochází podle řeky Strumica, která jím protéká. Osídlení zde však bylo již v 2. století př. n. l. Tehdejší řecké město bylo známé pod názvem \"Αστραίον\" (Astraion). Později bylo připomínáno pod názvem \"Tiveriopolis\". Současný název jak města tak i řeky je slovanského původu. Turecký název města byl přejat od slovanského obyvatelstva a zní \"Ustrumca\".\n\nMěsto se díky vhodným podmínkám pro zemědělství stalo v průběhu dějin významným centrem potravinářského i textilního průmyslu.\n\nZe Strumice pocházely následující významné osobnosti:\n\n"}
{"id": "1101787", "url": "https://cs.wikipedia.org/wiki?curid=1101787", "title": "Kavadarci", "text": "Kavadarci\n\nKavadarci (v makedonské cyrilici Кавадарци), je město ve Vardarském regionu Severní Makedonie. Mají celkem 29 188 obyvatel.\n\nMěsto je poprvé připomínáno roku 1823 jako menší sídlo s cca 2000 obyvateli. Ještě během existence Osmanské říše se však Kavadarci staly sídlem samosprávné opštiny. V roce 1894 zde byl založen jeden z prvních revolučních výborů organizace VMRO, která byla nepřátelská k tureckému zřízení. Zakladatelem místní organizace byl Dame Gruev spolu s učitelem Pane Ivanovem. V roce 1912 získalo město Srbsko. Během balkánských válek zde došlo k tzv. tikvešskému povstání, kdy se místní obyvatelstvo vzbouřilo proti srbské správě. Od roku 1918 bylo město součástí Království SHS a od roku 1991 pak Severní Makedonie.\n\nMěsto se nachází v historické oblasti Tikveš známé díky vinařství; dodnes je víno hlavním vývozním artiklem města a jeho výroba zaměstnává značnou část obyvatelstva. V blízkosti Kavadarců se také nachází Jezero Tikveš.\n\nZ Kavadarců pocházely následující známé osobnosti:\n\n"}
{"id": "1101788", "url": "https://cs.wikipedia.org/wiki?curid=1101788", "title": "Kriva Palanka", "text": "Kriva Palanka\n\nKriva Palanka (v makedonské cyrilici Крива Паланка), je město v severovýchodním regionu Severní Makedonie. Je správním střediskem stejnojmenné opštiny. Má celkem 14 558 obyvatel.\n\nNázev města vznikl doslovným překladem tureckého názvu \"Egri Dere\" (křivá řeka) do makedonštiny. Město se nachází v kaňonu divoké řeky s názvem \"Kriva\", palanka je makedonský výraz pro menší sídlo.\n\nMěstem prochází směrem na východ hlavní silnice č.A 2/E 871, která spojuje město Kumanovo s bulharským městem Kjustendil.\n\nV blízkosti města se nachází klášter Joachima Ostrovského, který patří k navštěvovaným turistickým lokalitám.\n"}
{"id": "1101789", "url": "https://cs.wikipedia.org/wiki?curid=1101789", "title": "Sveti Nikole", "text": "Sveti Nikole\n\nSveti Nikole (v makedonské cyrilici Свети Николе) je město ve Vardarském regionu Severní Makedonie. Má celkem 13 746 obyvatel.\n\nMěsto podle legendy vzniklo na místě kostela zasvěceného Svatému Mikulášovi ve 14. století. Nachází se uprostřed pláně známé pod názvem Ovče Pole, kde se chovají již od středověku nejen ovce, ale také i skot. Poprvé je dokumentována ze středověkých srbských textů.\n\nBěhem 19. století se malá vesnice s převážně tureckým obyvatelstvem začala rozšiřovat a stěhoval se do ní také i slovanský živel. Na počátku 20. století zde tak již žila značně početné slovanské obyvatelstvo. Po skončení balkánských válek se většina muslimů z města vystěhovala.\n\nZ města Sveti Nikole pocházely tyto významné osobnosti Severní Makedonie:\n"}
{"id": "1101790", "url": "https://cs.wikipedia.org/wiki?curid=1101790", "title": "Vinica (Severní Makedonie)", "text": "Vinica (Severní Makedonie)\n\nVinica (v makedonské cyrilici Виница), je město ve Východním regionu Severní Makedonie. Má celkem 10 863 obyvatel. \n\nMěsto má dlouhodobou tradici v oblasti vinařství, což také reflektuje jeho název (vinice). Kromě vína se v okolí města daří také řadě jiných zemědělských plodin. Průmyslová výroba je potravinářská a dřevozpracující (výroba nábytku). \n"}
{"id": "1101791", "url": "https://cs.wikipedia.org/wiki?curid=1101791", "title": "Debar", "text": "Debar\n\nDebar (v makedonské cyrilici Дебар, albánsky Dibër, turecky Debre) je město v Jihozápadním regionu v Severní Makedonii. V roce 2002 tu žilo 14 561 obyvatel.\n\nDebar patří k menším makedonským městům; je jedním z mála měst, kde Makedonci nepředstavují většinu. Tři čtvrtiny obyvatel Debaru jsou albánské národnosti. Druhou nejpočetnější národností ve městě jsou Turci.\n\nZ Debaru pocházely tyto známé osobnosti:\n\n"}
{"id": "1101792", "url": "https://cs.wikipedia.org/wiki?curid=1101792", "title": "Delčevo", "text": "Delčevo\n\nDelčevo (v makedonské cyrilici Делчево), je město ve Východním regionu Severní Makedonie. Má celkem 11 500 obyvatel. Nachází se na úpatí hory Golak, 164 km východně od severomakedonské metropole Skopje.\n\nMěsto několikrát během svých dějin změnilo název, především z politických důvodů. Během existence Osmanské říše neslo název \"Sultaniye\". Většina obyvatel města tehdy konvertovala k islámu a město sám osobně několikrát navštívil turecký sultán. Podle záznamů Evlije Čelebiho se jednalo v 17. století o město muslimské, kde se nacházelo zhruba sto domů a jedna mešita. Vzhledem k tomu, že místní Slované neuměli turecky, začal se velmi brzy používat název \"Carevo Selo\", který se ustálil jako oficiální název a používal se i po značnou část 20. století.\n\nBěhem Balkánských válek se většina muslimského obyvatelstva z města odstěhovala.\n\nOd roku 1951 nese město název podle bulharského/makedonského revolucionáře, Goce Delčeva.\n"}
{"id": "1101793", "url": "https://cs.wikipedia.org/wiki?curid=1101793", "title": "Berovo", "text": "Berovo\n\nBerovo (v makedonské cyrilici Берово), je město ve Východním regionu Severní Makedonie. Žije v něm 7 002 obyvatel. Město, nacházející se na hranici s Bulharskem, je sídlem stejnojmenné opštiny. Nachází se 161 km východně od Skopje a 52 km od Kočanů. \n\nNa přelomu 19. a 20. století bylo Berovo součástí Kosovského vilájetu Osmanské říše. Po balkánských válkách připadlo Srbsku a po roce 1918 se stalo součástí Království SHS, v rámci něhož administrativně spadalo pod tzv. Vardarskou bánovinu (1929-1941). Během druhé světové války město bylo anektováno Bulharským královstvím.\n"}
{"id": "1101794", "url": "https://cs.wikipedia.org/wiki?curid=1101794", "title": "Probištip", "text": "Probištip\n\nProbištip (v makedonské cyrilici Пробиштип) je město ve Východním regionu Severní Makedonie. Žije zde 10 826 obyvatel.\n\nMěsto se nachází v Osogovských horách, které byly dobře známy a osídleny již během existence Římské říše, především díky dobré dostupnosti rud a minerálů. Těžební činnost v blízkosti Probištipu, ze které profitovalo i městečko samotné, pokračovala až do dob existence socialistické Jugoslávie a úspěšně se rozvíjela. V roce 1937 byla původně malá vesnice rozšířena a byla zde postavena i elektrárna. Důl Zletovo, který sloužil k těžbě olova a zinku, byl roku 1976 doplněn ještě o továrnu na výrobu akumulátorů a baterií. \n\nV blízkosti města se také nachází klášter Gabriela Lesnovského. \n"}
{"id": "1101795", "url": "https://cs.wikipedia.org/wiki?curid=1101795", "title": "Valandovo", "text": "Valandovo\n\nValandovo (v makedonské cyrilici Валандово), je město v Jihovýchodním regionu Severní Makedonie. Má celkem 4 402 obyvatel. Nachází se v blízkosti odbočky z hlavní severomakedonské dálnice Skopje-Gevgelija k Dojranskému jezeru, nedaleko od hranice s Bulharskem.\n\nMěsto je v Severní Makedonii známé jako místo, kde se pravidelně koná festival FOLK FEST, navštěvovaný jednotkami až desítkami tisíc lidí.\n\n"}
{"id": "1101796", "url": "https://cs.wikipedia.org/wiki?curid=1101796", "title": "Kratovo", "text": "Kratovo\n\nKratovo (v makedonské cyrilici Кратово), je město v Severovýchodním regionu v Severní Makedonii. Má 6 924 obyvatel.\n\nMěsto se rozvíjelo především ve středověku a raném novověku díky těžbě rud. Poslední důl však byl uzavřen v roce 1805. Odlehlé město, které se nachází daleko od dopravních tahů na úpatí Osogovských hor, tak bylo ušetřeno dynamického rozvoje jiných severomakedonských měst. Kratovo tak má zachovanou historickou balkánskou architekturu s mnohými mosty, věžemi a starými domy. Kamenných věží se z původních dvanácti do dnešní doby dochovalo celkem šest.\n\nMístní obyvatelstvo mluví dialektem makedonštiny, který je blízký některým jižním/jihovýchodním srbským nářečím a severozápadním nářečím bulharským.\n"}
{"id": "1101797", "url": "https://cs.wikipedia.org/wiki?curid=1101797", "title": "Hotel Boboty", "text": "Hotel Boboty\n\nHotel Boboty je hotel ve Vrátné dolině blízko osady Štefanová. Jeho autorem je významný slovenský architekt Ferdinand Čapka. Hotel byl postaven v roce 1966.\n\nHotel se nachází na jižním úpatí masivu Boboty. V 70. a 80. letech 20. století byl nejluxusnějším hotelem ve Vrátné dolině s restaurací, kavárnou, vinárnou a krytým bazénem. Hotel prošel kompletní rekonstrukcí.\n\n"}
{"id": "1101798", "url": "https://cs.wikipedia.org/wiki?curid=1101798", "title": "Madamina, il catalogo è questo", "text": "Madamina, il catalogo è questo\n\nMadamina, il catalogo è questo (česky \"Donno, hleďte, tento zábavný seznam\") je basová árie z Mozartovy opery \"Don Giovanni\", složené na italské libreto od Lorenza da Ponte. Jedná se o jednu z nejznámějších a nejpopulárnějších Mozartových árií.\n\nV opeře je zpívána Leporellem, sluhou dona Giovanniho, donně Elvíře během prvního dějství v páté scéně. Elvíra se krátce předtím znovu setká s donem Giovannim, kterého nenávidí, protože ji svedl a po třech nocích opustil; Leporello ji v této árii „uklidňuje“ tím, že není první ani poslední oběť jeho pána a že don Giovanni ženy svádí neustále a systematicky. Elvíra je nicméně utvrzena ve své nenávisti a v recitativu, který po této árii následuje, donu Giovannimu přísahá pomstu.\n\nÁrie byla do češtiny přeložena několikrát, verze Václava Judy Novotného zazněla s několika odlišnostmi v podání Karla Kalaše ve filmu Kulový blesk. Veršované české verze určené ke zpěvu jsou poněkud upraveny s ohledem na hudební možnosti a neodpovídají doslova italskému originálu.\n\n\n"}
{"id": "1101799", "url": "https://cs.wikipedia.org/wiki?curid=1101799", "title": "Sandrine Piau", "text": "Sandrine Piau\n\nSandrine Piau (* 5. červen 1965 Issy-les-Moulineaux) je francouzská sopranistka, která se věnuje především barokní hudbě.\n\nPůvodně studovala hru na harfu. Později studovala zpěv na \"Collège Lamartine\" a na \"Conservatoire national supérieur de musique et de danse de Paris\". Věnuje se baroknímu a lyrickému opernímu a písňovému repertoáru. Spolupracovala s předními dirigenty tohoto oboru, jako jsou William Christie, Philippe Herreweghe, René Jacobs nebo Nikolaus Harnoncourt.\n\nDále se věnuje francouzskému a německému písňovému repertoáru. Při koncertech a recitálech ji doprovázejí známí klavírní umělci Jos Van Immerseel, Roger Vignoles nebo klavíristka Susan Manoff.\n\nNahrává pro společnost Naïve.\n\nV roce 2006 jí byla udělena hodnost rytíře Řádu umění a literatury.\n\n"}
{"id": "1101803", "url": "https://cs.wikipedia.org/wiki?curid=1101803", "title": "Residomo", "text": "Residomo\n\nRESIDOMO, s.r.o. (do února 2017 RPG Byty) je největším poskytovatelem nájemního bydlení v České republice. Vlastní a spravuje na 43 tisíc bytů na Ostravsku a na území Moravskoslezského kraje. Vznikla při rozdělení zanikající společnosti OKD s rozhodným dnem 1. ledna 2006. K tomuto datu činila účetní hodnota aktiv 6,1 miliard korun a vlastní kapitál 4,5 miliardy korun.\n\nV roce 2009 se jediným společníkem stala v Holandsku registrovaná společnost RPG Property B.V., která si nechala vyplatit podíl na vlastním kapitálu ve výši 367 milionů korun. K 1. lednu 2010 společnost RPG Byty provedla přecenění aktiv, došlo k navýšení o 14 miliard korun na výsledných 20 miliard korun. Přepočítaný vlastní kapitál k 1. lednu 2010 činil 15 miliard korun. V roce 2012 společnost vyplatila dividendu 4,59 miliardy korun, v roce 2013 vyplatila dividendu 4,65 miliardy korun. V roce 2012 se také od společnosti odštěpila část jmění, která přešla na RPG RE Land, s.r.o.\n\nV dubnu 2014 se jedniným akcionářem společnosti stala v Holandsku registrovaná společnost Domus N.V., dceřiná společnost RPG Property B.V., kterou vlastnila BXR Group Limited, z 50% ovládaná Zdeňkem Bakalou a jeho rodinou. Domus N.V. měla v plánu vstoupit na burzu v Amsterdamu, tento plán se však nakonec neuskutečnil. Při této příležitosti byl majetek společnosti oceněn na 24,6 mld. Kč. Za rok 2014 vykázala provozní zisk 1,5 miliardy korun při tržbách 2,9 miliardy korun.\n\nV listopadu 2015 se jediným akcionářem společnosti stala společnost Fondy Bydleni 1, s.r.o., vlastněná společností Fondy Bydleni 2 S.á.r.l. se sídlem v Lucemburku. Tuto společnost měl ovládat americký realitní investor Round Hill Capital, podle oznámení Úřadu pro ochranu hospodářské soutěžě však má Round Hill Capital na lucemburské společnosti jen nepřímý a menšinový podíl. Podle serveru Echo24 je většinovým vlastníkem velká americká investiční společnost (odborným názvem \"hedgefonds\") Blackstone Group.\n\nPo změně vlastníka došlo ke změně názvu společnosti, která se od února 2017 nazývá RESIDOMO.\n"}
{"id": "1101804", "url": "https://cs.wikipedia.org/wiki?curid=1101804", "title": "Tomáš Vaněk", "text": "Tomáš Vaněk\n\nJméno a příjmení Tomáš Vaněk má více nositelů:\n\n"}
{"id": "1101805", "url": "https://cs.wikipedia.org/wiki?curid=1101805", "title": "Diana Abgar", "text": "Diana Abgar\n\nDiana Abgar (12. října 1859, Rangún – 8. července 1937, Jokohama) byla arménská spisovatelka, diplomatka a ambasadorka v Japonsku. Byla první arménskou ženou, která se stala diplomatkou a možná i první ženou, která byla jmenována do jakékoliv diplomatické služby.\n\nNarodila se 12. října 1859 v Rangúnu v křesťanské rodině. Pokřtěna byla jako Gayane. Její otec byl indický Armén, který emigroval z jihovýchodní Asie z New Julfa v Persii. Její matka Avet pocházela z rodiny Tateos Avetum v Šírázu. Diana byla nejmladší ze sedmi dětí. Vyrůstala v Kalkatě a vzdělání získala v místní klášterní škole. Uměla plynně mluvit anglicky, arménsky a hindsky. Vdala se za Apcar Michael Apcara, který pocházel ze šlechtického rodu z New Julfa, místa odkud pocházela její rodina. Rodina Abgarů se stala úspěšnými obchodníky po celé jihovýchodní Asii.\n\nRoku 1891 se se svým manželem přestěhovala do Japonska, aby založili a rozšířili rodinný podnik. Nakonec spolu měli 5 dětí, ale přežily jen 3. Když jí bylo 67 let, začala zažívat četné fyzické problémy. Selhával jí zrak, sluch a měla artritidu. Tyto zdravotní problémy vedly k její smrti dne 8. července 1937 v Jokohamě. Byla pohřbena na hřbitově pro cizince vedle svého manžela.\n\nKdyž 28. května 1918 vyhlásila Arménie nezávislost, nebyla mezinárodně uznána. Nicméně v roce 1920, díky jejímu úsilí, se Japonsko stalo jedním z prvních států, který uznal nezávislost Arménie. Z úcty k jejímu úsilí, ji Hamo Ohanjanyan, ministr zahraničních věcí Arménie, jmenoval čestným konzulem v Japonsku. Tím se stala první arménskou ženou diplomatkou. Nicméně po sovětizaci Arménie roku 1920 byla nucena ukončit svou službu.\n\nKdyž její syn převzal rodinný podnik v Japonsku, začala se soustředit na její humanitární, literární a diplomatickou kariéru. Začala pracovat v mnoha časopisech a novinách jako je například The Japan Advertiser, The Far East, The Japan gazette, and Armenia. Začala se hodně věnovat literatuře. Psala o arménské situaci v Osmanské říši s cílem zvýšit globální povědomí. Do roku 1920 napsala více než 9 knih o Arménské genocidě. Také psala mnoho článků o mezinárodních vztazích a vlivu imperialismu na světové záležitosti a světový mír. Příklady jejích prací:\n\n"}
{"id": "1101806", "url": "https://cs.wikipedia.org/wiki?curid=1101806", "title": "Frode Johnsen", "text": "Frode Johnsen\n\nFrode Johnsen (* 17. března 1974, Skien, Norsko) je bývalý norský fotbalový útočník a reprezentant. Mimo Norsko hrál na klubové úrovni v Japonsku.\n\nNa klubové úrovni hrál fotbal v Norsku v mužstvech Odds BK a Rosenborg BK. V Japonsku hrál za Nagoya Grampus a Shimizu S-Pulse. Celkem třikrát se stal nejlepším kanonýrem nejvyšší norské fotbalové ligy:\n\nV A-týmu Norska debutoval 16. 8. 2000 v Helsinkách proti týmu Finska (výhra 2:0).\n\n"}
{"id": "1101809", "url": "https://cs.wikipedia.org/wiki?curid=1101809", "title": "Ninel Kulagina", "text": "Ninel Kulagina\n\nNinel Kulagina, celým jménem Ninel Sergejevna Kulagina (rusky: \"Нине́ль Серге́евна Кула́гина\"), dívčím jménem Ninel Sergejevna Michajlova (30. července 1926 – duben 1990) byla Ruska, která údajně ovládala schopnost telekineze.\n\nNarodila se 30. července 1926 v Petrohradu (tehdejším Leningradu). Ve svých 14 letech vstoupila během druhé světové války do Rudé armády, aby se se svým otcem, bratrem a sestrou připojila k obraně rodného města před německým obléháním. Sloužila jako operátor rádia u tankového pluku.\nPo skončení války se Kulagina provdala a stala se ženou v domácnosti. Právě z tohoto období pochází studie zkoumající její domnělé nadpřirozené schopnosti. Během šedesátých let se Kulagina stala předmětem mezinárodní diskuze. V období studené války se začaly produkovat černobílé němé filmy, ve kterých Kulagina posouvá objekty po stole, aniž by se jich dotýkala. Tyto snímky byly údajně pořízeny pod dohledem odborníků pro potřeby sovětských činitelů. Jejich zveřejnění způsobilo nadšení z řad výzkumníků v oblasti paranormálních jevů, někteří z nich měli za to, že jde o jasný důkaz prokazující existenci nadpřirozených schopností. Podle zpráv ze Sovětského svazu se na výzkumu podílelo čtyřicet vědců, dva z nich byli nositelé Nobelovy ceny. Larry Kettlekamp ve své knize „Investigating Psychics“ tvrdí, že Kulagina byla natočena při oddělování bílků od žloutků u vajec ponořených ve vodě. Během této události u ní byla naměřena zrychlená srdeční činnost, pozměněné mozkové vlny a výkyvy v elektromagnetickém poli. Aby nedošlo k interferenci vlivem externích elektromagnetických impulsů, byla Kulagina umístěna do kovové klece. Uvnitř údajně demonstrovala schopnost separovat předem označenou sirku od zbytku hromádky umístěné pod skleněnou baňkou.\n\nKulagina tvrdila, že schopnost telekineze v sobě objevila poté, co se kolem ní začaly věci spontánně vznášet, vždy když se rozzlobila. Měla za to, že své nadání zdědila po matce. Před započetím každé seance si vyžádala čas na meditaci. Jakmile se dostala do soustředěného stavu, ucítila ostrou bolest v oblasti páteře a její zrak se zastřel. Bouřky prý negativně ovlivňovaly její telekinetické dovednosti.\n\nJeden z nejproslulejších experimentů, který Kulagina podstoupila, se odehrál v petrohradské laboratoři 10. března 1970. Vědci zprvu studovali její schopnosti pohybovat neživými předměty, brzy však svou pozornost upřeli k testování živých organismů, konkrétně šlo o buňky, tkáně a orgány. Úkol spočíval v zastavení srdce žáby ponořené v roztoku. Kulagina se zprvu upřeně soustředila na tlukot srdce, to za okamžik začalo bít rychleji, poté pomaleji, nakonec srdeční činnost ustala kompletně.\n\nMnoho odborníků a organizací zaujalo vůči tvrzením o pravdivosti telekineze skeptický postoj. Italský psycholog Massimo Polidoro uvedl, že dlouhé časy na přípravu a nekontrolované prostředí (např. hotelové pokoje), ve kterém se experimenty prováděly, nahrávalo případným podvodům. Mágové a skeptici argumentovali tím, že počiny, které Kulagina prováděla, mohly být vykonány za využití eskamotérských metod, jedná se například o dobře skrytá vlákna, magnety či zrcadla. Sovětský svaz měl v dobách studené války rovněž očividný motiv pro falzifikaci a zveličování podobných výkonů. Jednalo se o tzv. psychologický závod, analogie k vesmírnému závodu, Sověti využívali nesčetného množství propagandistických metod s cílem zvítězit na obou frontách.\n\nVladimir Lvov publikoval článek v sovětském deníku Pravda, v něm obviňuje Kulaginu z podvodu. Lvov píše, že Kulagina prováděla jeden ze svých triků za pomoci skrytých magnetů umístěných na svém těle. V článku se rovněž uvádí, že Kulagina byla zatčena za podvod, při kterém obelstila nic netušící občany a přišla si tak na pět tisíc rublů. Spisovatel science fiction Martin Gardner popsal Kulaginu jako pěknou, tmavookou baculku, která byla dvakrát přistižena, jak se snaží pohybovat předměty za využití triků.\n\n"}
{"id": "1101812", "url": "https://cs.wikipedia.org/wiki?curid=1101812", "title": "Alruna", "text": "Alruna\n\nAlruna (starou severštinou Ölrún, starou horní němčinou Ailrun, německy Alruna, Alraune) je germánské ženské křestní jméno, pochází z pragermánského \"*aliruna\" (nebo \"*agilruna\"), které se skládá z \"runy\" \"tajemství, runa\" a jedné z následujících předpon \"ali-\", \"agil-\", nebo \"alu-\".\n\nV němčině bylo jméno \"Alruna\" jako zkrácená forma \"Adelruny\", jiného jména s předponou \"*athal-\" \"vznešená\".\n\nV germánské mytologii je Ailrun ženou Agilaze, legendárního lučištníka v básni \"Völundarkviða.\n\n\"Ölrun (možná \"ale rune\" starou severštinou) je valkýra, a dcera Kiára z Vallandu.\n\nAlruna z Chamu byla bavorská poustevnice. Žila v jedenáctém století a byla římskokatolickou patronkou těhotenství.\nAlruna je také jméno \"mandragory\" v množství germánských jazyků (alruna ve švédštině, alrune v dánštině a norštině a Alraune v němčině).\n\n"}
{"id": "1101813", "url": "https://cs.wikipedia.org/wiki?curid=1101813", "title": "Tony Buzan", "text": "Tony Buzan\n\nAnthony \"Tony\" Peter Buzan (; 2. června 1942, Londýn, Spojené království – 13. dubna 2019 nemocnice John Radcliffe Hospital, Oxford) byl anglický autor a výchovný poradce.\n\nBuzan zpopularizoval myšlenku duševní gramotnosti a techniku zvanou Myšlenkové Mapy, dříve užívanou Leonardem da Vinci a dalšími.\n\nNarodil se v Palmers Green, Enfield, Middlesex. Je absolventem Kitsilano Secondary School ve Vancouveru, kde byl v letech 1959-60 hlavním chlapeckým prefektem. Jeho bratr – akademik Barry Buzan – je propagátorem mnemotechnických pomůcek a techniky myšlenkových map. V prosinci 2006 vydal vlastní program na podporu mentálního mapování nazvaný iMindMap. The Buzan Organisation má ochranné známky na frázi 'myšlenková mapa' v kontextu kurzů osobnostního rozvoje ve Spojeném království, USA a Německu. Ochranná známka není registrována v záznamech Kanadského úřadu pro duševní vlastnictví.\n\nPodle seriálu Use Your Head vysílaném BBC je většina jeho myšlenek obsažena v jeho pěti knihách: \"Use Your Memory\", \"Master Your Memory\", Use Your Brain (Používejte hlavu), \"The Speed Reading Book\" (Rychlé čtení) and \"The Mind Map Book (Myšlenkové mapy)\". Je autorem nebo spoluautorem více než 100 knih přeložených do 30 jazyků..\n\nJako autor populární psychologické literatury psal Tony Buzan o tématech spojených s mozkem, \"genius kvocient (GQ)\", spirituální inteligence, paměť, tvořivost a rychločtení. Je zakladatelem a prezidentem Brain Foundation (nezaměňovat s různými subjekty souvisejícími s medicínou se stejným názvem) a zároveň Brain Trust Charity , World Memory Championships a World Championships of the Brain. Je spoluzakladatelem London's Mind Body Spirit Festival stejně jako Mind Sports Olympiad.\n\nKritici nazývají mentální mapování pseudovědou, zpochybňují existenci důkazu podporujícího techniku a užitečnost myšlenkových map.\n\n\n"}
{"id": "1101814", "url": "https://cs.wikipedia.org/wiki?curid=1101814", "title": "Ignacy Domeyko", "text": "Ignacy Domeyko\n\nIgnacy Domeyko (také Domejko), 3. červenec 1802, Niedżwiadka u Miru, dnes Bělorusko – 23. listopad 1889, Santiago de Chile, byl polsko-chilský geolog, mineralog, cestovatel a etnograf narozený na území dnešního Běloruska.\n\nNarodil se ve venkovském sídle zámožné šlechtické rodiny, asi 60 km jihozápadně od Minsku. Po maturitě studoval matematiku a fyziku na univerzitě ve Vilně, kde roku 1822 získal titul magistra. V mládí byl přítelem spisovatele Adama Mickiewicze, který ho ztvárnil jako Żegota v 2. části dramatu \"Tryzny\" (\"Dziady\"). Mickiewicz jej také uvedl do tajného spolku Filomatů (roku 1819). Během vyšetřování po jeho odhalení carskými úřady byli oba několik měsíců vězněni ve Vilniusu.\n\nV letech 1830–31 se Domeyko zúčastnil tzv. lednového povstání proti Ruské říši. Po jeho potlačení musel odejít do exilu. V Paříži poté studoval studoval na Sorboně, Collège de France a \"École des Mines\" v Paříži, kde roku 1837 získal titul inženýra.\n\nPo studiích, roku 1838, odjel do Buenos Aires. Přešel argentinské pampy i Andy a v červnu 1838 se usídlil v Chile. Ve městě La Serena vyučoval mineralogii a chemii na lyceu. U chilských úřadů prosadil založení báňských akademií ve městech La Serena a Copiapó, střediscích těžby mědi. První z nich sám vytvořil, řídil a přednášel tam. Založení druhé řídil, osobně vybral sbor učitelů, převážně Francouzů a Němců, a dohlížel na její chod. Od roku 1847 působil na univerzitě v Santiagu de Chile, kde byl v letech 1867-1883 rektorem. V roce 1848 mu vláda udělila chilské občanství.\n\nProcestoval Pobřežní Kordilleru (\"Cordillera da Costa\"), hřebeny Chilsko-argentinských And i poušť Atacama. Roku 1844 žil u indiánského kmene Araukánců. Odmítal přitom, že by se vyznačovali krutostí, jak tvrdily prameny španělských conquistadorů. Vydal o kmeni i etnografickou studii.\n\nV Chile je dodnes považován za průkopníka vědy a průmyslu, vytvořil první geologickou mapu Chile (1846). a rozvinul významným způsobem místní hornictví. Založil zde meteorologickou stanici i etnografické muzeum. Našel řadu nových nalezišť zlata i stříbra a jeden z jím popsaných minerálů (arsenid mědi) po něm rakouský mineralog Wilhelm Haidinger pojmenoval domeykit. Jako rektor reformoval univerzitu v Santiagu a na základě toho jej chilská vláda pověřila též organizací celého vysokého školství. Roku 1883 se vrátil do Evropy, ale v roce 1889 odcestoval zpět do Chile a záhy poté zemřel.\n\nJe po něm nazváno horské pásmo, obec v Chile, několik fosilních živočichů i planetka hlavního pásu číslo 2784.\n\n"}
{"id": "1101817", "url": "https://cs.wikipedia.org/wiki?curid=1101817", "title": "Okáč poháňkový", "text": "Okáč poháňkový\n\nOkáč poháňkový (\"Coenonympha pamphilus\", Linneaus, 1758) je zástupcem jednoho z nejpočetnějších druhů čeledi babočkovitých (podčeledi okáčů) a zároveň jedním z nejrozšířenějších denních motýlů na českém území. Jedná se o menšího motýla,velikost 25-33 mm. Na rubu křídel má jedno velké oko na předních křídlech, zadní křídla mají nevýrazný okrajový světlý pásek a jsou bez oček.\n\nOkáč poháňkový je hojně rozšířen v palearktickém areálu, od Britských ostrovů přes Evropu až po východní Asii. Jeho přirozeným biotopem jsou louky všech možných typů – zarůstající, křovinaté i podmáčené, zároveň ho najdeme na okrajích lesů či na lesních pasekách.V horách vystupuje až do 2000 m a je tam jen jednogenerační.\n\nŽivnou rostlinou okáče poháňkového jsou různé druhy trav. Motýl je vícegenerační od jara do podzimu. Samice jsou o něco větší. Vajíčka jsou kladena jednotlivě do trsů trav. Larvy žijí samostatně, krmí se převážně v noci a rostou poměrně pomalu. Kuklí se na stejném místě do kokonu z hedvábných vláken, přeměna trvá 3 týdny. \n\nV České republice je velmi rozšířený a hojný. Pro svou nenáročnost dobře odolává vlivům prostředí. Nepatří mezi ohrožené druhy.\n\n"}
{"id": "1101818", "url": "https://cs.wikipedia.org/wiki?curid=1101818", "title": "Bika klasnatá", "text": "Bika klasnatá\n\nBika klasnatá (\"Luzula spicata\") je nízká, v hustých trsech rostoucí vytrvalá horská rostlina, která je rozšířena v mírném a částečně i subarktickém pásmu téměř po celé severní polokouli. V české přírodě je ale nejsilněji vyhynutím ohroženou bikou ze všech, více než deseti druhů, které v ní rostou.\n\nBylina se vyskytuje, místy hojně, po celém území Evropy a dále v Asii nespojitě po celé Sibiři, na Kavkaze, ve Střední a Jihozápadní Asii, na severu Číny a Mongolska, stejně jako na severu indického subkontinentu. V Severní Americe je dále původním druhem od severních arktických oblastí přes Kanadu až téměř po celých Spojených státech. Je přizpůsobena k růstu v chladném prostředí a proto v Evropě roste např. na Islandu, Špicberkách, ostrově Jan Mayen a v Americe na Aljašce a v Severozápadních teritoriích i v Nunavutu v Kanadě. V teplejších oblastech vyrůstá ve vyšších polohách a v subtropech Asie vystupuje až do nadmořské výšky 3400 m. Nejseverněji byla zaznamenána na Baffinově ostrově na 63°24' severní zeměpisné šířky. Ve Střední Evropě je, na rozdíl od Asie a Ameriky, rostlinou poměrně vzácnou.\n\nV České republice se bika klasnatá vyskytuje pouze v Krkonoších na místech, kde jsou pozůstatky prastaré arktoalpínské tundry z období doby ledové. V tamních extrémních podmínkách, které neumožňuji ani existenci keřového patra, bývá součásti alpínských trávníků, ty jsou tvořené především nízkými travinami do 25 cm výšky a nacházejí se nad horní hranici lesa. Vyrůstá v malých, rozptýlených populacích na nejvyšších místech Krkonoš mezi kameny v roklích a na plochých hřbetech vrcholů Sněžka, Luční hora, Studniční hora, Kotel a na polské straně Vysoké Kolo a Stříbrný hřbet.\n\nRoste obvykle na suchých, málo zapojených travnatých svazích s malým množstvím organických látek, často v písčitém či štěrkovitém substrátu. Objevuje se na místech s častou disturbancí způsobovanou mrazovými pohyby půdy nebo sešlapem, nesestupuje níže než 1300 m n. m.\n\nV druhu biky klasnaté je rozlišováno asi pět poddruhů, v ČR se vyskytuje pouze jediný, nominátní:\n\nVytrvalá, trsnatá, neodnožující, 15 až 25 cm vysoká bylina vyrůstající z nehlubokého kořene s mnoha vláknitými kořínky. Má vztyčené bazální listy které jsou tuhé, podlouhlé či kopinaté, 3 až 9 cm dlouhé a 1 až 4 mm široké. Lodyžní listy bývají jeden až dva a mají podobný vzhled. Lodyhy jsou zakončené převislým, přetrhovaným květenstvím, kruželem, složeným z přisedlých, do strboulů sestavených klásků, celé květenství obsahuje 20 až 80 květů. Spodní podpůrný listen bývá stejně dlouhý jako květenství. Spodní klásky rostou z paždí listenů úzkých, hořejší ze široce pochvatých a na okrajích třásnitých. Převislé květenství je důležitým poznávacím znakem druhu.\n\nKvěty klásků mají tři vnitřní a tři vnější kopinaté okvětní lístky asi 3 mm velké, které jsou tmavohnědé až černohnědé se světlými okraji. Prašníky šesti tyčinek jsou asi dvakrát delší než jejich nitky. Svrchní semeník je složený ze tří plodolistů a obsahuje tři vajíčka. Kvetou od června do srpna, nemají nektar a opylovány jsou převážně větrem. Ploidie druhu je 2n = 24.\n\nPlody jsou hnědé až černé, trojhranné, široce elipsoidní tobolky 1,5 mm velké. Obsahují po třech hnědých, válcovitých semenech asi 1,2 mm velkých s masíčkem. Rostlina se rozmnožuje semeny, která jsou šířena větrem, vodou nebo mravenci zanášející semena do mravenišť kvůli masíčku.\n\nBika klasnatá je pro svůj výskyt v malých, rozptýlených a početně klesajících populacích zařazena jak ve \"Vyhlášce MŽP ČR č. 395/1992 Sb. ve znění vyhl. č. 175/2006 Sb.\", tak i v \"Červeném seznamu cévnatých rostlin České republiky\" z roku 2012 ve skupině rostlin kriticky ohrožených (§1, C1b).\n\n"}
{"id": "1101824", "url": "https://cs.wikipedia.org/wiki?curid=1101824", "title": "Arve Seland", "text": "Arve Seland\n\nLeif Arve Seland (* 12. prosince 1963, Arendal) je bývalý norský fotbalový útočník a reprezentant. Mimo Norska hrál na klubové úrovni ve Francii a Belgii.\nPo skončení aktivní hráčské kariéry pracoval s mládeží, mj. jako trenér juniorů v klubu Arendal Fotball.\n\nNa klubové úrovni hrál fotbal v Norsku v mužstvu IK Start. Jedenkrát se stal nejlepším kanonýrem nejvyšší norské fotbalové ligy, v sezóně 1989 nastřílel v dresu IK Start 12 gólů.\nPoté působil ve Francii v mužstvu FC Mulhouse a v Belgii v KFC Winterslag.\nV roce 1989 se vrátil do IK Start, kde roku 1990 ukončil kariéru.\n\nV A-týmu norské fotbalové reprezentace debutoval 29. 7. 1984 v utkání v Bostonu proti týmu Chile (remíza 0:0). Celkem odehrál v letech 1984–1987 za norský národní tým 12 zápasů a vstřelil 1 gól.\n\nZúčastnil se Letních olympijských her 1984 v USA.\n\n"}
{"id": "1101827", "url": "https://cs.wikipedia.org/wiki?curid=1101827", "title": "Les Plaisirs de Versailles", "text": "Les Plaisirs de Versailles\n\nLes plaisirs de Versailles (česky \"Potěšení z Versailles\") je krátká francouzská opera (\"divertissement\") od Marc-Antoine Charpentiera, vytvořená pro provedení v rámci nové dvorské zábavy, známé jako \"les appartements du roi\" (česky \"královské recepce\"), které uvedl král Ludvík XIV. v roce 1682; Charpentier v té době působil jako skladatel králova syna Ludvíka, \"velkého Dauphina\". Libretista je neznámý.\n\nOpera měla premiéru v roce 1682 na zámku ve Versailles.\n\n\n\nVětšina postav reprezentuje \"potěšení z Versailles\". Alegoricky představuje toto potěšení i bůh Comus, protože potěšení z Versailles představovala i přítomnost veselí a zábav, včetně nočního koketování.\n\nPřesně datum premiéry není známo, ale během něj měl Charpentier sám zpívat roli \"Hry\" (\"Le Jeu\"). Celá opera sestává pouze z jednoho dějství, rozděleného na čtyři scény (schází i pro toto období typický prolog).\n\n\"La Musique\" zpívá (árie \"Que tout cède aux douceurs de mes accords charmants\" a sbor \"Mortels, Dieux, révérez le divine harmonie!\"), dokud není přerušena \"la Conversation\" a jejím blábolením (árie \"Rare fille du ciel, ne m'appréhendez pas!\"). \"La Conversation\" řečmi otravuje \"La Musique\", která ji následně posílá pryč (\"Sortons ! On blâmera mon peu de politique\"...).\nPřichází Comus a snaží se ty dvě smířit tím, že jim nabízí čokoládu, víno a cukrovinky. \"Le Jeu\" navrhne, aby se věnovali spíše hazardním hrám, ale \"la Musique\" chce jen zpívat a \"la Conversation\" chce zase jen popíjet čokoládu.\n\nNakonec se \"la Musique\" s \"la Conversation\" dohodnou, že se přenesou přes své spory, aby pomohly králi Ludvíkovi k odpočinku, který si chce dopřát po vítězstvích ve válkách (\"La Musique: Si Louis en a ri, Je me tiens trop heureuse.\")\n\n\n\n"}
{"id": "1101828", "url": "https://cs.wikipedia.org/wiki?curid=1101828", "title": "Protěž nízká", "text": "Protěž nízká\n\nProtěž nízká (\"Gnaphalium supinum\", syn. \"Omalotheca supina\") je nízkou, nenápadnou bylinou vyskytující se převážně v chladném horském prostředí. Tento druh rodu protěž v České republice roste pouze v Krkonoších a je považován za rostlinu ohroženou vyhynutím.\n\nV Evropě se druh vyskytuje nesouvisle ve vyšších pohořích od Pyrenejí přes Alpy, Apeniny a Krkonoše až po Karpaty, dále vyrůstá v horstvech Balkánského poloostrova, Skotska, Skandinávie i na Islandu. V Asii je druh rozšířen v Turecku, na Kavkaze, Pamíru, Ťan šanu, v okolí Bajkalského jezera a na severu Mongolska. Vzácně se objevuje v Severní Americe a v Grónsku.\n\nV České republice se protěž nízká vyskytuje pouze řídce, ve vyšších polohách Krkonoš v oblastech karů v subalpínském výškovém stupni. Ve východní části pohoří roste v Obřím dole, na Sněžce, Studniční hoře a Luční hoře. V západní části roste v Kotelních jámách a u Labského vodopádu. Na polské straně Krkonoš se vyskytuje okolo Malého rybníka ( Mały staw) a v Malé Sněžné jámě ( Mały kociol Śnieźny). Nejníže položená lokalita se nalézá v údolí Bílého Labe v nadmořské výšce 1160 m. Tento druh je v Krkonoších považován za glaciální relikt.\n\nDruh preferuje nezapojené subalpínské a alpínské louky, pastviny, sněhová výležiska v karech, kamenité sutě, skalní pukliny či okolí pramenišť. Osídluje kyselé půdy které jsou vlhké a chudé na živiny, požaduje však plné oslunění. Je velmi odolný vůči chladu, v Arktických oblastech roste na hranicích tundry společně s lišejníky a v Asii se vyskytuje až do nadmořské výšky 4000 m.\n\nVytrvalá, běloplstnatá rostlina, obvykle nižší než 10 cm, která má plazivý, hustě větvený oddenek z něhož vyrůstají květné lodyhy a mnohé nekvetoucí výběžky. Poměrně tenké lodyhy jsou přímé, nevětvené a hustě olistěné bělovlnatými listy, spodní v listové růžici jsou přisedlé, stejně jako lodyžní. Listy jsou jednožilné, čárkovité až podlouhlé, zašpičatělé a bývají dlouhé 1 až 2 cm a široké 1 až 2 mm.\n\nKvětní úbory na krátkých stopkách bývají seskupeny v počtu dva až osm do vrcholových hroznů nebo strboulovitého květenství. Uprostřed květního lůžka úboru bývá 10 až 15 květů oboupohlavných se širokou trubkou, po jeho obvodu dvacet až třicet květů samičích s nitkovitou trubkou. Květy mají koruny bělavé až nazelenalé a v horních částech nahnědlé. Široce zvonkovitý zákrov má dvě řady podlouhlých až eliptických, světle hnědých listenů které bývají po odkvětu hvězdicovitě rozestálé. Rostliny kvetou v červenci až září, opylovány jsou entomogamně i autogamně. Ploidie druhu je 2n = 28.\n\nPlody jsou oválné nebo podlouhlé nažky 1,5 mm dlouhé s jednořadým, 3 mm chmýrem který lehce odpadává. Protěž nízká se do větších vzdálenosti rozšiřuje nažkami zanášenými větrem nebo splavovanými povrchovou vodou, do bezprostředního okolí rozrůstáním oddenků.\n\nPodle vyhlášky MŽP ČR č. 395/1992 Sb. není protěž nízká zákonem chráněna. V „Červeném seznamu rostlin ČR“ z roku 1995 (Holub) byla již pro svůj sporadický výskyt začleněna mezi druhy ohrožené (C2). Protože se její početní stavy nadále snižují, byla v roce 2000 v „Černém a červeném seznam cévnatých rostlin ČR“ (Procházka), stejně jako v roce 2012 v „Červeném seznam cévnatých rostlin ČR“ (Grulich), zařazena protěž nízká mezi druhy kriticky ohrožené (C1).\n\n\n \n"}
{"id": "1101830", "url": "https://cs.wikipedia.org/wiki?curid=1101830", "title": "Vladimír Raffel", "text": "Vladimír Raffel\n\nVladimír Raffel (30. srpna 1898 Votice — 10. února 1967 Dolní Žleb) byl spisovatel a psychiatr, jeden z průkopníků žánru science fiction v české literatuře. Publikoval také pod pseudonymem Karel Nešeda.\n\nStudoval medicínu v Praze a Montpellieru. Působil jako literární kritik, politický komentátor a překladatel z francouzštiny, přispíval do Června, Hosta a Rudého práva. Vydal povídkové sbírky \"Elektrické povídky\" (1927), \"Taneční povídky\", \"Tělové povídky\", \"Pathetické povídky\" (všechny 1928) a \"Prapovídky\" (1930) a psychologický román \"Obchodník sympatiemi\" (1929). Jeho tvorba byla ovlivněna poetismem a expresionismem, prolíná se v ní okouzlení možnostmi moderní techniky se skeptickým a ironickým pozorováním lidských povah, častý je motiv zneužití převratného vynálezu. Počátkem třicátých let ukončil literární činnost z důvodu velkého pracovního vytížení; pracoval v pražském Zemském ústavu pro choromyslné, po válce vedl psychiatrické léčebny ve Šternberku a Opavě.\n\n"}
{"id": "1101833", "url": "https://cs.wikipedia.org/wiki?curid=1101833", "title": "Kohorta (demografie)", "text": "Kohorta (demografie)\n\nKohorta se používá v demografii či marketingu jako pojem označující určitou jistým způsobem charakterizovanou skupinu osob. Například lidí, u kterých v daném roce došlo k nějaké významné demografické události (například sňatek, narození prvního dítěte, ukončení úplného středního vzdělání a podobně). Používá se rovněž jako synonymum k pojmu generace.\n\nSlovo kohorta je latinského původu. Toto současné označení pro soubor lidí mělo původně význam jako skupina podporovatelů. V angličtině se slovo „cohort“ rozšířilo v 70. letech 20. století. \n\n"}
{"id": "1101834", "url": "https://cs.wikipedia.org/wiki?curid=1101834", "title": "Lobezský potok", "text": "Lobezský potok\n\nLobezský potok je pravostranný přítok řeky Ohře v Karlovarském kraji. Teče v okresech Cheb a Sokolov. Délka toku činí 19,5 km, podle jiného zdroje činí délka potoka 19,95 km. Plocha povodí měří 42,85 km².\n\nPotok pramení v centru Slavkovského lesa v národní přírodní rezervaci Kladské rašeliny, její lokalitě Paterák, dříve označované jako Zankovo rašeliniště (Zankfilz), asi 5 km jižně od zaniklé osady Vranov. Odsud vytékají tři menší potůčky, které se na okraji rašeliniště spojují do jednoho toku, což je považováno za pramen Lobezského potoka.\nHorní tok pokračuje severním směrem podmáčenými smrčinami až k místu kde stával Bühnlův mlýn.\nDále potok teče nejprve lesem a potom loukami po okraji lesa až k místu, kde zprava přijímá Chalupecký potok. Odtud pokračuje k osadě Podstrání, dále pak podél silnice II/210 hlubokým údolím až k zaniklé obci Vítkov. Mezi zaniklým Vítkovem a okrajem Sokolova byl Lobezský potok sveden do přibližně 3 km dlouhého uměle vytvořeného koryta. Toto umělé koryto bylo vybudováno na konci 70. let 20. století v souvislosti s plánovanou otvírkou uhelného lomu Michal, ve kterém po ukončení těžby vzniklo umělé jezero Michal. K jeho napuštění byla využita voda z Lobezského potoka. Poslední přibližně tři kilometry až k soutoku s Ohří protéká Lobezský potok Sokolovem.\n\n\nPrůměrný průtok Lobezského potoka u ústí činí 0,38 m³/s.\nNa toku potoka bylo v minulosti 15 mlýnů. Jejich historie je někdy známá, ovšem některé jsou doloženy jen zákresy v historických mapách. Ne všechny mlýny ovšem pracovaly současně a ne všechny mlýny mlely obilí. Často se síla vody využívala pro drcení lnu, nebo pro pohon pily či železných hamrů. Některé byly během roku přestavovány z obilných mlýnů na pily, protože úroda obilí v horských oblastech nebyla dostatečná k celoročnímu využití. Všechny mlýny však zanikly, některé zcela, z jiných zůstaly rozvaliny zdí a sklepů. Převážná část mlýnů zanikla v období krátce po skončení druhé světové války. Nejprve došlo k odsunu německého obyvatelstva a současně zabrala téměř celé území Slavkovského lesa armáda k vytvoření nového výcvikového prostoru. Při opouštění území armádou byly mlýny srovnány se zemí. Na základech několika mlýnů byly později postaveny rekreační objekty. Mlýny měly svoje vyrovnávací rybníky a vodní náhony, často dlouhé několik stovek metrů. Tyto náhony jsou v terénu zřetelné i v současnosti.\n\nPrvním mlýnem na toku potoka byl obilný \"Bühnlův mlýn\". Nacházel se jen asi 300 m od pramene potoka v lukách při okraji lesa a patřil mezi starší mlýny, pravděpodobně z období okolo roku 1800. Koncem 19. století se zde stala smutná událost. Po práci v lese se vracela domů mlynářova manželka, která byla ve vysokém stupni těhotenství. Cestou domů předčasně porodila, jen pár metrů od mlýna. Dítě se narodilo mrtvé a žena vykrvácela. Na místě úmrtí nechal mlynář postavit boží muka, aby se na ni nezapomnělo. Kamenný podstavec, ovšem už bez železného kříže, se nachází v hustém porostu. Mlýn využívali sedláci z okolí horního toku potoka. Význam mlýna poklesnul, když byl o něco níže postaven \"Matzlův mlýn\" s výhodnější polohou pro sedláky z Vranova a Čisté. Mlýn proto ukončil svoji činnost v průběhu dvacátých let 20. století. Po jeho zániku les zabral celé okolí a tak se zbytky stavení nacházejí uprostřed hustého lesa.\n\nNejvyšší koncentrace mlýnů na Lobezském potoce byla v osadě Podstrání.\nJeden z nich, \"Schimmerův mlýn\", stával na pravém břehu, těsně pod silnicí. Jedná se o jediný mlýn, který se zachoval v podobném vzhledu, jaký měl dlouhá staletí. Dnešní rekreační objekt je postaven na základech bývalého mlýna, ze kterého se zachovala sklepní část. Původně se jednalo o obilný mlýn a mlýn k drcení lnu na lněný olej. Později roztáčel malou turbínu k výrobě elektřiny pro objekt a k pohonu katru. Vznik mlýna se dá proto určit jen velice obtížně, je však zakreslen již na starých mapách, ze kterých vyplývá, že v těchto místech stál již minimálně v 17. století. Na spodním okraji Podstrání stával na pravém břehu potoka \"Schrammův mlýn\", spadající pod obec Vranov. Patřil mezi nejznámější mlýny na Lobezském potoce a byl jeden z nejstarších. První písemná zmínka o něm je z roku 1662. Měl dvě hlavní stavení. Prvním objektem byla samotný mlýn, pohánějící katr a truhlářské stroje. Kromě rozřezávání klád se zde vyráběly dřevěné bedny pro pivovary a dřevitá vlna pro sklárny a porcelánky. Druhý objekt sloužil jako hostinec. Před hostincem se nacházela zastávka pravidelné linky autobusu. V létě zde zastavoval autobus na znamení, v zimním období, kdy byla cesta do Čisté zasypána sněhem, zde byla konečná stanice autobusové linky.\nRozsáhlým byl i \"Kamenný mlýn\", který stával na pravém břehu potoka proti soutoku se Psím potokem. Jeho součástí se v pozdějších létech stal hostinec s výčepem, hojně navštěvovaný turisty. Konaly se zde i taneční zábavy, na které se sjížděli lidé z okolí, dokonce i ze Sokolova. Když dostala rodina mlynáře příkaz k odsunu do Německa, tak to mlynář neunesl a na nejsilnějším trámu na půdě se oběsil. Zanechal po sobě manželku s třemi dětmi. Největším mlýnem na toku byl \"Schneidenský mlýn\", nazývaný rovněž jako \"Žofiin mlýn\" či \"Nellyina pila\". Tento mlýn byl naopak nejmladším mlýnem na Lobezském potoce. Poprvé byl zakreslen v mapách z roku 1850. Jako jediný pracoval i po odsunu původních německých majitelů. Jako pila byl částečně využíván Vojenskými lesy. V druhé polovině 60. letech 20. století rozebrali mlýn majitelé chatek na stavební materiál. Ještě níže po toku stával \"Lobezský mlýn\". Jednalo se o starý mlýn, o němž je písemná zmínka ve Šlikovském urbáři z roku 1525. Tragická událost se zde odehrála přibližně v polovině 19. století. Tehdejší mlynář měl dva syny, dvojčata. Při hraní děti nedávaly pozor a spadly do náhonu před mlýnským kolem. Dravý proud vody je strhnul pod mlýnské kolo a rozdrtil. Mlynář a mlynářka byli zdrceni, matka se z šoku nikdy nevzpamatovala a oněměla, otci se začaly třást ruce, že v nich neudržel žádný nástroj. Krátce poté se odstěhovali a mlýn přenechali jinému mlynáři.\n\nDalší starým mlýnem, o kterém je písemná zmínka ve Šlikovském urbáři z roku 1525, býval \"Medvědí mlýn\". Ten stával nad obcí Vítkov, v katastru osady Novina. V objektu mlýna byla umístěna turistická atrakce, kterou zejména před Vánocemi navštěvovalo mnoho obyvatel z okolí. Jednalo se o betlém s jesličkami. Soubor postav, zvířat a vánočních motivů vyřezávalo mnoho generací majitelů mlýna. Mnoho figur bylo pohyblivých a jejich pohon zajišťovalo mlýnské kolo. Zajímavý a dramatický je poválečný osud betléma. Když se majitel mlýna dozvěděl o příkaz k odsunu, využil několik dní, které mu vystěhování zbývaly. Celý betlém rozebral na jednotlivé figury a stavení na díly. Ty pečlivě zabalil a naskládal do velkého batohu. V nočních hodinách, tajně, bez povolení, odcházel s batohem přes západní hranici do městečka Schirnding, kde měl tehdy své příbuzné a u nich rozebraný betlém ukryl. Takto chodil několik nocí, až tajně odnosil celý betlém. Nikdo z okolí o tom nevěděl. Jeho čin byl velice statečný, neboť mlýn se nacházel na rozhraní sovětské a americké okupační zóny. On jako Němec se nesměl volně pohybovat mezi vesnicemi bez speciální propustky obou stran. Kdyby ho při jeho nočních výpravách nějaký voják zahlédl, mohl ho okamžitě a bez varování zastřelit. Po odsunu se přestěhovala rodina mlynáře Weidenu a rozebraný betlém s nimi. Až do roku 1972 jej mlynář ukrýval na půdě svého domu, neboť se stále bál, že mu bude okupační armádou zabaven. Teprve později celý betlém sestavil dohromady. Pohyb figurek již nebyl odvozený od pohybu mlýnského kola, nýbrž poháněn elektricky. Když jej slavnostně předvedl všem okolním sousedům, ti se nestačili divit a betlém se stal záhy raritou. Půl roku poté zahynul při dopravní nehodě. Betlém zdědil jeho bratr, který jej nedlouho poté převedl na svého syna. Ten jej věnoval městečku Plößberg nedaleko Tirschenreuthu, které má na radnici malé muzeum betlémů. Mezi nimi si našel své místo jako výstavní kousek. Časem se však polámalo jedno z dřevěných ozubených koleček a pracovníci muzea jej nahradili umělohmotným. Nespočetli však správně převod a při spuštění došlo k rozházení vzájemných pohybů všech figur, které na sebe navazují. Betlém se zastavil a již se nepodařilo jej opět uvést do provozu.\n\nŘada mlýnů na Lobezském potoce však zanikla ještě před rokem 1945. Mezi ně patřily například \"Železný mlýn\", \"Lněný mlýn\" a \"Kroupový mlýn\" u Vítkova.\n\nZa zajímavost lze považovat záměr na vybudování přehradní nádrže s elektrárnou. S tímto projektem přišla sokolovská radnice v poválečných letech 1946 až 1947. Přehrada měla být postavena pod \"Medvědím mlýnem\". Ke stavbě však nedošlo. Důvodem bylo stanovisko armády, že nemůže zajistit bezpečnost přehrady v místech, kde armáda ve vojenském prostoru provádí dělostřelecká cvičení. Ke stavbě tudíž nedošlo, riziko, že nějaký dělostřelecký náboj přehradu zasáhne, bylo příliš vysoké. Případná přívalová vlna by totiž byla pro Sokolov katastrofální.\n\n"}
{"id": "1101835", "url": "https://cs.wikipedia.org/wiki?curid=1101835", "title": "Kohorta (rozcestník)", "text": "Kohorta (rozcestník)\n\nKohorta může znamenat:\n\n"}
{"id": "1101837", "url": "https://cs.wikipedia.org/wiki?curid=1101837", "title": "Anna Fabriciusová", "text": "Anna Fabriciusová\n\nAnna Fabriciusová (21. února 1872, Brezno – 29. července 1960, Bratislava) byla slovenská funkcionářka ženského hnutí.\n\nNavštěvovala lidovou školu v Brezně a poté kurzy pro rodinnou výchovu v Banské Bystricy. Žila s rodiči a do roku 1900 působila v Pittsburghu a do roku 1918 v Bratislavě a v Martině. V Pittsburghu pracovala v krajanských kulturních a sociálních spolcích a poté v kanceláři Slovenské ligy. Podporovala úsilí o vznik společného státu Čechů a Slováků. Po návratu do vlasti, uplatnila své poznatky a zkušenosti ve své další činnosti a to především v Živeně (spolek slovenských žen). \n\nV letech 1921 až 1924 pracovala v ústředí Živeny ve funkci tajemnice pro sociální činnost a poté ve funkci podpředsedkyně. Jako předsedkyně pracovala v jejím místním odboru v Bratislavě.\n\n"}
{"id": "1101838", "url": "https://cs.wikipedia.org/wiki?curid=1101838", "title": "Chmelník", "text": "Chmelník\n\nChmelník (), místními nazývaný \"Chmelák,\" je nefelinitový vrchol s nadmořskou výškou 508 metrů, který se nachází jihozápadně od Děčína, jižně od Krásného Studence. Na východním úbočí se nachází Chmelnice, městská část Děčína.\n\nVýrazný sopečný kužel se na východě svažuje až k břehu Labe, což umocňuje dojem. Ze čtveřice kopců (Popovický vrch, Klobouk, Lotarův vrch), které tvoří Studeneckou vrchovinu, je ale Chmelník až druhý nejvyšší. Strmé svahy jsou porostlé suťovým lesem. Na řídce zarostlém vrcholu kopce jsou málo znatelné plochy, na nichž stála v letech 1895 až 1914 vyhlídková věž s restaurací. Z vrcholu je díky vegetaci omezený výhled. Na odlesněných plochách na úbočích docházelo v minulosti k sesuvům půdy. Jeden mohutný sesuv se odehrál během Velikonoc v roce 1914, kdy se uvolnila část severovýchodního svahu. Ta na několika místech přehradila i Chrochvický potok. Nakonec byla na odstranění sesuvu povolaná armáda.\n\nNa vrchol vede od dob, kdy zde stávala věž s restaurací, dobře zachovaná cesta pro pěší i cyklisty vedoucí z jihu. Na ni navazuje blízko vrcholu cesta vedoucí od východu z Chrochvic. Tato trasa je značena žlutou turistickou značkou a pokračuje přes Javorský vrch a Blansko do Krásného Března.\n\nDěčínský turistický klub pořádá každoročně novoroční výstup na vrchol.\n"}
{"id": "1101839", "url": "https://cs.wikipedia.org/wiki?curid=1101839", "title": "Ján Bohumír Ertel", "text": "Ján Bohumír Ertel\n\nJán Bohumír Ertel nebo Oertel (14. září 1695, Kremnica – 11. listopadu 1757, Sopron) byl slovenský evangelický kněz a církevní historik.\n\nPocházel z německé rodiny. Studoval ve svém rodném městě, Rimavské Sobotě, Banské Bystricy a Lutherstadt Wittenbergu. Po vysvěcení na kněze působil jako farář v Ožďanech, Banské Bystricy a v Soproně. Je autorem latinských debat, maďarského katechismu, latinského díla o orientálních a západních jazycích a latinských spisů o etiopské teologii. Obohatil evangelickou náboženskou poezii, původními a z němčiny přeloženými písněmi. Původní písně se vyznačují barokním patosem, naturalistickou expresivností a emociálními obrazy světské milostné poezie.\n\n"}
{"id": "1101840", "url": "https://cs.wikipedia.org/wiki?curid=1101840", "title": "Josef Havlíček (hudebník)", "text": "Josef Havlíček (hudebník)\n\nJosef Havlíček (* 7. března 1952 Praha) je český hudebník.\n\nV patnácti letech začal hrát na bicí nástroje. V roce 1967 přešel z kytary na bicí, protože v kapele BLUE DOGS nebyl bubeník. Následovaly kapely: 1967-Skupina EXIT-Janda, Padrůněk, Havlíček, Kraft. 1969-The Cardinals- potom Kardinálové Petra Černocká, 1975-Petr Novák, 1976-Kardinálové, 1978-Jiří Schelinger, 1981-Blue Effect, 1984-Apollo Petr Spálený, 1986-Petr Rezek a Centrum, 1988-Abraxas, 1991-Luboš Pospíšil a Blue Effect, 1995-Petr Spálený a Apollo, 1999-Kentaur, 2004-Karamel a Petr Čejka, 2010-Tom Petty 52, kde je až dodnes a mimo to hraje ve skupině Centrum s Petrem Rezkem a různé záskoky.\n"}
{"id": "1101841", "url": "https://cs.wikipedia.org/wiki?curid=1101841", "title": "Žehrovská obora", "text": "Žehrovská obora\n\nŽehrovská obora nebo \"Obora Žehrov\" se nachází v okrese Mladá Boleslav ve Středočeském kraji, na katastrálních územích sídel Žehrov, Srbsko a Branžež. \n\nObora Žehrov má výměru 299 ha, je celá umístěna na území chráněné krajinné oblasti Český ráj (na jihozápadě zasahuje přírodní rezervace Příhrazské skály, na severní hranici je malá přírodní památka V dubech). Ohrazení obory je dlouhé necelých 12 kilometrů, zčásti je tvořeno pískovcovou zdí. Obora spadá pod lesní správu Nymburk (Lesy ČR s.p.). Oborní myslivna a zároveň lovecký zámeček stojící na vyvýšenině se nazývá \"Bellevue.\" \n\nÚzemí obory v severní části odvodňuje zde pramenící Arnoštický potok a jeho taktéž zde pramenící přítoky, na kterých jsou v oboře zbudovány čtyři rybníky. Na jihozápadní hranici obory jsou skalní ochozy s výhledem do Srbské kotliny.\n\nObora je veřejnosti nepřístupná, zákaz platí v období od 1. května do 1. prosince z důvodu bezpečnosti osob v období zvýšené lovecké aktivity.\n\n"}
{"id": "1101842", "url": "https://cs.wikipedia.org/wiki?curid=1101842", "title": "Telesfor Halmo", "text": "Telesfor Halmo\n\nTelesfor Halmo (* 23. března 1937 Mýtna Nová Ves) je bývalý československý fotbalista slovenské národnosti, který hrál na postu obránce nebo záložníka.\n\nZačínal v Topoľčanech, během učňovských let v Brně nastupoval za dorost místní Lokomotivy. Po návratu z učení hrál krátce za Madunice, v letech 1955–1957 opět za Topoľčany. V říjnu 1957 narukoval do Dukly Pardubice, kde si poprvé zahrál v československé lize (1957–1960). Nejvyšší soutěž hrál i za Jednotu Trenčín (1962–podzim 1966), na jaře 1961 byl hráčem VŽKG Ostrava, po návratu do Trenčína měl však celou druholigovou sezonu 1961/62 (do 30. června 1962) zastavenu činnost. V lednu 1967 odešel jako hrající trenér do Bánovců nad Bebravou, kde se usadil a dodnes žije. Aktivně hrál do svých 32 roků, poté už se soustředil na trénování.\n\nV Bánovcích nad Bebravou se věnoval střídavě mládežnickým družstvům i mužům. S dorostenci Spartaku Bánovce nad Bebravou dokázal postoupit zpět do první ligy. První úspěchy slavil s Ostraticemi, dále vedl Uhrovec, Biskupice, Horné Ozorovce, Rybany a Pravotice. V roce 2002 byl vyznamenán městem Topoľčany za přínos místní kopané u příležitosti 90. výročí fotbalového oddílu.\n\nJedním z prvních jím objevených talentů byl Ľuboš Mikuš. V ligovém dorostu to byl především Miroslav Siva, nejvyšší soutěž si zahrál také Marián Opačitý.\n\n\n"}
{"id": "1101844", "url": "https://cs.wikipedia.org/wiki?curid=1101844", "title": "Jiří Shrbený", "text": "Jiří Shrbený\n\nJiří Shrbený (* 25. dubna 1950) je český podnikatel.\n\nV osmdesátých letech by odsouzen na šest let nepodmíněně.\n\nV březnu 1991 založil s Vladimírem Janečkem společnost DIONE. 23. května 1991 Janeček zahynul při autonehodě v pražské ulici V Holešovičkách. 17. června 1991 Shrbený založil společnost DIONEX, 1. října 1991 se jeho společníkem stal František Mrázek. Společnost DIONEX si od Banky Bohemia půjčila 27 milionů korun, prvních 23 milionů vybral v prosinci 1991 Mrázek v hotovosti. 31. ledna 1992 uzavřela společnost DIONEX s Pragobankou úvěrovou smlouvu na 86 milionů korun.\n\nV únoru 1993 založil s Františkem Mrázkem společnost Eggenberg. V roce 1995 se stal členem představenstva nově založené akciové společnosti Pivovar Eggenberg, která byla vlastníkem stejnojmenného pivovaru v Českém Krumlově. Od 2. května 2002 působil v této společnosti jako předseda představenstva.\n\nV roce 2017 byl pravomocně odsouzen za dotační podvod na pět let vězení.\n"}
{"id": "1101845", "url": "https://cs.wikipedia.org/wiki?curid=1101845", "title": "Neznámí dinosauři", "text": "Neznámí dinosauři\n\nNeznámí dinosauři je populárně naučná kniha, zaměřující se zejména na méně známé druhy druhohorních dinosaurů. Autorem této původní české knihy je popularizátor paleontologie a dalších přírodních věd Vladimír Socha. Tvůrcem ilustrací v knize je pak Lubomír Kupčík. Kniha byla nominována na cenu Zlatá stuha 2016.\n\nJak již samotný název napovídá, kniha nepojednává o již obecně dobře známých rodech dinosaurů (jako jsou \"Tyrannosaurus\", \"Triceratops\" nebo \"Brachiosaurus\"), místo toho se zaměřuje na poměrně nové (rok vědeckého popisu 2009- 2014) nebo i podstatně starší, ale málo známé rody dinosaurů, jako je například sauropod \"Erketu\", heterodontosaurid \"Pegomastax\" nebo tyranosaurid \"Zhuchengtyrannus\".\n\nCelkem kniha pojednává o 40 rodech dinosaurů z různých období a míst světa (od triasu po křídu, od Severní Ameriky po Antarktidu). Dinosauři jsou v knize seřazeni abecedně, podle počátečních písmen názvu. U každého taxonu je kromě hlavní ilustrace také doprovodný obrázek a dva boxíky se zajímavostmi. Čtenář se tedy dozví i anatomické nebo ekologické detaily, které se ve většině knih o dinosaurech obvykle nedozví. Část textu je věnována také otázce vyhynutí dinosaurů na konci křídy.\n\nKniha vyšla oficiálně 30. května roku 2015 v pražském nakladatelství \"Mladá fronta\". Formát knihy je obdélníkový, rozměry činí 23 x 17,3 cm.\n\n"}
{"id": "1101848", "url": "https://cs.wikipedia.org/wiki?curid=1101848", "title": "Samdrub-ce", "text": "Samdrub-ce\n\nSamdrub-ce (: , Wylie: \"bsam 'grub rtse\", pinyin: \"Samzhubzê\"; ) je městský obvod v městské prefektuře Žikace v Tibetské autonomní oblasti v ČLR. Obvod je sídlem správy prefektury, zahrnuje město Žikace a jeho bezprostřední okolí.\n\nMěsto Žikace (Samdrub-ce) leží necelých 300 km západně od Lhasy. Obvod má přibližně 110 000 obyvatel (2013) a je druhým největším tibetským městem v Tibetské AO. Žikace bylo tradičně centrem tibetské části Cang, dodnes se obyvatelům kraje Žikace přezdívá „cangba“.\n\nV Žikace se nachází tradiční sídlo pančhenlamy – sídlí v klášteře Tašilhünpo () tradice gelugpa, jenž roku 1447 založil první dalajláma Gendündub. V Žikace se nachází známý Žikacký hrad, zbořený za kulturní revoluce a zrekonstruovaný v letech 2005–2007.\n\nPo vpádu čínské armády byla v roce 1959 na území dnešní městské prefektury zřízena \"zvláštní oblast\" Žikace. Na území města a přilehlého okolí okres Žikace, roku 1986 reorganizovaný ve stejnojmenný městský okres.\nV roce 2014 byl městský okres Žikace přejmenován na městský obvod Samdrub-ce a prefektura Žikace na městskou prefekturu Žikace, stále jako součást Tibetské autonomní oblasti v ČLR.\n\nŽikace leží necelých 300 km západně od Lhasy na soutoku Brahmaputry a Ňangčhu v nadmořské výšce 3 840 m. V městském obvodu se nachází 6 vrcholků vyšších 5 500 metrů.\n\nVe městě Žikace bydlelo v roce 2013 přibližně 110 tisíc obyvatel.\n\nŽikace vždy byla křižovatka při cestách z Indie a Nepálu do Lhasy. Městem prochází čínská dálnice číslo G318 ze Šanghaje do tibetského města Dram (tibetsky: འགྲམ་, Wylie: 'gram) na nepálských hranicích. Úsek ze Lhasy na hranice s Nepálem má název „Dálnice přátelství“. Ve vzdálenosti 43 km od města v nadmořské výšce 3782 m. n. m. se nachází letiště (IATA: RKZ, ICAO: ZURK). Od výstavby v 60. letech 20. století fungovalo pouze jako vojenské. V roce 2009 bylo rekonstruováno a od roku 2011 otevřeno i jako letiště civilní, obsluhuje civilní lety pouze dvakrát týdně do čínského města Čcheng-tu. Toto letiště je páté civilní v TAO. 15. srpna 2014 byla slavnostně uvedena do provozu železniční trať ze Lhasy, vlakové spojení z-do Lhasy existuje pouze jednou denně.\n\n"}
{"id": "1101857", "url": "https://cs.wikipedia.org/wiki?curid=1101857", "title": "Akvaponika", "text": "Akvaponika\n\nAkvaponie je přírodní princip využívaný v integrovaných systémech kombinující chov ryb a pěstování rostlin. Samotný název je spojením slov akvakultura a hydroponie, vystihující spojení těchto technologií. Akvaponie je snahou o vytvoření ekosystému podobného tomu přírodnímu. Například v řece jsou rybí výkaly sedimentovány a rozpuštěny. Poté dochází k jejich degradaci a přeměně sloučenin na jiné látky, které jsou využity dalšími mikroorganismy, planktonem a rostlinami. Na rozdíl od přirozeného ekosystému je akvaponický systém uzavřená soustava vytvořená člověkem.\n\nAkvaponie využívá obdobně jako kořenové čistírny schopnosti rostlin odebrat z vody živiny a vodu tímto způsobem vyčistit. Problémem trvalé udržitelnosti všech akvakulturních chovů je na živiny bohatá voda, která vzniká jako odpadní produkt chovu ryb. Hlavním přínosem akvaponie je využití odpadní vody z chovu ryb jako hnojiva pro hydroponické pěstování rostlin. Rostliny vodu vyčistí a voda může být znovu využita v chovu ryb. Oba systémy (akvakulturní a hydroponický) jsou integrované v jedné nebo dvou recirkulačních smyčkách. Nezbytnou součástí systému jsou různé druhy bakterií, které systém samovolně osídlí a transformují toxické formy odpadních produktů ryb a zároveň umožňují jejich přeměnu na formy využitelné rostlinami. Akvaponie bývá někdy označována jako symbiotické soužití ryb, bakterií a rostlin (obrázek 1). Přestože základní myšlenka působí jednoduše, vztahy mezi těmito organismy jsou na sobě vzájemně závislé a vysoce komplexní.\n\nV akvaponickém systému probíhá koloběh dusíku. Ryby svými výměšky dodávají zdroj živin (bakterie a další mikroorganismy, které jsou součástí tohoto ekosystému je dále přemění na jednoduché látky - biologický proces přeměny amoniaku (NH4), který vylučují ryby skrze svoje žábry a jeho oxidaci na dusitan (NO) a následně na dusičnan (NO), který již mohou rostliny přijmout]) pro užitkové rostliny (bylinky, zeleninu, ovoce - např. jahody) ve formě hydroponií. Hydroponické rostliny pak vodu obohacenou o živiny z ryb přečistí svým kořenovým systémem a voda se vrací do nádrže pro chov ryb. Tím je celý okruh uzavřen. Základním vstupem do tohoto ekosystému tak zůstává pouze potrava pro ryby, případně další doplňkové prvky (např. železo a draslík pro lepší růst hydroponií).\n\nAkvaponie opětovně využívá vodu v systému (90 - 99 % objemu je denně recyklováno) a šetří tak vodní zdroje. Další výhodou je poměrně efektivní využívání a recyklace živin v rámci systému. Potraviny z akvaponie jsou získané bez použití antibiotik, agrochemikálií, herbicidů a pesticidů - jedná se tedy o ekologickou metodu chovu ryb a pěstování rostlin. Přes četné výhody bývají akvaponické systémy náročné na investice s vyšším rizikem podnikání. Systém může snadno v důsledku špatného manažerského opatření nebo nemoci zkolabovat, což způsobuje ekonomické ztráty. Systémy jsou také díky integraci zmíněných metod náročné na znalosti a zkušenosti z oborů akvakultury, chemismu vody, chemie a rostlinné produkce. Mezi nejčastější problémy v akvaponickém systému patří zhoršený zdravotní stav ryb nebo růst, špatná kvalita vody (především pH a znečištění organickými látkami) a výživové nedostatky rostlin.\n\nPřestože akvaponie vzbuzuje velký zájem veřejnosti, je rozvoj akvaponických systémů v procesu. Důvodem je nedostatek poznatků z praxe a nedostatek vědeckých dat, především ale jejich obtížná srovnatelnost.\n\nAkvaponie bývá technologicky členěna na dva technologické poddtypy systémů: systémy s uzavřenou recirkulací (jednosmyčková akvaponie) a systémy s technologicky oddělenou akvakulturní a hydroponickou částí (dvousmyčková akvaponie), jak je znázorněno na obrázku 2. Dvousmyčková akvaponie umožňuje brát v úvahu druhově specifické požadavky. Příklad dvousmyčkové akvaponie uvádí autor Kloas et al. (2015). Systém nazvaný INAPRO je dvojitě recirkulační systém se dvěma podsystémy - akvakulturní a hydroponickou částí.\n\n\n\n"}
{"id": "1101858", "url": "https://cs.wikipedia.org/wiki?curid=1101858", "title": "Business Navigation", "text": "Business Navigation\n\nBusiness Navigation (BN) představuje ucelený koncept metodických a softwarových nástrojů určený pro plánování a řízení výkonnosti firem. Vychází ze základních principů Business Intelligence, které dále rozšiřuje.\n\nKoncept BN má komplexní charakter, její těžiště spočívá především v modelování budoucnosti. Slouží k propojení všech klíčových procesů v jeden celek poskytující informace pro manažerské rozhodování. Tento koncept zajišťuje podporu řízení výkonnosti ve strategickém i taktickém horizontu. Umožňuje plánovat, analyzovat a vyvažovat výkon podle zjištěných odchylek. \n\nVlastní řízení výkonnosti je strukturováno do čtyř funkčních oblastí:\nKaždá z funkčních oblastí je obsluhována souborem modulů a aplikací, které řeší specifické potřeby řízení z pohledu uplatňovaných metod a informací.\n\nModel využívá nástroje na podporu řízení změny (\"Balanced Scorecard\" či \"Strategické projekty\") a současně spojuje hlavní podnikové procesní oblasti - prodej, výrobu či služby a finance (\"Business Plan\", \"taktické plány\"). Umožňuje hodnocení odchylek plánovaných a skutečně dosažených výsledků (\"controlling\") a jejich přesnou analýzu. \n\nDefiniční obor konceptu Business Navigation tvoří samotní manažeři a majitelé, kteří díky své intuici, znalostem a zdrojům identifikují podnikovou \"Misi, Vizi a Strategii\". Z Business Planu jsou odvozeny roční taktické plány a rozpočty, které jsou v pravidelných časových intervalech měřeny a porovnávány se skutečností. Model je vybaven prostředky na identifikaci rizik, tak aby i při ohrožení podniku byl management včas varován. Kontinuální plánování umožňuje průběžnou aktualizaci pro zpřesňování očekávaných výsledků\n\nKonkrétním softwarovým řešením vycházející z konceptu BN je exekutivní \"(manažerský)\" informační systém - Business Navigation System (BNS).\n\nModel Business Navigation je metodologicky tvořen Datovým modelem a Procesním modelem. \n\nV rámci Strategické navigace jsou definovány víceleté strategické cíle podniku a s nimi související cílové ukazatele. Cíle podniku jsou podpořeny Strategickými projekty potřebnými pro jejich dosažení. Řízenou komunikací dochází na úrovni top managementu podniku i mezi jednotlivými jednotkami k definici cílových hodnot klíčových finančních ukazatelů a potřebné náplně Strategických projektů. Strategické projekty fungují v rámci Business Navigation jako samostatný integrační modul protože jsou hybnými nástroji podnikové změny. \nTaktická navigace slouží ve výrobně-obchodních podnicích k řízení operační výkonnosti. Taktická navigace podporuje tvorbu ročního plánu či jeho zpřesňujících prognóz pomocí těchto modulů: Prodejní výkonnost, Profitability management (ziskovosti), Fixních nákladů či Master Planu.\n\nV modelu Business Navigation je zásadní právě integrace Strategické a Taktické navigace, a to jak v režimu \"plánování\", tak v režimu \"analýzy\". Pro úspěšné řízení podniku je důležité, aby strategie podniku byla jednotně chápána celým managementem. Následný systém odchylek hodnot skutečnosti klíčových ukazatelů od plánu funguje jako tzv. „navigační systém“, který umožňuje managementu interpretovat odchylky a učinit opatření k jejich nápravě v následujícím období.\n\n\n\n"}
{"id": "1101859", "url": "https://cs.wikipedia.org/wiki?curid=1101859", "title": "Kozák šedohnědý", "text": "Kozák šedohnědý\n\nKozák šedohnědý (\"Leccinum brunneogriseolum\") je jedlý a velmi chutný druh houby z čeledi hřibovitých.\n\nKlobouk: mladé houby mají klobouk polokulovitý, starší klenutý až poduškovitý. Na velmi pevném třeni (noze)\n\nTřeň: štíhlý, válcovitě až kyjovitě rostlý, porostlý šupinami\n\nPovrch: hladký s šedivým odrazem. Barvy od světle hnědé až do šedohnědé. Barva šupin je našedivělá a na třeni je ve vyšší části světlejší než ve spodní\n\nRourky a póry: okrouhlé, bělavé, stářím šednou, po otlačení v řádu hodin zhnědnou\n\nDužnina: při poranění báze třeně se objeví modrozelené skvrny, pokud dojde k poranění blízko klobouku, může lehce zrůžovět\n\nVýtrusný prach: hnědý\n\nObdobné jako u ostatních hřibů a suchohřibů. Štíhlý, kyjovitý třeň s šupinkami, hnědý až hnědošedý klobouk. Na spodní straně klobouku bílý.\n\nRoste v červnu až říjnu především v jehličnatých lesích s vtroušenou břízou bělokorou na kyselejších půdách v pahorkatinách až horách. Vyznačuje se hnědou až šedohnědou plodnicí s tlustým třeněm se šupinkami.\n\nZáměna s kozákem březovým. Liší se mírným rozdílem v barvě klobouku, který je u šedohnědého šedivější a v barvě šupin, které jsou u březového vždy bílé.\n\n\n"}
{"id": "1101864", "url": "https://cs.wikipedia.org/wiki?curid=1101864", "title": "Holubinka brunátná", "text": "Holubinka brunátná\n\nHolubinka brunátná je nejedlá, středně velká stopkovýtrusná houba z čeledi holubinkovitých\n\nKlobouk velikost 5-12 cm, masitý, v mládí polokulovitý, později vyklenutý, ploše rozložený, široce prohloubený, s hladkým okrajem, v dospělosti s okrajem krátce rýhovaným.\n\nBarva klobouku je hnědá, červenohnědá, krvavě červená, někdy bývá nafialovělá. Uvnitř má barvu až černohnědou, vybledlou okrovou, skvrnitou okrovou, červenohnědou nebo narůžovělou.\n\nPokožka bývá v mládí ojíněná na okrajích, později vrásčitá, zdrsnělá, za sucha matná, za vlhka lesklá a lepkavá.\n\nLupeny husté, později bývají prořídlé, křehké, 4-10 mm široké, tlusté,volné, některé větvené, bílé, okrové, ostří při okraji klobouku bývá někdy načervenalé.\n\nTřeň 40-90 x 15-30 mm mírně kyjovitý nebo válcovitý, pevný, plný, v dospělosti houbovitě vycpaný pod kůrou, podélně vrásčitý, ojíněný, bílý, narůžovělý, ve stáří až rezavějící.\n\nDužnina dlouho tuhá, v dospělosti houbovitá, bílá, načervenalá až nahnědlá pod pokožkou klobouku, ve vlhku nevýrazná vůně, za sucha voní po pryskyřici, chuť je palčivá.\n\nVýtrusy 7,5–11 x 6,5–8,5 µm, eliptické, bradavky propojené spojkami vytvářejícími úplnou nebo neúplnou síťku\n\nVýtrusný prach je sytě žlutý a okrový.\n\nRoste od července do listopadu, v jehličnatých lesích, nejčastěji pod smrky a borovicemi v kyselých půdách ve vyšších a středních polohách.\n\n\nNejedlá, pro svou palčivost nepoživatelná houba.\n\n"}
{"id": "1101882", "url": "https://cs.wikipedia.org/wiki?curid=1101882", "title": "Jozef Haspra", "text": "Jozef Haspra\n\nJozef Haspra (* 4. dubna 1940) je bývalý československý fotbalista, obránce.\n\nV československé lize hrál za RH Brno, Spartak ZJŠ Brno a Baník Ostrava. Nastoupil v 55 ligových utkáních a dal 7 ligových gólů. V Poháru UEFA nastoupil v 1 utkání.\n\n\n"}
{"id": "1101890", "url": "https://cs.wikipedia.org/wiki?curid=1101890", "title": "Vojtěch Ondrouch", "text": "Vojtěch Ondrouch\n\nVojtěch Ondrouch (6. dubna 1891 Smržice – 15. června 1963 Bratislava) byl československý historik zaměřený zejména na oblast protohistorie, archeologie a numismatiky. Přednášel na Filozofické fakultě Univerzity Komenského v Bratislavě, v 50. letech pracoval ve Slovenském muzeu a ve Slovenské akademii věd.\n\nVojtěch Ondrouch byl nejstarším z 12 dětí chudé rodiny krejčího, jeho život ovlivnil při studiích na prostějovském gymnázium třídní profesor Jan Kamenář, jazykovědec a překladatel německých klasiků. Maturoval v roce 1911, v roce 1917 získal titul ThDr. na teologické fakultě v Olomouci, krátce působil jako kaplan na Valašsku v Ostravici a v Bílé. Na Filozofické fakultě Univerzity Karlovy v Praze absolvoval studium učitelství na středních školách pro obor dějepis a zeměpis (1924) a věnoval se pedagogické práci na různých středních školách (mimo jiné v Handlové, ve Skalici, a v Bratislavě). V roce 1930 získal titul PhDr. a od roku 1934 přednášel dějiny starověku na filozofické fakultě bratislavské univerzity, v roce 1945 byl jmenován profesorem.\n\nVědecká práce Vojtěcha Ondroucha byla zaměřena především na období starověku a na výzkum období římského impéria na Slovensku.\n\n\n"}
{"id": "1101891", "url": "https://cs.wikipedia.org/wiki?curid=1101891", "title": "Anton Ondák", "text": "Anton Ondák\n\nAnton Ondák (* 4. května 1942) je bývalý slovenský fotbalista, záložník.\n\nV československé lize hrál za Baník Ostrava. Nastoupil ve 44 ligových utkáních a dal 6 gólů.\n\n\n"}
{"id": "1101894", "url": "https://cs.wikipedia.org/wiki?curid=1101894", "title": "Wi-Fi 5", "text": "Wi-Fi 5\n\nWifi 5 je označení pro IEEE 802.11ac standard bezdrátové komunikace poskytující vysokou datovou propustnost v bezdrátových sítích na frekvenci 5 GHz. Tento standard je z rodiny IEEE 802.11 (které mají obchodní označení Wi-Fi) a jsou vyvíjeny IEEE Standards Association. Standard 802.11ac byl vyvinut mezi lety 2011–2013 a schválen byl v lednu 2014.\n\nTato specifikace má teoretickou propustnost mezi více stanicemi alespoň jeden gigabit za sekundu (1 Gbit/s) a propustnost jedné linky alespoň 500 megabitů za sekundu (500 Mbit/s). Toho je dosaženo rozšířením a vylepšením konceptů zavedených standardem 802.11n: širší RF pásmo (až 160 MHz), více MIMO prostorových kanálů (až osm), víceuživatelské MIMO pro downlink (až pro čtyři klienty) a modulaci s vysokou hustotou (až 256-QAM).\n\nNové technologie zahrnuté v 802.11ac jsou:\n\n\n\nJednokanálové i vícekanálové vylepšení podporované 802.11ac umožňují několik nových scénářů použití bezdrátového připojení, například: streamování HD videa několika klientům naráz, rychlou synchronizaci a zálohu velkých datových souborů, bezdrátové připojení zobrazovacích zařízení, použití pro velké plochy pokrytí a automatizace výrobních procesů.\n\nPo přidání USB 3.0 rozhraní k 802.11ac přístupovému bodu (AP) mohou zařízení využít připojené úložné zařízení k poskytování různých služeb jako streamování videa, FTP server a osobní cloud. S úložištěm připojeným skrze USB 2.0 není jednoduché naplnit celou šíři poskytovaného pásma.\n\nPředpokládáme QAM-256 5/6:\n"}
{"id": "1101903", "url": "https://cs.wikipedia.org/wiki?curid=1101903", "title": "Obyvatelstvo Běloruska", "text": "Obyvatelstvo Běloruska\n\nTento článek se zabývá tématem obyvatel Běloruska. V roce 2014 mělo Bělorusko asi 9 481 000 obyvatel.\n\nBěloruská populace dramaticky utrpěla během II. světové války, snížila se z více než 9 milionů lidí v roce 1940 na 7,7 milionu v roce 1951. Poté nastala znovu trend zvyšování počtu obyvatel a Bělorusko postupně dosáhlo počtu více než 10 milionů obyvatel. Poté populace znovu začala klesat a v letech 2006–2007 klesla na 9,7 milionu obyvatel. Původně silně agrární země, kde téměř 80 % obyvatel žilo ve venkovských oblastech, podstoupila proces postupné urbanizace. Podíl venkovské populace se snížil ze 70 % v roce 1959 na méně než 30 % po roce 2000.\n\nData podle World Factbook:\n\nNásledující čísla se vztahují k pěti oblastem Ruského impéria s běloruskou většinou obyvatel.\n\n(p) provizorní\n\nBělorusové 83,7 %, Rusové 8,3 %, Poláci 3,1 %, Ukrajinci 1,7 %, ostatní 2,4 %, nespecifikováno 0,9 % (2009, odhad)\n\nPřed první světovou válkou byli Židé druhou největší etnickou skupinou v Bělorusku, s počtem 400 000 lidí v letech 1926 a 1939 dokonce mírně převyšovali Rusy. Tvořili v té době 7-8 % populace Běloruska, ve městech to bylo více než 40 %, protože ve městech tvořili většinu Židé a Poláci. \n\nPoláci byli čtvrtou největší etnickou skupinou Běloruské SSR, v předválečných sčítáních tvořili 1-2 % populace (méně než 100 000 lidí).\n\nHolocaust zdecimoval populaci Židů a po válce tvořili jen necelá 2 % populace. Později emigrovali do Izraele, což snížilo podíl Židů na běloruské populaci na 0,1 % (13 000 lidí v roce 2009). Vzhledem ke změnám západní hranice s Polskem vzrostl podle prvního poválečného sčítání (1959) počet Poláků v Bělorusku na více než 500 000. V roce 1999 to bylo 400 000 lidí. Poláci jsou třetí největší etnickou skupinou v Bělorusku.\n\nPodle ústavy jsou oficiálními jazyky běloruština a ruština. Ruština je dominantním jazykem v Bělorusku, normálně jí v domácnosti mluví 70 % populace (sčítání 2009).\nPodle odhadů z roku 1997 patřilo 80 % věřící populace k pravoslaví.\n"}
{"id": "1101906", "url": "https://cs.wikipedia.org/wiki?curid=1101906", "title": "Převzetí podniku", "text": "Převzetí podniku\n\nAkvizice (převzetí, \"takeover\") představuje převzetí podniků na základě koupě a prodeje. Může mít charakter přátelského i nepřátelského převzetí, tedy buď se souhlasem nebo proti vůli managementu přebírané firmy. Nabyvatel kupuje akcie, podíly, podnik.\n\nOd rekodifikace soukromého práva účinné od 1. ledna 2014 je užíván soukromým právem pojem závod, který je svými definičními znaky odlišní od pojmu podnik. Závod je totiž organizovaný soubor jmění, tj. aktiva i pasiva podnikatele (§ 502 zákona č. 89/2012 Sb., občanský zákoník, a podnikatel pak § 420 téhož zákona).\n\nPojem akvizice je v právní a ekonomické mluvě hojně užívaným termínem, avšak definice jako taková v legislativě zakotvena není.\n\nPodmínkou je, aby před jejich provedením existovaly samostatné podniky. Jejich převzetí může mít podobu:\n\nV obecné rovině se termín prodej a koupě podniku používá pro tyto dvě situace:\n\n\n\nVznikají- li akvizice v rámci jedné země, tedy mezi domácími firmami, zdrojem střetu je odlišnost obsahu organizačních kultur. Vznikají-li akvizice mezi firmami z různých zemí, jsou pracovníci firem vystaveni dvojímu střetu: střetu na úrovni organizačních kultur a na úrovni kultur národních.\n\n\n\n\nHlavní rozdíl mezi fúzí a akvizicí: při akvizici vlastníci přebíraného majetku (nebo minimálně jejich většina) „odcházejí ze hry“ a jako majitelé končí. Získají hotovost, za kterou prodají svoje aktiva ve formě podniku jako celku vyjádřená akciemi, nebo určitá divize podniku, jednotlivý provoz, prodejní síť atd. Při fúzi akcionáři nebo podílníci zůstávají, byť se změní jejich podíly nebo vzájemné vztahy. \n"}
{"id": "1101908", "url": "https://cs.wikipedia.org/wiki?curid=1101908", "title": "Kirstin Innes", "text": "Kirstin Innes\n\nKirstin Innes (* 1980, Glasgow) je skotská spisovatelka a novinářka žijící v Glasgow. Publikovala několik povídek v časopisech a antologiích, několik z nich bylo odvysíláno v britské televizi BBC. V roce 2010 začala Kirstin Innes pořádat literární salon živé literatury, filmu a hudby \"Slova za minutu\" (Words Per Minute). V roce 2015 by měl autorce vyjít první román s názvem \"Fishnet\" (2015). Tato kniha získala nominaci za debutový román magazínu pro spisovatelky Mslexia.\n\n\nÚčastnila se literárního festivalu Měsíc autorského čtení 2014, který je pořádaný brněnským nakladatelstvím a agenturou Větrné mlýny. Tato agentura natočila pro Českou televizi cyklus “Skotská čítanka – Don't Worry – Be Scottish” - díl s Kirstin Innes režíroval Ivo Bystřičan.\n\n"}
{"id": "1101909", "url": "https://cs.wikipedia.org/wiki?curid=1101909", "title": "Sloup Nejsvětější Trojice (Klášterec nad Ohří)", "text": "Sloup Nejsvětější Trojice (Klášterec nad Ohří)\n\nSloup Nejsvětější Trojice je nejvýznamnější církevní památkou na náměstí Dr. Beneše v Klášterci nad Ohří. Postaven byl v roce 1694 (1698) a to jako poděkování za to, že se městu vyhnula epidemie moru. Díky kompletní rekonstrukci náměstí, která se uskutečnila v letech 2005–2006, se vrátil do podoby z 19. století. Od roku 1963 je chráněn jako kulturní památka.\n\nU paty sloupu je socha Panny Marie Immaculata (Neposkvrněná), po její pravici na soklu je svatý Josef s Ježíškem, po její levici je znázorněna svatá Anna. Na balustrádě kolem sloupu se nacházejí čtyři sochy světců. Jsou to svatý Jan Nepomucký, svatý František Xaverský, svatý Antonín Paduánský a svatý Kajetán.\nV zadní části sloupu je vyobrazen zřejmě nejstarší dochovaný městský znak Klášterce nad Ohří.\n"}
{"id": "1101914", "url": "https://cs.wikipedia.org/wiki?curid=1101914", "title": "Kanton Vonnas", "text": "Kanton Vonnas\n\nKanton Vonnas (fr. \"Canton de Vonnas\") je francouzský kanton v departementu Ain v regionu Rhône-Alpes. Skládá se z 19 obcí. Kanton vznikl v roce 2015.\n\n\n"}
{"id": "1101915", "url": "https://cs.wikipedia.org/wiki?curid=1101915", "title": "Zdeněk Kukal ml.", "text": "Zdeněk Kukal ml.\n\nZdeněk Kukal (* 25. září 1963 Praha) je český geograf, publicista a tvůrce originálního cestovního konceptu – kololodi.\n\nV roce 1987 vystudoval ekonomickou a regionální geografii na Univerzitě Karlově v Praze, kde nyní pravidelně vystupuje jako expert. Pracoval v Encyklopedickém institutu ČSAV a v n. p. Komenium.\n\nV roce 1990 založil jednu z prvních soukromých cestovních kanceláří v Československu. Společně s Bohumilem Hájem et al. připravil a vydává původní mapy jadranských ostrovů a pobřeží. Angažuje se v Občanské iniciativě Česko/Czechia.\n\nJe synem geologa Zdeňka Kukala.\n"}
{"id": "1101916", "url": "https://cs.wikipedia.org/wiki?curid=1101916", "title": "Alan Bissett", "text": "Alan Bissett\n\nAlan Bissett (* 17. listopadu 1975 Hallglen, Skotsko) je skotský spisovatel, dramatik, dokumentarista a scenárista. Mezi jeho první díla patří romány \"Boyracers\" (o městské kultuře teenagerů na počátku tisíciletí) a \"The Incredible Adam Spark.\" Další autorovy romány jsou \"Pack Men\" nebo \"Death of Ladies' Man.\" Založil také organizaci, která podporuje Skotskou nezávislost. Alan Bisset a Malcolm Middleton (zpěvák a skladatel) společně spolupracovali na písni \"The Rebel On His Own Tonight\", která byla součástí alba Ballads of the Book. Album obsahovalo písně, které vznikaly ve spolupráci skotských spisovatelů a hudebníků.\n\nV České republice se účastnil literárního festivalu Měsíc autorského čtení 2014, který pořádá brněnské nakladatelství a agentura Větrné mlýny. Tato agentura natočila pro Českou televizi cyklus “Skotská čítanka – Don't Worry – Be Scottish” - díl s Alanem Bissettem režíroval Břetislav Rychlík. Záznam z autorova čtení je k nahlédnutí zde.\n\n\n\n"}
{"id": "1101917", "url": "https://cs.wikipedia.org/wiki?curid=1101917", "title": "Žďárecké jezírko", "text": "Žďárecké jezírko\n\nŽďárecké jezírko (též Žďárské, německy \"\") je splavovací nádrž, která sloužila ke zlepšení stavu vody pro plavení dřeva z okolních lesů. Nachází se v katastrálním území Horní Světlé Hory, 6 km severozápadně od Strážného v nadmořské výšce 960 m. Rozloha nádrže je 1,57 ha a je největší vodní plochou v povodí Teplé Vltavy.\n\nNádrž byla vybudována na potoku Častá, který je jejím přítokem i odtokem. Náleží do povodí Teplé Vltavy.\n\nPřístup je možný po zelené turistické značce ze Strážného, souběžně vede i cyklostezka.\n\n\n"}
{"id": "1101922", "url": "https://cs.wikipedia.org/wiki?curid=1101922", "title": "György Szondy", "text": "György Szondy\n\nGyörgy Szondy nebo Juraj Šucha (? – 9. července 1552, Hrad Drégely) byl voják a kapitán hradu Drégely. Jeho odvážný boj proti Turkům vzbudil v očích nepřítele hluboké uznání, proto ho budínský paša Hádim Ali dal pochovat se všemi poctami.\n\nPodle některých historiků pocházel ze slovenské selské rodiny Turčanské stolici, podle jiných pocházel z měšťanské rodiny. V jemu adresovaných dopisech jej oslovují \"egregius\". Toto slovo se od 15. století používalo pro oslovení zemanů. To pravděpodobně poukazuje jenom na jeho vojenskou hodnost, a nelze vyloučit že dosáhl šlechtického titulu. \n\nJméno Szondy se v dopisech píše s „„i“ a také s „y“. Jediný podle jména zaznamenaný potomek byl jeho bratr Jakab Szondy, který určitě nebyl šlechtic. Jakaba Szondyho označuje komora ze dne 26. listopadu 1554 jako \"circum spectus\", což v tomto období bylo označení městských obyvatelů. Kdyby byl György Szondy šlechtic, titul by připadl i jeho bratrovi. Jeho původní příjmení bylo Suhó (Szuhó), příjmení Szondy si přibral sám. Tato informace pochází ze žádosti jeho bratra Jakaba (žádal krále Ferdinanda o donaci majetku), protože ve své prosbě se nazývá Szondy alias Suhó. \n\nV dětství si Györgyho vzal k sobě Ferenc Révay, který ho naučil psát a chlapec vyrůstal na jeho dvoře v Sklabini. Proto cítil velkou vděčnost, o čem podává svědectví i jeho dopis. V bitvách o pohraniční pevnosti se vyznamenal svou statečností. Do pozornosti historie se však dostává v polovině čtyřicátých let 16. století, když ho po pádu Ostřihomu a Novohradu ostřihomský arcibiskup Pál Várday jmenoval správcem Drégelského panství a kapitána hradu. \n\nMalé horské sídlo nepostačovalo vojenským požadavkům té doby. Hromadily se problémy, například střelný prach skladovaný v hradní věži po zasáhnutí bleskem vybuchl, což poškodilo stěny. Szondy se snažil hrad lépe opevnit; zachovalo se množství dopisů, ve kterých žádal o zvýšení počtu hradní posádky a výrobu munice. Podal dokonce návrh, aby těžce bránitelný Hrad Drégely zbourali a namísto něho postavili novou pevnost na nedalekém bažinatém místě. Návrh královský dvůr uvážil, ale z finančních důvodů k realizaci nedošlo.\n\nRoku 1552 bránilo hrad 16 jezdců, 60 pěšáků, jeden dělostřelec a 3 hradní strážci. V době blížícího se tureckého útoku napsal dopis komoře města Banská Štiavnica a biskupovi Nitry. V dubnu král povolil naverbování 40 pěšáků na posílení posádky, v červnu odpověděla na jeho dopis Banská Štiavnica, která poslala 26 žoldnéřů. Nitranský biskup Ferenc Thurzó osobně navštívil hrad a přesvědčil se o nedostatku obrany a jeho zlomovém stavu. Poslal na hrad několik kameníků aby opravili hrad. \n\nZačátkem června a po obsazení Veszprému bylo jen otázkou času, kdy se vojska budínského paši Aliho pohnou směrem na banské města. Podkapitán Gergely Bekefalvay opustil hrad kvůli nevyplacení žoldu a po obdržení zprávy o přibližujících se Turků, při čemž nechal samotného Szondyho při vedení obrany. Královská komora nevyplatila Szondymu 322 forintů za předcházející služby, i při dvou napomenutích krále, ale k osobnímu řešení věci se kapitán už nedostal kvůli turecké hrozbě. Sám napsal: „Já sám by jsem tam zašel, ale dům jeho veličenstva krále nedokážu opustit.“\n\nBudínský paša Hádim Ali začátkem července obléhal hrad s děly a vojskem o počtu 8-10 000 mužů. Útok nezastihl Szondyho nečekaně, protože už od začátku roku se šířily zprávy o připravovaném tažení. Do 6. července Turci obklíčili hrad. Dvě turecké divize zůstaly přímo před hradem, třetí pravděpodobně uzavřela cestu vedoucí na Šahy a Ďarmoty, aby Szondy nedostal pomoc od banských měst a Novohradu. Pomocná vojska však nedorazila ani z jedné strany. Královská armáda v čele s Erasmem von Teufelem, hornouherským hlavním kapitánem se zdržovala v Levicích. Za toto váhání později zaplatila velkou cenu. O měsíc později v Bitvě u Plášťovců získala turecká armáda největší vítězství v Uhersku od dob bitvy u Moháče, a zajatého generála Teuffela v Konstantinopoli narazili na kůl.\n\nDrégelští obránci před hradem podpálili snopy sena a začali nepřátele odstřelovat. V podvečer 6. července dorazil paša pod Drégelské hradby a vyzval Szondyho, aby se vzdal. Kapitán to odmítl, a Turci podpálili podhradí postavené ze dřeva a hlíny, čím zatlačili obránce do horního hradu. Další ráno začali Turci kopat zákopy, stavět obléhací věže, přinesli 3 kanóny, 6 houfnic a začali odstřelovat hrad. \n\nHrad odstřelovali bez přestávky od 7. do 8. července 1552, což mělo za následek zřícení bránové věže a početné trhliny na zdech. Potom zavelel paša pěšákům do útoku, ale Szondy a obránci hradu je odrazili, a způsobili Turkům velké ztráty. Ali po ústupu opět spustil dělostřeleckou palbu a prakticky rozstřílel celý hrad.\n\nPřed dalším útokem pěchoty Ali poslal k Szondymu Martina, kněze ze sousedního Nagyoroszi, a znovu ho vyzýval, aby se vzdal. Szondy opět odmítl, se zbytkem sil se připravil k rozhodujícímu útoku. Kapitán nechal přivést dva turecké zajatce, a vrátil je k pašovi jako vyslance se zprávou, aby z chlapců vychoval bohatýry a aby jeho tělo po bitvě pochovali s úctou.\n\nPřed rozhodujícím útokem Szondy všechny cenné věci na hradě spálil a zabil všechny koně, aby se nedostali do tureckých rukou. Poslední útok trval několik hodin, protože obránci kladli hrdinský odpor a padli do posledního muže. Po skončení útoku dal Ali paša vyhledat kapitánovo tělo, jeho hlavu vystavil na veřejnosti, potom vzdal úctu a k jeho hrdinství ho dal pochovat vojenským způsobem. Na znamení jeho odvahy dal vztyčit nad hrobem jezdecké kopí s vlajkou.\n"}
{"id": "1101925", "url": "https://cs.wikipedia.org/wiki?curid=1101925", "title": "Lajos Beniczky", "text": "Lajos Beniczky\n\nLajos Beniczky nebo Ľudovít Benický (květen 1813, Banská Bystrica – 16. července 1868, Budapešť) byl uherský veřejný činitel a úředník.\n\nNarodil se jako syn Lajose Beniczkého a Agneše Beniczké. Studoval gymnázium v Bánské Bystrici, Báňské a lesnické akademii v Banské Štiavnici a právo na Univerzitě v Pešti. Báňské a právnické studium nedokončil. Byl vládní komisařem středoslovenských banských měst. Začátkem 40. let se začlenil do reformního hnutí uherské šlechty vedené Lajosem Kossuthem. Byl hlavním organizátorem vojenských akcí proti slovenským dobrovolníkům během slovenských dobrovolnických výprav.\n\nRoku 1861 se stal poslancem Uherského sněmu za Zvolenskou župu. Za účast na tzv. Almášiho spiknutí byl roku 1864 odsouzen a roku 1867 byl propuštěn. Zemřel násilnou smrtí.\n\nJe autorem vzpomínek na revoluční roky 1848-1849, historických a sociologicko-politických úvah.\n\n"}
{"id": "1101927", "url": "https://cs.wikipedia.org/wiki?curid=1101927", "title": "Chartreská škola", "text": "Chartreská škola\n\nŠkola v Chartres [\"šártr\"] anebo chartreská škola byla jednou z nejvýznamnějších škol středověké filosofie 11. a 12. století. Navázala na katedrální školu, která je v Chartres doložena od 6. století. Na přelomu 10. a 11. století ji však znovu založil Fulbert ze Chartres (960–1028), který se zasloužil o vybudování knihovny pro studium sedmi svobodných umění. Počátkem 12. století se rektorem školy stal Bernard z Chartres, jehož znalost a příklon k platonismu daly škole nový směr. Koncem 12. století malou školu v Chartres zastínila vznikající škola při klášteře sv. Viktora i univerzita v Paříži. V 19. století se k chartreské škole začali počítat i další teologové a učenci, kteří si byli názorově blízcí, míra jejich působení v Chartres je však předmětem sporů.\n\nKatedrální škola vyučovala tradiční program sedmi svobodných umění (\"septem artes liberales\"), ovšem na vysoké úrovni. Věnovala velkou pozornost latinským filosofům i básníkům (Ciceronovi, Horatiovi, Vergiliovi, Ovidiovi). Ve své vrcholné době byla střediskem novoplatonismu a protože z Platóna byl tehdy dostupný pouze dialog Timaios, věnovala se i matematice a otázkám po původu a povaze světa. To odpovídalo druhé, vyšší části svobodných umění (\"quadrivium\"), která v Chartres dominovala. Mezi studovanými autory byli například Eukleidés, Pythagoras, Klaudios Ptolemaios, Calcidius nebo Galén.\n\n\n\n"}
{"id": "1101928", "url": "https://cs.wikipedia.org/wiki?curid=1101928", "title": "Kvalifikace na Mistrovství světa ve fotbale 2018 (CONCACAF)", "text": "Kvalifikace na Mistrovství světa ve fotbale 2018 (CONCACAF)\n\nKvalifikace na Mistrovství světa ve fotbale 2018 v severoamerické zóně se účastnilo 35 členských zemí konfederace CONCACAF, z nichž tři nejlepší postoupily přímo na závěrečný turnaj mistrovství světa ve fotbale 2018 v Rusku a tým na čtvrtém místě finálové skupiny se zúčastnil mezikontinentální baráže.\n\nFormát kvalifikace je následující:\n\nÚčastnily se jí týmy na 22. až 35. místě v konfederaci podle žebříčku FIFA a byla rozlosována 15. ledna 2015 v Miami Beach. Zápasy se hrály 22. a 31. března 2015.\n\nÚčastnilo se jí sedm postupujících z první fáze a týmy na 9.–21. místě v konfederaci podle žebříčku FIFA. Rozlosována byla zároveň s první fází a hrála se 8. a 16. června 2015.\n\nNastoupilo v ní , a deset postupujících ze druhé fáze. Rozlosována byla 25. července ve Strelně (Rusko). Odehrála se 31. srpna a 8. září 2015.\n\nVe třech skupinách hrálo šest postupujících ze třetí fáze a šest nasazených:\nZápasy se hrály od listopadu 2015 do září 2016, z každé skupiny postoupily první dva týmy.\n\nPáté fázi se též někdy přezdívá „Hexagonal“. Los proběhl 8. července 2016 v Miami Beach v USA, zápasy se odehrály od listopadu 2016 do října 2017; postupující týmy byly známy 10. října 2017. Přímo postoupily týmy Mexika, Kostariky a Panamy; Honduras získal právo bojovat o poslední místo v mezikontinentální baráži proti pátému týmu asijské kvalifikace.\n\nLos pro mezikontinentální baráž proběhl zároveň s losem kvalifikace pro Mistrovství světa ve fotbale 2018 a uskutečnil se 25. července 2015 v Konstantinovském paláci v části Strelna v Petrohradě. Zápasy baráže se odehrály 10. a 15. listopadu 2017.\n\n\n"}
{"id": "1101931", "url": "https://cs.wikipedia.org/wiki?curid=1101931", "title": "Nástrojové materiály", "text": "Nástrojové materiály\n\nNástrojové materiály jsou takové materiály, které slouží k výrobě nástrojů například v podobě břitů nebo jiných částí sloužících k obrábění nebo řezání.\n\nPři volbě vhodného materiálu k výrobě břitu se vychází z předpokládaného mechanického zatížení (při obrábění je břit mechanicky namáhán) a tepelného zatížení (při obrábění vzniká teplo) a z charakteru práce nástroje, tuhosti soustavy (stroj – nástroj – obrobek – upínač), z ceny a dostupnosti materiálu. Při výběru vhodného materiálu je taktéž důležité zohlednit chemickou příbuznost mezi materiálem na nástroj a obráběným materiálem. Je žádoucí, aby byl materiál k výrobě břitu (nástroje) pevnější, tvrdší a houževnatější i tepelně odolnější než materiál obráběný. \n\nJako řezný materiál (materiál vhodný k výrobě nástroje k řezání a obrábění) se používají slinuté karbidy (SK), řezné keramiky (KM), rychlořezná ocel (RO), cermet (CT), jenž mohou být povlakované nebo nepovlakované; kubický nitrid boru (KBN), syntetický diamant (PKD).\n\nRychlořezná ocel je slitinou železa a uhlíku a obohacené řadou prvků, které zvyšují řezné vlastnosti oceli. Hlavní výhodou řezných ocelí je možnost jejich tepelného zpracování, jež ovlivňuje strukturu materiálu a tím mění mechanické vlastnosti materiálu. Materiál se užívá do maximální teploty obrábění 500°C. Používají se také rychlořezné oceli vyrobené práškovou metalurgií (jsou houževnatější, lepší rozměrová stálost po kalení, větší řezivost).\n\nSlinuté karbidy (SK) jsou vyráběny slinováním a jsou hojně užívány k výrobě břitů řezných nástrojů. Struktura slinutých karbidů je tvořena karbidy vysokotavitelných kovů (wolfram, titan, tantal), které jsou rozloženy v pojící fázi (kobalt). Slinuté karbidy mají vysokou tvrdost za tepla (do 800°C) a odolnost proti opotřebení. Oproti rychlořezným ocelím mají menší houževnatost. Ze slinutých karbidů se vyrábí monolitní nástroje (stopkové frézy a vrtáky malých průměrů do 20 mm), avšak převažuje výroba břitů z vyměnitelných slinutých destiček.\n"}
{"id": "1101935", "url": "https://cs.wikipedia.org/wiki?curid=1101935", "title": "Romana Schlesinger", "text": "Romana Schlesinger\n\nRomana Schlesinger (* 1986, Trenčín) je slovenská LGBTI aktivistka. V září 2014 oznámila vstup do strany Sloboda a Solidarita.\n\nAbsolvovala gymnázium ve svém rodném městě. Od roku 2005 studovala žurnalistiku na Filosofické fakultě Univerzity Komenského v Bratislavě. Roku 2008 obhájila bakalářskou práci „Lesbické a gejské periodiká na Slovensku“. Později získala magisterský titul. Během střední školy se setkala s projevy antisemitismu a svou židovskou identitu se snažila nějaký čas skrývat. Později se musela také vyrovnat s lesbickou identitou.\n\nByla součástí Prvého lesbického združenia Museion a později spoluzakladatelkou Queer Leaders Forum, původně aktivistické skupiny. Roku 2014 se stala výkonnou ředitelkou sdružení a projektovou manažerkou Q-centra. Současně byla výkonnou ředitelkou každoročního Duhového Pride v Bratislavě. První ročník zorganizovala jako studentka žurnalistiky.\n\nV září 2014 oznámila, že vstupuje do strany Sloboda a Solidarita.\n\n"}
{"id": "1101937", "url": "https://cs.wikipedia.org/wiki?curid=1101937", "title": "Pírkovo dobrodružství", "text": "Pírkovo dobrodružství\n\nPírkovo dobrodružství (v anglickém originále Yellowbird) je 3D animovaný film od francouzské společnosti TeamTO, který režíroval Christian De Vita. V České republice byl film poprvé představen s českým dabingem na festivalu Febiofest v březnu 2015. Oficiální premiéra filmu v České republice byla 14. 5. 2015.\n\nPírko je ptačí sirotek, který nevyniká ani krásou peří ani sokolí sílou. Je hubený, opelichaný a žije sám v hnízdě, ze kterého ještě nikdy nevyletěl. Od vyklubání z vajíčka se o něj stará jeho matka / nejlepší kamarádka – beruška.\nPři jednom z jejich společných výletů do lesa narazí na umírajícího Dariuse, vůdce hejna ptáků, který pověří pírka úkolem odnavigovat hejno do Afriky. Beruška přesvědčí celé hejno, že jenom Pírko zná novou správnou cestu do Afriky. Pírko ještě nikdy nikam neletěl a tak nepozná, jestli ho zobák táhne na sever, nebo na jih. Ale někdy, když hledáte přátelství a lásku, je důležitější cesta než její cíl.\n\nV českém znění se ve filmu Pírkovo dobrodružství představili:\n\nTrailer filmu s českými titulky je možné zhlédnout na stránce distributora\n\n"}
{"id": "1101946", "url": "https://cs.wikipedia.org/wiki?curid=1101946", "title": "Marek Vochozka", "text": "Marek Vochozka\n\nMarek Vochozka (* 30. prosince 1976 Český Krumlov) je český ekonom a VŠ pedagog, od března 2009 pověřený vedením a od ledna 2013 rektor Vysoké školy technické a ekonomické v Českých Budějovicích.\n\nV roce 2008 získal titul Ph.D. na Vysoké škole ekonomické v Praze, kde působil jako odborný asistent na Katedře podnikové ekonomiky Fakulty podnikohospodářské. Na VŠTE v Českých Budějovicích pracuje na Katedře ekonomiky a managementu (katedru také vedl), kde přednáší předměty se zaměřením na ekonomiku podniku, finanční řízení a ekonomii.\n\nV březnu 2009 byl Akademickým senátem VŠTE v Českých Budějovicích pověřen výkonem funkce rektora (důvodem bylo odvolání předchozího rektora Miroslava Krejči). V prosinci 2012 jej prezident Václav Klaus jmenoval řádným rektorem univerzity, dekret mu ale předal ministr školství, mládeže a tělovýchovy ČR Petr Fiala. Vochozka se funkce ujal od 1. ledna 2013.\n\nV dubnu 2015 se stal členem Kontrolní rady Technologické agentury ČR. Na konci listopadu 2016 jej prezident Miloš Zeman jmenoval rektorem VŠTE v Českých Budějovicích i pro druhé funkční období.\n"}
{"id": "1101948", "url": "https://cs.wikipedia.org/wiki?curid=1101948", "title": "Jan Steyer", "text": "Jan Steyer\n\nJan Steyer (* 1982 Liberec) je český dirigent, sbormistr a varhaník.\n\nDirigentské a sbormistrovské studium, stejně jako hru na varhany, absolvoval nejprve na Pražské konzervatoři a poté na Hudební fakultě Akademie múzických umění. \n\nJiž v době studií se stal sbormistrem Pražského dívčího sboru a asistentem Miroslava Košlera u Pražského smíšeného sboru. V současné době je uměleckým vedoucím Pěveckého sboru ČVUT a sbormistrem Pražského smíšeného sboru. \n\nJako hostující dirigent spolupracuje s mnoha amatérskými i profesionálními hudebními tělesy (Severočeská filharmonie Teplice, Hudba Hradní stráže a Policie ČR ad.). \n\nZastává funkci varhaníka Karlovy univerzity a jako varhaník též pravidelně spolupracuje s Českou filharmonií. \n\nPedagogicky dlouhodobě působil jako hudební lektor na New York University (výuka vokálních ansámblů, výuka varhanní hry) a je pravidelně zván na různé mistrovské hudební kurzy, kde vyučuje varhanní improvizaci a dirigování. Dirigování také vyučuje v rámci oboru Sbormistrovství na Pedagogické fakultě Karlovy univerzity. \n\nUmělecky se podílel na natáčení mnoha CD, jako interpret i jako hudební režisér a nahrává také pro Český rozhlas a Českou televizi. \nKoncertoval ve většině zemí Evropy, opakovaně také v Japonsku, Rusku, Egyptě, Číně a Kanadě.\n\n"}
{"id": "1101950", "url": "https://cs.wikipedia.org/wiki?curid=1101950", "title": "Rubcovsk", "text": "Rubcovsk\n\nRubcovsk (rusky: Рубцо́вск) je město v Altajském kraji, ležící na řece Alej (přítok Obu), 281 kilometrů jihovýchodně od Barnaulu.\n\n\n\n"}
{"id": "1101952", "url": "https://cs.wikipedia.org/wiki?curid=1101952", "title": "Raffaella Imbrianiová", "text": "Raffaella Imbrianiová\n\nRaffaella Imbriani, (* 24. ledna 1973 Karlsruhe, Německo) je bývalá reprezentantka Německa v judu. Po otci má italské kořeny.\n\nS judem začala v pěti letech Ettlingenu pod vedením Alfreda Palerma. Později vystřídala několik osobních trenérů, naposledy trénovala pod Stefanem Dottem.\n\nV reprezentaci nahradila po olympijských hrách v Atlantě nevýraznou Alexu Von Schwichowou a v roce 1998 získala titul mistryně Evropy. Nikdo tehdy nepochyboval o jejím startu na olympijských hrách v Sydney v roce 2000. Jenže na mistrovství světa v roce 1999 si hned v prvním kole zvrtla koleno a na tatami se vrátila až po pěti měsících. Body pro kvalifikaci honila na poslední chvíli a nakonec jí cesta do Sydney utekla o jedno postupové místo.\n\nV roce 2004 na sebe dávala větší pozor, kvalifikaci si pohlídala, ale i kvůli vyššímu věku nakonec olympijskou medaili nevybojovala. Ve čtvrtfinále nestačila na silové judo Číňanky Sian Tung-mej. Po olympijských hrách ukončila reprezentační kariéru.\n\n"}
{"id": "1101957", "url": "https://cs.wikipedia.org/wiki?curid=1101957", "title": "Jaroslav Klápště", "text": "Jaroslav Klápště\n\nJaroslav Klápště (7. srpna 1923 Záhoří – 23. září 1999 Praha) byl český výtvarný umělec a grafik.\n\nVystudoval Vysokou školu uměleckoprůmyslovou, kde ho vedli František Tichý a Emil Filla. Ve své tvorbě se zaměřoval na oblast Podkrkonoší, ale zachycoval také proměny střední části města Most. Namaloval také několik zátiší, na nichž se objevují předměty denní potřeby. Absolvoval také cesty do zahraničí (Chorvatsko, Nizozemsko či Francie) a inspirace z putování se objevily na jeho kvaších.\n\nNa počátku roku 2011 vystavoval v pražské Galerii Vltavín na tamním Masarykově nábřeží svá díla na přehlídce nazvané „Vyhnání z ráje“. Na ni pak navázal druhý díl výstavy jeho děl, které probíhalo v Nové síni v pražské Voršilské ulici. Další výstava se uskutečnila u příležitosti umělcových nedožitých devadesátin na přelomu let 2013 a 2014 v Semilech.\n\n"}
{"id": "1101959", "url": "https://cs.wikipedia.org/wiki?curid=1101959", "title": "Sloup Nejsvětější Trojice (Malá Strana)", "text": "Sloup Nejsvětější Trojice (Malá Strana)\n\nSloup Nejsvětější Trojice je vrcholně barokní morový sloup na Malostranském náměstí v Praze.\n\nSloup byl vybudován z vděčnosti po skončení morové epidemie v roce 1713, dokončen byl 1715. Architektonický návrh pochází od Giovanniho Battisty Alliprandiho, sochařskou výzdobu provedli Jan Oldřich Mayer a Ferdinand Geiger. Po hladomoru r. 1772 byly doplněny putti a vázy z dílny Františka Ignáce Platzera.\n\nSloup vrcholí trojbokým obeliskem se symbolem Božího oka na vrcholu a znázorněním Nejsvětější Trojice – Kristem, Bohem Otcem a holubicí Ducha svatého. V nižší etáži je socha Panny Marie Immaculaty a českých patronů sv. Vojtěcha, Jana Nepomuckého, Prokopa, Ludmily a Václava. Spodní část tvoří vysoký sokl s mramorovými nápisovými deskami, kašnami a mensou. Sloup je na nízké stupňovité podnoži ohraničené balustrádou s putti a vázami. Celý sloup je pak ještě obklopen kamennými patníky s řetězy a před hlavní pohledovou stranou je v dlažbě kříž s letopočtem 1882. \n"}
{"id": "1101961", "url": "https://cs.wikipedia.org/wiki?curid=1101961", "title": "Ahinský kanál", "text": "Ahinský kanál\n\nAhinský kanál (bělorusky Агінскі канал, nebo také \"Дняпроўска-Нёманскі канал\", \"Вялікі Пінскі канал\", \"Порт Агінскага\") je vodní cesta mezi řekami Dněpr a Němen na území Pinského, Ivacevického a Ljachavického rajónu v Brestské oblasti, která spojuje řeky Jaselda (v povodí Pripjatě) a Ščara (v povodí Němenu). Délka kanálu je (spolu s Vyhanaŭským jezerem) 54 km.\n\nStavba začala v roce 1765. Kanál je pojmenován po Michału Kazimierzu Ogińském, který byl hlavním iniciátorem stavby. Stavba stála 12 milionů zlotých, z nichž většinu přidělil Mateusz Butrymowicz pinskému šermíři a městskému soudci. Mateusz Butrymowicz také obstaral většinu organizačních prací, pozval odborníky a najal dělníky.\n\nPři stavbě byly použity základní stavitelské nástroje — pily, sekery a lopaty. Pro transport se používali přepravní vozíky tažené koňmi a voly.\n\nV roce 1783 byl kanál uveden do provozu. Každodenně byly na trase Pinsk — Cjeljachany a Pinsk — Slonim každé dvě hodiny k dispozici pro přepravu parníky. Kromě toho se na řece Jaselda a po Ahinském kanálu do Vyhanaŭského jezera realizovala vodní doprava, kterou prováděli koně a lidský pohon. Díky silnému rozvoji v okolí kanálu se začali rozvíjet okolní vesnice a města.\n\nAhinský kanál nebyl hluboký, a proto bylo v obdobích sucha plavení dřeva velmi obtížné. Z tohoto důvodu bylo v souladu s vyhláškou Pavla I. ze dne 23. února 1795 rozhodnuto „o opravě kanálu s cílem přinést větší výhody ruským subjektům“, na což bylo vynaloženo 60 tisíc rublů. Během let 1799 a 1804 proběhly opravy kanálu a jeho šířka se zvýšila na 10 m.\n\nPodle prohlášení statistického výboru ve městě Hrodno ze dne 10. září 1837 byla hodnota přepravovaného zboží, které bylo přemístěno kanálem v roce 1836 asi 1,5 milionu rublů. Hlavními surovinami byla sůl, pšenice, ocet, lněné semínko, ovesné vločky, slanina, hrášek, žito, keramika a nádobí, sklo, cihly, tabák a další. Ze zahraničí bylo přepravováno železo a výrobky z nich, předměty z drahých kovů a z jihu hedvábí, víno.\n\nBěhem první světové války byl kanál značně poškozen a všechny vodárny byly vybombardovány a vypáleny. Po připojení západního Běloruska k Polsku se polská vláda aktivně zavázala k modernizaci vodních cest. Kanál byl rychle přestavěn a zmodernizován, aby mohl být použit před rokem 1939. Modernizace se uskutečnila v roce 1926 a 1928. Na žádost obce Gortol byl kovový most, který přes ní vedl, upraven pro průjezd lodí. Hlavní kanál se používal pro plavení dřeva, ale projížděly tudy po obou stranách i osobní lodě s parním pohonem.\n\nV roce 1939, po připojení Západního Běloruska k Běloruské sovětské socialistické republice (BSSR), se sovětská vláda rozhodla pro potlačení inženýrů polského původu, kteří na kanále pracovali, což vedlo k úpadku vodohospodářské techniky. Do roku 1941 byl kanál používán pro plavení dříví a občas pro lodní dopravu.\n\nV roce 1942 byl během bitvy mezi běloruskými partyzány a německými jednotkami zničen navigační systém kanálu, který si již nikdy nepodařilo obnovit. Na závěr byl kanál v 60. letech 20. století v havarijním stavu, kdy byly vyhozeny zbývající plavební komory a přehrady. Po válce bylo plánováno obnovení vodního systému se stavem „Союзного значения“, protože by to byla nejkratší cesta z Kaspického moře a Černého moře do Baltského moře.\n\nKanál se stal turistickou destinací. Kanál nebyl nikdy obnoven a otázka jeho znovuuvedení do provozu je stále otevřená. Stav kanálu je politováníhodný, ve své délce 1 až 45 km jsou jen 2 místa v normálním stavu (místo rekreace pro obyvatele obce Cjeljachany – jezero Vulka, které je částí kanálu a Vyhanaŭské jezero se svou čtyřicetikilometrovou délkou a pozůstatky deseti bran kanálu. Stav kanálu od patnáctého kilometru do jezera Vulka je velmi žalostný.\n\nV roce 1980 byl kanál zablokován hliněnou hrází na výstupu z Vyhanaŭského jezera.\n\nOd roku 2007 je kanál nepoužívaný. Na mnoha místech kanálu nepřesahuje šířka 10 m a hloubka 50 cm. Komunikace a mosty, které byly postaveny po druhé světové válce, neumožňují používat kanál pro lodní dopravu.\n\nByly opakovaně předkládány projekty na záchranu a obnovení kanálu, ale bylo rozhodnuto o neúčinnosti těchto opatření. Podle předběžných odhadů by se náklady na rekonstrukci Ahinského kanálu vyšplhaly více než 40 miliard rublů. V roce 2007 se kanál v souvislosti s povětrnostními vlivy (suchem a následnými silnými dešti) stal spolu s řekou Ščara zónou ekologické katastrofy, když byly zdecimovány stavy velkého množství hospodářských zvířat, zejména sladkovodních ryb. Stalo se tak, když někdo nařídil likvidaci sifonu v bažinatých stojatých vodách kanálu a v řece Ščara, což vedlo k masovému úhynu ryb.\n\nRekonstrukce by představovala pouze obnovení jen pár částí kanálu (Vyhanaŭské jezero – vesnice Vyhanaščy, kontrolní stanice Vyhanaščanské rezervace), tj prakticky jen 5 km kanálu a vynucená rekonstrukce desáté brány je spojena s tím, že chátrá a propouští vodu z Vyhanaŭského jezera do řeky Ščara. To vedlo k tomu, že se kanál v úseku mezi vesnicemi Vyhanaščy a Volka prakticky proměnil v příkop se stojatou vodou. \n\nA úroveň jezera Volka začala padat do Vyhanaŭského jezera. Kanál na křižovatce cest mezi Vyhanaŭským jezerem a vesnicí Babrovičy má 500 poškození popsána po celé zemi podél kanálu, a hladina vody ve Vyhanaŭském jezeře je pod úrovní poškození. Kanál má přezdívku zázrak strojírenské myšlení devatenáctého století, tato umělá vodní cesta spojovala Němen s povodím Visly. \n\nV budoucnu se očekává, že kanál bude zapsán do seznamu světového dědictví UNESCO.\n"}
{"id": "1101962", "url": "https://cs.wikipedia.org/wiki?curid=1101962", "title": "Veledílo", "text": "Veledílo\n\nVeledílo je umělecké dílo, které odborníci nebo veřejnost uznávají za výjimečně kvalitní v rámci určité oblasti kultury (literatury, hudby, filmu, sochařství, architektury…). Status veledíla příjemci kulturnímu projevu udělují v procesu recepce. Veledílo může uskutečňovat umělecké standardy platné v době svého vzniku, často je však natolik originální, že je překračuje. Proto se často stávalo, že umělecké výkony byly jako veledíla uznány až dlouho po jejich vzniku, zatímco původně nebyla jejich hodnota doceněna. \n\nRysem veledíla bývá sémantická otevřenost, schopnost mnohoznačných interpretací a reinterpretací v měnících se historických a sociálních okolnostech. Znalost kánonu děl, uznávaných v daném čase za veledíla, patří v západní kultuře k základům vzdělání.\n\nPříklady uměleckých děl nyní často považovaných za veledíla:\n\nJako veledíla bývají někdy označovány i jiné mimořádně závažné, obtížné a vlivné počiny, zejména zásadní vědecké a filozofické práce jako jsou Newtonova \"Principia\", Kantova \"Kritika čistého rozumu\" nebo Darwinova \"O původu druhů\".\n\n"}
{"id": "1101966", "url": "https://cs.wikipedia.org/wiki?curid=1101966", "title": "Důl Salm VII - Hugo", "text": "Důl Salm VII - Hugo\n\nDůl Salm VII – Hugo / Hugo-Eliška byl černouhelným hlubinný důl v jihovýchodní části Ostravské dílčí pánve ve Slezské Ostravě. Patřil k dolům, které založil Hugo Karel Eduard kníže Salm-Reifferscheidt-Raitz (1803 - 1888).\n\nPotřeba levnějšího paliva pro železárny v Blansku přivedla knížete Salm-Reifferscheidt do Slezské Ostravy za černým uhlím. K prospektorské činnosti najal c. k. hormistra Ignáce Vondráčka (1819 – 1887), který na základě poznatků z průzkumných ražeb hraběte Wilczka a Josefa Zwierziny odvodil předpokládaná místa výskytu černého uhlí. V těchto místech zahájil kutné práce namísto nákladných vrtných prací. Vzhledem k blízkosti důlního pole, které si nárokoval hrabě Wilczek i Josef Zwierzina, docházelo ke sporům mezi kutéry o kutací místa. Tento spor se podařilo vyřešit až v roce 1850, kdy byla uzavřena první prozatímní smlouva (z 12. ledna 1850) mezi Ignácem Vondráčkem a Josefem Zwierzinou. Na základě smlouvy byla posunuta smluvní demarkační hranice na západ od jámy Salm č. I.\n\nIgnác Vondráček prováděl kutné práce na ploše asi 15 ha, mělké jámy byly zpravidla opuštěny po splnění svého účelu (po průzkumu, po havárii). Z využitelných zůstaly tři jámy jáma č. I., jáma č. II. a jáma č. VII. Na základě prokazatelného nálezu uhelné sloje v hloubce 72 m byly knížeti Salm-Reifferscheidt báňským hejtmanstvím uděleny výměrem č. 2056 ze dne 27. listopadu 1851 důlní míry nazvané Hugo I až VIII.\n\nSamostatný důl byl založen na původním místě kutací jámy č. VII v roce 1857. Název Hugo obdržel podle křestního jména knížete. V roce 1871 byla v rámci rekonstrukce hloubena nová těžní jáma Eliška, nazvaná podle kněžny Elisabeth Salm-Reifferscheidt (13. 11. 1832 – 14. 3. 1894), roz. Liechtensteinové. Název dolu byl rozšířen na Hugo-Eliška. V roce 1890 se stává novým majitelem stagnujících dolů kníže Hugo Leopold Salm-Reifferscheidt-Krautheim (2. 12. 1863 – 31. 12. 1903). V rámci připravované transformace dolů oslovil vídeňský C.k. privilegovaný Rakouský úvěrový ústav pro obchod a průmysl s úmyslem vytvořit novou společnost. 27. července 1896 byl schválen statut společnosti Ostravská důlní akciová společnost, dříve kníže Salm (Ostrauer Bergbaugesellschaft, A. G., vormals Fürst Salm in Polisch Ostrau), která převzala veškerý majetek Huga Leopolda knížete Salm-Reifferscheidta ve Slezské Ostravě a Radvanicích a 32 výhradních kutišť ve Slezské Ostravě, Radvanicích, Bartovicích a Lipině. 2. listopadu 1896 byly doly přeměněny na tuto akciovou společnost. \n1. července 1916 koupila důl společnost Rakouská báňská a hutní společnost, a.s ve Vídni (Oesterreichische Berg-und hüttewerksgesellschaft, A. G.), která v roce 1923 přesídlila do Brna a v roce 1930 do Prahy jako Báňská a hutní společnost, a.s. (BHS). V roce 1925 byla těžba uhlí zastavena, původně na jeden rok, ale dne 8. května 1926 byl důl zastaven definitivně. Důvodem byl nízký odbyt uhlí a koksu a také velké dopravní vzdálenosti v dole (podzemí) z východního důlního pole. \n\nJáma Eliška byla uzavřena betonovým poklopem bez zasypání jámy. Jáma Hugo byla také zakryta betonovým poklopem s tím, že byla vrchní část jámy přístupná, neboť v ní byla v hloubce 40 m jímána voda z kvartérních štěrků pro zásobování odběratelů v okolí. \n7. listopadu 1973 (po padesáti letech ukončení těžby) došlo ke zhroucení jámy Salm II - Leopoldina. Následně byla v roce 1977 dodatečně zasypána hlušinou jáma Eliška a v roce 1981 také větrní jáma Hugo, mimo prostoru 30 m pod ohlubní. Tento úsek byl separátně strojně větrán. Jáma Hubert nadále sloužila k odběru vody. Budova strojovny pro ventilátory byla přestavěna na závodní kantýnu. 2. května 1996 došlo k explozi metanu ve sklepních prostorách závodní kantýny. Plyn unikal z jámy Hugo do nelikvidovaného větrního kanálu, který vedl pod povrchem budovy a ústil do sacích hrdel v místě dříve umístěných ventilátorů. Při výbuchu došlo k smrtelnému úrazu jednoho pracovníka a k těžkému popálení dalšího. Došlo ke zničení uzávěry na ohlubni jámy a k velkému poškození budovy kantýny. \n\nKutací jáma byla v roce 1857 přestavěna na jámu těžní. Pro těžbu černého uhlí byl instalován parní těžní stroj o výkonu 30 HP. \nV roce 1871 byla provedena první rekonstrukce dolu. Byl instalován nový, přímo účinný parní těžní stroj se dvěma ležatými válci, jejichž průměr byl 580 mm a zdvih 110 mm. Parní stroj byl vyroben v roce 1870 ve Strojírnách knížete Salma v Blansku. V roce 1879 prošel rekonstrukcí a v roce 1900 byl nahrazen dvojčitým parním strojem s rozvodem Radovanic o výkonu 600 HP. Vyroben byl opět ve Strojírnách knížete Salma v Blansku. Původní dřevěná těžní věž byla nahrazena ocelovou věží 25 m vysokou. V roce 1928 na těžní jámě Eliška poháněl těžní bubny parní stroj z roku 1900. Těžní bubny měly průměr 5500 mm a šířku 1600 mm, navíjené lano mělo průměr 37 mm. Těžní klec byla dvouetážová na dva vozíky nebo 10 osob na etáž. Rychlost jízdy pro těžbu byla 12 m/s, pro jízdu mužstva 6 m/s. Věž byla vysoká po osy lanovnic 27 m, lanovnice měly průměr 5000 mm. \n\nV roce 1864 bylo na jámě parní tahadlové čerpadlo s ležatým válcem o výkonu 28 HP.\n\nV roce 1871 bylo pro čerpání důlních vod k dispozici přímo účinné parní tahadlové čerpadlo s kondenzací, průměr válce 790 mm a zdvih 1420 mm. V roce 1928 zabezpečovalo čerpání důlní vody z 13. patra na povrch odstředivé desetistupňové čerpadlo vyrobené v Brno-Královopolská strojírna, Brno v roce 1918. Výkon čerpadla 2000 l/min., výkon motoru 525 HP.\n\nDoly knížete Salma se vyznačovaly velkým výskytem důlních plynů. Z toho důvodu se musela větrání věnovat velká pozornost. Ve vzdálených částech důlního pole při ražbách chodeb byly požívány ruční ventilátory. Větrání bylo společné od roku 1875 s dolem č. I a II. Po vyhloubení nové těžní jámy Eliška byla jáma Hugo přestrojena na jámu větrní. V roce 1875 byly instalovány dva ventilátory soustavy Rittinger, s průměrem oběžného kola 3000 mm, šířce 310 mm. Každý ventilátor měl při 115 ot/min výkon 760 m/min. Pohon zabezpečovaly dva parní stroje, z nichž jeden byl záloze. Jáma byla rekonstruována tak, že mohla odvětrávat důl Salm II - Leopoldina. Ventilátor Rittinger z roku 1875 byl nahrazen v roce 1894 výkonnějším ventilátorem soustavy Guibal s oběžným kolem o průměru 9000 mm, šířkou 1000 mm a výkonem 2000 m/min. Větrná jáma Hugo byla v roce 1898 hluboká 307 m (7. patro) a zabezpečovala větrání obou dolů č. II a č. VII. U jámy Hugo byla konečná hloubka 431,95 m (9. patro). V roce 1923 byl parní pohon ventilátorů přestavěn na pohon elektrický. V roce 1925 byl instalován ventilátor soustavy Capell o výkonu 3000 m/min., vyroben firmou Breitfeld & Daněk, Praha, pohon Českomoravská-Kolben Daněk, Praha. V roce 1928 byl ještě k dispozici ventilátor z roku 1890 Steckl vyroben ve Strojírnách knížete Salma, Blansko, s elektrickým pohonem AEG Vídeň.\n\nV červenci 1895 bylo pro diagonální větrání severovýchodního důlního pole dolu č. VII – Hugo-Eliška zahájeno hloubení větrní jámy na katastrálním území Michálkovic. Hloubení bylo ukončeno v listopadu 1897 v hloubce 441,96 m a rok na to byla jáma vystrojena dvěma ventilátory soustavy Guibal, každý s oběžným kolem o průměru 7800 mm a výkonem 2500 m/min. V roce 1904 bylo na Michálkovické větrní jámě uvedeno do provozu těžní zařízení pro jízdu mužstva. V kotelně vyráběly páru tři plamencové kotle, každý s výhřevnou plochou 66 m. V roce 1925 byl provoz větrné jámy ukončen a jáma zasypána. Zajímavostí je, že jáma před vlastním zasypáním nebyla odstrojena (riziko vzniku dutin při zásypu), což svědčí o tom, že tyto práce byly prováděny narychlo). Jámová budova a kotelna byly zbořeny.\n\nV roce 1890 byl instalován kompresor systému Stöckl s výkonem 80 m/h. V roce 1893 byl uveden do činnosti dvouválcový kompresor soustavy Stöckl s výkonem 2500 m/h. \nV budově elektrické ústředny bylo v roce 1908 instalován dvouválcový kompresor soustavy Maier s výkonem 3000 m/hod. poháněn parním strojem o výkonu 300 HP. V roce 1930 byly k dispozici dva kompresory. Pístový R. Maier, Düsseldorf, z roku 1908, sací výkon 3000 m/h poháněný přímo účinným pístovým parním strojem téže firmy s výkonem 350 HP. Druhý byl dvojstupňový turbokompresor, vyroben ve Škoda Plzeň, s výkonem 12000 m/h, pohon parní turbínou z roku 1916 téže firmy, výkon 1650 HP.\n\nV roce 1862 byl důl č. VII včetně č. II. napojen na Báňskou dráhu.\n\nDobývaly se sloje jaklovecké vrstvy ostravského souvrství. Uhelné sloje o mocnosti 0,55 až 1,5 m byly těženy metodou směrného i dovrchního pilířování většinou na zával, zvláště u výchozu slojí a u demarkační hranice. Jáma byla v roce 1864 hluboká 130,9 m. V roce 1871 bylo zahájeno hloubení nové těžní jámy Salm VII – Eliška. v roce 1882 dosáhla 328,5 m (úroveň 8. patra). Konečná hloubka těžní jámy Eliška byla 592,04 m (13. patro) byla dosažena v roce 1898. V roce 1900 se vytěžilo 131 630 t uhlí, maximum bylo dosaženo v roce 1912 212 282 tun, v roce 1920 už těžba poklesla na 136 300 tun, 1925 těžba klesla na 120 000 tun. \nTřídění uhlí v počátečním údobí bylo prováděno ručně. Vytěžené uhlí bylo prohazováno přes síta a mříže, aby se vytřídilo podle kusovosti. V roce 1871 byla postavena třídírna uhlí soustavy Mayer a Sauer. V roce 1925 byl proražen překop mezi dolem č. VII a dolem Hedvika v Petřvaldě.\nV roce 1958 bylo důlní pole Salmových dolů rozděleno mezi doly Michálka, Jan-Maria, Ludvík a Hedvika.\n\nÚdaje dle\nHavíři nacházeli bydlení v koloniích Salmovec a Stará kolonie. V blízkosti jámy č. II na kolonii Salmovec navazovala Úřednická kolonie.\n\nProvoz 10 belgických koksových pecí soustavy Dulait byl zahájen v roce 1862. V roce 1870 pracovalo 10 koksových pecí soustavy François Gobiet. V roce 1882 už pracovalo 29 koksových pecí soustavy François Gobiet. V letech 1897–1898 v blízkosti jámy produkovalo koks 77 plamenných pecí soustavy Coppé, Gobiet a Lares s výkonem 32 560 tun koksu. V roce 1890 proběhla přestavba pecí a do provozu bylo uvedeno 60 komor Otto-Hoffmann a v roce 1912 to bylo 30 komor Koppers. Nejvyšší produkce kosu bylo dosaženo v roce 1913 a o něco málo nižší i v roce 1917. V následných létech produkce koksu klesala.\n\nVýroba koksu dle\n\nKoksovna byla zastavena v roce 1925.\n\nV červnu 1898 společnost Ostravská důlní akciová společnost, dříve kníže Salm, zahájila otvírku nové těžní jámy Ludvík v Radvanicích pod vedením dolu Salm VII – Hugo/Eliška. Hloubení jámy pro potíže s průvaly spodní vody trvalo až do podzimu roku 1911. V roce 1909 začala výstavba povrchových zařízení a v roce 1912 byla postavena 2,9 km dlouhá lanová dráha mezi dolem Ludvík a třídírnou dolu Salm VII – Hugo/Eliška. Taktéž v podzemí byl ražen překop mezi oběma doly. Důl Ludvík byl pro velké potíže při výstavbě otevřen až v roce 1912 a v roce 1916 se důl Ludvík stal samostatným závodem. V roce 1916 se stal majetkem Rakouské báňské a hutní společnosti. Lanovka byla zrušena v letech 1927–1928.\n\nV roce 1888 bylo na důl zavedeno elektrické osvětlení závodních budov. V roce 1900 byly v provozu třífázový alternátor 210 kW a dynamo 50 kW, které byly poháněny pomocí konopných lan parním kompoudním strojem. Elektrárna byla postavena v roce 1905 a dána do provozu v roce 1906. V činnost byly uvedena dvě turbosoustrojí s výkonem 500 kW. Alternátory Brown-Boveri s pohonem Rateaurovými turbínami s vstřikovou kondenzací, které byly vyrobené ve Škodových závodech. Turbíny měly výrobní čísla 3 a 4 - byly to jedny z prvních škodových turbín. V roce 1914 byl instalován třífázový turboalternátor 2000 kW a současně rozšířená rozvodna, firmou AEG-Union. Pohon zabezpečovala turbína se samočinnou regulací vyrobená ve Škodových závodech. Přestavba byla ukončena v roce 1917 a alternátory Brown-Boveri byly ponechány jen pro výpomoc. Chladič oběžné vody měl výkon 1200 m/h. Elektrárna dodávala elektrický proud jámě č. VII, koksovně Salma a od 1916 dolu Ludvík. V roce 1919 byl postaven nový chladič oběžné vody s výkonem 1400 m/h, výrobu páry zabezpečovaly dva strmotrubkové kotly (systém Oschatz), každý s 260 m výhřevné plochy. V roce 1922 byl zabezpečován přenos elektrické energie na důl Hedvika a Pokrok v Petřvaldě, z tohoto důvodu byla elektrárna na dole Hedvika pozastavena. Stoupající spotřeba elektrické energie si vyžádala další turbosoustrojí, které bylo instalováno v roce 1924. Turboalternátor firmy AEG-Union o výkonu 3000 kW byl přemístěn z drátoven v Bohumíně do elektrárny Salm. V roce 1924 byla napojena na rozvodnou síť Karlova huť a drátovny v Bohumíně. Nový chladič oběžné vody měl výkon 2800 m/h. \n\nV roce 1924 byla elektrárna propojena s Karlovou hutí, drátovnami v Bohumíně a dolem Ignát jako první v ČSR vysokofrekvenčním bezdrátovým telefonem systému Telefunken.\n\nV kotelně byly na ploše 1110 m instalovány postupně s nárůstem požadavků na výrobu páry plamencové kotle. V roce 1916 zde pracovalo 10 bateriových kotlů s výhřevnou plochou po 135 m, což bylo nedostatečné. Proto byly v roce 1919 postaveny dva strmotrubkové kotly (systém Oschatz) každý s 260 m výhřevné plochy. V roce 1927 bylo v činnosti 10 kotlů, dva kotle typ Garbe (10 atm., 400 m výhřevné plochy) a 8 kotlů typu Oschatz (12 atm., 260 m a 330 m výhřevné plochy) s celkovou výhřevnou plochou 3290 m. Kotle byly vybaveny pohyblivými rošty. Odvod spalin zabezpečovaly dva zděné komíny. Jeden vysoký 50 m s průměrem ve vrchní části komínu 2,5 m, druhý 70 m vysoký s průměrem 3 m. Kotle spalovaly těžené uhlí, prach, kaly a u 6 kotlů byly hořáky na plyn. Teplota vyrobené páry byla 300 – 350 °C, tlak páry 10 a 12 atmosfér. \n\nÚpravna vody byla v Radvanicích od firmy Bühring Bruckner, čerpala vodu z řeky Lučiny, její výkon byl 8 m/h upravené vody.\n\nElektrárna Salm byla v roce 1928 zálohou pro důl Ignát, dodávala elektrický proud Zwierzinovu uhelnému těžířstvu, do obce Radvanice a Kunčičky pro výrobu a osvětlení.\n\n\n\nDobová fotografie www.ostravaci.cz\n"}
{"id": "1101968", "url": "https://cs.wikipedia.org/wiki?curid=1101968", "title": "Lhuis", "text": "Lhuis\n\nLhuis [\"lui\"] je francouzská obec v departementu Ain v regionu Auvergne-Rhône-Alpes. V roce 2012 zde žilo 873 obyvatel.\n\nObec leží u hranic departementu Ain s departementem Isère, které zde tvoří řeka Rhôna. Sousední obce jsou: Ambléon, Brangues (Isère), Briord, Conzieu, Creys-Mépieu (Isère), Groslée, Marchamp, Saint-Victor-de-Morestel (Isère) a Seillonnaz. Leží na úpatí jižního svahu pohoří Tentanet, ve vinařské oblasti Bugey.\n\n\n\"Počet obyvatel\"\n\n"}
{"id": "1101969", "url": "https://cs.wikipedia.org/wiki?curid=1101969", "title": "Alan z Lille", "text": "Alan z Lille\n\nSvatý Alan z Lille, také Alain, O.Cist. (latinsky \"Alanus ab Insulis\", 1128 – 1202 nebo 1203) byl francouzský cisterciák, filosof, teolog a představitel rané scholastiky. Svými současníky býval nazýván pro svou vzdělanost \"doctor universalis\" [všestranný učitel].\n\nZpráv o Alanově životě je poměrně málo. Narodil se ve francouzském Lille někdy kolem roku 1128, přesné datum jeho smrti neznáme (dle výzkumu se předpokládá někdy mezi 14. dubnem 1202 a 5. dubnem 1203). Studoval v Paříži, kam nastoupil nejdříve kolem roku 1140 a kde později i vyučoval, a později působil i v Chartres. Ze psaní Jana ze Salisbury, který byl v té době Alanovým spolužákem, je velice pravděpodobné, že studoval pod mistry jako byl Pierre Abélard, Gilbert de la Porrée a Thierry z Chartres. Své nejstarší práce napsal pravděpodobně kolem roku 1150 právě v Paříži. Mnoho let působil jako profesor teologie na Pařížské univerzitě, v roce 1179 se účastnil III. lateránského koncilu a vystupoval proti albigenským sektářům. \n\nDochovalo se nám pouze několik záznamů z jeho hodin, avšak i z nich je patrné, že jeho styl učení byl poměrně excentrický. Navzdory tomu byl schopný se na univerzitě udržet do značně pokročilého věku. Později bydlel ve městě Montpellier (občas se mu tak přezdívá \"Alanus de Montepessulano\"), poté vystřídal několik klášterů, až nakonec vstoupil jako konvrš do cisterciáckého kláštera v Cîteaux, kde také umřel. Přesné datum jeho smrti neznáme, ale jako pravděpodobný se jeví rok 1202. Jeho hrob později upadl v zapomnění a znovu objeven byl až ve 20. století. V cisterciáckém řádu je uctíván jako světec a jeho památka je připomínána 16. července.\n\nBěhem svého života se těšil obrovské reputaci a díky svým rozsáhlým znalostem byl svými kolegy nazýván \"doctor universalis\" (všestranný učitel). Většinu z Alanových spisů se bohužel nepodařilo přesně datovat a okolnosti jejich vzniku nám rovněž zůstávají skryté. Nicméně o jeho prvním významném dílu s názvem \"Summa Quoniam Homines\" víme, že bylo pravděpodobně dokončeno někdy mezi lety 1155 a 1165 (nejpravděpodobnější se jeví rok 1160), přičemž toto dílo sepisoval a vyvíjel prostřednictvím svých přednášek na Pařížské univerzitě. Z ohromného množství Alanových děl se o jeho čestné místo mezi středověkými spisovateli zasadily především dvě jeho básně: \"De planctu naturae\", satirická báseň o lidských neřestí, a \"Anticlaudianus\", alegorické pojednání o mravnostech.\n\nVe své filosofii navazoval například na Anselma z Canterbury nebo Boethia. K velkým jeho vkladům do filosofie a teologie patří argumentace o nesmrtelnosti a nemateriálnosti duše. Stejně jako jeho ostatní kolegové z druhé poloviny 12. století byl Alan z Lille spíše než scholastice nakloněn mystice. Ve své básni \"Anticlaudianus\" píše: Rozum (Reason), když bude dostatečně prozíravý, může bez pomoci odhalit pravdy fyzického řádu; nicméně aby byl schopný pojmout a pochopit pravdy náboženské, musí se spolehnout na víru. Tento výrok opakuje a podporuje i ve svém dalším spise \"Ars catholicae fidei\": Teologie se sama o sobě může projevovat jako rozum. Zde se pokusil teologii transformovat do deduktivní vědy na principu matematicko-axiomatické metody.\n\nAlanova filosofie má v sobě trošku z aristotelovy logiky i neoplatonické filosofie.\n\nPři psaní jedné ze svých nejvýznamnějších básní, kterou pojmenoval \"De Planctu Naturae\" (O nářku přírody), se Alan inspiroval Filosofií utěšitelkou od Boethia. Napsal ji kolem roku 1160. Báseň, ve které se střídá verš s prózou, pojednává o přírodě, která popisuje sebe samu jako podřízenou síle Boha. Alan se v ní snaží ilustrovat, jak se lidé kvůli svým sexuálním choutkám, především kvůli homosexualitě, vzdalují od přírody a od Boha samotného. \"De Planctu Naturae\" velmi pravděpodobně inspirovalo Geoffreyho Chaucera při psaní jeho \"Ptačího sněmu\". V díle \"Anticlaudianus\", což je další z jeho významných děl, se snaží pomocí poetického dialogu vyjádřit, jak si příroda uvědomí, že selhala, když se snažila stvořit dokonalého člověka. Jakožto příroda má schopnost stvořit pouze tělo bez duše, a tak „je přesvědčena, aby se vydala do nebe a požádala o duši”. O století po jeho napsání byl \"Anticlaudianus\" přeložen do francouzštiny a němčiny a později byl, kolem roku 1280, zhudebněn a přepracován Adamem de la Bassée do antologie. Další z Alanových důležitých děl je jeho manuál s názvem \"De Arte Praedicandi\" (O umění kázat), ve kterém vysvětluje, jak nejlépe sepisovat a podávat kázání. Z tohoto díla je patrné Alanovo přesvědčení, že získání rozsáhlých teologických znalostí je základním předpokladem k podávání správného kázání. Během svého života proto usiloval o to, aby se tento jeho rukopis dostal ke všem duchovním, kteří by jej používali jako „praktickou příručku při tvorbě svých kázání”.\n\nKromě básní napsal Alan tři významné teologické spisy, z nichž první nese název \"Summa Quoniam Homines\". Dalším je \"De Fide Catholica\", který se datuje někdy kolem roku 1200. V tomto spise Alan usiluje o vyvrácení kacířských názorů, které zastávali především valdenští a kataři. Ve svém třetím spise, který nese název \"Regulae Caelestis Iuris\", představuje soubor teologických pravidel (tím se vyznačovali především následovníci Gilberta de la Porrée, se kterými mohl být Alan spojován). Avšak kromě těchto teologických spisů a kromě výše zmíněných básní napsal Alan mnoho dalších prací na různá témata a v různých stylech. Z těchto dalších děl se hodí zmínit například Spekulativní teologii, Teoretickou morální teologii, Praktickou morální teologii a různé další sbírky básní.\n\nVe svých kázáních, ve kterých se zabývá smrtelnými hříchy, tvrdí, že homosexualita a vražda jsou nejvážnějšími hříchy, neboť zapříčinily zánik Sodomy a Gomory manifestací Božského hněvu. Svým nejvýznamnejším dílem \"Liber poenitenitalis\", ve kterém se zabývá pokáním, a které věnoval Jindřichu ze Sully, ovlivnil mnoho příruček k pokání, které se po čtvrtém lateránském koncilu vyrojily jako houby po dešti. Alanova klasifikace hříchů, které šly proti přírodě, zahrnovala zoofilii, masturbaci, orální a anální styk, incest, cizoložství a znásilnění. Kromě toho také ve snaze bojovat proti úpadku morálky napsal také knihu proti Islámu, Židovství a křesťanským kacířům, kterou věnoval Vilém VIII. z Montpellieru.\n\n\"De Planctu Naturae\", O nářku přírody, je jednou z nejvýznamnějších básní Alana z Lille, která inspirovala nespočet autorů – jedním z nich byl také anglický básník G. Chaucer. Tato báseň, napsaná pravděpodobně kolem roku 1160, byla ve středověku velice populární a hrála důležitou roli při formování pozdější lidové poezie. Popis Přírody, který Alan rozepisuje na několik stran, je ve středověku tak známý, že ostatním autorům stačí pouze zmínka a v mysli jejich čtenářů ihned vyvstane Příroda, jak ji Alan popisoval – například již zmíněný G. Chaucer píše: „Jak Alain ve svém „Nářku” popsal ji, / i její tvář i její skvostný šat–, / tak Přírodu zde všichni poznají.”(překlad F. Krajník) Alan v básni kombinuje pohanský naturalismus a s křesťanskou ortodoxností. Píše o ubohosti člověka, která pramení z jeho nepřirozeného chování. Dvě Venuše zde zápasí o nadvládu nad člověkem, přičemž ta, která člověka nejvíce vzdaluje od jeho lidství, je ta, která vítězí. Zavrhnutí zákonů přírody člověkem a jeho posluhování této nepřirozené Venuši jsou v této básni popsány v sérii sotva zahalených perverzí, které jsou doloženy příběhy milenců z klasické mytologie.\n\nAlan z Lille je často zaměňován s ostatními Alany, především s Alanem z Auxerre, Alanem z Podio, apod. Dokonce mu byly chybně přičteny některá z jejich děl: například \"Život sv. Bernarda\" není dílem Alana z Lille, ale Alana z Auxerre. Stejně tak Alan z Lille není autorem \"Memoriale rerum\" \"difficilium\", které bylo pod jeho jménem publikováno, ani není autorem \"Moralium dogma philosophorum\" nebo \"Apocalipsis Goliae\", které mu bylo v minulosti připsáno. Pochybnosti kolují i o tom, zda to byla skutečně ruka Alana z Lille, která napsala  \"Dicta Alani de lapide philosophico.\" Na druhou stranu se ale podařilo definitivně určit jeho autorství u řady jiných děl, u kterých jsme si nebyli jisti - například \"Ars catholicae fidei\" a \"Contra haereticos.\"\n\n\n\n\n"}
{"id": "1101971", "url": "https://cs.wikipedia.org/wiki?curid=1101971", "title": "Hvězdárna Valašské Meziříčí", "text": "Hvězdárna Valašské Meziříčí\n\nHvězdárna Valašské Meziříčí je větší hvězdárna sloužící především pro popularizaci astronomie. Je největší ve Zlínském kraji.\n\nHvězdárna navazuje na tradici soukromé Ballnerovy hvězdárna, která byla nákladem Antonína Ballnera na jižním okraji města na vrcholu Stínadla postavena v roce 1929. Dřevěná budova s kupolí o průměru tři metry, která je zároveň nejstarší hvězdárnou na Moravě, byla rekonstruována a veřejnosti znovuotevřena roku 2005.\n\nSoučasná hvězdárna byla otevřena na podzim roku 1955, kdy byla vedle historické budovy vystavěna kamenná observatoř podle architektonického návrhu Zdeňka Plesníka. Její první ředitel Josef Doleček otevíral v roce 1964 i druhou budovu sloužící jako odborné pracoviště. V období 1965–1995 sloužila hvězdárna jako centrum Pomaturitního studia astronomie při místním gymnáziu.\nV hlavní kupoli je umístěn dalekohled Zeiss-coudé 150/2250 mm, který je využíván především při programech pro veřejnost, ve východní kopuli reflektor Cassegrian 355/2460 s CCD kamerou.\n\nHvězdárna disponuje přednáškovým sálem, v areálu je umístěn mj. model družice Iridium, zmenšený model sluneční soustavy, model Země a muzeum vzorků významných hornin. Na zahradě je instalován model místního poledníku, který slouží k vysvětlení souřadnicových systémů na Zemi a na obloze. Vstup do veřejné observatoře zdobí bysty významných přírodovědců. \n\nValašskomeziříčská hvězdárna navázala na tradici pozorování Slunce Ballnerovou hvězdárnou. Odborné sledování Slunce, průběhu protuberancí nebo dějů v chromosféře zde stále probíhá. Další odbornou činností je měření okamžiků zákrytů hvězd tělesy sluneční soustavy, pozorování vybraných typů proměnných hvězd či meziplanetární hmoty.\n\nPro veřejnost pořádá především přednášky a semináře o astronomii a kosmonautice. Hvězdárna je také velmi aktivní na internetu. Úzce spolupracuje s Valašskou astronomickou společností. \n\nOd roku 1957 je v areálu umístěna meteorologická stanice provozována ČHMÚ Ostrava-Poruba. Automaticky měří základní meteorologické prvky jako teplotu a tlak vzduchu, teplotu půdy, relativní vlhkost vzduchu, směr a rychlost větru, délka slunečního svitu nebo množství srážek.\n\n"}
{"id": "1101972", "url": "https://cs.wikipedia.org/wiki?curid=1101972", "title": "Sue Glover", "text": "Sue Glover\n\nSue Glover (* 1943 Edinburgh) je skotská dramatička. Autorčiným hlavním oborem je především drama, ale píše také divadelní a rozhlasové hry či televizní scénáře. Prvním dílem Sue Glover je komorní hra \"Chlapec z bubliny\" (\"The Bubble Boy\", 1980). Důležitým dílem, díky němuž se dostala autorka do širšího povědomí veřejnosti, je celovečerní drama \"Tulení žena\" (\"The Seal Wife\", 1980). Do moderní skotské klasiky je zařazována hra s názvem \"Podruhyně\" (\"Bondagers\", 1991), která je autorkou označována jako „lyrické zkoumání vztahu Skotů ke Skotsku a k sobě samým“. Dílo je také označováno tematicky i formálně za nejpozoruhodnější drama. V roce 2005 vyšel v češtině celý svazek autorčiných her \"Tři hry o ženách\" v překladu Davida Drozda, který obsahuje již zmíněnou hru \"Podruhyně\", dále hru \"Slaměná židle\" a \"Tulení žena\". \n\nV roce 2014 se autorka zúčastnila literárního festivalu Měsíc autorského čtení, který je pořádaný brněnským nakladatelstvím Větrné mlýny. Tato agentura natočila pro Českou televizi cyklus “Skotská čítanka – Don't worry – be Scottish” - díl se Sue Glover režíroval Robert Kirchhoff. Záznam z autorčina čtení je možné zhlédnout zde .\n\n\n"}
{"id": "1101974", "url": "https://cs.wikipedia.org/wiki?curid=1101974", "title": "Evropská silnice E69", "text": "Evropská silnice E69\n\nMezinárodní silnice E69 je evropská silnice, která vede celá po území Norska. Začíná na Nordkappu a končí v Olderfjordu. Její celková délka je 129 km. Nachází se na ní 5 tunelů o celkové délce 15,5 km, nejdelší z nich má délku 6,9 km.\n\nE69 je nejsevernější silnice na světě spojená s hlavní mezinárodní silniční sítí. Silnice na Špicberkách a v Grónsku jsou izolované a krátké.\n\nSeverní část silnice je v zimních měsících uzavřena.\n"}
{"id": "1101976", "url": "https://cs.wikipedia.org/wiki?curid=1101976", "title": "Jindřich Smetana", "text": "Jindřich Smetana\n\nJindřich Smetana (* 28. června 1954 Praha) je český výtvarník, scénograf a VŠ pedagog, v letech 2011 až 2019 rektor Vysoké školy uměleckoprůmyslové v Praze.\n\nJe synem architekta Pavla Smetany a spisovatelky Jindřišky Smetanové. Roku 1979 absolvoval Vysokou školu uměleckoprůmyslovou v Praze u profesora Josefa Svobody, s nímž následně až do roku 1990 spolupracoval v Národním divadle - Laterně Magice. Zabýval se scénografií, filmovou, divadelní a výstavní architekturou.\n\nPo roce 1990 se samostatně věnuje projektování objektů s veřejnou, kulturní a společenskou funkcí. Zkušenosti rozvíjí v návrzích nových inscenačních principů a experimentálních divadelních objektů. Se svou společností \"Anima-Tech\" realizoval například divadla Spirála (1991) a Alfred ve dvoře (1997), za něž získal Grand Prix Obce architektů.\n\nNa VŠUP v Praze působil přes dvacet let jako vedoucí ateliéru Architektura I, byl také činný v akademickém senátu. V listopadu 2010 byl zvolen kandidátem na funkci rektora VŠUP v Praze. Do této pozice jej o dva měsíce později jmenoval prezident Václav Klaus, a to s účinností od 1. února 2011. První funkční období mu vypršelo na konci ledna 2015, ale již v listopadu 2014 jej akademický senát zvolil kandidátem na post rektora i pro druhé funkční období. Tento návrh prezident Miloš Zeman respektoval a v lednu 2015 jej jmenoval rektorem i pro druhé funkční období, a to s účinností od 1. února 2015.\n\nVe funkci rektora skončil na konci ledna 2019, nahradil jej Jindřich Vybíral.\n"}
{"id": "1101978", "url": "https://cs.wikipedia.org/wiki?curid=1101978", "title": "Čou (příjmení)", "text": "Čou (příjmení)\n\nČou je čínské příjmení , k roku 2007 desáté nejčastější příjmení v ČLR.\n\nZnámí nositelé příjmení Čou:\n"}
{"id": "1101998", "url": "https://cs.wikipedia.org/wiki?curid=1101998", "title": "Zvonek tečkovaný", "text": "Zvonek tečkovaný\n\nZvonek tečkovaný (\"Campanula punctata\") je vytrvalá bylina z čeledi zvonkovité (\"Campanulaceae\"), která pochází z Koreje, ale vyskytuje se i v Japonsku a ve východní části Sibiře. Ve Spojených státech amerických se pěstuje pro okrasné účely.\n\nZvonek tečkovaný je vysoký 30-100 cm. Stonky jsou vzpřímené. Listy jsou dlouhé, vejčité a mají tvar srdce. Květy jsou bílé, žluté nebo růžové. Vyrůstají na vrcholu lodyhy nebo větví. Jsou dlouhé 3-6,5 cm. Mají tvar zvonu. Kvete od června do srpna. Semena rostliny dozrávají v srpnu. Šíří se svými oddenky. Přirozeně roste na slunných místech nebo v nízkých horách. Vyžaduje vlhkou půdu.\n\nKvěty a listy jsou jedlé. Mají sladkou chuť. V Asii se konzumují jako léčivé.\n\n"}
{"id": "1102000", "url": "https://cs.wikipedia.org/wiki?curid=1102000", "title": "Vádí Halfa", "text": "Vádí Halfa\n\nVádí Halfa je město při severní hranici Súdánu, ležící na pravém břehu Nilu nedaleko bývalého druhého kataraktu. Je obklopeno Núbijskou pouští. Žije v něm okolo patnácti tisíc obyvatel.\n\nMěsto leží nedaleko starověké pevnosti Buhén. V době Mahdího povstání bylo základnou britských jednotek vedených Horatio Kitchenerem, k usnadnění jejich přesunu do středního Súdánu byla vybudována železnice z Vádí Halfy do Abú Hamadu. Spojenecké armády sídlily ve městě také za druhé světové války. V šedesátých letech bylo město přestěhováno, protože původní lokalita byla zaplavena Násirovým jezerem, protesty místních obyvatel potlačila armáda.\n\nVádí Halfa je konečnou stanicí železnice z Chartúmu a důležitým obchodním centrem, kde se zboží překládá na lodě a posílá po Nilu do Egypta. Mezinárodní izolace Súdánu pod islamistickou vládou vedla od devadesátých let k úpadku místní ekonomiky. Na okraji města žije početná komunita uprchlíků z Jižního Súdánu.\n\nV roce 1961 bylo ve městě naměřeno rekordních 48,7 °C, běžně se letní teploty pohybují okolo třiceti stupňů a zimní okolo deseti stupňů. Srážky činí pouhých 4,6 milimetru ročně.\n\n"}
{"id": "1102002", "url": "https://cs.wikipedia.org/wiki?curid=1102002", "title": "Štěpán II. Kotromanić", "text": "Štěpán II. Kotromanić\n\nŠtěpán II. Kotromanić († 1353) byl bosenský bán z dynastie Kotromanićů.\n\nNarodil se jako syn Štěpána Kotromaniće a Alžběty, dcery srbského krále Štěpána Dragutina. Po smrti otce převzal Bosnu. Byl zřejmě vícekrát ženatý, z třetího manželství s Alžbětou, dcerou Kazimíra Kujavského se mu narodily dvě dcery. Alžběta se stala chotí uherského krále Ludvíka a Kateřina Heřmana Celjského.\n\nZemřel roku 1353 a byl pohřben v v kostele sv. Mikuláše v Mile u dnešního města Visoko. Jeho smrt je znázorněna na relikviáři sv. Šimona, který je uchováván ve stejnojmenném kostele v chorvatském Zadaru.\n"}
{"id": "1102004", "url": "https://cs.wikipedia.org/wiki?curid=1102004", "title": "Fulbert ze Chartres", "text": "Fulbert ze Chartres\n\nFulbert ze Chartres (kolem 960 – 10. dubna 1028) byl francouzský teolog a filosof, v letech 1006–1028 biskup v Chartres. Zde nechal vystavět novou katedrálu na místě té, která 7. září 1020 lehla popelem. Založil či reformoval tamní školu, vybudoval její knihovnu a přivedl tam vynikající učitele. Zasloužil se o zavedení svátku Narození Panny Marie i o přípravu velkých reforem církve, které pak prosazoval papež Řehoř VII.\n\nO jeho životě víme hlavně ze zachované korespondence z let 1004–1028. Pocházel z prostých poměrů, snad ze severní Francie, ale ani datum jeho narození není jisté. Kolem roku 980 vstoupil do katedrální školy v Remeši, kde byl jeho učitelem matematik a učenec Gerbert z Aurillacu, pozdější papež Silvestr II. Mezi spolužáky byl také pozdější francouzský král Robert Pobožný, s nímž Fulbert i později spolupracoval. Roku 1006 byl na Robertovo doporučení Fulbert ustanoven biskupem v Chartres, kde pak učil a žil až do své smrti. Z jeho žáků vynikl například Berengar z Tours. Fulbert byl v severní Francii brzy uctíván jako světec a i když nebyl nikdy kanonizován, jeho úctu v této oblasti nakonec povolila i papežská kurie.\n\nV tísnivé době před rokem 1000, kdy mnoho lidí očekávalo konec světa, Fulbert propagoval úctu k Panně Marii jako přímluvci a zasadil se o zavedení svátku jejího narození. Napsal řadu básní a hymnů, hlavně o Panně Marii. Přes velmi široké vzdělání byl Fulbert odpůrcem racionalistické „dialektické metody“ začínající scholastiky a zdůrazňoval, že autorita Písma stojí nad lidským rozumem. V bohaté korespondenci s významnými současníky psal o liturgii, o organizaci a disciplíně v církvi a zasazoval se o její reformy. Týkaly se jednak discipliny kněží, jednak oddělení církevní a světské moci. Biskupy podle něj nemá ustanovovat panovník, nýbrž mají je volit věřící a kněží. Panovníkovi také nepatří soudní moc nad kněžími. Tím Fulbert výrazně připravil to, co se pak pokusil uskutečnit papež Řehoř VII. V dopise vévodovi Vilémovi z roku 1020 rozebírá vzájemné závazky mezi lenními pány a jejich vasaly. \n\nFulbertova korespondence obsahuje 140 dopisů na velmi různá témata. Dále napsal 27 hymnů a básní, často na mariánská témata, dochovalo se též několik jeho kázání. Autorství spisu „\"Život sv. Autberta\"“ se mu připisuje asi neprávem.\n\n\n"}
{"id": "1102006", "url": "https://cs.wikipedia.org/wiki?curid=1102006", "title": "Bernard z Chartres", "text": "Bernard z Chartres\n\nBernard z Chartres (zemřel 1124/1126/1130 ) byl francouzským filosofem žijícím ve 12. století. Byl součástí chartreské školy.\n\nDatum ani místo jeho narození nejsou známé. Někteří odborníci se domnívali, že byl bratrem Thierryho z Chartres. To však bylo vyvráceno. Je však známo, že v roce 1115 nastoupil do katedrální školy v Chartres a až do roku 1124 byl jejím kancléřem.\n\nZabýval se septem artes liberales, zvláště pak naukami trivia.\n\nV době jeho vedení chartreské školy se stal slavný jeho citát: \n\n„\"Jsme jako trpaslíci na ramenou obrů. Náš pohled může obsáhnout více a vidí dále než jejich. Ovšem ne proto, že by náš zrak byl pronikavější nebo naše výška větší, nýbrž proto, že nás nese a vyzvedává mohutná postava obrů.\"“\n\nPod těmito obry si můžeme představit veškeré předchůdce středověké filosofie a vědy, ať už antické či arabské. Je známo, že se v chartreské škole pracovalo jak s dokumenty antickými, tak arabskými (např. Al-Chorezmí). Bernardovu sečtělost opěvuje Jan ze Salisbury v \"Metalogiconu\". Je uchvácen jeho respektem před dávnými mysliteli, na jejichž ramenou stojí současníci.\n"}
{"id": "1102009", "url": "https://cs.wikipedia.org/wiki?curid=1102009", "title": "Bogusława Olechnowiczová", "text": "Bogusława Olechnowiczová\n\nBogusława Olechnowicz (svob. Dzierżak), (* 22. listopad 1962 Słupsk, Polsko) je bývalá reprezentantka Polska v judu.\n\nS judem začala v 16 letech v rodném městě pod vedením Wiesława Hałaburdy. Do polské reprezentace se dostala v roce 1981 ještě pod dívčím jménem Dzierżak, ale několik měsíců nato se vdala. Trénovala pod vedením Jacka Skubisa, kterému se podařilo vytvořit konkurence schopný ženský tým s tehdejší evropskou špičkou. V roce 1985 získala jako první žena z východního bloku titul mistryně Evropy.\n\nV roce 1988 se účastnila ukázkové disciplíny ženského juda na olympijských hrách v Soulu a obsadila 3. místo. Od roku 1989 si vzala mateřskou pauzu a vrátila se před olympijskými hrami v Barceloně. V roce 1992 šokovala třetím titulem mistryně Evropy, ale olympijské hry pro ní nedopadly dobře. Turnajový los k ní byl v prvním kole nemilostrdný, v zápase s Britkou Bellovu byla nakonec ta smutnější.\n\nPo skončení sportovní kariéry pracovala řadu let u policie.\n\n"}
{"id": "1102011", "url": "https://cs.wikipedia.org/wiki?curid=1102011", "title": "Thierry z Chartres", "text": "Thierry z Chartres\n\nThierry ze Chartres (Theodoricus Chartrensis), známý také jako Theodoric Breton (\"Theodoricus Brito\"), byl filosof 12. století původem z Bretaně. Působil v Chartres a Paříži, v chartreské katedrální škole i jako kancléř. Je znám jako učitel a vykladač svobodných umění, Boëthiových teologických spisů a knihy Genesis. \n\nThierry byl vůdčí postavou chartreské školy. Někteří moderní učenci věřili, že Thierry a Bernard z Chartres, který založil školu v Chartres, byli bratři, ale pozdější výzkum ukázal, že to je nepravděpodobné. Thierryho nejslavnější spis je traktát \"O stvoření světa\" (\"Tractatus de sex dierum operibus\"). Také napsal sbírku studijních textů známou pod názvem \"Heptateuchon\". Mezi žáky Thierryho ze Chartres patřili Jan ze Salisbury, Clarembald z Arrasu a významní překladatelé Hermann z Carinthie a Robert z Rétine. Některé Thierryho myšlenky našly svého pokračovatele v osobnosti Mikuláše Kusánského.\n\nThierry nazýval trivium interpretativními uměními, quadrivium mělo za cíl porozumět a nahlédnout. S využitím quadrivia dospěl k teorii o stvoření, ve kterém uvádí čtyři příčiny, že Bůh je trojjediný, neboť Bůh je:\n\nThierry tak vedle tří Božských osob postavil hmotu jako jednu z příčin, která podléhá Božímu dohledu, v čemž jsou patrné prvky o evolučním vývoji, opírajíce se o Chalcidiovu fyziku. Mělo jít o vývoj od neuspořádané pralátky po uspořádaný vesmír. Nejlehčím prvkem je oheň (nebe), který neustále rotuje a tím stlačuje a prosvěcuje vzduch, vzduch následně stlačuje vodu a z teplé vody se vyvíjí země. \n\n"}
{"id": "1102021", "url": "https://cs.wikipedia.org/wiki?curid=1102021", "title": "Bernard Silvestris", "text": "Bernard Silvestris\n\nBernard Silvestris, také Bernardus Silvestris a Bernard Silvester, byl středověký novoplatónský filosof a básník 12. století působící v Chartres a v Tours. \n\nKvůli svému křestnímu jménu byl často zaměňován s Bernardem z Chartres. André Vernet, který editoval Bernardovu \"Cosmographii\", byl přesvědčen, že Bernard žil v rozmezí let 1085–1178. Jediné jistě doložitelné datum z jeho života je rok 1147, kdy představil svoji \"Cosmographii\" papeži Evženovi III. Že byl úzce spjat s chartreskou školou, dokazuje jeho věnování díla \"Cosmographia\" Thierrymu z Chartres, který se v roce 1141 stal kancléřem této školy. \n\nMyšlenkový odkaz chartreské školy je u něj prokazatelný, kupříkladu ve sporu, který Bernard vedl s Vilémem z Conches ohledně výkladu slov „vody nad nebesy“ z knihy Genesis. Vilém jakožto racionální fyzik příslušnou větu odmítl a literu Písma obětoval fyzice. Bernard Silvestris trval na autoritě Písma a plně se připojuje k interpretačnímu návrhu Thierryho z Chartres. \n\n\n"}
{"id": "1102023", "url": "https://cs.wikipedia.org/wiki?curid=1102023", "title": "Carl Furtmüller", "text": "Carl Furtmüller\n\nCarl Furtmüller (2. srpna 1880, Vídeň – 1. ledna 1951, Mariapfarr, Rakousko) byl vídeňský pedagog a psycholog židovského původu. V letech 1904-1909 vyučoval jako gymnaziální profesor na gymnáziu v Kadani. Stál roku 1914 u zrodu časopisu pro moderní psychologii – \"Zeitschrift für Individualpsychologie\". Po 1. světové válce byl vysokým úředníkem na ministerstvu vyučování ve Vídni. V roce 1938 emigroval s manželkou postupně do Francie, Španělska a nakonec roku 1941 do USA. Zpět do Rakouska se vrátil až roku 1947 a do své smrti 1. ledna 1951 v Mariapfarr u Salcburku byl ředitelem Pedagogického institutu ve Vídni.\n\nCarl Furtmüller se narodil ve Vídni, tehdejší metropoli rakousko-uherské monarchie. Jeho židovský otec byl disponentem jedné vídeňské obchodní firmy, matka pocházela z židovské kupecké rodiny. Furtmüller však později konvertoval ke katolictví. Středoškolská léta strávil ve Vídni na prestižním gymnáziu Schottengymnasium, od roku 1898 studoval filosofii na Vídeňské univerzitě. V roce 1900 se stal členem sociálnědemokratické strany a byl spoluzakladatelem spolku \"Volksheim\", který se stal první dělnickou akademií v Rakousku-Uhersku.\n\nBěhem let 1901 až 1909 vyučoval na dvou středních školách, nejprve na \"Sophiengymnasium\" ve Vídni a později na gymnáziu v Kadani. Věnoval se výuce němčiny, latiny a řečtiny. Během tohoto období se oženil s ruskou emigrantkou Aline Klatschko. Po návratu do vídně v roce 1909 byl v intenzivním kontaktu se svým přítelem, lékařem a psychologem Alfredem Adlerem. Spolu se věnovali psychologii a dali vzniknout časopisu \"Zeitschrift für Individualpsychologie\". Během 1. světové války v letech 1914 až 1918 byl nucen sloužit v Rakousko-uherské armádě. Během let 1919 až 1934 byl vysokým úředníkem a pracoval na ministerstvu vyučování ve Vídni.\n\nJeště před jarem 1938 uprchl s manželkou před hitlerovským režimem do Francie. Později byl nucen odejít do Španělska a nakonec se v roce 1941 přesunul do New Yorku ve Spojených státech amerických. Krátce poté zemřela jeho manželka na leukémii. Furtmüller se stal aktivním členem rakouského a německého exilu v Americe. Do Rakouska se vrátil až v roce 1947 a až do své smrti působil jako ředitel Pedagogického institutu ve Vídni. Zemřel 1. ledna 1951 v Mariapfarr u Salcburku.\nNa památku Carla Furtmüllera a jeho manželky Aliny Klatschko nese městský obytný dům ve vídeňské čtvrti Margareten v ulici \"Zeigelofengasse\" jméno „Furtmüllerhof“. V roce 1983 byly vydány některé Furtmüllerovy studie. Jeho jméno nalezneme i v monografii O Alfredu Adlerovi z roku 2002.\n"}
{"id": "1102024", "url": "https://cs.wikipedia.org/wiki?curid=1102024", "title": "Závod míru U23", "text": "Závod míru U23\n\nZávod míru U23 je etapový závod pro cyklisty v kategorii mužů do 23 let. Je pořádaný od roku 2013 na Jesenicku společností TTV sport group. V letech 2013 - 2015 se jel tříetapový závod se zázemím v Lázních Jeseník (Priessnitzovy léčebné lázně) s tratěmi převážně na území České republiky. V letech 2014 a 2015 se jela etapa se startem v polských Glucholazech. Závod byl v roce 2013 a 2014 zařazen v kategorii UCI 2.2U. Pro rok 2015 byl v kalendáři UCI zapsán pod názvem \"Závod Míru U23 / Course de la Paix U23\" v kategorii UCI Nations' Cup, tedy v nejvyšší mužské kategorii závodů Mezinárodní cyklistické unie, ve které startují převážně národní výběry.\n\n\n"}
{"id": "1102025", "url": "https://cs.wikipedia.org/wiki?curid=1102025", "title": "Mistrovství světa juniorů v orientačním běhu 2005", "text": "Mistrovství světa juniorů v orientačním běhu 2005\n\n16. Mistrovství světa juniorů v orientačním běhu proběhlo ve Švýcarsku ve dnech 11. až 16. července 2005. Centrum závodů JMS bylo v obci Tenero-Contra ležící v okrese Locarno v kantonu Ticino.\n\n"}
{"id": "1102026", "url": "https://cs.wikipedia.org/wiki?curid=1102026", "title": "Miroslav Abrahám", "text": "Miroslav Abrahám\n\nMiroslav Abrahám (4. června 1931, Repište – 10. ledna 2007, Banská Bystrica) byl slovenský ekonom.\n\nV letech 1937-1943 navštěvoval obecnou školu ve svém rodném městě, Banské Štiavnici a Kozárovcích. Roku 1943 začal studovat na gymnáziu ve Zlatých Moravcích a v Levicích. Roku 1950 nastoupil na Vysokou školu ekonomickou v Bratislavě, roku 1979 se stal kandidátem věd a roku 1983 získal titul docenta. \n\nPracoval v Krajském národním výboru, v Středoslovenské cementárně v Banské Bystrici a jako oborný asistent Vysoké školy ekonomické. Od roku 1972 působil na Vysoké škole ekonomické v Banské Bystrici. Dva roky byl velvyslencem Československa v Holandském království (1990-1991). \n\nByl autorem řady odborných monografií, publikoval mnoho učebních textů a studií v odborných časopisech o statistických metodách a o demografii.\n\n"}
{"id": "1102028", "url": "https://cs.wikipedia.org/wiki?curid=1102028", "title": "Koncept znaku u Marcella Barbieriho", "text": "Koncept znaku u Marcella Barbieriho\n\nDefinice znaku v pojetí Marcella Barbieriho říká, že znak je jednou ze čtyř složek přítomných v každé živé buňce, spoluutvářející tak sémiotický systém, který je fundamentální složkou života. Znak je vždy neodlučně spjat s významem a jejich vzájemný vztah je zajištěn konvenčními pravidly kódu, produkovaného codemakerem. Znaky i významy jsou entitami závislými na codemakeru, jelikož jsou závislé na kódování a codemaker je využívá jako nástroje pro sémiózu.\n\nMarcello Barbieri považuje znaky a kódy za fundamentální součást života, resp. přichází s tvrzením, že život je sémióza, tj. je založen na znacích a kódech. Poukazuje na to, že organické kódy a organická sémióza jsou experimentální fakta. Zabývá se otázkou, zda lze entity jako jsou znaky a významy hledat i na molekulární úrovni či v buňkách, na což nachází kladnou odpověď.\n\nSémiotický systém je dle Barbieriho tvořen třemi entitami: znaky, významy a kódem. Tyto však nevznikají samostatně, nýbrž zprostředkovaně. Tímto prostředníkem je codemaker, jelikož právě kódování vytváří sémiózu.\n\nBarbieri uvádí, že spontánní geny a spontánní proteiny se na primitivní Zemi objevily, ale nevyvinuly se v první buňky, jelikož spontánní procesy nemají biologickou specifitu. Místo toho umožnily vznik molekulárních strojů a až tyto stroje a jejich produkty se vyvinuly v první buňky. Tyto molekulární stroje nazývá \"bondmakers\". Ty začaly dělat kopie nukleových kyselin a staly se z nich \"copymakers\". Proteiny však nemohou být vytvořeny pouhým kopírováním, a přesto musí informace o jejich tvorbě pocházet z molekul, které kopírovány být mohou, protože pouze takové molekuly mohou být děděny. Informace pro tvorbu proteinů tedy musí pocházet z genů, takže bylo nutné spojit přenašeče genetické informace (mRNA), peptidový bondmaker (část rRNA) a molekuly, které jsou schopny přenosu nukleotidů i aminokyselin (tRNA). První tzv. protein-makers byly tedy mnohem komplexnější než copymakers. Nejdůležitější vlastnost protein-makers byla schopnost zajištění přímé vazby mezi geny a proteiny, protože bez ní by nemohla vzniknout biologická specifita, a tudíž ani žádná dědičnost a žádná reprodukce, na které je závislý život v takové podobě, v jaké ho známe. Taková přímá vazba by mohla být automaticky zajištěna, pokud by můstek mezi geny a proteiny mohl být určen stereochemií, k čemuž však nedošlo. Spojovací můstek byl zajištěn molekulami zvanými adaptory (tRNA), které mají dvě rozpoznávací strany, a to jednu pro skupinu tří nukleoditů (kodonů) a jednu pro aminokyseliny. Důležité je, že neexistuje žádná deterministická vazba mezi kodony a aminokyselinami a přímá vazba mezi nimi může existovat pouze díky konvenčním pravidlům. Pouze opravdový kód tedy může zajistit biologickou specifitu, tzn. evoluce translačního aparátu musela být vázána na evoluci genetického kódu. Syntéza proteinů tedy vznikla z integrace dvou odlišných procesů a výsledný stroj byl tzv. codemaker. \nNapř. v případě kultury je codemakerem lidská mysl, jelikož právě ona produkuje mentální objekty, které nazýváme znaky a významy, a konvence, které je navzájem propojují. Tímto Barbieri dochází k obecnému závěru, že sémiotický systém je triáda znaků, významů a kódů, které jsou produkovány stejným činitelem, a to codemakerem. To nazývá „kódovým modelem sémiózy“ (Barbieri 2008, 34). Znaky a významy neexistují bez codemakeru a vně procesu kódování.\n\nBarbieri se domnívá, že hlavní procesy koordinace a výměny informace uvnitř a mezi živými organismy, od jednotlivých buněk po nejkomplexnější mnohobuněčné formy života, jsou zprostředkovány pomocí znaků. Každý znakový proces (tj. sémióza) jde ruku v ruce s fyzikálními a chemickými zákony, avšak oproti fyzikálně-chemickým interakcím neživého světa je sémióza neodmyslitelně spjata se sémiotickými pravidly.\n\nZnak je dle Barbieriho vždy spojen s nějakým významem. Jako živé bytosti máme vrozené nutkání snažit se porozumět světu a dávat věcem významy. Když něčemu dáme význam, toto „něco“ se pro nás stává znakem. Znak a význam tedy nemohou být rozděleny, jelikož jsou jako dvě strany jedné mince. Sémiotický systém, tj. systém znaků, je tedy vždy tvořen nejméně dvěma odlišnými světy – světem entit, jež nazýváme znaky, a světem entit, které reprezentují jejich významy. Třetí entitou je potom samotný vztah mezi znaky a jejich významy. Znak je znakem pouze pokud zastupuje něco jiného než sám sebe. Neexistuje však žádný deterministický vztah mezi znakem a významem. Z toho vyplývá, že pojítko mezi těmito dvěma světy může být zajištěno pouze konvenčními pravidly, tj. pravidly kódu.\n\nBarbieri definuje jakýkoliv organický kód jako soubor korespondenčních pravidel mezi dvěma nezávislými světy, což vyžaduje, aby molekulární struktury fungovaly jako adaptory, tj. aby prováděly dva nezávislé rozpoznávací procesy. Adaptory jsou vyžadovány, protože neexistuje žádné nezbytné pojítko mezi těmito dvěma světy a soubor pravidel je vyžadován pro zajištění specifity dané korespondence.\n\nToto ustanovuje sémiotické systémy a odlišuje je od všeho ostatního: Sémiotický systém je systém složený ze dvou nezávislých světů, propojených konvenčními pravidly kódu. Jinak řečeno, sémiotický systém je tvořen třemi entitami: znaky, významy a kódem. Tyto však nevznikají samostatně, nýbrž zprostředkovaně. Tímto prostředníkem je codemaker, jelikož právě kódování vytváří sémiózu. Každá živá buňka pak obsahuje čtyři složky sémiózy – znaky, významy, kód a codemaker – a je opravdovým sémiotickým systémem.\n\nProcesem, který udává znakům jejich význam, je interpretace. Dle „kódového modelu“ je však sémiotický systém tvořen znaky, významy a kódovacími pravidly, a toto vše je produkováno stejným codemakerem. V případě buňky je codemekerem translační aparát, tRNA jsou adaptory implementující pravidla kódu a kódové a aminokyselinové sekvence mají definiční vlastnosti znaků a významů, protože jsou entitami závislými na codemakeru. Z toho pro Barbieriho vyplývá, že buňka je sémiotický systém založený na kódování, nikoliv na interpretaci.\n\nBarbieri tak se svým sémiotickým systémem s dvěma odlišnými entitami propojenými pravidly kódu nahrazuje Peircovu sémiotickou triádu (označení, denotátu a interpretanta) zavedením své vlastní triády (označení, významu a konvence). Odmítá tak některé Peircovy názory, „including his grand vision of a universe perfused with signs“ (překlad: včetně jeho velké vize světa, protkaného znaky“).\n\nPro zodpovězení otázky, zda lze entity jako znaky a významy hledat i na molekulární úrovni či v buňkách, Barbieri nejprve popisuje tradiční kulturní znaky a významy: \n„The signs and meanings that we are familiar with are often the mental representations of objects or events of the physical world. A sign, for example, can be a spoken word and its meaning can be a mental image. The mental image of an object is normally evoked by different words in different languages, and this clearly shows that mental sounds and mental images are separable. When they are separated, however, they no longer function as signs and meanings. … There is no contradiction therefore in saying that signs and meaning are distinct mental objects and that they cannot be taken apart …“.\n\n(překlad: Znaky a významy tak, jak je známe, jsou často mentální reprezentace objektů či událostí fyzického světa. Znak může být např. mluveným slovem a jeho význam může být mentálním obrazem. Mentální obraz objektu je obyčejně vyvoláván různými slovy v různých jazycích, což jasně ukazuje, že mentální zvuky a mentální obrazy jsou oddělitelné. Když se však oddělí od sebe, nefungují již nadále jako znaky a významy. … Není tedy protimluvem, když se řekne, že znaky a významy jsou rozdílné mentální objekty, ale že nemohou být rozděleny …).\n\nZ toho Barbieri vyvozuje, že mentální znak a mentální význam nejsou vnitřními vlastnostmi mentálního objektu, ale pouze něčím, co může mysl přiřadit mentálnímu objektu a stejně tak tomuto objektu odebrat. Znaky a významy neexistují bez codemakeru a vně kódovacího procesu. Codemaker je tedy prostředníkem sémiózy a znaky a významy jsou jeho nástroji. Tudíž znaky a významy jsou zcela závislé na kódování, resp. jsou entitami závislými na codemakeru. Na základě toho Barbieri říká, že tvrdit, že znaky a významy existují i na molekulární úrovni, a to obzvláště v syntéze proteinů, lze pouze v případě, když se prokáže, že v syntéze proteinů existují entity závislé na codemakeru. Poukazuje, že „všechny učebnice biochemie“ zmiňují existenci genetického kódu v syntéze proteinů, ale žádná se nezmiňuje o existenci znaků a významů a na první pohled takové entity opravdu zdánlivě na molekulární úrovni neexistují. Translační aparát může být považován za codemaker, jelikož v něm je uložen kód, který vytváří korespondenci mezi geny a proteiny, ale tyto molekuly mají zdánlivě pouze objektivní chemické vlastnosti namísto vlastností závislých na codemakeru, které definují znaky a významy. Avšak např. ze stejného řetězce nukleotidů může vzniknout více sekvencí kodonů a pouze codemaker určuje tyto sekvence, protože právě codemaker definuje kodony. Lineární sekvence kodonů tedy neexistuje bez codemakeru a vně procesu kódování, je zcela závislá na kódování a je tedy entitou závislou na codemakeru, což je právě to, čím je i znak. Stejně tak lineární sekvence aminokyselin, produkované translačním aparátem, jsou rovněž entitami závislými na codemakeru. Specifické lineární sekvence aminokyselin mohou být produkovány pouze codemakery, avšak různé codemakery mohou tvořit aminokyseliny různými způsoby, což znamená, že sekvence proteinu je pouze jedním z mnoha možných „významů“, které mohou být přiřazeny řetězci nukleotidů. Genové a proteinové sekvence tedy nejsou objektivními vlastnostmi těchto molekul; jsou vlastnostmi závislými na codemakeru, jelikož neexistují bez kódovacího procesu a jelikož by byly odlišné, pokud by codemaker měl odlišnou strukturu. Sekvence genů a proteinů tudíž mají přesně ty charakteristiky, jež definují znaky a významy; jsou entitami tvořenými organickými molekulami a závislými na codemakeru, a tedy organickými znaky a organickými významy. „All we need to keep in mind is that signs and meanings are mental entities when the codemaker is the mind, but they are organic entities when the codemaker is an organic system.“ (překlad: Jediné, na co stále musíme myslet, je, že znaky a významy jsou mentálními entitami, když je sám codemaker je myslí, avšak když je codemaker organickým systémem, jsou entitami organickými.) Barbieri tak dochází k závěru, že každá živá buňka obsahuje všechny čtyři složky sémiózy – znaky, významy, kód a codemaker – a je tedy opravdovým sémiotickým systémem, a že tato organická sémióza je zároveň i fundamentální složkou života.\n\nJinak řečeno, při syntéze proteinů je sekvence nukleotidů užívána codemakerem jako znak pro tvorbu sekvence aminokyselin dle pravidel genetického kódu. Není zde žádná spojitost mezi složkami dvou molekul a sekvence nukleotidů je tedy užita jako konvenční organický znak, tj. jako organický symbol. Avšak v případě, že copymaker využije sekvenci nukleotidů k produkci komplementární kopie sebe sama, vztah mezi těmito dvěma sekvencemi již nebude založen na kódu, ale na fyzické interakci. První sekvence tedy má fyzikální vztah ke druhé, ale tento vztah je neurčitý a reprezentuje pouze „vodítko“, tj. přirozený znak pro druhou sekvenci. Barbieri vyvozuje, že rozlišení mezi přirozenými a konvenčními znaky existuje i na molekulární úrovni a reprezentuje rozdíl mezi dvěma zcela odlišnými typy molekulárních procesů: Sekvence nukleotidů jsou užívány jako přirozené znaky při kopírování molekul a jako konvenční znaky při kódování molekul. Genová replikace je tak založena na přirozených organických znacích, zatímco syntéza proteinů je založena na konvenčních organických znacích.\nJedním z důvodů, které Barbieri uvádí pro obecné nepřijímání teorie pojetí buňky jako sémiotického systému, je mj. argument, že sémióza je založena na znacích, a znaky jednoduše v buňkách neexistují. Barbieri se snaží toto tvrzení vyvrátit, když poukazuje, že existenci znaků lze prokázat tím, že znaky jsou entity „závislé na agentu“, jelikož existují pouze tehdy, když s nimi agent (codemaker) jako se znaky zachází. Při syntéze proteinů jsou tedy kodony mRNA pravými znaky. Pokud by byly nukleotidy čteny po dvou, kodony by byly naprosto jiné, což dokazuje, že nejsou objektivní vlastností RNA. Kodony jsou entitami závislými na codemakeru a mají tedy ty rysy, které definují všechny znaky. Syntéza proteinů je tedy sémiotický proces, jelikož je založen na kódu a na znacích.\nPřevzato z:\nBirjukov, Denis. 2014. „ Koncept znaku u Marcella Barbieriho.“ \"Encyklopedie lingvistiky\", ed. Kateřina Prokopová. Olomouc: Univerzita Palackého v Olomouci.\n\n"}
{"id": "1102029", "url": "https://cs.wikipedia.org/wiki?curid=1102029", "title": "Zhroucení budovy Rana Plaza", "text": "Zhroucení budovy Rana Plaza\n\nZhroucení budovy Rana Plaza se odehrálo 24. dubna 2013 ve čtvrti Savar na předměstí bangladéšské metropole Dháka, když se osmiposchoďová budova nazvaná Rana Plaza zřítila. Pátrání po přeživších bylo ukončeno 13. května 2013, katastrofa si vyžádala 1 129 obětí. Kolem 2 515 zraněných lidí bylo z trosek továrny vytaženo.\n\nNeštěstí je považováno za nejsmrtonosnější nehodu v historii textilního průmyslu, stejně jako nejsmrtonosnější náhodné zhroucení budovy v moderní historii. \n\nV budově byly kromě textilní továrny také banka, byty a několik obchodů. Obchody a banka byly okamžitě uzavřeny, jakmile se ve zdech objevily praskliny. Varování před narušenou statikou budovy se objevila den před zhroucením a byla ignorována. Dělníkům bylo nařízeno přijít další den do práce a během ranního střídání směn se budova zřítila. \n\n"}
{"id": "1102034", "url": "https://cs.wikipedia.org/wiki?curid=1102034", "title": "Formalismus (rozcestník)", "text": "Formalismus (rozcestník)\n\nFormalismus může být:\n"}
{"id": "1102047", "url": "https://cs.wikipedia.org/wiki?curid=1102047", "title": "Protěž lesní", "text": "Protěž lesní\n\nProtěž lesní (\"Gnaphalium sylvaticum\", syn. \"Omalotheca sylvatica\") je planě rostoucí rostlina nápadná svými našedlými lodyhami i listy, které si udržuje dlouho do podzimu. V přírodě České republiky je hojná hlavně od středních poloh do podhůří.\n\nRostlina se vyskytuje jako původní druh téměř v celé Evropě (chybí pouze v nejsevernějších částech a řídce se vyskytuje na jihu) a dále na západní Sibiři, v okolí Kavkazu a ve Střední Asii. Je zavlečená na východě Severní Ameriky, Novém Zélandu i ruském Dálném východě. V ČR roste do nadmořské výšky 1200 m.\n\nDruh vyrůstá na světlých místech v lesích, na loukách, pastvinách, mezích mezi polí a okolo komunikací. Vyžaduje suchou až mírně vlhkou a výživnou půdu s dostatkem humusu která může být hlinitá, písčitá i kamenitá, ale nesmí byt zásaditá. Rozšiřuje se oddenky a ochmýřenými semeny která roznáší vítr.\n\nAž 60 cm vysoká, vytrvalá, šedoplstnatá rostlina rostoucí z rozvětveného oddenku. Společně s přímými nebo poléhavými a vystoupavými květnými lodyhami vyrůstají i mnohé nekvetoucí výběžky. Lodyha je hustě porostlá listy které jsou na líci lysé a na rubu šedoplstnaté a mají výraznou střední žilku. Celokrajné listy s krátkým řapíkem jsou podlouhle kopinaté, spodní jsou až 10 cm dlouhé a jen do 1 cm široké. Po lodyze směrem vzhůru jsou stále kratší a užší, až přejdou v čárkovité listeny.\n\nKrátce stopkaté nebo přisedlé úbory, velké jen 0,6 cm, vyrůstají jednotlivě nebo po dvou až osmi z paždí listenů a bývají sestavené do klubíček nebo krátkých hroznů. Společně tak úbory, v počtu čtyřicet až osmdesát, tvoří husté květenství zabírající třetinu až dvě třetiny délky lodyhy.\n\nVe středu úboru jsou tři až čtyři oboupohlavné květy s pětilaločnou trubkovitou korunou. Po obvodě je asi sedmdesát samičích květů s úzce trubkovitou až vláknitou trojcípou korunou. Ve třech až čtyřech řadách rostoucí blanité listeny zvonkovitého nebo válcovitého zákrovu jsou kopinaté, světle zelené nebo nahnědlé. Rostliny kvetou v období července až října. Plody jsou podlouhlé žlutohnědé nažky, asi 1 mm dlouhé, které mají paprsčitý chmýr se štětinkami asi 3,5 mm dlouhými. Nažky si podržují klíčivost i pět let. Ploidie druhu je 2n = 56.\n\nDruh je hodně variabilní v délce lodyh a jejich větvení, v délce listů a ochlupení, v počtech úborů a barvě jejich zákrovů i velikosti a tvaru květenství. Je průběžně rozlišováno několik variet které však mají malou taxonomickou hodnotu.\n\nProtěž lesní je podobná protěži norské s kterou může i společně vyrůstat. Spolehlivým rozlišovacím znakem jsou čepele listů, u protěže lesní jsou jednožilné, kdežto u protěže norské troj až pětižilné.\n\n\n \n"}
{"id": "1102051", "url": "https://cs.wikipedia.org/wiki?curid=1102051", "title": "Čtyřzoubek průzračný", "text": "Čtyřzoubek průzračný\n\nČtyřzoubek průzračný (\"Tetraphis pellucida\") patří do čeledi čtyřzoubkovité (\"Tetraphidaceae\"). Jde o drobný mech, který se poměrně často vyskytuje na tlejícím dřevě a pískovcových skalách.\n\nTypickým znakem je obústí tobolky tvořené čtyřmi jehlancovitými zuby.\n\nRostlinky tohoto mechu mohou vyrůst do výšky asi 3 cm, většinou jsou však pouze 1 cm vysoké. V mládí jsou světle až hnědavě zelené, starší mají odspodu hnědavě rezavou barvu.\n\nLodyžky (kauloidy) jsou protáhlé, ve spodní části hnědě plstnaté od rhizoidů. Na průřezu mají trojboký tvar s homogenní korovou vrstvou tlustostěnných buněk. Uprostřed lodyžky je zřetelný střední svazek. Sterilní lodyžky se nevětví, fertilní mohou vytvářet postranní výhonky.\n\nNa koncích lodyžek se velmi často pohárkovitě uspořádají fyloidy a uvnitř těchto pohárků se tvoří rozmnožovací tělíska, čočkovité a dlouze stopkaté gemy. Rozšiřují se po dopadu dešťových kapek („splash-cup“ mechanismus).\n\nNa lodyžce vyrůstají 1,5 mm dlouhé lístky, jednovrstevné, celokrajné, na okraji ploché. Liší se tvarem a postavením, spodní lístky jsou šupinovité a oddálené, kdežto horní jsou vejčitě kopinaté a sblížené. Žebro lístků je jednoduché a končí před špičkou nebo přímo ve špičce fyloidu. Buňky v horní části fyloidu jsou tlustostěnné a mají zaoblený čtvercový až nepravidelně šestiboký tvar.\n\nŠtět je 1,5 cm dlouhý, přímý, hladký, na jeho konci vyrůstá válcovitá, lesklá a vzpřímená tobolka. Stěna tobolky neobsahuje průduchy. Její obústí vytváří čtyři trojboce jehlancovité zuby, asi 0,5 mm dlouhé. Je to typický znak čtyřzoubků. Zuby jsou tvořené řadou vrstev prodloužených, tlustostěnných buněk.\n\nVíčko tobolky je vysoce kuželovité. Vrchní část tobolky je pokrytá drobnou, nepravidelně roztrhanou čepičkou.\n\nVýtrusy jsou na povrchu kryty hladkou stěnou.\n\nRostou ve stinných lesích v rozlehlých porostech na mrtvém tlejícím dřevě, na vlhkých pískovcových skalách a mohou se vyskytnout např. i na stěnách po těžbě rašeliny.\n\nV České republice jde o poměrně běžný druh, hojně rostoucí od nížin až po vysoce položená horská stanoviště, kde může za příhodných podmínek vystoupit až k vrcholovým hřebenům.\n\nRozšířen po celé Evropě, na jihu většinou jen ve vyšších pohořích. Dalšími místy výskytu jsou Turecko, Kavkaz, Tibet, jihovýchodní Asie, Severní Amerika.\n\nZáměna není téměř možná, je snadno rozpoznatelný podle rozmnožovacích pohárků na sterilních lodyhách.\nMožná je záměna s Aulacomnium androgynum, který má rozmnožovací gemy vřetenovité, umístěné v klubíčku na konci bezlisté pastopečky.\n\n\n"}
{"id": "1102052", "url": "https://cs.wikipedia.org/wiki?curid=1102052", "title": "Jaana Ronkainenová", "text": "Jaana Ronkainenová\n\nJaana Ronkainen (* 22. listopad 1965 Oulu, Finsko) je bývalá reprezentantka Finska v judu.\n\nJudo jí upoutalo v televizi, kde viděla obrázky z mistrovství Evropy v roce 1978. Následovala komplikovaná cesta až k titulu mistryně Evropy v zemi, kde sportovní judo nemělo nikdy silné zázemí. Po kvalitním úvodu roku následoval skoro každou sezonu hluboký podzimní propad. Potom co se v roce 1992 nekvalifikovala na olympijské hry v Barceloně ukončila sportovní kariéru. Je vystudovanou pediatričkou a má vlastní praxi.\n\n"}
{"id": "1102053", "url": "https://cs.wikipedia.org/wiki?curid=1102053", "title": "Národní klenoty", "text": "Národní klenoty\n\nNárodní klenoty je seriál třinácti dokumentů věnovaných jednotlivým památkám České republiky, zařazeným k době tvorby pořadu na seznam Světového dědictví UNESCO. Každý díl pořadu má délku 26 minut a provází jím Miroslav Táborský, jenž se též podílel na přípravě scénáře jednotlivých částí seriálu. V jednotlivých dílech dokumentu se objevuje jednak popis dané pamětihodnosti, ale současně též zdůvodnění, co činí objekt v celosvětovém měřítku výjimečným.\n\nOd 15. února 2017 byla vysílána druhá řada seriálu, věnující se českým památkám navržených na zařazení na seznam UNESCO. Měla šestnáct dílů, přičemž poslední z nich se premiérově vysílal 7. června 2017.\n\n"}
{"id": "1102054", "url": "https://cs.wikipedia.org/wiki?curid=1102054", "title": "Velké století", "text": "Velké století\n\nVelké století (franc. \"Le Grand Siècle\") je označení pro 17. století ve francouzských dějinách. Termín byl nejprve používán pouze pro období vlády Ludvíka XIV. (1643-1715). Moderními historiky je však používán pro delší období, zahrnující také vládu Jindřicha IV., který ukončil Ediktem nantským náboženské války ve Francii, až po ukočení panování Ludvíka XIV. Ačkoli se o \"Velkém století\" hovoří jako o barokním období, vykazuje od druhé poloviny prvky klasicismu, který je někdy nazýván jako \"barokní klasicismus\".\n\nV roce 1682 se ze zámku ve Versailles stala oficiální králova rezidence, odkud řídil stát. Protože měl negativní zkušenosti se šlechtou v souvislosti s frondou, rozhodl se, že ve Versailles s ním bude nejvyšší šlechta trvale žít. Postupně se Versailles stalo společenskou nutností; kdo nežil ve Versailles, nemohl dosáhnout ničeho, stál mimo společenské dění. Francie se stala zemí, která určovala nový směr v módě (například zavedením nošení alonžových paruk), ve stavitelství a v hudbě, která se odsud šířila do zbytku Evropy.\n\nLudvík XIV. toužil po glorifikaci svého jména i celého království, čehož se snažil dosáhnout pomocí velkolepých staveb, včetně rozsáhlých stavebních úprav již stojících staveb, což byl například případ zámku ve Versailles a jeho zahrad. Na přestavbě se nejvýznamněji podílel stavitel Louis Le Vau, malíř a designér Charles Le Brun a zahradní architekt André Le Nôtre. \n\nImpulsem pro započetí rozsáhlých stavebních úprav zámku ve Versailles byly pro Ludvíka XIV. důkazy o finančních zpronevěrách Nicolase Foqueta, které mu předložil Jean-Baptiste Colbert. Ve stejné době sám Foquet pozval krále na velkolepou slavnost na svůj zámek Vaux-le-Vicomte. Po slavnosti byl Foquet zadržen a uvězněn. Ludvík XIV. použil velkou část vybavení do postupně přestavěného zámku ve Versailles právě ze zámku Vaux-le-Vicomte. Umělci, kteří pracovali pro Foqueta (Le Brun, Le Vau, Le Nôtre, básník La Fontaine a Molière) byli přijati do královských služeb a Colbert se stal namísto Foqueta ministrem financí. \n\nPro samotného Colberta byl postaven zámek ve Sceaux. Ludvík XIV., když potřeboval klid, používal jako malé sídlo pro „útěky z Versailles“ zámek v Marly-le-Roi.\n\nProvoz zámku ve Versailles a zejména zásobování kašen v zahradách vodou, znamenalo nelehký úkol, který musel být vyřešen. Kašny, spolu s běžným provozem zámku, měly denní spotřebu, rovnající se denní spotřebě vody celé Paříže. Pro plynulé zásobování vodou byl sestaven čerpací stroj, známý jako Machine de Marly, zprovozněný v roce 1684.\n\nVe druhé polovině \"Velkého století\" se začíná psát historie francouzské opery, kterou uvedl dvorní skladatel Ludvíka XIV. Jean-Baptiste Lully (první francouzskou operou se stala \"Cadmus et Hermione\" z roku 1673). Z žánru duchovní hudby se skladatelé nejvíce věnovali motetům, které se rozvinulo ve formě velkého a malého moteta. \n\nV této době působilo vedle Lullyho velké množství dalších skladatelů, nicméně pro Lullyho monopol na uvádění hudebních děl neměli příliš prostoru vyniknout. Teprve po jeho smrti (22. března 1687), vystupují do popředí i další skladatelé francouzského baroka. Mezi nimi také Henry Du Mont či Marc-Antoine Charpentier, který již během Lullyho života působil na královském dvoře, jako skladatel králova syna Ludvíka, \"velkého Dauphina\" (\"Les Plaisirs de Versailles\", \"[Potěšení z Versailles]\", 1682). \n\n\n\n"}
{"id": "1102055", "url": "https://cs.wikipedia.org/wiki?curid=1102055", "title": "Formalismus (lingvistika)", "text": "Formalismus (lingvistika)\n\nFormalismus je vlivný lingvistický směr, který usiluje o explicitní stanovení syntaktických a sémantických pravidel přirozeného jazyka. Formalismus se kromě lingvistiky uplatňuje také například v matematice, logice nebo informatice. Lingvistický formalismus je inspirován matematickými metodami a funguje na principu nahrazení určité složky přirozeného jazyka (např. fráze, věty, výpovědi) formálním zápisem nebo modelem, který poté můžeme snadněji zkoumat, protože obvykle dochází k odstranění nejednoznačnosti, k níž přirozený jazyk inklinuje. Formalismus nám zjednodušuje popis a pochopení libovolně složitých a rozmanitých větných konstrukcí díky využití abstraktního symbolického zápisu. Formalistický postup lze graficky ilustrovat na tzv. epistemologického čtyřúhelníku: \n\nObrázek\n\nFormalismus je charakteristický odhlédnutím od obsahové složky jazyka a koncentrací na jazykovou formu. To tak docela neplatí u formální sémantiky (někdy také generativní sémantiky), odnože formalismu, která kritizuje přehnanou soustředěnost na morfo-syntaktické větné vztahy a důraz klade spíše na formální popis sémantických relací jazyka. \n\nJazykový formalismus zcela zásadním způsobem ovlivnil lingvistický výzkum druhé poloviny 20. století a inspiroval snad všechny budoucí lingvistické tendence a školy, které na něj buďto navazují, nebo se proti němu naopak mají potřebu vyhranit. Proto lze jazykový formalismus zcela oprávněně považovat za revoluci v historii lingvistiky..\nPrvní formalistické tendence v lingvistice lze vysledovat u amerických deskriptivistů v čele s Leonardem Bloomfieldem. Snaha o využití matematických metod a odhlédnutí od obsahové složky jazyka je hlavním aspektem, ve kterém se deskriptivismus liší od evropského strukturalismu, jednoho z nejvlivnějších směrů v lingvistice na počátku 20. století. \nHlavním a jistě také nejznámějším představitelem formalismu jakožto lingvistického směru je americký lingvista a filozof Noam Chomsky. Chomsky zkonstruoval formální teorii gramatiky ve snaze explicitně popsat základní jazykovou strukturu a její mechanismy. Za jeho první stěžejní dílo a zároveň i první pokus o formální uchopení gramatiky lze považovat \"Syntaktické struktury\". Syntaktické struktury představují zcela nový přístup k jazyku, který je považován za první variantu transformační generativní gramatiky.\nChomského formalistický přístup jednoznačně upřednostňuje studium jazykové kompetence (tedy jazykové intuice – toho, co o svém jazyku jako jeho mluvčí víme). Zaměřuje se na syntaktickou strukturu jazyka a akcentuje deduktivní vlastnosti jazykového systému. Alternativními přístupy ke studiu jazyka, které naopak upřednostňují jazykovou performanci (tedy naši konkrétní produkci jazyka, nikoli jeho implicitní znalost), jsou lingvistický funkcionalismus nebo deskriptivismus. Funkcionalismus zkoumá jazyk co do jeho komunikativní funkce (usage-based) a akcentuje induktivní a heuristické aspekty jazyka. Deskriptivismus je induktivní přístup, který se zabývá především korpusovými lingvistickými daty, jejich porovnáváním a popisem (data-driven). \n\nPrvní formalistické tendence v lingvistice se objevují ve 20. letech 20. století spolu s převládajícím vlivem amerického strukturalismu častěji označovaného jako americký deskriptivismus, za jehož hlavního představitele je považován Leonard Bloomfield. Americký deskriptivismus přichází na scénu současně s evropským strukturalistickým proudem v čele s Ferdinandem de Saussurem a jeho \"Kursem obecné lingvistiky\", nicméně od evropského strukturalismu se deskriptivismus liší především ve dvou ohledech: jednak je to snaha o využití vědeckých, především pak matematických metod v lingvistice a dále pak sklon přeceňovat jazykové formy na úkor jazykového obsahu.\nKlíčovým zjednodušujícím prvkem deskriptivistické jazykové analýzy je předpoklad, že jednotky jedné úrovně reprezentace jsou složeny z jednotek nižší úrovně reprezentace. Například morfémy jsou složeny z fonémů, slova z morfémů, fráze ze slov. Na každé úrovni reprezentace jsou jednotky organizovány do řetězců, které přímo ovlivňují vyšší úroveň reprezentace. Všimněme si, že z podobného předpokladu vychází i transformační generativní gramatika.\n\nBloomfield popisuje jazyk primárně z hlediska jeho morfologie. Na jazyk pohlíží jako na soustavu výrazů (nebo forem) sestavených z různě uspořádaných morfémů (tj. minimálních jednotek nesoucích význam). Například anglické slovo \"cats\" sestává z kořene \"cat (kočka) \" a inflexního morfému \"-s\" nesoucího význam plurálu. Slovo \"unbearable (nesnesitelný) \" pak bude sestávat z derivační předpony \"-un\", kořene \"-bear\" (\"nést\" nebo \"snést\") a derivační přípony \"-able\". Tento jednoduchý typ jazykového popisu se nazývá IA model (item and arrangement model). Jazyk je z tohoto pohledu analyzován jednoduše jako lineární řetězec po sobě jdoucích morfémů. Jak tvrdí Bloomfield: „Význam nesoucí uskupení jazykových výrazů konstituuje gramatiku jazyka.“ \n\nAnalýza, kterou Bloomfield k tomuto účelu nastínil a později ji rozpracoval Rulon S. Wells (1947) a Charles F. Hockett se nazývá IC analýza (imediate constituent analysis). Konstituent je jednotka, která vstupuje do složitější struktury složené z jiných jednotek stejné úrovně. Slovo \"ungentlemanly (nedžentlmensky) \" by bylo například rozděleno do tří konstituentů \"–un\", \"-gentle\" a \"-manly\". V dalším kroku by byl druhý konstituent -\"gentle\" rozdělen na \"-gent\" a \"-le\" a třetí konstituent na \"-man\" a \"-ly\". IC analýzu lze graficky zaznačit pomocí závorek, viz příklad (1). Tento typ analýzy aplikovaný na větší syntaktické celky jako jsou fráze a věty bude hrát důležitou roli v raném díle Chomského. Níže je graficky znázorněna IC analýza frázové struktury věty \"The man wrote a book\" v závorkové variantě (2) a pomocí klasického stromového diagramu (3). Inspirace u matematických operací a jejich symbolického zápisu je u IC analýzy na první pohled patrná. IC analýza patří k nejlépe propracovaným teoriím, které americký strukturalismus přinesl. \n\nIC analýza patří k vůbec nejlépe propracovaným teoriím, které americký strukturalismus přinesl. Bloomfieldovým cílem byl detailní formální rozbor a popis všech jazykových tvarů. Přestože mnohé z jeho obecné teorie jazyka je dnes považováno za překonané, přísně vědecký popis gramatických jevů, což je mimochodem jeden z hlavních rysů formalismu, inspiroval snad všechny jeho následovníky. \n\nZellig S. Harris se s využitím čistě formálních prostředků se ve svém díle \"Methods in Structural Linguistics\" (1951) dopracoval až k metodě, která mu otevřela možnost popsat jazyk zcela bez ohledu na jeho obsahovou stránku. Při popisu jazyka je podle Harrise nutno jednak stanovit souhrn všech jazykových jednotek a dále pak pravidla jejich distribuce. Distribuce je výčet všech kontextů, ve kterých se daná jednotka může objevit. Distribucionismus je ukázkovou snahou o popis jazyka čistě na základě formálních pozic, ve kterých se určité prvky mohou vyskytnout. \n\nKlíčový pojem Harrisovy teorie je substituce (substitution). Jde o zjišťování, které konstituenty mohou stát v určitém větném kontextu. Například ve větě \"Charles came to school\" může stát místo konstituentu \"to school\" také \"home\", \"hungry\", \"at 5p.m.\", \"in his favorite T-shirt\" nebo \"on my tits\", nikoli však konstituenty \"do\" nebo \"his mother\", jak je ilustrováno v příkladu (4). Podle Harrise lze rozhodnout o vhodných konstituentech i s úplným odhlédnutím od jazykového obsahu, protože se posuzuje pouze přijatelnost daného sledu v jazyce.\n\n(4) \n\nZkratky: N = \"noun\" (podstatné jméno), V = \"verb\" (sloveso), AdvP = \"adverbial phrase\" (adverbiální fráze), NP = \"noun phrase\" (substantivní fráze), Aux = \"auxiliar\"y (pomocné sloveso), PP = \"prepositional phrase\" (předložková fráze), AdjP = \"adjectival phrase\" (adjektivní fráze) \n\nHarris je metodologicky velmi precizní a explicitní, což je vlastnost, kterou od něj přebrala i transformační generativní gramatika. Chomsky se tím, do jaké míry se inspiroval Harrisovým dílem, nikterak netají, když hned v úvodu Syntaktických struktur píše: \n\n„Po celou dobu tohoto výzkumu jsem s velkým prospěchem a často diskutoval se Zelligem S. Harrisem. V dalším textu i v bádání, na němž se zakládá, je obsaženo tolik z jeho myšlenek a podnětů, že se ani nepokouším zvlášť na ně upozorňovat.“ \n\nGenerativisté však přesouvají svůj program od touhy po teoreticky dokonale propracovaném popisném systému jednotlivých jazyků k metajazykové teorii. Jak poznamenává Chomsky v Syntaktických strukturách:\n\n(…) výsledkem těchto výzkumů by měla být teorie struktury jazyka, v níž jsou popisné prostředky použité v konkrétních gramatikách, podávány a studovány obecně bez specifického zřetele k jednotlivým jazykům.“ \n\nChomského éra je typický tím, že „(…) metalingvistický pohled na formální jazykové prostředky naprosto převládl nad deskriptivistickými zájmy“. Přestože se tak stalo, deskriptivistické metody v lingvistice mají své podstatné místo i v současnosti. Například lingvistický výzkum založený na datech z jazykového korpusu se především s nástupem výpočetních technologií ukázal jako velice praktický a užitečný. \n\nDo příchodu Chomského transformační generativní gramatiky (dále jen TGG) je studiu syntaxe v lingvistice věnováno poměrně málo pozornosti v porovnání s morfologií nebo fonologií. Oproti tomu v rámci TGG zaujímá syntax dominantní postavení a syntaktický výklad předchází výklad morfologický nebo fonologický. Zatím co Bloomfield chápe syntax jako deskriptivní studium větných frází, TGG ho redefinuje jako nalézací mechanismus, který konstruuje věty přirozeného jazyka: \n\nCílem syntaktického zkoumání daného jazyka je sestavení gramatiky, kterou můžeme považovat za jakýsi prostředek uzpůsobený k tomu, aby vytvářel věty onoho analyzovaného jazyka. \n\nA právě přechod od popisné lingvistiky ke studiu principů, které generují věty jazyka lze chápat jako generativistický obrat v pohledu na jazyk. \nTGG zaujala ke studiu jazyka zcela novou perspektivu. Chomsky se snaží „(…) vybudovat formalizovanou obecnou teorii lingvistické struktury a prozkoumat principy takové teorie“ (9). Zatímco do příchodu TGG je jazyk chápán jako soubor vět, frází slov nebo fonémů, v díle \"Syntaktické struktury\" začíná být na jazyk pohlíženo jako na „(…) tvůrčí proces, v němž se jednotlivé věty generují (tj. vytvářejí) podle předem daných pravidel. Souhrn těchto pravidel Chomsky považuje za gramatiku jazyka“. Z omezeného počtu pravidel a jazykových jednotek je možné generovat neomezené množství vět, což je označováno jako princip rekurze, který by měl být všem přirozeným jazykům vlastní. \n\nPravidla gramatiky se Chomsky pokouší formalizovat, přičemž u tohoto formálního popisu se snaží o maximální možné zjednodušení celého systému pravidel. Z toho důvodu zavádí pojem jádrové věty (kernel sentences), které lze chápat jako axiomy a z těchto vět pomocí transformačních pravidel odvozuje ostatní věty a souvětí jazyka (1966). \n\nJe zřejmé, že se Chomsky snaží vytvořit pro potřeby jazykovědy obdobu matematického deduktivního systému, který se skládá a) ze souboru znaků a symbolů logické povahy; b) z axiomů daného systému; c) z pravidel, která dedukují z axiomů další pravidla a teze vytvářející tak celý systém;\nDůležitým pojmem TGG je transformace, který lze chápat jako formálně zapsaný proces mezi základní větou a větou od ní odvozenou. Například transformace aktivní věty \"The man takes the book\" na větu pasivní bude mít celkem 4 kroky, viz příklad (5). \n\na) provedeme strukturní analýzu a derivaci výchozí věty S. \nObrázek \nb) označíme větné členy NP + Aux + V + NP jako X1 + X2 + X3 + X4 \nc) provedeme strukturní změnu: X1 – X2 – X3 – X4 → X4 – X2 + be + en – X3 – by + X1 \nd) převedeme symboly do skutečných vět jazyka: \"The man takes the book → The book is taken by man. \" \n\nZkratky: S (sentence) = věta, NP (noun phrase) = substantivní, VP (verb phrase) = verbální fráze, N (noun) = podstatné jméno, V (verb) = sloveso, Aux (Auxiliary) = pomocné sloveso, D (determiner) = člen. \nZměny, ke kterým při transformacích dochází, se řídí obecnými transformačními pravidly, která mohou být obligatorní nebo volitelná. Pro transformaci pasivní věty z věty aktivní nebo věty záporné z věty kladné je zapotřebí aplikovat právě tato transformační pravidla. Příklad pravidla, které bylo aplikováno a formálně zaznačeno v příkladu (5), zní takto: anglickou pasivní větu získáme tak, že si větný podmět s přísudkem vymění místo, přidá se pomocné sloveso \"-be\" + minulé participium aktivního slovesa a pasivní fráze \"-by\". Postup a pořadí aplikace jednotlivých pravidel je nutné dodržet, aby nedošlo k vytvoření defektní věty, jako ٭\"The man is taken by the book. \" \n\nKaždé transformační pravidlo tedy musí zahrnovat pořadí transformací. Transformační pravidla jsou inputem pro pravidla morfologická a fonologická, která determinují fonetickou formu výsledné věty. Tuto složku generativní gramatiky však Chomsky detailněji nerozpracoval a v průběhu let se od snah a cílů TGG přesunul k takzvanému minimalistickému programu, o kterém bude řeč v sekci 2.3.\nCo se týče sémantiky, Chomsky nepochybuje o tom, že v jazyce existuje relace mezi sémantickou a formální složkou. To však podle něj neznamená, že formální gramatická teorie nemůže fungovat jako ucelený systém i přes naprosté odhlédnutí od jazykového obsahu (1955). Říci, že gramatiku lze systematicky studovat bez sémantické složky, obsahovou složku jazyka nikterak nepopírá. Chomsky s obsahovou složkou jazyka nepracuje z metodologických důvodů. Syntax a sémantiku chápe jako „dvě odlišná pole zkoumání“, na která je nutno využít při výzkumu jiných metod. \n\nChomsky je zastáncem takzvaného komputačního modelu mysli, který se stává velmi populární v 60. letech v návaznosti na příchod výpočetních technologií. Komputační model popisuje mysl jako počítač, operující na bázi jednoduchých algoritmů. V tomto duchu Chomsky interpretuje i gramatiku jazyka. Zatímco do počítače však algoritmické operace můžeme jednoduše naprogramovat, u lidského jazyka se potýkáme s otázkou, jak si jej děti osvojují. Tento problém bývá někdy nazýván logickým problémem akvizice. Jak to, že si děti jsou schopny v tak krátké době osvojit tak komplexní reprezentaci gramatických pravidel svého mateřského jazyka? Lingvistická data, která poskytuje input, nejsou dostatečným zdrojem evidence pro osvojení komplexního gramatického systému. Tento typ argumentu týkající se akvizice jazyka se nazývá the poverty of stimulus argument (argument nedostatku podnětů). \nChomsky problém řeší zavedením univerzální gramatiky (UG). Za veškerou jazykovou kompetenci, kterou si dítě nemohlo osvojit z jazykové zkušenosti je podle Chomského zodpovědná právě UG, tedy naše vrozená schopnost osvojit si a aktivně používat mateřský jazyk. Kognitivní interpretace gramatiky, ke které se Chomsky uchýlil, má signifikantní vliv na další vývoj generativní gramatiky. \n\nZa více než půl století vývoje prošla TGG radikální proměnou. Transformační pravidla a frázová struktura byly v rámci nové koncepce gramatiky redukovány do jednoduché minimalistické teorie založené na nejelementárnějších kombinatorických operacích. Tato proměna byla zřejmě motivována právě Chomského komputačním pohledem na jazyk a poprvé explicitně popsána v eseji „A minimalist Program for linguistic theory“.\n\nTeoretickým cílem minimalistického programu (MP) je ukázat, jak komputační systém lidského jazyka (tedy základní součást naší biologické výbavy uzpůsobená pro používání jazyka) v sobě slučuje principy úspornosti, jednoduchosti a efektivity. MP vychází z předpokladu, že konstrukční řešení našeho komputačního systému je optimální a zakládá se pouze na jednoduchých komputačních operacích. \n\nKe zjednodušení celého systému používá Chomsky termín merger (to merge = sloučit), což je funkce, která sloučí dva konstituenty dohromady pod hlavičkou jednoho z nich: (α, β) → {α (α, β)}. Jako příklad si uveďme frázi \"eat fruit\", která se v kontextu chová více jako VP než jako NP. Například věta \"I like to eat\" je stejně gramatická jako \"I like to eat fruit\". Říci \"Eating is good for you\" lze stejně dobře jako \"Eating fruit is good for you\". Jako se substantivem však s touto frází zacházet nemůžeme. \"There is some fruit on the table\" je gramaticky korektní oproti větě \"There is some eat fruit on the table. \" Merger a holé fráze (bare phrase structure), které Chomsky v MP zavádí, mají vyústit ve značné zjednodušení stávající gramatické mašinérie. \n\nCo se týče oponentů MP, Chomskému je vyčítáno, že jeho program staví na neustálém precizování svých dřívějších návrhů, místo aby byla motivována novými empirickými fakty a objevy. Jiní namítají, že MP je populárním lingvistickým programem pouze díky Chomského autoritě a dávno ztratil své původní ambice být vědecký a inovativní. Ať už se k této kritice postavíme jakkoli, Chomsky se bezesporu postaral o jednu z největších revolucí v lingvistickém bádání, což mu nemůže nikdo upřít. \n\nFormalismus zůstává i v současné lingvistice jedním z nejvlivnějších směrů. Má však i mnohé odpůrce, kteří formalismu vytýkají především opomíjení obsahové složky jazyka, byť, jak už jsme si řekli, sémantika představuje pro formalisticky založené lingvisty zkrátka jiné pole výzkumu a opomíjejí ji často zcela záměrně. Z této vlny kritiků však vzešla takzvaná generativní sémantika. Její představitelé tvrdí, že primární roli v lingvistickém výzkumu by měly hrát právě sémantické relace. V rámci formalistické tradice se tak například James. D. McCawley (1968), Charles Fillmore (1968) nebo George. P. Lakoff (1973), v českém prostředí pak především František Daneš či Jan Kořenský (1984), pokouší o formalizování sémantických vztahů a konstrukci gramatiky ze sémantické báze.\n\nTato tendence je inspirována intenzionální logikou Richarda Montague (1974) nebo českého logika Pavla Tichého. Tichý například chápe jazyk jako kódovací systém, který propojuje výrazy s jejich významy. Proto podle něj při studiu jazyka nelze oddělovat sémantickou složku jazyka od jazykových výrazů (2002). \nJak bylo řečeno v úvodu, protipól formalismu tvoří také lingvistický funkcionalismus, který zkoumá jazyk z hlediska jeho komunikativní funkce. Zástupcem tohoto přístupu a zároveň tvrdým kritikem Chomského pohledu na jazyk je například Michael Tomasello. \n\n\nPřevzato z:\nHeinzová, Pavlína. 2014. „Formalismus.“ \"Encyklopedie lingvistiky\", ed. Kateřina Prokopová. Olomouc: Univerzita Palackého v Olomouci. http://oltk.upol.cz/encyklopedie/index.php5/Formalismus\n"}
{"id": "1102057", "url": "https://cs.wikipedia.org/wiki?curid=1102057", "title": "Abdulmecid II.", "text": "Abdulmecid II.\n\nAbdulmecid II. (osmanská turečtina عبد المجید الثانی, \"Abd al-Madjeed al-Thâni\" – turečtina \"Halife İkinci Abdülmecit Efendi\" nebo \"Abdülmecit Osmanoğlu\"; 29. května 1868, Beşiktaş – 23. srpna 1944, Paříž) byl poslední islámský chalífa z dynastie Osmanů.\n\nNarodil se 29. května 1868 v Paláci Dolmabahçe v Konstantinopoli, sultánovi Abdulazizovi a jeho manželce Hayranidil Kadın Efendi. Vzdělání získal soukromě. Dne 4. července 1918 se jeho bratranec Mehmed VI. stal sultánem a on byl jmenován korunním princem. Po vládě jeho bratrance byl dne 1. listopadu 1922 sultanát zrušen, ale 18. listopadu 1922 byl Tureckým národním shromážděním v Ankaře jmenován chalífou. Dne 24. listopadu 1922 byl uveden v Konstantinopoli.\n\nDne 3. března 1924, 6 měsíců po založení Turecké republiky, byl Osmanský chalífát zrušen a Osmané byli sesazeni a vypovězeni z Turecka.\n\nAbdulmecid dostal titul generála Osmanské armády, ale ve skutečnosti neměl silné vojenské sklony. Další jeho významnou rolí byl předseda Osmanské výtvarnické společnosti. Je považován za jednoho z nejvýznamnějších malířů pozdního Osmanského období.\n\nMezi jeho významné obrazy patří zobrazení žen z harému nebo ženy, která čte Goetheova Fausta. Jeho osobní autoportrét je k vidění v Istanbulské moderně.\n\nByl zaníceným sběratelem motýlů, které sbíral v průběhu posledních 20 let jeho života.\n\nZemřel 23. srpna 1944 na Boulevard Suchet v Paříži. Jeho tělo odpočívá v Medíně v Saúdské Arábii.\n\nPoprvé se oženil 22. prosince 1896 v Konstantinopoli v Paláci Ortaköy se Şehsuvar Kadınefendi. Spolu měli děti:\n\nPodruhé se oženil 18. června 1902 v Paláci Ortaköy s Hayrünissou Kadınefendi, se kterou neměl děti.\n\nPotřetí se oženil 16. dubna 1912 v Paláci Çamlıca s Mehisti Kadınefendi se kterou měl:\n\n\n"}
{"id": "1102062", "url": "https://cs.wikipedia.org/wiki?curid=1102062", "title": "Seznam dílů pořadu Národní klenoty", "text": "Seznam dílů pořadu Národní klenoty\n\nSeznam dílů pořadu Národní klenoty uvádí přehled jednotlivých částí tohoto pořadu vysílaného Českou televizí. Pořadem provází Miroslav Táborský.\n\n<onlyinclude></onlyinclude>\n\n"}
{"id": "1102064", "url": "https://cs.wikipedia.org/wiki?curid=1102064", "title": "Dobrý autor", "text": "Dobrý autor\n\nDobrý autor je teoretický koncept Václava Ertla, který byl poprvé uveřejněn v novinách \"Národní listy\" roku 1927 a který označoval kritérium k posuzování ne/správnosti, ne/spisovnosti určitého jazykového prostředku.\n\nDobrý autor je název teorie, jež má sloužit jako kritérium pro posouzení správnosti zkoumaného jazykového prostředku. Ertl teorii založil na přesvědčení, že psychofyzicky existují dobří (kvalitní) autoři (spisovatelé), avšak ne ve smyslu „autor vynikajících hodnot uměleckých, nýbrž spisovatel, jehož jazyk jest tak čistý a správný, že může býti vzorem a pramenem poučení všem, kdož se chtějí naučiti bezvadnému jazyku spisovnému“; nebo jinde „dobrými spisovateli rozumíme zde ne spisovatele vynikající estetickou hodnotou svých děl, nýbrž spisovatele dobré ze stanoviska jazykového, a to ještě v tom užším, spíše negativním smyslu slova, takové, v jejichž spisech nenarážíme na jazykové nesprávnosti“. Za takové dobré autory považoval např. F. L. Čelakovského, K. H. Borovského, K. J. Erbena, Aloise Jiráska, K. V. Raise, Zikmunda Wintera, Jana Nerudu, Boženu Němcovou, Svatopluka Čecha, Jaroslava Vrchlického. \nTito a další dobří autoři by měli být zárukou, že výrazy v jejich dílech se vyskytující jsou správné a české, jinými slovy narazíme-li na výraz, u něhož pochybujeme o jeho správnosti, je tento výraz správný, dohledáme-li ho u dobrého autora. Výrazem (či jazykovým prostředkem) nemusíme rozumět typicky jen lexikum, jde i o gramatické tvary a syntaktické vazby. \n\nAčkoli je teorie dobrého autora běžně (a správně) přisuzována Václavu Ertlovi, nebyl první, kdo s tímto nápadem přišel. Tzv. dobří, vzoroví autoři se hledali už dříve upozorňuje např. na zmínky u Gebauera), avšak Ertl tuto teorii ucelil, ale co je důležitější, dal ji nové provedení, pojal ji v duchu rozvíjejícího se moderního synchronního pohledu na jazykovou správnost, čímž předznamenal přístup Pražského lingvistického kroužku. „Hledáme-li dobrého autora, podle něhož bychom mohli zařizovati svou praxi jazykovou, z něhož bychom se mohli učiti správnému jazyku, není ho možno hledati mezi autory minulosti, nýbrž mezi spisovateli, kteří mluví týmž jazykem jako my, nebo správněji, s nimiž my mluvíme stejně.“ \nZáměrně neříkáme, že je tato teorie nahlížena absolutně synchronně, jelikož Chromý např. podotýká, že „připisovat Ertlovi roli člověka, který otázky jazykové kultury nazíral z pozice soudobého jazyka, je zavádějící. Ertlem uvádění dobří autoři byli většinou v roce vydání článku v pravém slova smyslu klasikové: Božena Němcová zemřela v roce 1862, Vítězslav Hálek 1874, Karel Havlíček 1856, František Ladislav Čelakovský 1852, František Palacký 1876, Jan Neruda roku 1891, Svatopluk Čech 1908, Jaroslav Vrchlický 1912, Karel Václav Rais 1926 a jediní dva stále žijící spisovatelé byli šestasedmdesátiletý Alois Jirásek (zemřel 1930) a třiašedesátiletý Josef Svatopluk Machar (zemřel 1942). Tito autoři navíc na čtenáře často jazykově působili díly, která napsali delší dobu před svým skonem.“ Ertl si „současnost“ dobrého autora spíše představoval ne v tom smyslu, že je tento autor živý fyzicky a píše v Ertlově době, ale že je živý literárně, tedy že je čten. Však členové PLK v závěrečném příspěvku \"Obecné zásady pro kulturu jazyka\" ve sborníku \"Spisovná čeština a jazyková kultura\" brali za prameny pro synchronní studium literární praxi i padesát let starou. V každém případě Ertl neopouštěl zcela hledisko historické, hledisko, které bylo zastáváno v teoriích jazykové kultury především předchozími generacemi, kdy se dobří autoři hledali v 17. století i v minulosti hlubší, třeba až v období staročeštiny. Takto hledali oporu pro soudobé výrazy např. matiční Brus, František Bartoš, Jan Gebauer. Ertl také neopouštěl historické hledisko v tom smyslu, že „doklady ze starších fází češtiny jsou podle Ertla užitečné například v obhajobě těch prostředků, jejichž správnost se zpochybňuje [, takže] historické kritérium je u něj sice zatlačeno do pozadí (více než u Gebauera a snad i Zubatého), není mu však upírána důležitost“.\nJinak ovšem Ertl odmítal zacházet hluboko do historie, neboť věděl, že jsou s tímto přístupem spojené významné problémy. Příklady, které uvádějí např. zmínění jazykovědci Bartoš a Gebauer, „jsou skoro většinou příklady staročeské do nové češtiny jen převlečené“. Nevěřil, že by oživování archaismů nebo jejich „transkripce“ do nové češtiny mohly mít úspěch, protože „skutečnost, živý jazykový cit vzpíral se tomuto obohacování a zdokonalování řeči prvky dávno odumřelými“. Tak se prostě nemůže stát, že se za modernější míti smůlu, byť frazém německého původu, dosadí starý, dokonale český frazém propéci pánvičku. Bylo by to pro jazyk naopak neprospěšné. Dále tu byl problém s přehlížením vývojových tendencí jazyka jak po stránce formální, tak stránce obsahové. A konečně také problém subjektivního posuzování jazykově příkladné doby, každý jazykovědec, byl-li to vůbec jazykovědec, bral vhodné příklady z jiného období, a tak se stávalo, že každý doporučoval něco jiného.\n\nAčkoli Ertl explicitně dobré autory vyjmenoval, uvědomoval si, že dobrý autor je dobrý pouze relativně, jelikož u každého autora lze najít nějaké chyby, tudíž tento pojem není naprosto spolehlivý. Zavádí tak pojem autor absolutně dobrý. „Jsou jen spisovatelé relativně dobří, více nebo méně přesní, podle toho, jak se jejich jazyková praxe blíží praxi spisovatele vskutku absolutně dobrého [, který] stojí nejen nade všemi autory jisté doby, nýbrž i nad jazykovou teorií. Podle něho třídíme spisovatele na dobré a špatné, z jeho jazyka vyvozujeme pravidla a normy, jimiž se mají řídit všichni píšící spisovným jazykem jeho doby […] tento absolutně dobrý spisovatel je pouhá fikce, abstraktní představa ve skutečnosti nikde neexistující, souhrn znaků získaných pozorováním a srovnáváním spisovatelů skutečně existujících […] Není to tedy v principu ani Němcová, ani Neruda, ani Čech nebo Jirásek atd., nýbrž Němcová a Neruda a Čech a Jirásek atd., všichni dohromady a žádný zvlášť“. Ertl se pojmem absolutně dobrý autor vyhnul tomu, co nazývá \"„circulus vitiosus“\", tedy jakýsi argumentačně bludný kruh – kritéria pro stanovení dobrého autora čerpáme z mluvnic a slovníků, ale samotná kritéria mluvnic a slovníků jsou založena na už stanoveném dobrém autoru. Proces je však takový, že čtením co největšího počtu relevantních (tzn. čtených) spisovatelů se hledají prvky, ve kterých se co největší počet těchto spisovatelů shoduje, tyto prvky pak jsou pokládány za správné a jen z těchto správných prvků vzniká absolutně dobrý autor, který je základem teorie spisovného jazyka a slovníku a zároveň tedy kritériem pro třídění autorů na dobré a nedobré. Dobrým autorem je tedy ten, kdo se co nejvíce blíží představě absolutně dobrého autora a tento dobrý autor má být skutečně existujícím jazykovým vzorem pro všechny ostatní, vzorem, podle kterého se má jazyku učit, jak jsme zmínili v citaci výše. Nicméně podle Chromého se Ertl stejně nevyhnul skutečnosti, že „při hlubším pohledu se ukazuje, že základ této teorie je ze své podstaty tautologický – kritériem označení autora za dobrého (tj. jazykově správného) je totiž jeho jazyková správnost (respektive co nejmenší nesprávnost). Zjednodušeně řečeno se nejprve určí, co je správné, aby se podle toho mohlo určit, že to je správné.“ \n\nVýhoda teorie dobrého autora podle Ertla spočívala v tom, že byl objektivní, empirický a zabraňoval subjektivnímu zasahování puristů, kteří na jazyk uvalovali kritéria mimojazyková, a tedy i různým neshodám. U teorie dobrého autora šlo o kritérium vzaté přímo z jazyka, a to bylo v teorii spisovného jazyka také nové, jak poznamenává Bělič (1968), vedle již zmíněného „synchronního“ přístupu. Dále je tato teorie podle Ertla oprávněná, protože určuje jako správné to, v čem se shoduje kolektiv nejlepších uživatelů jazyka a jazyk je kolektivní útvar. \nOvšem Haller ve svém příspěvku k jazykové správnosti nazvaném \"Problémy jazykové správnosti\" (1930–1931) Ertlovi vytýká, že si jeho teorie protiřečí s jeho praxí v Naší řeči, že přece jen existují prostředky, které používá většina dobrých autorů, ale Ertl je kritizuje. „Ertl sám tu v svých jazykových referátech odsuzuje […] mnohé výrazy, kterých užívají nejen někteří autoři řečení dobří, nýbrž téměř všichni“. Mezi mnoha příklady udává např. slova tvořená prefixem bez– (podle německého sufixu –los). Ukazuje se tu zřejmě, že si Ertl něco z purismu zachovával (viz heslo Václav Ertl) a že teorie dobrého autora nefunguje úplně spolehlivě. \nJaromír Bělič (1968) vytýká Ertlově teorii, že „kritériem správnosti ve spisovném jazyce vůbec měl být jen jazyk krásné literatury, který přece mívá své zvláštnosti podle záměrů a potřeb autora, kdežto daleko převažující široká odvětví jazykové komunikace v denním životě, v pracovním styku, ve vědecké práci atd. zůstávala stranou.“ Bělič následně dodává, že s vhodnější teorií spisovného jazyka ohlížející se na rozvrstvení spisovného jazyka podle jeho různých funkcí přišel Pražský lingvistický kroužek v již zmíněném slavném sborníku.\nErtlova teorie dobrého autora nebyla ideální, nemění to však nic na skutečnosti, že byla v jeho době svým způsobem průkopnická.\n\nErtl, Václav. 2011. „Dobrý autor.“ In \"Dobrý autor: Výbor z jazykovědného díla\", ed. Jan Chromý, 87–102. Praha: Akropolis. \nErtl, Václav. 2011. „Co dělat?: Několik poznámek k Dobrému autoru.“ In \"Dobrý autor: Výbor z jazykovědného díla\", ed. Jan Chromý, 103–110. Praha: Akropolis. \n\nBělič, Jaromír. 1968. „Padesát let spisovné češtiny v samostatném státě.“ \"Naše řeč\" 51 (5): nepag. http://nase-rec.ujc.cas.cz/archiv.php?art=5408 (datum přístupu 20. června 2014). \nBičan, Aleš. \"Václav Ertl\". ÚJČ AV ČR. https://web.archive.org/web/20150321091811/http://www.ujc.cas.cz/lingviste/ertl-vaclav.html (datum přístupu 20. června 2014). \nDaneš, František. 1975. „Sto let od narození Václava Ertla.“ \"Naše řeč\" 58 (5): nestr. http://nase-rec.ujc.cas.cz/archiv.php?art=5866 (datum přístupu 20. června 2014). \nDaneš, František. 1996. „Bohemistický odkaz Václava Ertla.“ In \"Čeština, jak ji znáte i neznáte\", eds. Světla Čmejrková et al., 231–234. Praha: Academia. \nDaneš, František. 1998–1999. „Václav Ertl stále aktuální.“ \"Český jazyk a literatura\" 49 (9-10): 227–230. \nHaller, Jiří. 1937. „Dvacet let Naší řeči.“ \"Naše řeč\" 21 (2-3): nepag. http://nase-rec.ujc.cas.cz/archiv.php?art=3147 (datum přístupu 20. června 2014). \nHaller, Jiří. 2007. „Problémy jazykové správnosti 1.“ In \"Dar jazyka: Deset statí o češtině\", eds. Jan Chromý a František Martínek, 11–30. Praha: Herrmann a synové. \nHavránek, Bohuslav a Miloš Weingart eds. 1932. \"Spisovná čeština a jazyková kultura\". Praha: Melantrich. \nHodura, Quido. 1930. „Časové úvahy o naší mateřštině.“ \"Naše řeč\" 14 (8): nepag. http://nase-rec.ujc.cas.cz/archiv.php?art=1766 (datum přístupu 20. června 2014). \nHodura, Kvido. 1939. „Vzpomínka na prof. V. Ertla.“ \"Naše řeč\" 23 (2): nepag. http://nase-rec.ujc.cas.cz/archiv.php?art=3364 (datum přístupu 20. června 2014). \nHodura, Kvido. 1949. „Václav Ertl.“ \"Naše řeč\" 33 (3-4): nepag. http://nase-rec.ujc.cas.cz/archiv.php?art=4111 (datum přístupu 20. června 2014). \nChromý, Jan. 2010. „Gebauer – Zubatý – Ertl ze tří perspektiv aneb Jak přistupovat k dějinám lingvistiky.“ \"Naše řeč\" 93 (4-5): 230–240. \nChromý, Jan. 2011. „Předmluva.“ In \"Dobrý autor: Výbor z jazykovědného díla\", ed. Jan Chromý, 7–10. Praha: Akropolis. \nJelínek, Milan. 2006. „Ertlova teorie jazykové správnosti a jeho vztah k purismu.“ In \"Teorie a empirie: Bichla pro Krčmovó\", eds. Tomáš Hoskovec et al., 9–16. Brno: MU. \nNaše řeč. 1917. Co chceme. \"Naše řeč\" 1 (1): nepag. http://nase-rec.ujc.cas.cz/archiv.php?art=1 (datum přístupu 20. června 2014). \nPleskalová, Jana et al. 2007. \"Kapitoly z dějin české jazykovědné bohemistiky\". Praha: Academia. \nSedláček, Miloslav. 1991. „K vývoji jazykové kultury češtiny v letech 1918–1945.“ \"Naše řeč\" 74, 4-5: 169–180. http://nase-rec.ujc.cas.cz/archiv.php?art=7026 (datum přístupu 20. června 2014). \nŠmejkalová, Martina. 2004. „Češtinář Václav Ertl.“ \"Bohemistyka\" 4, 3: 233–239. http://www.bohemistyka.pl/kronika/kronika2004_03.pdf (datum přístupu 20. června 2014). \nVečerka, Radoslav. 2008. \"Biografickobibliografické medailonky českých lingvistů: bohemistů a slavistů\". Brno: MU. Dostupné z: http://www.phil.muni.cz/linguistica/art/vecerka/vec-medailonky2.pdf (datum přístupu 20. června 2014). \nZubatý, Josef. 1929. „Václav Ertl.“ \"Naše řeč\" 13 (3-4): nepag. http://nase-rec.ujc.cas.cz/archiv.php?art=1510 (datum přístupu 20. června 2014). \n\n"}
{"id": "1102076", "url": "https://cs.wikipedia.org/wiki?curid=1102076", "title": "Alexandra Schreiberová", "text": "Alexandra Schreiberová\n\nAlexandra Schreiber, (* 13. dubna 1963 Regensburg, Německo) je bývalá reprezentantka Německa v judu.\n\nPatřila mezi osobnosti předolympijské ženské střední váhy. Byla členkou klubu TSV Bayer 04 Leverkusen. Během své sportovní kariéry dlouhodobě nespolupracovala s trenéry. Veškeré znalosti získávala z knížek a trénovala se sama. V roce 1990 vystudovala sportovní školu v Kolíně a získala trenérskou licenci.\n\nV roce 1992 startovala na olympijských hrách v Barceloně a dostala se až do semifinále, kde prohrála se svojí velkou rivalkou Italkou Pierantozzi. V souboji o třetí místo prohrála na koku a obsadila 5. místo.\n\n"}
{"id": "1102077", "url": "https://cs.wikipedia.org/wiki?curid=1102077", "title": "Antiglobalizace", "text": "Antiglobalizace\n\nAntiglobalizace je souhrnný název pro hnutí, která vystupují proti globalizačnímu procesu. Je rozšířená hlavně mezi komunisty, anarchisty a nacionalisty. Anarchistická a komunistická hnutí hlásají, že globalizace prosazuje nadnárodně kapitalistický systém, zvyšuje rozdíly mezi bohatými a chudými zeměmi a nadnárodní korporace nechrání životní prostředí. Dle nacionalistických hnutí globalizace ničí národní kultury.\n\n"}
{"id": "1102078", "url": "https://cs.wikipedia.org/wiki?curid=1102078", "title": "Autoemail", "text": "Autoemail\n\nAutoemail je slovo patřící mezi počeštěné novotvary, které se používají v online marketingu. Výraz se týká direct marketingu, konkrétně rozesílání newsletterů. Vznikl ze složení dvou anglických slov – \"Auto\" (automatický) a \"email\" (elektronický dopis).\n\nTradiční newsletter je e-mail – obchodní sdělení, jež majitelé webových stránek posílají uživatelům, kteří souhlasili s jejich zasíláním, například při registraci. Každý takový newsletter je vždy potřeba vytvořit, naplnit obsahem, stanovit datum odeslání a určit okruh příjemců. Oproti tomu autoemail se nastaví pouze jednou, na začátku, při jeho vytváření v systému na rozesílání e-mailů a následně se skrze programátorem vytvořené API tyto automatizované emaily posílají samy, dle předem stanovených scénářů. Autoemaily jsou tedy pokročilejší formou klasických newsletterů, kterými lze oslovovat uživatele. \nStejně jako v případě newsletterů je možné autoemaily posílat pouze těm uživatelům, kteří souhlasili se zasíláním reklamních sdělení. Výjimku tvoří autoemail, který se doručuje zákazníkům dokončení objednávky. Této situace se často využívá a zasílá se autemail s reklamním sdělením.\nAby bylo možné autoemaily posílat, je nutné mít přístup do administrace e-shopu nebo webu (i do kódu) a zároveň do některého z e-mailingových nástrojů, které zasílání autemailu podporují. Další podmínkou je vytvoření API programátorem, pomocí kterého se dané webové stránky propojí s mailingovým nástrojem. Díky API web posílá potřebné informace o zákaznících do systému na rozesílání newsletterů, ve kterém se pak emaily reagující na požadovanou událost vytvářejí.\nAutomatizováné newslettery – autoemaily mají mnoho podob a jejich konkrétní využití závisí především na vašich požadavcích a technických limitech jednotlivých mailingových nástrojů, webů a šikovnosti programátora.\n\nBěžně se posílají autoemaily reagující:\n\n\n"}
{"id": "1102079", "url": "https://cs.wikipedia.org/wiki?curid=1102079", "title": "Kaple Božího hrobu", "text": "Kaple Božího hrobu\n\nKaple Božího hrobu je typ kaple, která svým vzhledem, půdorysem a dalšími vnitřními a vnějšími znaky vychází z podoby kaple stojící uvnitř Chrámu Božího hrobu v Jeruzalémě.\n\nVe 4. století byl podle křesťanské legendy na místě Golgoty nalezen římskou císařovnou svatou Helenou údajný Kristův kříž a jeho hrob. Na tomto místě poté její syn, císař Konstantin, založil pětilodní baziliku a skálu s hrobem nechal obestavět kruhovou edikulou se sloupky, ústící do otevřené předsíně. V této podobě Chrám přečkal vypálení Peršany, dobytí Jeruzaléma Araby (638) i zemětřesení; až jej 18. října 1009 dal egyptský kalif al-Hákim bi-Amr Alláh zbořit. Svatyni se podařilo zcela rozbít, a to doslova, zachována jsou svědectví o tesání hrobové skály železnými kladivy. \n\nPo první křížové výpravě roku 1099, kdy Jeruzalém dobyli křižáci, začala rekonstrukce baziliky, jež skončila roku 1141. Byzantští stavitelé téměř dodrželi původní půdorys. Vlastní hrobová komora nyní měla půdorys dvanáctiúhelníku, jehož tři strany byly začleněny do předsíně s třemi vstupy – jedním v hlavní ose z průčelí a dvěma po stranách. Kapli obíhala slepá arkáda se segmentovými oblouky o osmi sloupcích a na plochou střechu nasedala baldachýnová edikula.\n\nPo dalších válkách byla kaple poškozena. Od 14. století nad kaplí přebral správu žebravý řád františkánů. V roce 1555 bylo přistoupeno za podpory papeže Julia III. k její rozsáhlé přestavbě. K celkové rekonstrukci byl z velké části použit materiál z původní stavby. Byl změněn její půdorys, kdy z téměř kruhové stavby nyní na předsíň navazoval prostor ve tvaru podkovy. Do kaple se vstupovalo pouze jedním vchodem, místo postranních vstupů byly do zdiva proraženy tři okenní otvory osvětlující předsíň. Presbytář kaple zvýrazňovala slepá arkáda lomených oblouků a v tomto renesančním duchu byla postavena i nová baldachýnová edikula, oproti předchozí vyšší a výtvarně výraznější, zakončená cibulovitou bání. Obnoveny byly také protažené sokly – lavice strážců hrobu v průčelí. K západní straně byla opět přisazena kaple.\n\nKaple Božího hrobu v Evropě podle jeruzalémského vzoru byly stavěny zejména z důvodu posilování a šíření katolické víry. Tam, kde převládal protestantismus, téměř nejsou. Dochované kaple jsou například ve Zhořelci v Horní Lužici nebo Zaháni ve Slezsku.\n\nV Čechách byla jako jedna z prvních postavena ve Slaném roku 1665, kdy ji vysvětil arcibiskup pražský Arnošt Vojtěch z Harrachu. Je pokládána za nejstarší dochovanou památku tohoto typu v českých zemích. Možná nejstarší kaplí Božího hrobu může být nedochovaná kaple v Praze u kostela svatého Václava na Novém Městě, která byla založena (vysvěcena 11. března 1645) řádem křižovníků - strážců Božího hrobu a jejíž donátor hrabě z Mitrovic byl na podzim téhož roku v ní po své smrti na tři dny uložen. Kaple byly stavěny z iniciativy církve i šlechty. Zpočátku byli vysíláni do Jeruzaléma vyslanci, aby zpět přinesli přesné nákresy a rozměry (Římov, Votice).\nNásledně stavěné kaple vznikaly přibližně od poloviny 17. století do druhé poloviny 18. století. Jejich vnější vzhled se průběžně měnil, například byla zmenšena edikula nebo chyběla vnější výzdoba. Půdorys, vnitřní dispozice a arkáda zůstaly stejné. V Pelhřimově byla roku 1671 postavena kaple Božího hrobu s dispozicemi jeruzalémské kaple, která byla roku 1750 rozšířena o přístavbu a zasvěcena Nalezení Svatého Kříže..\n\nPozději byly postaveny i kaple, které byly obecně známé jako Boží hrob, nevycházejí však z jeruzalémské kaple, předávají ale její význam; např. v Nejdku na křížové cestě (zbořena 2010), v Malých Svatoňovicích na křížové cestě nebo ve Velenicích.\n\nPrvní kaple Božího hrobu v Čechách jsou podobné svému jeruzalémskému vzoru (Drahoraz, Havlíčkův Brod, Horšovský Týn, Petřín, Slaný, Votice). Mají obdélný půdorys ukončený polygonálním presbytářem o pěti stranách dvanáctiúhelníka. Průčelí kaplí je členěno reliéfními pásy s ornamenty, které symbolizují závory na Kristově hrobě, znak Pilátovy pečetě, pečetě Annáše a Kaifáše a také pole se znakem devět křížů. Vnitřní půlkruhová hrobová komora je zvenku zdobena slepou arkádou devíti lomených oblouků, ve kterých jsou štukové reliéfní ornamenty: jednoramenný kříž, trojice pěticípých hvězd, Davidova hvězda (Šalamounova pečeť), obdélný rám se třemi čtverci, v hlavní ose presbytáře je osmicípá hvězda, dál jsou tři hvězdy v rámu, zvíře se stromem, motiv akantu a posledním zobrazením je opět jednoramenný kříž. Nad středem hrobové komory je baldachýnová edikula tvořená arkádou na půdorysu šestiúhelníku. Ta je zakončená římsou a nad ní je helmicová střecha s bání. Uvnitř kaple jsou dvě oddělené místnosti: obdélnou Andělskou kaplí osvětlenou třemi okny se se prochází do půlkruhového prostoru uložení těla Krista, kde hrob je symbolizován kamenným kvádrem. Nad místem hrobu je další oddělený prostor přístupný zespodu vřetenovým schodištěm. Klenba Andělské kaple je valená, má proražen otvor, který ústí ven do středu základny baldachýnové edikuly. Tímto otvorem byl odváděn kouř z lamp zavěšených nad oltářem a umístěných za sochou Krista.\n\nKaplí Božího hrobu postavených podle vzoru jeruzalémské kaple je na území České republiky známo 27. Stály buď jako samostatné poutní místo (Mimoň, Slaný), na konci Křížových cest (například Horšovský Týn, Petřín) nebo byly součástí areálu klášterů či kostelů. Několikrát byl Boží hrob na poutním místě společně s Loretánskou kaplí (Chrudim, Jaroměřice, Starý Hrozňatov).\n\n\n"}
{"id": "1102080", "url": "https://cs.wikipedia.org/wiki?curid=1102080", "title": "Still (album, Richard Thompson)", "text": "Still (album, Richard Thompson)\n\nStill je šestnácté sólové studiové album anglického kytaristy a zpěváka Richarda Thompsona. Vydáno bylo v červnu roku 2015, kdy jej vydaly společnosti Fantasy Records (USA) a Proper Records (UK). Producentem nahrávky byl Jeff Tweedy, frontman kapely Wilco. Vedle jiných se na albu podíleli členové Thompsonova tria, bubeník Michael Jerome a baskytarista Taras Prodaniuk. Vydání nahrávky bylo oznámeno koncem dubna 2015 a v té době byla rovněž premiérově zveřejněna první píseň z alba, která nesla název „Beatnik Walking“. Album bylo nahráno v Chicagu.\n\n\n"}
{"id": "1102082", "url": "https://cs.wikipedia.org/wiki?curid=1102082", "title": "Josef Zouhar", "text": "Josef Zouhar\n\nJosef Zouhar (* 8. října 1943 Senetářov) je český římskokatolický kněz brněnské diecéze, dlouholetý farář v Hodoníně a papežský kaplan. Od roku 2002 je také prezidentem Diecézní charity Brno.\n\nPochází z devíti sourozenců, kněžími bylo i jeho šest strýců. Po maturitě na jedenáctileté střední škole v Blansku v roce 1960 vstoupil do olomouckého kněžského semináře. Teologické studium ukončil roku 1965, na litoměřické Cyrilometodějské bohoslovecké fakultě pak v letech 1967 až 1968 působil jako asistent. Po kněžském svěcení, které přijal 23. června 1968 v Brně, se stal kaplanem v Jedovnicích. V roce 1970 byl přeložen do Moravské Nové Vsi, kde se přičinil o vybudování elektrického vytápění a osazení dvojitých oken ve všech třech kostelích tamní farnosti. Od roku 1973 působil jako administrátor farnosti Ždánice a od roku 1979 také jako administrátor excurrendo v Lovčicích u Kyjova.\n\nV srpnu 1989 se stal farářem v Hodoníně a roku 1990 také děkanem hodonínského děkanátu, v letech 1993 až 1999 byl rovněž okrskovým vikářem hodonínského vikariátu. V letech 2000 až 2002 navíc spravoval excurrendo farnost Lužice u Hodonína. Od prosince 2002 je také prezidentem Diecézní charity Brno. Dne 6. prosince 2006 jej papež Benedikt XVI. jmenoval kaplanem Jeho Svatosti. Kromě toho Josef Zouhar získal Výroční cenu města Hodonína za rok 2007 a od března 2014 působí rovněž jako biskupský delegát pro oblast charitativní činnosti církve v brněnské diecézi.\n\n\n"}
{"id": "1102085", "url": "https://cs.wikipedia.org/wiki?curid=1102085", "title": "Al-Džáhiz", "text": "Al-Džáhiz\n\nAl-Džáhiz (776 Basra – 869 Basra) byl raně středověký arabský učenec a spisovatel zabývající se filosofií, různými teoriemi, teologií, přírodními i společenskými vědami. Napsal mnoho knih, například Kitáb al-hajaván (kniha živočichů). Rovněž vytvořil základy evoluční teorie. V knize Kitáb al-hajaván uvedl systém organizmů (na tu dobu pozoruhodně přesný) od nejjednodušších po nejsložitější. Za svůj život napsal zhruba 170 knih, do dnešní doby se z nich zachovalo 30. Zemřel ve své vlastní knihovně, kde na něj podle legendy spadlo mnoho vlastních knih.\n\n\n"}
{"id": "1102088", "url": "https://cs.wikipedia.org/wiki?curid=1102088", "title": "Josef Malý (opat)", "text": "Josef Malý (opat)\n\nJosef Malý, O.Cist. byl v letech 1724–1748 opatem cisterciáckého kláštera na Velehradě.\n\nJosef Malý pocházel z Vizovic, vstoupil do cisterciáckého řádu a po smrti opata Floriána Nezorina byl zvolen velehradským opatem. Pokračoval v barokizaci velehradského klášterního areálu, se kterou začali jeho předchůdci v opatském úřadě. Proslul svým negativním postojem k Němcům a k císařskému dvoru ve Vídni. Roku 1725 zahájil výstavbu nového farního kostela v Polešovicích. V Bolaticích zase nechal postavit barokní zámeček. Zemřel v roce 1748.\n\n\n"}
{"id": "1102090", "url": "https://cs.wikipedia.org/wiki?curid=1102090", "title": "Jayne Meadows", "text": "Jayne Meadows\n\nJayne Meadows (23. září 1919 – 26. dubna 2015) byla americká herečka. Narodila se americkým rodičům v Číně. Později se rodina přestěhovala do New Yorku, kde se narodila druhá dcera, později rovněž herečka, Audrey Meadows. Svou kariéru zahájila v polovině čtyřicátých let, vystupovala například ve filmech \"Undercurrent\" (1946) a \"Song of the Thin Man\" (1947). V letech 1952 až 1959 byla členkou poroty pořadu \"I've Got a Secret\". Jejím prvním manželem byl v letech 1949 až 1954 Milton Krims. Roku 1954 se provdala za komika Steva Allena, se kterým žila až do jeho smrti roku 2000. Zemřela roku 2015 ve věku 95 let.\n\n"}
{"id": "1102096", "url": "https://cs.wikipedia.org/wiki?curid=1102096", "title": "Lorne Betts", "text": "Lorne Betts\n\nLorne (Matheson) Betts (2. srpna 1918 Winnipeg Manitoba – 5. srpna 1985 Hamilton, Ontario) byl kanadský hudební skladatel, varhaník a hudební kritik.\n\nLorne Betts se narodil 2. srpna 1918 ve Winnipegu. Základní hudební vzdělání získal ve svém rodném městě. Jeho učiteli byli W. H. Anderson, Filmer Hubble a Hunter Johnston. V roce 1936 byl jedním ze zakládajících zpěváků Andersonova pěveckého souboru \"The Choristers\". Odešel do Anglie, kde v roce 1941 absolvoval \"Royal Schools of Music\". Ve studiu pokračoval na \"Královské hudební konzervatoři\" (\"The Royal Conservatory of Music\") v Torontu u Johna Weinzweiga. Jeho dalšími učiteli byli Ernst Křenek, Alan Rawsthorne a Roy Harris.\n\nV letech 1950–1964 působil jako hudební ředitel presbyteriánského kostela sv. Pavla v Hamiltonu v provincii Ontario. Poté se stal varhaníkem a sbormistrem v chrámu \"Melrose United Church\". Kromě toho byl v letech 1953–1959 ředitelem \"Královské konzervatoře\" (\"Royal Hamilton College of Music\"). Od roku 1965 až do roku 1979 byl hudebním kritikem deníku \"The Hamilton Spectator\". \n\nJeho manželkou byla zpěvačka-altistka Jean Macleodová. Vystupoval s ní jako klavírní doprovazeč a společně vydali tři gramofonové nahrávky (Scottish Songs (1960, Rodeo RLP-79), Songs of the Hebrides (1962, Celtic CX-10) a Beloved Hymns (1963, Banff RBS-1179)). Zemřel v Hamiltonu ve věku 67 let.\n\n\n\na další klavírní skladby\n\n"}
{"id": "1102097", "url": "https://cs.wikipedia.org/wiki?curid=1102097", "title": "Knihovna Národního muzea", "text": "Knihovna Národního muzea\n\nKnihovna Národního muzea je veřejná vědecká knihovna zřízená v rámci Národního muzea. Za vznik je považován rok 1818, tedy rok vzniku samotného muzea. Prvním řádným bibliotékářem byl od roku 1822 Václav Hanka.\n\nPrvním z oddělení je základní knihovna obsahující především nové tisky od 19. století, jež je vzhledem k prvotnímu zaměření muzea na přírodní vědy dobře zásobená v těchto oblastech, nicméně obsahuje i knihy k jiným tématům (až do roku 1996 měla právo povinného výtisku). Dohromady tento fond čítá okolo 1,6 milionů kusů. \n\nVelmi významné je knihovní oddělení rukopisů a starých tisků. Uchovává řadu velmi významných jednotlivin jako Mater verborum, Jenský kodex, Liber viaticus Jana ze Středy, Talmberský kodex a další. Knihovna vykonává dohled nad zámeckými knihovnami (tedy knihovnami zestátněných zámků) a do roku 2014 spravovala Muzeum knihy v klášteře ve Žďáru nad Sázavou.\n\nZ původní koncepce knihovny jako části muzea uchovávající písemnosti byl později oddělen samostatný archiv (dnes Archiv Národního muzea) a literární archiv (dnes Literární archiv Památníku národního písemnictví).\n\n\n\n\n\n\n\n\n\n"}
{"id": "1102099", "url": "https://cs.wikipedia.org/wiki?curid=1102099", "title": "Index/Indexálnost", "text": "Index/Indexálnost\n\nIndex (z latiny „něco, co ukazuje“; „indikátor“) je typ znaku, který je v přímém (kauzálním, fyzickém) vztahu a kontaktu s označovaným objektem. Není tedy založen na podobnosti jako ikón, ani na konvenci jako symbol. Indexálností bychom mohli chápat způsob, jakým znak označuje svůj objekt.\n\nCharles Sanders Peirce (1839–1914) ve svém díle \"Grammatica Speculativa\" (vydaném v druhém svazku jeho Collected Papers; v češtině vydáno např. v Palkově \"Sémiotice\", 1997) vydělil tři kategorie, trichotomie znaků – každá z těchto tří kategorií dále obsahuje tři typy znaků. Typy znaků v těchto trichotomiích se mohou dále kombinovat, a proto Peirce vyděluje dalších deset tříd znaků, později dokonce až šedesát šest tříd. Trichotomie jsou v podstatě tři různé pohledy na znak, či na jeho části. \n\nPrvní trichotomie je vydělena na základě vlastní materiální povahy znaku, druhá dělí znaky podle vztahu k označovanému objektu a třetí podle vztahu k interpretantu. Nejznámější a nejužívanější je trichotomie druhá, která vyděluje ikón, index a symbol jako znaky pro tři možná různá vyjádření sémiotického vztahu mezi znakem \na objektem. Peirce ji také považoval za základní.\nV díle \"Grammatica Speculativa\" Peirce charakterizuje index pomocí několika kritérií: index je „znak vztahující se k objektu, který denotuje tak, že je tímto objektem opravdu ovlivněn […]. Pokud je index ovlivněn objektem, má nutně nějakou kvalitu s objektem společnou, a právě vzhledem k ní se k tomuto objektu vztahuje […], není tu důležitá podobnost s objektem […], ale modifikace znaku objektem“. \nPeirce index považoval také za „fragment odtržený od objektu, přičemž oba tvoří svou existencí jeden celek nebo část takového celku“. Jinde píše, že „index je fyzicky spojen se svým objektem; index a objekt vytvářejí organickou dvojici“, jelikož „index je znak, který by ihned ztratil rys, který ho činí znakem, kdyby jeho objekt byl odstraněn; ale neztratil by tento rys, kdyby nebylo interpretantu“. Interpretant se navíc na spojení znaku a objektu nepodílí, toto spojení existuje nezávisle na naší mysli, my ho pouze zaznamenáváme. Doplňme ještě jeden úhel pohledu, a to, že „cokoli, co usměrňuje pozornost, je index. Cokoli, co nás poleká, je index, pokud to značí spojení mezi dvěma částmi zkušenosti“ \nO indexu, ikónu a symbolu se běžně mluví jako o znacích. Hawkes však tvrdí, že nejde ani tak o druhy znaků, jako spíše o tři různé „způsoby vztahu mezi znakem a objektem nebo označujícím a označovaným“.\nAť jde o index jako znak, nebo o indexální způsob vztahu, „označující není arbitrární, ale je přímo nějakým způsobem (fyzicky nebo kauzálně) spojeno s označovaným (bez ohledu na intenci) – toto spojení může být pozorováno nebo vyvozeno“ („the signifier is not arbitrary but is directly connected in some way (physically or causally) to the signified (regardless of intention) – this link can be observed or inferred“).\nIndex/indexálnost může být dále definován/a jako „konkrétní, aktuální vztah nejčastěji posloupného nebo příčinného typu“. Index někdy může být považován také za symptom označovaného objektu. Chandler dále píše, že index je nejméně konvencionalizovaný, naopak je nejpřirozenější, jelikož vztah mezi označujícím a objektem není záležitostí zvyku, tudíž je index v těchto ohledech jakýmsi protipólem symbolu. Důležitým rysem indexu je také skutečnost, že index jako jediný označuje skutečně existující objekt, index je důkazem jeho existence.\nJe důležité však říct, že ikón, index a symbol nejsou vyhraněné, vzájemně se vylučující typy znaků/vztahů, ale naopak jde o „[koexistenci] ve formě hierarchie, v níž jeden bude vůči druhým dvěma nevyhnutelně dominantní“. \nTaké Roman Jakobson si všiml, že sice existují kategoricky tři typy znaků, ale v konkrétních případech (znacích) je vztah mezi označujícím a označovaným založen na v různé míře se uplatňujících vlastnostech znaků, proto můžeme pozorovat takové přechody jako symbolický ikon, ikonický symbol atd.. Ostatně i Peirce sám tvrdil, že by bylo „těžké, ne-li nemožné najít příklad indexu absolutně čistého, nebo naopak nějaký znak absolutně zproštěný indexální povahy“. Jako příklad uveďme mapu, která zahrnuje všechny tři typy znaku. Je indexální, protože ukazuje na místo nějakého objektu, je ikonická, protože reprezentuje a napodobuje směrové a vzdálenostní vztahy věcí, a je symbolická, protože používá konvenční symboly. Dále např. Jakobson uvádí jako příklad semafor, který indexálnost spojuje s konvenčním, symbolickým označováním barvami. Sám Peirce uvádí např. fotografii, která spojuje ikoničnost \ns indexálností. Fotografie je podobná tomu, co reprezentuje (objektu), a zároveň je spojena s objektem fyzikálně, opticky. Jinými slovy, fotografie je indexem efektu světla, které se odráží od objektu.\nZa indexální se běžně považují také znaky nalezené v přírodě – kouř, stopy, ozvěny, pachy, chutě. Stopy můžeme chápat také v širším slova smyslu jako jakékoli stopy zanechané na prostředí, např. zlomené větve stromu při průchodu lesem. Za indexy se dále považují měřicí zařízení jako teploměr, hodiny, ukazatele a směrové značky, ale i ukázání prstem a různé záznamy, např. fotografie, video, hlasová nahrávka. \nPeirce uvádí sluneční a další hodiny, které indikují čas, ťukání na dveře indikuje něčí přítomnost za nimi, korouhvička ukazuje směr větru, polárka slouží jako ukazatel severu. Indexem je také díra v omítce po výstřelu, indexem může být i fyzikální částice, jelikož ukazuje na existenci jiné částice, za předpokladu, že je spojuje fyzikální síla. Zmínili jsme výše, že index může být v některých případech chápán jako symptom, proto je např. horečka indexem nemoci nebo určité emocionální chování indexem psychické nemoci. \n\nAčkoli Peirce napsal, že „znak je buď ikónem, indexem, nebo symbolem“, uvádí dále – jak jsme již výše citovali –, že bychom tzv. pure index asi nikde nenašli. Avšak za téměř čisté indexy považoval Peirce ukazovací a vztažná zájmena, protože věci pouze denotují, aniž by o nich něco řekla. Stejně tak fungují i písmena na geometrickém nákresu.\n\nKromě zmíněných nejazykových indexů mohou být i indexy jazykové, resp. i jazyky mají indexální prostředky. V jazyce jsou indexálními především ukazovací zájmena (tento, tamten ap.), „vybízejí totiž posluchače, aby uplatnil své pozorovací schopnosti a tím vytvořil spojení mezi svou myslí a objektem; pokud tak ukazovací zájmeno opravdu působí – a jinak není jeho významu rozumět – přispívá k vytvoření takového spojení a je tedy indexem“. Za indexální se považují také vztažná zájmena (který, kdo ap.), která směřují pozornost (ukazují) na předcházející slova, a posesivní zájmena, která ukazují na majitele a vlastněnou věc. Dále také příslovce místa a času, příp. příslovečná zájmena (kde, tam, odtud, vpravo, vlevo).\nZ jazykových indexů Peirce dále uvádí např. rozkazovací a zvolací výrazy, jako „hej“, „pozor“, „podívej“, sloužící jako ukázání, upozornění na objekt, kterým je posluchačova situace, ve které se něco děje. Indexální jsou také vlastní jména\nIndexálním jazykovým znakům (zejména osobním zájmenům) se říká také „shifters“, „tj. takové výrazy, které odkazují k osobám a dalším údajům vyplývajícím z kontextu“. Termín zavedl Otto Jespersen a převzal jej např. Roman Jakobson. Přesněji řečeno, shifters jsou spíše indexální symboly, tzn. že se ve znaku kombinuje vztah označujícího a označovaného na základě konvence a vztah na základě faktické existenční souvislosti. Tak např. osobní zájmeno „já“ je symbolem, protože označuje svůj objekt na základě konvence, ale je také indexem, protože je v existenčním vztahu s mluvčím v daném kontextu, v dané promluvě. Kontextově vázaná jsou ale také ukazovací zájmena nebo zájmenná příslovce, např. toto, tady, tam. Obecně řečeno jde o výrazy pro vyjádření osobního a časoprostorového aspektu promluvy.\nFrantišek Čermák rozlišil jazykové indexy na dvojí: „v jazyce jsou výrazy pro obojí, jak pro ukazování v textu z místa na místo, tak pro ukazování z něj ven na realitu, minimálně ve smyslu prostorovém a časovém“ (2000), přičemž jazykové indexy chápe jako důležité zejména ze dvou důvodů: „jednak indexy vytvářejí text, resp. jeho koherenci tím, že propojují jeho části dohromady. Jednak, chápeme-li v komunikaci arbitrárnost znaků za danou jejich symboličností, je pak jedním z hlavních cílů komunikace, skrze budování reference a referenčnosti textu, tuto symboličnost omezovat právě zapojováním indexálnosti a indexů“.\n\nPeirce indexy dále dělí na pravé a degenerované. Index je pravý, pokud ke svému objektu odkazuje na základě existenční relace (vztah k objektu je existenční), tzn. že objekt indexu musí existovat. Za pravý index tak považuje např. osobní a demonstrativní zájmena. Naopak degenerovaný je index tehdy, pokud je vztah k objektu referencí, resp. vždy se musí vztahovat pouze k obrazu v mysli, ale ne nutně k reálně existujícímu objektu. Degenerovanými indexy jsou pro Peirce relativní zájmena.\n\nPeirce zmiňuje také subindexy, což jsou znaky, které jsou se svým objektem spojeny fakticky. Podle Eca jsou subindexem neverbální ukazatele a shiftery, jelikož nejsou s objektem spjaty přirozeně (jako např. stopa či symptom nemoci), ale konvenčně, přestože existuje mezi nimi a objektem i částečně kauzální spojení. \n\nPeirce později indexy rozdělil také na designations a reagents. Designations jsou indexy, které pouze stojí za objekty, se kterými je interpretant již seznámen, designations označují již známý objekt (jsou jimi podle Peirce např. osobní, ukazovací a vztažná zájmena, vlastní jména). Peirce tyto indexy považuje za zásadní pro komunikaci a myšlení. \nReagents jsou indexy, které pomáhají objekt zjistit. Za určitý typ reagentu lze podle Sebeoka považovat Peircův příklad s dírou ve zdi po výstřelu. Sebeok také připomíná, že tyto typy znaků dobře slouží detektivní fikci a vlastně podněcují deduktivní přístup. Sám Peirce uvádí příklad s voláním o pomoc, které nám sice přímo říká, že někdo potřebuje pomoc, ale zároveň nás má přimět jednat.\n\nVýše jsme zmínili, že fotografie v sobě spojuje ikonický a indexální charakter. Chandler připomíná, že indexální jsou především neupravované snímky, avšak digitální technologie je indexálnosti zbavují a zdůrazňují naopak ikoničnost, která stojí za působivostí snímku. Přesto ale je to indexálnost, která stojí za tím, že snímky stále považujeme za objektivní záznamy reality. Proto také fotografie a nahrávky stále slouží jako důkazy např. u soudu. Schofield a kol. (2013, 4) tvrdí, že za působivostí snímku může stát právě indexálnost, protože i přes veškeré úpravy chceme snímek vnímat jako fyzicky spojený s objekty nám známými, avšak „ty nejzjevněji indexální fotografie jsou často ty, které jsou nejméně úspěšné. Čím blíže je fotografie realitě, tím méně je ,umělecká‘. Ve filmu pocit obeznámenosti poskytnutý indexálností […] dovoluje filmařům zavést fantastické prvky, aniž by byly okamžitě zavrhnuty“ („the most apparently indexival photographs […] are often those, which enjoy the least critical succes. The closer to life a photography is, the less ‚artistic‘. In movies „the sense of familiarity afforded by indexicality […] allows filmmakers to introduce elements of fantasy without them being immediately rejected“). \nPodobně se vyjadřuje i McMullan (2011, 9), když píše, že „divák ví, že fiktivní postavy a prostředí nejsou reálné, ale upouští od této vědomosti ve prospěch potěšení, přičemž ale sémiotická analýza filmu odhaluje, že fiktivní postavy a prostředí jsou ve skutečnosti buď ikonické (v tom, že napodobují známé označované), nebo symbolické (v tom, že vztahy mezi označujícími a označovanými musejí být naučeny, aby byly pochopeny) […] [film] vlastně neposkytuje divákovi nic než ikoničnost a symbolismus na plátně – jak v tom, že obraz filmu napodobuje herce na scéně, tak v tom, že herci na scéně napodobují diegetické postavy \na prostředí“ („the viewer knows that the fictional characters and settings are not real, but chooses to relinquish this knowledge in return for pleasure“, [at the same time] „a semiotic analysis of cinema reveals that fictional characters and settings are actually either iconic (in that they resemble a known signified) or symbolic (in that the relationships between the signifiers and the signifieds must actually be learned to be understood) […] [cinema] actually provides the audience with nothing but iconicity and symbolism on screen – both in the filmic image resembling actors on a set, and in the actors on set resembling diegetic characters and locations“). \nIndexální může být i typografické rozvržení např. básně, tzn. že určité grafické uspořádání řádků prozrazuje (ukazuje na) jeden z významů básní. Jde o jakousi „povrchovou indexálnost“.\n\n\n"}
{"id": "1102100", "url": "https://cs.wikipedia.org/wiki?curid=1102100", "title": "Frescobaldi (software)", "text": "Frescobaldi (software)\n\nFrescobaldi je editor na zpracování souborů s notami zapsanými v LilyPondu. Cílem vývojáře je poskytnout výkonný, přitom však lehký a snadno obsluhovatelný editor. Frescobaldi je svobodný software, volně dostupný pod GNU General Public License. Je vyvíjen tak, že běží na všech většinových operačních systémech (Linux, Mac OS X a Microsoft Windows). Je pojmenován po Girolamovi Frescobaldim, italském skladateli a varhaníkovi pozdní renesance a raného baroka.\n\nV dubnu 2009 Frescobaldi vyhrál cenu \"HotPick\" v \"Linux Format\".\nV květnu 2009 jej TuxRadar uvedl jako jeden z \"100 open source gems\".\n\nFrescobaldi je napsán v Pythonu a používá pro své uživatelské rozhraní PyQt4.\n\n\n\n"}
{"id": "1102101", "url": "https://cs.wikipedia.org/wiki?curid=1102101", "title": "Saint-Rambert-en-Bugey", "text": "Saint-Rambert-en-Bugey\n\nSaint-Rambert-en-Bugey je francouzská obec v departementu Ain v regionu Auvergne-Rhône-Alpes. V roce 2012 zde žilo 2 216 obyvatel.\n\nL'Abergement-de-Varey, Ambérieu-en-Bugey, Ambronay, Arandas, Argis, Cleyzieu, Conand, Nivollet-Montgriffon, Oncieu, Torcieu\n\n\"Počet obyvatel\"\n\n"}
{"id": "1102102", "url": "https://cs.wikipedia.org/wiki?curid=1102102", "title": "Saint-Rambert", "text": "Saint-Rambert\n\nSaint-Rambert je součást názvu více míst:\n\n"}
{"id": "1102103", "url": "https://cs.wikipedia.org/wiki?curid=1102103", "title": "Výztuha", "text": "Výztuha\n\nVýztuha je vložka, dílec nebo výplň či podpěra jehož funkcí je zpevnění, tedy zvýšení odolnosti vůči statickému nebo dynamickému namáhání. Zpevnění lze dosáhnout pomocí vlastností použitého materiálu nebo zvolením vhodného tvaru.\n\nUžitím vhodného tvaru nebo dutiny lze snížit působící namáhání. Tvary jako oblouk nebo trojúhelník rozkládají působení sil (tedy namáhání) do svých ramen. Při výpočtu se užívá rozkladu sil a Newtonovy zákony a moment síly a Pythagorovou větu a goniometrické funkce. Už od starověku bylo v architektuře častým řešeným problémem výška stavby nebo vytvoření stabilního stropu. Aby se strop neprohnul dolů, užívá se například trámů jako forma vyztužení (princip žebrového vyztužení). Ve starověkém Řecku se užívalo velkého množství sloupů postavených vedle sebe, což podpíralo strop a zpevnilo ho a rovnoměrně rozkládalo působení sil váhy stavby. Starověký Řím využíval ke zpevnění a rozkladu sil oblouky. Ve středověku se používala klenba.\n\nVytvoření dutiny odlehčí konstrukci a konstrukce zůstane stále dostatečně pevná, často i díky tvaru dutiny. Kruhový průřez dutiny působí jako výztuha na zpevnění podobně jako architektonický prvek oblouku. Ptačí kosti jsou duté, ale velmi pevné. Uhlíkové nanovlákno je duté, ale velmi pevné. Některé vrstvené pancíře obsahují tvarové dutiny k vytvoření deformační zóny a zvyšují tím ochranu vůči kinetickým střelám (pohlcují kinetickou energii podobně jako pružina). \n\nKonstrukce lze vyztužit přidáním dalšího materiálu v podobě vložky, výplně nebo vycpávky. Nebo složením několika materiálů do vrstev. Požadovaných vlastností se docílí zvolením vhodného materiálu a způsobu použití. Takto se vyztužují nejen konstrukce, ale i kabelky nebo oblečení.\n"}
{"id": "1102106", "url": "https://cs.wikipedia.org/wiki?curid=1102106", "title": "Hokey Pokey", "text": "Hokey Pokey\n\nHokey Pokey je druhé společné studiové album britského hudebníka Richarda Thompsona a jeho manželky, zpěvačky Lindy Thompson. Nahráno bylo během září a října roku 1974 v londýnském studiu Sound Techniques a vydalo jej v dubnu následujícího roku vydavatelství Island Records. Producenty alba byli John Wood a Simon Nicol. V roce 2004 vyšla reedice alba obsahující pět bonusových nahrávek; jsou mezi nimi tři skladby nahrané pro BBC a dvě z koncertů.\n\n"}
{"id": "1102107", "url": "https://cs.wikipedia.org/wiki?curid=1102107", "title": "Důl Bedřich (Slezská Ostrava)", "text": "Důl Bedřich (Slezská Ostrava)\n\nDůl Bedřich (Friedrich Schacht) byl černouhelný důl, který se nacházel v Polské (Slezské) Ostravě. Vznikl jako světlík Jaklovecké dědičné štoly.\n\nHistorický rozvoj důlního pole Jaklovec byl nerozlučně spjat s ražením Jaklovecké dědičné štoly, založené 30. května 1829 na pravém břehu řeky Ostravice. Ražbu zahájil Franz Joseph hrabě Wilczek (1748 – 1834), finančně podporován olomouckým arcibiskupstvím, později Salomonem Mayerem Rothschildem. Štola byla ražena až do roku 1840 a procházela důlními poli těžířů Rothschilda, Wilczka a Zwierziny. A bezmála 50 let sloužila jako hlavní dílo těmto těžířům. Patřila mezi nejdelší štolu a nejdůležitější důlní dílo v OKR. Dobývání uhelných slojí v Jakloveckém důlním poli nad úrovní počvy Jaklovecké dědičné štoly směrem k povrchu započalo v létech 1836 až 1840. Později se štolové dobývání překrývalo s hlubinným až do roku 1865. Z celkové délky 3160 m bylo vyraženo v jakloveckém důlním poli 1138 m, v důlním poli hr. Wilczka 1 754 m. V prvním úseku se nacházely rothschidovské doly, mělké Jaklovecké doly, důl Jindřich a důl Terezie.\n\nDalší světlík v pořadí číslo 6 na Jaklovecké dědičné štole, který byl určen pro větrání štoly, byl základem další mělké jámy č. 6. a od roku 1860 hlubinným dolem č. 6. Jáma, která byla hloubena 1835 až 1836, byla založena Stanislavem hrabětem Wilczkem (1792 – 1847). Důlní míry č. I. a II byly propůjčeny 22. ledna 1835. Důlní pole pak bylo tvořeno skupinou důlních měr, které měly společné označení Friedrich Zeche (Důl Bedřich). Jáma byla později pojmenována Bedřich. Konečná hloubka jámy byla 199,0 m a měla dvě patra. Byla vybavena parním jednoválcovým stojatým těžním strojem bez setrvačníku. Těžily se sloje jakloveckých a porubských vrstev ostravského souvrství.\n\nTěžba uhlí byla v roce 1870 ukončena, důlní pole bylo přičleněno k nově rekonstruovaného dolu Trojice v Polské (Slezské) Ostravě. Těžní jáma byla přestavěna na jámu větrnou, byla vybavena větrnou pecí, která byla instalována v hloubce 180 m. Jako větrní jáma pro důl Trojice složil Důl Bedřich až do své likvidace v roce 1895.\n\nÚdaje dle\n"}
{"id": "1102111", "url": "https://cs.wikipedia.org/wiki?curid=1102111", "title": "Laëtitia Meignanová", "text": "Laëtitia Meignanová\n\nLaëtitia (Lætitia) Meignan, (* 25. června 1960 Paříž, Francie) je bývalá reprezentantka Francie v judu. Je majitelkou bronzové olympijské medaile.\n\nPařížská rodačka patřila do širší francouzské reprezentace od počátku 80. let. Svůj talent však plně rozvinula až na jejich konci. S blížícími se olympijskými hrami v Barceloně byla na vrcholu svých fyzických sil. V roce 1992 obhájila titul mistryně Evropy a do Barcelony odjížděla jako hlavní favoritka na zlatou medaili. Turnajový los k ní však byl nemilosrdný. V prvním kole se utkala s bývalou superstar polotěžké váhy Irene de Kokovou. Ta se vrátila na tatami v olympijském roce a svedla s ní vyrovnaný zápas, který musely rozuzlit rozhodčí (hantei). Rozhodčím se více líbila Nizozemka. Z oprav se jí však podařilo dostat do boje o 3. místo a získala bronzovou olympijskou medaili. Po skončení sportovní kariéry v polovině 90. let se věnovala trenérské práci.\n\n"}
{"id": "1102114", "url": "https://cs.wikipedia.org/wiki?curid=1102114", "title": "Aktinidie kolomikta", "text": "Aktinidie kolomikta\n\nActinidia kolomikta (japonsky: 深山木天蓼, ミヤママタタビ) (Rupr. et Maxim.) je druh rostlin z čeledi aktinidiovité. Je původní v mírném pásmu ve smíšených lesích Dálného východu, Koreje, Japonska a Číny. Bývá někdy nazývána mini-kiwi. Kvete v květnu až červnu, plody zrají v srpnu až září.\n\nRostlina je velmi dlouhověkou, opadavou dřevitou liánou, která dorůstá až do výšky 7m (někdy 8–10m). Mladé letorosty bývají načervenalé nebo nahnědlé, lysé nebo krátce ochlupené. Listy srdčité, ostře špičaté, zelené u samčích rostlin někdy barevné (růžové nebo bílé) nebo s barevnými částmi. Květy s pěti bílými okvětními lístky, méně často světle červenými s množstvím tyčinek nebo pestíků. Plody jsou kulovité nebo podlouhle vejčité, 2-2,5 centimetry široké, lysé.\n\nJe nejodolnějším druhem rodu aktinidie, snáší až -40 C° během zimy ačkoliv je poněkud náchylná k poškození pozdními jarními mrazíky. Samčí rostliny mají některé listy nebo jejich části růžově nebo bíle zbarvené, samičí rostliny jsou zeleně olistěny. Slupka plodů je oproti plodům aktinídie lahodné (\"Actinidia deliciosa\") – kiwi, poměrně tenká.\nDruh je široce rozšířen jako okrasná zahradní a pokojová rostlina. Rostlina byla nalezena Charlesem Mariesem v Sapporo, na japonském ostrově Hokkaidó, v roce 1878. Rostliny byly zaslány školkám Veitch Nurseries, které ji rozšířily v Evropě.\n\nAktinídie kolomikta se pěstuje v chladných mírných oblastech jako okrasná rostlina, z velké části pro náhodně barevně zbarvené růžové a bílé olistění, ale také vzhledem k relativně malým (2-5 gramy) plodům podobným kiwi, lahodné chuti. Existuje celá řada pojmenovaných kultivarů pěstovaných pro plody v Rusku a Polsku, ačkoliv trvá roky než druh plodí. Druh aktinidie kolomikta je dvoudomá rostlina a je pro pěstování plodů třeba samčí i samičí rostliny.\n\nRostlina je atraktivní pro kočky, které ji shledávají atraktivnější než šantu kočičí nebo kozlík lékařský. Kočky tak mohou vážně poškodit rostliny. Pěstitel v Bostonu zjistil, všechny nově vysazené rostliny v jeho skleníku byly vždy rozkousány, než byla jako viník odhalena jeho kočka.\n\n"}
{"id": "1102117", "url": "https://cs.wikipedia.org/wiki?curid=1102117", "title": "Ship-to-Shore Connector", "text": "Ship-to-Shore Connector\n\nShip-to-Shore Connector (zkratka SSC) je třída amerických vojenských výsadkových vznášedel, vyvíjených pro americké námořnictvo jako náhrada vznášedel Landing Craft Air Cushion. Jejich nosnost ma být zvýšena na 74 tun oproti 60 tunám u vznášedel LCAC.\n\nProgram náhrady výsadkových vznášedel LCAC byl zahájen roku 2008. Zapojily se do něj tři uchazeči – konsorcium Marinette Marine, Boeing a Griffon Hoverwork, dále konsorcium Textron Marine & Land Systems (výrobce vznášedel LCAC), Alcoa Defense a L-3 Communications a dále samostatně loděnice VT Halter. V červenci 2012 byl vybrán projekt konsorcia vedeného společností Textron, která získala zakázku ve výši 213 milionů dolarů na dokončení vývoje a stavbu prototypu, který má být dokončen v únoru 2017. Prvních osm sériových vznášedel má do služby vstupovat od roku 2019 a operační způsobilosti má typ dosáhnout v roce 2020. Celkem je plánována výroba 72 vznášedel, která mají být dodána do roku 2028.\n\nStavba prototypu vznášedla SSC, označeného LCAC-100, byla zahájena v listopadu 2014. Počátkem roku 2017 byl prototyp téměř dokončen a probíhaly zkoušky jeho subsystémů. Počátkem roku 2017 navíc Textron informoval, že v New Orleansu začaly práce na dalších čtyřech vznášedlech SSC. Námořní zkoušky prototypu LCAC-100 byly zahájeny v dubnu 2018.\n\nNosnost vznášedla bude 74 tun. Posádku bude tvořít pilot a druhý pilot. Pohonný systém budou tvořit čtyři plynové turbíny MT7, každá o výkonu 5300 hp.\n\n"}
{"id": "1102118", "url": "https://cs.wikipedia.org/wiki?curid=1102118", "title": "Slohové postupy", "text": "Slohové postupy\n\nSlohový (stylový) postup lze definovat jako obecný abstraktní model zpracování tématu, výstavby textu. Jinými slovy jde o „způsob pojetí tématu jako celku i jeho jednotlivých složek“.\n\nSlohový postup je součástí kompozice (jde o tzv. makrokompozici) jazykového projevu a je primárním, základním rozhodnutím autora jazykového projevu o principu uspořádání tematických a jazykových složek. „Jde v podstatě o to, jaký způsob autor vybere pro ztvárnění obsahu svého projevu“. Autor však při volbě slohového postupu přihlíží k objektivním (mimopersonálním) stylotvorným faktorům, zejména k cíli projevu a záměru autora, ale i tématu samotnému. Způsoby ztvárnění obsahu se však v konkrétních projevech kombinují a modifikují, slohový postup je pouze „model myšlienkovej stavby textu“.\nSlančová chápe slohový postup jako textovou makrostrategii, tedy jako strategii (plánování) výstavby textu, která se týká nejvyšší, nejzákladnější, určující (makro)- textové úrovně a pomocí níž má autor co nejefektivněji dosáhnout svého komunikačního záměru. Vychází přitom ze spojení kognitivních a pragmatických složek. Jde v podstatě \no mentální proces, jenž je řízen určitým způsobem chápání reality (autor projevu si uvědomuje své téma a jeho náplň – chce to nějak pojmout) a jenž je směřován k pragmatickému cíli komunikace (svým projevem sleduje nějaký záměr – chce informovat, vysvětlit, přesvědčit…). Pragmatický cíl rozhoduje o výběru strategie. \nVýsledkem uplatnění slohového postupu je slohový útvar. Někteří stylistikové chápou slohový útvar jako konkrétní jazykový projev nebo komunikát, jiní považují slohový útvar podobně jako slohový postup za model textové výstavby, a teprve na jeho základě se tvoří konkrétní projevy. Jedličkova stylistika tvrdí, že „jazykový projev může být tvořen jedním nebo několika útvary“. \n\nObecně lze říci, že slohové postupy se „odlišují především usměrněním volby lexikálních prostředků s různou jejich frekvencí (substantiv a sloves, adjektiv, konkrét a abstrakt, slov hodnotících) i volbou druhů a typů vět a způsobem jejich řazení do nadvětných souvislostí\".\nPodle slovenských stylistik lze slohové postupy alespoň částečně charakterizovat a diferencovat na základě pěti dvojic opozitních vlastností. Každý slohový postup je charakteristický ne/přítomností jedné vlastnosti z každé dvojice. Tyto vlastnosti jsou však pouze ty nejtypičtější pro slohové postupy a nepodávají jejich úplnou charakteristiku. Navíc „tá istá vlastnosť, ktorá je príznačná pre dva slohové postupy, sa pri nich neuplatňuje rovnako“.\n\nJedná se o dvojice vlastností: \nNíže uvádíme přepis Mistríkovy tabulky znázorňující ne/přítomnost jednotlivých vlastností u konkrétních slohových postupů a uvádějící i Mistríkův dialogický slohový postup (značka \"+\" znamená relevantní přítomnost vlastnosti, naopak znaménko \"–\" znamená irelevantní přítomnost vlastnosti). Tabulka ukazuje, že na základě tohoto přístupu k charakteristice vznikají dvojice slohových postupů s víceméně stejnými vlastnostmi (informační – popisný, vyprávěcí – dialogický, vyprávěcí – výkladový). Z toho Mistrík usuzuje na podobnou „architektoniku“ dvojic slohových postupů. \n\nV české a slovenské stylistice se běžně vydělují tyto slohové postupy: informační, popisný, výkladový a vyprávěcí. Ty tvoří jakési jádro, na kterém se stylistikové shodují, ale někteří uvádějí i více slohových postupů, popř. různé odchylky. Např. Mistrík doplňuje zmíněné slohové postupy o postup dialogický, Hubáček zase uvádí slohový postup řečnický, Horecký prosazuje postup přesvědčovací (ovlivňovací, argumentační), Světlá (2002) považuje za samostatný postup návod jako útvar – slohový postup návodový. Některé příručky; uvádí zvlášť slohový postup úvahový, který je někdy chápán jako slohový postup v rámci postupu výkladového, jakási jeho varianta. Jedlička a kol. vydělují jako hlavní postupy tři (popisný, výkladový a vyprávěcí) a o informačním říkají, že „ostatní postupy svým způsobem překrývá“. Bečka nazývá postup výkladový pojednávacím.\n\nSlohový postup informační (nebo také prostě sdělovací či oznamovací) je považován za základní a kompozičně nejjednodušší, jelikož se jím pouze konstatují (objektivní, aktuální) fakta, existence jevu, předávají se jím základní informace bez vyjádření vztahů mezi nimi, bez zvláštního vysvětlování, zdůvodňování. Může podávat údaje jednotlivě, pomocí výčtu, enumerace, a to v libovolném pořadí (komutabilnost), proto jsou častější jmenné výrazy, chybějí výrazy zajišťující kohezi textu (enumerace je často asyndetická), výrazy rozvíjející syntax. „Pri informácii sa nesleduje nadväznosť, plynulosť ani kontinuita faktov, lebo každý z nich má význam sám osebe bez zreteľa na stavbu textu, v ktorom ho použijeme“ Podle Mistríka enumerace s nekohezností souvisí, obě vyplývají z kontextové nezakotvenosti; enumerace je navíc ukazatelem bohatosti a pestrosti lexika postupu a ta je zase ukazatelem přítomnosti informačního slohového postupu ve slohovém útvaru. Mohli bychom však do vztahu uvést i nekoheznost a komutabilnost, jelikož právě absencí kohezních prvků a pravidel návaznosti je záměna jednotlivých částí věty (někdy i celých vět) možná. Někdy je však pořadí závazné, a to „obyčajne z dôvodov konvenčních alebo z dôvodov určených logickými vzťahmi existujúcími medzi členmi enumeračného radu“. Aktualizovanost tu znamená novost informací a objektivnost spočívá v konkrétních a přesných údajích.\nInformační slohový postup se uplatňuje hlavně ve stylu administrativním (zákony, předpisy, úřední dopisy, protokoly, přihlášky, hlášení …), publicistickém (inzerát, zprávy v tisku, televizi…) a prostěsdělovacím (krátká sdělení, běžný rozhovor, osobní dopis, pozvánka, inzerát…). Mistrík uvádí i slovníky a encyklopedie.\n\nSlohový postup popisný podává řadu charakteristických rysů, vlastností určitého jevu, děje. Opět tu důležitou roli hraje \"enumerace\", a to buď podle nějakého systému umožňujícího jednodušeji si vytvořit představu o popisovaném (popis směřující od důležitého k méně důležitému, od celku k částem, od povrchu k hloubkové struktuře, popis dějů podle pořadí jejich průběhu v čase …), nebo libovolně. Podle \"Encyklopedického slovníku češtiny\" je systémovost (vedle dalších rysů, např. objektivnosti, terminologičnosti …) charakteristická spíše pro projevy odborného stylu, kde existují určitá závazná pravidla pro vyjadřování. Slančová však připomíná, že „vlastnosti sú často interpretované zo zorného uhla produktora, preto aj ich poradie zvyčajne sleduje komunikačnú stratégiu produktora, ktorý jednotlivé informacie hierarchizuje […], znamená to teda, že nie sú vždy pevne zviazané logikou, vyplývajúcou z podstaty zachytávanej skutočnosti“.\nSlohový postup popisný je podle Mistríkovy tabulky podobný postupu informačnímu, resp. sdílejí tři stejné vlastnosti (nekoheznost, enumerativnost, komutabilnost). Tyto vlastnosti se však nemusejí u obou postupů projevovat stejně; např. oba postupy sdílejí nekoheznost, „ibaže inkohéznosť v informačnom s. p. ide až do vnútra vetnej konštrukcie, kým inkohéznosť opisného s. p. sa týka hl. tematických komponentov textu“. Jinde autor uvádí, že: „ide o inkohéznost v kontexte, nie v súvetí“. Slohový postup popisný se realizuje na celku větším než jedna věta a tento celek může fungovat v rámci kontextu samostatně. Enumerace je tady více prostupována spojkami, kdežto „v informačnom postupe je prevažne asyndetická, navonok akoby mechanická, hranice pripájaných členov sú ostré“. Komponenty enumerace tvoří také větší celky, než je tomu u informace, a také je enumerace systémovější, logičtější, a tudíž je i komutabilnost omezenější. Gnómičnost popisu znamená nadčasovou platnost vyjádření, gramaticky je ale nejčastěji užíván prézens. Subjektivnost popisu spočívá v autorově subjektivním vnímání a prožívání reality, každý pro popis použije jiný přívlastek (jeden z nejtypičtějších výrazů popisného postupu) vyhovující jeho vnímání. Mistrík ale poukazuje na skutečnost, že „opis sa často chápe nesprávne, ako keby jeho podstata spočívala vo výbere a používání ozdobných slov, zvláštnych výrazov, epitet. V opisnom slohovom postupe však ide primárne o zachytenie vlastností vôbec. Iba zhodou okolností sa v takomto štylizačnom procese stretajú dve veci: opisovanie vlastností a použivanie zvláštnych slov“.\nCharakteristika popisného slohového postupu a rozdíl mezi ním a postupem informačním by se daly shrnout Mistríkovým výstižným konstatováním: „Opis je kresba vlastností, informácia je výpočet faktov“. \nSlohový postup popisný se uplatňuje ve všech stylech, a proto má mnoho modifikací. Podle Hubáčka se nejčastěji uplatňuje ve stylu uměleckém a odborném. \n\nSlohový postup vyprávěcí podává dynamickým způsobem průběh nějakého jedinečného (reálného nebo fiktivního) děje. Oproti předchozím slohovým postupům je postup vyprávěcí postaven hlavně na slovesech (a dalších výrazech vyjadřujících dynamičnost), která projev dynamizují a situují na časové ose. Oproti předchozím postupům je také kohezní(a koherentní), což je zajištěno množstvím konektorů, ale také částečně i dějem samým, který je rozvíjen v časové posloupnosti nebo příčinnou souvislostí. Děj také zajišťuje sukcesivnost postupu. Mistrík rozlišuje sukcesivnost objektivní, danou gramatickým časem(a také časovými spojkami a příslovci), a subjektivní, danou vypravěčem. S kohezností a sukcesivností souvisí také explikativnost. Mistrík o ní říká, že je ji zde třeba chápat jako prvek potlačující enumerativnost, jelikož vyprávění se nerozvíjí pouze sledem sloves, ale také jejich rozvíjením pomocí dalších výrazů, věty jsou rozvitější. Findra navíc tvrdí, že jednotlivé motivy nejsou v ději rozprostřeny jen chronologicky, ale i příčinně. Aktualizovanost, další vlastnost vyprávěcího postupu, spočívá v zařazení děje na časovou osu vlivem gramatického času sloves, ale i „slovesným vidom, modálnosťou alebo obmedzovaním trvania v prítomnosti pomocou slov typu už, ešte, len, znova, denne, dnes, práve, teraz atď.“ Subjektivnost je jasně daná autorem projevu, protože ten rozhoduje o způsobu podání a volbě prostředků. Vyprávěcí slohový postup se uplatňuje hlavně ve stylu uměleckém (umělecké vyprávění), kde je kombinován s jinými slohovými postupy, případně ve stylu prostěsdělném (běžné vyprávění příhod, zážitků), méně v publicistickém (součást reportáže, fejetonu…). \n„Ve věcných stylech se tento postup užívá jen málo, častěji je suplován popisem děje“.\n\nSlohový postup výkladový (explikativní) výstižně charakterizuje Slančová: „Výkladový slohový postup je kompozičný princíp uplatňujúcí sa pri zachytení vnútorných vzťahov medzi faktmi, a to najmä vtedy, keď je hlavné komunikačné úsilie zamerané na objektívne zachytenie vnútornej logiky nadčasovo chápanej komunikovanej skutočnosti“. Její definice explicitně nebo implicitně vyjadřuje všechny vlastnosti výkladového slohového postupu: tímto postupem chceme zachytit vztahy, nějakou návaznost, musí tedy být kohezní (a koherentní); pokud je postup kohezní, je tedy spíše explikativní než enumerativní, \na koheznost a explikativnost vylučují komutabilnost, postup je tedy dále sukcesivní; objektivnost a gnómičnost jsou zmíněny přímo. Ze všech slohových postupů je nejkoheznější, vlastně musí být, jelikož se jím snažíme vyjádřit složité vnitřní vztahy, rozvíjet složité myšlenkové pochody, což se neobejde bez množství různých kohezních prvků (spojky, předložky – typicky hypotaktické a sekundární, deiktická slova, záměrné opakování slov, zvláště pak termínů, řadové číslovky hierarchizující obsah…) a složitější syntaxe. \nRozvíjení syntaxe, množství spojovacích prvků, terminologie – to vše přispívá k intelektualizaci jazyka. Mistrík připomíná, že na složitost výkladového postupu lze usuzovat už z grafiky textu: „bohato sa využívajú interpunkčné znamienka na členenie textu v priestore […] zátvorky, pomlčky, bodkočiarky, dvojbodky, úvodzovky atď. Pracuje sa s príkladmi uvedenými obyčajne iným typom písma“. Přítomnost explikativnosti ve výkladovém postupu je jasná – úkolem výkladu je explikovat, vyložit, vysvětlit. Podle Mistríka na explikativnost ukazují jevy jako časté opakování výrazu pro jev, kterého se výklad týká (jev je totiž zkoumán z mnoha úhlů pohledu), opakování pomocných slov (je jich málo), složitější věty a s tím spojené častější užívání předložkových pádů. Charakteristická je pro výkladový postup i sukcesivnost, která je svázaná s kohezností \na explikativností, „zabezečuje ju logicko-příčinná postupnosť obsahovo-tematických segmentov, motívov, ktorá sa môže posilňovať aj ich chronologickou následnosťou“. Gnómičnost výkladu spočívá v nadčasové platnosti vykládaných faktů. Objektivnost se projevuje předkládáním ověřitelných faktů, argumentací, užíváním terminologie a vůbec přesností vyjádření. \nVýkladový slohový postup je stěžejní pro odborný styl, výklad jako útvar (což platí obecně pro útvary odborného stylu) je z kvantitativního hlediska dnes velmi progresivní. Postup se více a více mísí s jinými postupy s klesající odborností výkladu (např. popularizační texty). Využívá se i v publicistickém stylu. Útvary využívajícími výkladový slohový postup jsou např. přednáška, odborné referáty, diskuze, články, monografie či učebnice. \n\nSlohový postup úvahový se někdy vyděluje z postupu výkladového, někdy stojí samostatně. Mistrík nepovažuje úvahovou strukturu za rozdílnou od výkladového postupu. Rozdíl mezi nimi je však v autorově subjektivnějším pojetí vykládaného tématu, „v předkládání (prezentaci) autorových osobních názorů, zamyšlení, hodnocení, postojů k jevům skutečnosti a především argumentů […], a to se odráží i ve volbě jazykových prostředků, často hodnotících a expresivních“. Úvahový postup se uplatňuje v odborném stylu (zvláště v humanitních vědách), specificky v uměleckém a prostěsdělném stylu. Hlavními útvary jsou úvaha a esej.\n\nSlohový postup dialogický je vydělován pouze v Mistríkově pojetí. Ostatní slohové postupy jsou monologické, protože jsou tvořeny jen jedním autorem. „Dialogický s. p. utvárajú najmenej dvaja autori, kt. sice hovoria oproti sebe ako samostatní účastníci textu, no architektonika textu v podstate pôsobí jako skĺbený, jednotný a homogénny celok“. Vlastnosti dialogického postupu jsou nekoheznost, explikativnost, sukcesivnost, aktualizovanost, subjektivnost. Mistrík nekoheznost zdůvodňuje účastí více autorů, dialog chápe jako souvislý (návaznost, postupnost kroků), ale ne jako ucelený (sledování jednoho záměru). Přesto tvrdí, že dialog musí obsahovat konektory (mezi nimi i pro dialog specifické kontaktové konektory). Nesledování jednoho záměru či stavění proti sobě do značné míry opozitní repliky charakterizují subjektivnost dialogického postupu. O explikativnosti Mistrík říká: „Explikatívnosť dialogického s. p. je daná tým, že dialóg by sa prakticky nemohol vyvíjať, keby repliky boli nezrozumiteľné. Dialóg sa realizuje s cieľom objasniť to, čo je zainteresovaným účastníkom rozhovoru nejasné“. Sukcesivnost je důležitá pro srozumitelnost a je charakterizována nemožností zaměnitelnosti replik. \nDialogický postup má mnoho podob v závislosti na stylu komunikace. Slančová se domnívá, že „diferenciácia dialogický – monologický typ textu je diferenciáciou z inej roviny, z iného uhla pohľadu než uvedené členenie makroštruktúr. Dialogicky alebo monologicky sa môžu realizovať všetky štyri základné slohové postupy“. Argumentuje dále např. tím, že každý účastník si může pro komunikaci zvolit svůj vlastní slohový postup. \nPokud něco takového jako slohový postup dialogický existuje, je trochu problémové ho na základě Mistríkových dvojic vlastností vymezit. Jednotlivé vlastnosti, které Mistrík u dialogického postupu uvádí, se mohou vzájemně vylučovat, např. inkoheznost \na explikativnost. Findra tvrdí, že „jednoznačne platí, že text, ktorý je enumerativný, zákonite je aj inkohézny a komutabilný, zatiaľ čo text, ktorý je explikatívny, je kohézny a sukcesívny“. \n\nSlohový postup řečnický zvlášť vyděluje Hubáček. Přestože „využívá zejména slohového postupu výkladového a úvahového, jako samostatný se vyděluje na základě specifického způsobu volby a využití jazykových prostředků v oficiálních veřejných mluvených projevech s prvky persvaze […], disponuje tzv. řečnickými figurami, které pomáhají zvyšovat názornost, sugestivnost, případně i dramatičnost“. Jako útvary Hubáček vyděluje proslov, projev, různé typy řečí (slavnostní, politickou a další), náboženské kázání, využívá se také při přednáškách, diskuzích, polemice atd.\n\nHorecký vyděluje slohový postup přesvědčovací na základě mínění, že vedle informování, popisování, vypravování a vykládání existuje i přesvědčování jako postup. Za významný jej považuje zejména v publicistice a rétorice, jejichž cílem je si adresáta získat, ovlivnit ho, k čemuž jim ale podle Horeckého čtyři tradiční postupy nestačí. Argumentuje např. psychologickým poznatkem, že přesvědčování, persvaze je nejúčinnější metodou ovlivňování a že „argumentovanie nie je iba dokazovanie, ale aj presviedčanie o pravdivosti tézy a o účelnosti jej prijatia adresátom“ (Horecký 1988, 68). Jako útvar by pak vznikl argumentační text. \nPodle Čmejrkové se však „v tradici české stylistiky […] mnohem více pozornosti věnuje postupům výkladovým a úvahovým, zatímco argumentační postupy – na rozdíl od prostředí anglosaského – jsou neprávem zanedbávány“.\nO slohovém postupu návodovém uvažuje Jindra Světlá v článku „Návod jako slohový postup a typ textu“ (2002). Ještě před ní návod mezi slohové postupy zařazoval např. Josef FilipecTen považuje slohový postup výkladový za základ pro postup úvahový a návodový, přičemž v praxi se tyto dva postupy různě mísí právě s postupem výkladovým (nebo jinými). Výkladový a návodový postup chápe jako podobné z hlediska jejich záměru, což je aplikovatelnost jejich výkladu. Návod je však navíc typický imperativním tónem a zaměřením k naučnosti. Filipec doslova píše: „S tímto postupem se setkáváme hlavně v učebnicích, zakládajících se na zásadě: To musíš vědět, abys mohl zdárně jednat, abys mohl zdárně vyřešit daný úkol ap.“ Podrobněji postup návodový charakterizuje Jindra Světlá: „Slohový postup návodový je založen na vystižení řady jednotlivých úkonů, jimiž má autor příjemce textu instruovat, jak má něco (u)dělat, aby dosáhl předem známého a očekávaného cíle. Aplikace návodu má vést např. k vytvoření nového výrobku podle vzoru, k dokončení polotovaru, k sestavení celku z částí apod. nebo k získání určité dovednosti, umožní používání hotového výrobku apod. […] Instrukce mají adresáta přimět k činnosti“. Postup návodový ale podle Světlé může být doplňován i o prvky popisné a informační a může též přecházet ve výklad s rostoucí odborností. Vlastností textu má být srozumitelnost, explicitnost, kompletnost a souvislost (časová a logická návaznost). V Mistríkových termínem by tedy šlo o text kohezní, sukcesivní a spíše explikativní, i když jde v podstatě o enumeraci dílčích činností. Instrukce musejí být spojeny „záměrem autora, cílem textu, jedním tématem a progresivní časovou perspektivou“. \nÚtvar návodového postupu je návod a jeho různé druhy. Návod se však převážně považuje za slohový útvar (jako dynamizovaný popis pracovního postupu) slohového postupu popisného. \nUž bylo zmíněno, že slohové postupy jsou obecnými modely, „rámcovými modely textové výstavby“. V konkrétních situacích a konkrétních jazykových útvarech na sebe různě navazují nebo dochází k jejich modifikaci. Slohové útvary jen zřídka bývají založeny na jediném slohovém postupu. Podle Jedličky a kol. ke kombinování postupů dochází z mimojazykových, věcných důvodů, jako jsou úplnost a názornost sdělení, a to zvláště v útvarech uměleckého stylu z důvodu odstranění monotónnosti a navození pestrosti a poutavosti. K modifikacím obecných slohových postupů pak podle Krčmové (2008, 109) dochází vlivem stylu textu. Snad nejsložitější je situace v literárním díle (bez ohledu na fiktivní povahu zobrazované reality), které díky své velikosti může kombinovat snad všechny slohové postupy – vyprávěcí k zachycení dějových složek, popisný ke konkretizaci místa, času a postav, výkladový k vysvětlení jednání postav, úvahový k zachycení např. uvažování postav, informační pak v dialozích. \nInformační slohový postup vytváří krátké útvary a modifikuje se v nejmenší míře. Krčmová rozlišuje postup nekontextový (běžná a veřejná komunikace, např. SMS, plakátová informace) a kontextový (hlavně v publicistice, např. informace v rámci publicistické zprávy), tedy způsob podání informace mimo celou situaci, nebo uvnitř ní.\nNejčastěji modifikovaným slohovým postupem je postup popisný, jelikož se uplatňuje ve všech stylech. Podle stylu bychom mohli popis dále dělit na prostý, odborný, umělecký. Tyto popisy mají své další modifikace. Popis prostý je užíván v běžné komunikaci a kompozičně je volnější, znaky nějakého jevu se uvádějí výběrově, především s ohledem na diferenciaci popisovaného jevu od jiných jevů. Jedlička uvádí následující příklad: „Popisujeme-li např. v běžném hovoru určitého psa, neuvádíme, že má trup, hlavu, nohy, ocas […], nýbrž uvedeme jeho rasu a výrazné znaky, jimiž se liší od ostatních psů této rasy“ \nVe věcných stylech (odborném, administrativním, publicistickém) popis směřuje k objektivnosti, úplnosti, přesnosti, systematičnosti. Obecně by se dalo říct, že tu jde o popis odborný, jeho odbornost je však různá v závislosti především na záměru autora a úrovni odbornosti příjemce. V uměleckém stylu je popis nejsubjektivnější, snaží se totiž vyvolat nějaký dojem, a to prostřednictvím metafor, přívlastků atd. Sem patří zejména líčení. \nZvláštním typem popisu je charakteristika, která se může uplatnit ve všech stylech komunikace, je totiž „výstižným popisem základních distinktivních rysů objektu“ \nJiné dělení popisného postupu rozlišuje mezi statickým a dynamickým. Statický popis podává znaky objektu s omezením dějovosti, „najmä neživých vecí, ktoré „stoja“ v priestore a čase“ Uplatňuje se hlavně ve stylu administrativním a odborném. Dynamický popis spočívá buď v uvedení znaků statického jevu v nějakém procesu (jde spíše o dynamizaci), nebo jde přímo o popis děje, přičemž se od vyprávění liší tím, že je „záznamem pravidelně se opakující nebo opakované činnosti“.Takové jsou např. popisy pracovního postupu, návod, popis činnosti. \nVyprávěcí slohový postup se modifikuje do běžného vyprávění a uměleckého vyprávění. Rozdíl mezi nimi je především v propracovanosti kompozice, běžné vyprávění bývá spontánnější, zatímco umělecké je poetičtější. \nModifikace výkladového postupu spočívá buď v záměru autora (a v jeho cílovém příjemci), pak se výklad dělí na vědecký, odborný a popularizující, nebo ve „volbě logického postupu, jímž se výstavba výkladu řídí“ – v tom případě se výklad dělí na deduktivní a induktivní. Deduktivní postup vychází z obecného a směřuje ke specifikaci, vysvětlení (např. hesla ve slovnících). Induktivní postup se snaží vyvodit obecnější závěry z konkrétnějších faktů. Podle ESČ se na modifikaci postupu také podílí vědní oblast. \nPostup úvahový je typičtější pro odbornou komunikaci, jelikož je složitější na vnímání. Přestože je úvaha charakterizována jako subjektivnější, v odborném projevu směřuje spíše k objektivnosti, „zvažuje argumenty svědčící pro jednotlivá možná řešení problému a dochází na základě analýzy argumentů k objektivně platným závěrům“. Umělecká úvaha je subjektivnější a nemusí v ní docházet k řešení. \n\nPřevzato z: Jurka, Michal. 2014. „Slohové postupy.“ \"Encyklopedie lingvistiky\", ed. David Dorotík. Olomouc: Univerzita Palackého v Olomouci. https://web.archive.org/web/20160411024051/http://oltk.upol.cz/encyklopedie/index.php5/Slohov%C3%A9_postupy\n"}
{"id": "1102119", "url": "https://cs.wikipedia.org/wiki?curid=1102119", "title": "Mini-kiwi", "text": "Mini-kiwi\n\nMini-kiwi může být nevědecké označení pro plody nebo rostliny druhu:\n"}
{"id": "1102120", "url": "https://cs.wikipedia.org/wiki?curid=1102120", "title": "SPGroup", "text": "SPGroup\n\nSPGroup a.s. je česká holdingová společnost vlastněná bývalým předsedou představenstva Podnikatelské banky Pavlem Sehnalem.\n\n"}
{"id": "1102122", "url": "https://cs.wikipedia.org/wiki?curid=1102122", "title": "Lexikální přístup", "text": "Lexikální přístup\n\nLexikální přístup je jedním z klíčových pojmů psycholingvistiky. Je to centrální fáze procesu zpracování řeči, v níž dojde na základě stimulu (slyšeného nebo čteného slova v případě porozumění, resp. pojmu, který chce subjekt vyjádřit v případě produkce) k zpřístupnění odpovídajících jednotek v mentálním lexikonu (mental lexicon). Je ovlivňován mnoha různými faktory, mezi něž patří hlavně frekvence výskytu a formální a významová blízkost.\n\nMezi přijetím řečového stimulu a rozpoznáním (lexical recognition) cílového hesla (lexical entry) v lexikonu probíhá zcela automatizovaný a nevědomý proces lexikálního přístupu. Lexikální rozpoznání bývá chápáno jako následná koncová fáze procesu (v případě produkce následovaná ještě artikulací) po dokončení lexikálního přístupu Toto fázování ale může být u různých autorů chápáno různým způsobem. Rozpoznání bývá pojímáno také jako jedna ze součástí procesu lexikálního přístupu. U Willema Levelta, který svou práci věnuje zvláště výzkumu a modelování řečové produkce, je jako lexikální přístup označována následnost několika procesů, během nichž dojde k rozpoznání dvakrát – nejprve na úrovni významu a poté na úrovni formy.\n\nPodstatou lexikálního přístupu je tedy zpřístupnění, resp. aktivace lexikálních hesel, které korespondují s informací poskytnutou stimulem o cílovém slově.\n\nDva základní typy modelování lexikálního přístupu se liší v názoru na to, zda jsou kandidáti na cílové slovo posuzováni všichni současně (paralelně), nebo postupně (sériově).\n\nSériové modely popisují lexikální přístup jako posuzování korespondence jednotlivých kandidátů následně po sobě – je posouzen jeden kandidát a v případě jeho zamítnutí začne být posuzován další. Jejich výhoda je spatřována v nízkém zatížení „výpočetního systému“ (mozku) při takovém zpracování, hlavní nevýhoda pak v pomalém tempu.\nParalelní modely, které jsou v současném psycholingvistickém výzkumu šířeji přijímány, popisují lexikální přístup jako souběžnou aktivaci vícero lexikálních hesel.\n\nMarslen-Wilsonův kohortový model, který se týká řečového porozumění, je založen na předpokladu, že jak vzrůstá lineární informace na vstupu (zvukový nebo grafický řečový stimul), otevírá/aktivuje se v mysli příjemce tzv. kohorta kandidátů, kteří přicházejí v úvahu. Jednotliví členové kohorty jsou postupně, jak je vzrůstající informace vylučuje, vyřazováni, až zbude nejlépe odpovídající heslo.\n\nV aktualizovaných podobách paralelních modelů lexikálního přístupu je podstatný právě zmíněný pojem \"aktivace\" – ta spočívá v neurální aktivitě, která může být v dané oblasti mozku (v daném okruhu) silnější nebo slabší. Silnější aktivace pak znamená větší „pohotovost“ daného lexikálního hesla k použití; tzn. že u vyloučených hesel (resp. neurálních okruhů) aktivita klesá.\n\nV původním kohortovém modelu se předpokládalo, že slovo v kohortě, které se neshoduje se vstupní informací, je vyřazeno jednou provždy. Takový model ovšem nepočítá s možným chybným auditivním signálem (dnes se pracuje právě se zmíněnou sníženou aktivací, ne s úplným vyřazením). Podobně problematické bylo v původním modelu také rozpoznávání počátků slov v přirozeném proudu řeči, které mají být vlastním spouštěčem lexikálního přístupu.\n\nIdea kohortového modelu se stal základním východiskem většiny dalších novějších modelů. Jeho výhody společně s odstraňováním jeho nedostatků zpracovává i jeden z nejvýznamnějších komplexních modelů řečového porozumění, tzv. trace-model autorské dvojice McClelland – Elman \n\nJeden z nejvlivnějších modelů lexikálního přístupu pro proces řečové produkce vytvořil Willem Levelt (viz výše). Tento model je rozčleněn do dvou jasně oddělených fází: konceptuální, resp. významové, a formální. Na počátku dojde v mysli mluvčího k volbě perspektivy a uspořádání konceptů. S jednotlivými koncepty, které má mluvčí v úmyslu vyjádřit, se asociují lexikální hesla (lemmata), přitom jeden koncept – jakožto stimul vyvolávající zde lexikální přístup – aktivuje vícero významově souvisejících hesel, z nichž je třeba vybrat to, které odpovídá záměru mluvčího, tzn. cílovému konceptu. Ve chvíli, kdy je správné heslo (lemma) vybrané, vstupuje do fáze kódování formy (form encoding). Levelt zdůrazňuje, že do této druhé fáze vstupuje pouze jedno definitivně vybrané heslo (a v tomto smyslu je jeho model \"sériový\"). Pouze v případě synonymie může podle tohoto modelu dojít k postupu více hesel najednou. Pak může nastat přeřeknutí typu \"na vlastní uči\" (smíšení slov \"uši\" a \"oči\", synonymie na úrovni frazému).\n\nJiným příkladem modelování lexikálního přístupu pro produkci je model Geryho Della. Od Leveltova se odlišuje svou interaktivitou, tzn. že umožňuje šíření aktivace oběma směry. U Levelta se aktivace šíří jen „shora dolů“: od konceptů k lemmatům, od lemmat k fonologickým informacím atd. až k artikulaci. Je to tedy model modulární (jednotlivé fáze jsou rozčleněny do uzavřených modulů). U Della se jednotlivé fáze neuzavírají ještě před vstupem položky do další fáze, a tak je také možné, aby se aktivace šířila i zpětně. V tomto modelu se předpokládá, že ve chvíli, kdy některá jednotka vstupuje do fáze kódování formy, proces lexikálního přístupu ještě není uzavřen, není vybráno jen jedno cílové heslo. Tak se může stát, že forma začne být kódována pro více hesel (jedná se o model paralelní). A započatá kódovaná forma některého chybného hesla pak může zpětně posílit aktivaci svého lemmatu, a tak být nakonec vybrána jako cílová.\n\nPodle zastánců Dellova modelu dovede takové pojetí lépe vysvětlit některé specifické řečové chyby, především ty smíšené, které nesou souvislosti sémantické i formální, např. záměna slov \"penál\" a \"peněženka\"\n\nZdá se, že počáteční aktivace hesel (především v průběhu porozumění) během lexikálního přístupu je procesem nezávislým na kontextu. Ten vstupuje do procesu zpracování řeči teprve jako nástroj k selekci cílového hesla ze všech aktivovaných. Tento aspekt byl zkoumán na percepci polysémních výrazů, jako např. \"štěnice\" (\"bug\"), v různých kontextech. David Swinney zjistil na základě svého experimentu, že i v jednoznačně použitém kontextu (např. typu \"Při úklidu v místnosti narazili na různé pavouky, štěnice a jiný hmyz.\") je po určitou dobu zpracovávání aktivní také kontextově neodpovídající význam daného výrazu (v tomto případě význam odposlouchávací zařízení).\n\nAktivace jednoho nebo druhého významu v určitém momentu se zjišťuje na základě jevu zvaného priming, tzn. využitím skutečnosti, že aktivace jednoho hesla/významu automaticky spustí aktivaci mnoha dalších, které jsou s ním v mentálním lexikonu úzce asociovány (na základě významové nebo formální podobnosti.\n\nLexikální přístup, tedy toto rozšíření neurální aktivace napříč různými lexikálními hesly, je ovlivňován mnoha různými faktory. Kromě výše zmíněných formálních a významových souvislostí, které určují, jak budou různá hesla v lexikonu asociována, je to především frekvence. Slova s vyšší frekvencí obdrží vyšší aktivaci a s větší pravděpodobností tak budou vybrána z kohorty kandidátů. Stejně tak u polysémního výrazu může být jeden z jeho významů, který je frekventovanější, aktivován silněji a tudíž snáze přístupný rozpoznání.\n\nEncyklopedické heslo Lexical Access na Wikiversity uvádí kromě frekvence jako podstatný faktor také konkrétnost vs. abstraktnost slova (konkrétní slova jsou aktivována silněji a dosahována snáze). Nezmiňuje se ale např. o velikosti morfologické rodiny slova, tj. množství všech morfologicky příbuzných slov (sdílejících jeden kořen). Výzkum tohoto faktoru ukazuje, že na sílu aktivace a rychlost rozpoznání nemá vliv jen frekvence slova, resp. součet frekvencí všech členů jeho morfologické rodiny, ale i systémová velikost jeho morfologické rodiny. Tedy kolik dalších slov jeho morfologická rodina obsahuje (hrob – hrobka – hrobař – hrobník – pohrobek), bez zřetele k tomu, jakou mají tato slova frekvenci užití.\n\n"}
{"id": "1102124", "url": "https://cs.wikipedia.org/wiki?curid=1102124", "title": "Komponentová analýza významu", "text": "Komponentová analýza významu\n\nKomponentová analýza významu je nástroj lexikální sémantiky pro strukturované uchopení a formalizaci obsahové složky jazykového kódu. Komponentová analýza (KA) pracuje s předpokladem kompozicionality významu: význam lexikální jednotky je chápán jako soubor menších sémantických složek (komponentů, rysů nebo ukazatelů), které je možné izolovat a definovat. Povaha těchto komponentů a některé další aspekty konkrétní podoby KA se liší podle požadavků a východisek teorie, v jejímž rámci je analýza aplikována. Kromě takové vnitřní specifikace lze obecně komponentový přístup k významu vymezit i vzhledem k sémantickým přístupům, které vůbec nepracují s předpokladem rozložitelnosti významu na sémantické komponenty (nominalistický přístup). \n\nKomponentová analýza byla nejdříve spjata se strukturalismem, brzy se však uplatnila také v generativistické sémantice. Právě generativistický model poté pro své potřeby přepracoval Umberto Eco v rámci vlastní sémantické teorie. Tato linie však není nijak přímočará, Ecův model vznikal v polovině 70. let paralelně s novějšími aplikacemi strukturalistickými.\n\nV rámci strukturalismu se metoda komponentové analýzy významu vyvinula mj. na základě inspirace v již rozvinuté analýze výrazových prostředků jazyka. Žádoucí podobnost byla spatřována jednak v možnosti rozložit výraz jazyka na početně výrazně omezený soubor figur (fonémů), které následně umožňují mnohonásobné kombinace pro konstituci vyšších jednotek, tedy princip redukcionismu (= redukce na menší počet jednotek sloužících kombinaci), a jednak v tom, jak jsou rozdíly mezi fonémy konstituovány na základě tzv. distinktivních rysů v binárních opozicích: dva fonémy mají vždy několik vlastností společných a pouze v jedné se odlišují: \"opozice znělé (b) – neznělé (p), nazální (m) – nenazální (b) \". \n\nNa výrazové rovině je tak na podobném principu hledán početně omezený soubor sémantických jednotek, které by měly charakter distinktivních rysů, přitom se uplatňuje předpoklad, že tyto rysy se vyskytují opakovaně jako složky několika/mnoha různých lexikálních jednotek. (Analogie tedy není stoprocentní, protože formální figury se samy ještě rozkládají na distinktivní rysy, jimiž se vzájemně liší, zatímco sémantické figury už by měly přímo mít povahu dále neanalyzovatelných, nejmenších distinktivních jednotek.) Takovým rysem je typicky např. \"pohlaví: mužské – ženské, resp. samec – samice\", které odlišuje lexikální jednotky jako \"muž – žena, chlapec – dívka, jelen – laň, býk – kráva\". Na obsahové rovině není tak snadné definovat opoziční distinktivnost jako u fonémů: někdy může jít skutečně o přítomnost versus nepřítomnost určitého rysu (např. \"dospělý – nedospělý\", což odliší např. dvojici \"muž – chlapec\"), jindy zase spíš (jako v případě \"mužské – ženské pohlaví\") \no přítomnost buď jednoho rysu, anebo druhého, který je s prvním neslučitelný. \n\nZ uplatňovaného principu redukcionismu vyplývá představa tzv. sémantických primitiv, tj. uzavřeného a dále neanalyzovatelného souboru sémantických jednotek, z nichž lze poskládat kterýkoli jiný jazykový význam. Uvažuje se buď o jejich univerzalitě (jsou společné všem jazykům), nebo o specifičnosti pro daný jazykový systém.\n\nZároveň jsou komponenty konstituující význam určité lexikální jednotky definovány jako \"nutné\" a \"postačující\" rysy umožňující odlišit tento význam od významu kterékoli jiné lexikální jednotky dané sémantické oblasti.\n\nStrukturalistická sémantika zásadně rozlišuje mezi sémantickými komponenty, tedy tím, co skládá skutečně jazykový význam lexikální jednotky, a encyklopedickými znalostmi, které má člověk o daném pojmu. Jedná se o tzv. minimalistické pojetí významu. Sémantickými komponenty je pouze to, co vytváří sémantické distinkce (viz výše). V případě významu dívka bude sémantickým komponentem \"nedospělost\" nebo \"ženské pohlaví\", ale určitě ne např. \" jemnost, křehkost\" nebo \"mívá většinou dlouhé vlasy\".\n\nPočáteční motivace k rozvinutí KA v americkém prostředí leží mj. v antropologicky orientovaném lingvistickém výzkumu a jeho snaze důkladně popsat odlišnosti exotických jazyků ve strukturaci světa, typicky v rovině příbuzenských vztahů. Právě v této oblasti aplikace KA se objevil požadavek na formulování sémantických komponentů jako propozic. Relevance tohoto faktu se projeví především u tzv. relačních komponentů typu rodič. Takové komponenty vyžadují obsazenost dvou argumentů (doplnění) v propozici. Významy otec a syn jsou od sebe vzájemně odlišeny nikoliv přítomností konkrétního komponentu (ten je stejný), nýbrž obsazeností argumentů dané propozice: \n\nOba významy se shodují v dalších, tzv. atribučních komponentech, které vyžadují pouze jeden argument: \n\nPropozici x je otcem je tedy možné analyzovat na tyto sémantické komponenty: \"člověk (x); mužské pohlaví (x); rodič (x, y)\". Existuje ovšem více variant grafického zaznamenávání KA (viz níže). \n\nVe strukturalistické a neostrukturalistické sémantice existuje více či méně explicitní ambice realizovat prostřednictvím KA úplný stabilní synchronní redukcionistický popis sémantického systému daného jazyka (ekvivalentně úplnému stabilnímu redukcionistickému popisu jeho fonologických/výrazových prostředků).\n\nV praxi byla ovšem taková analýza realizována vždy jen uvnitř určitého sémantického (lexikálního) pole, např. \"nábytku k sezení, sloves vaření\" nebo zmiňovaných \"příbuzenských vztahů\". Význam lexikálních jednotek se vždy vymezuje ve vztahu k ostatním jednotkám v systému – s tím také koreluje požadavek hledat distinktivní rysy a odpovídá intuici tyto rysy vymezovat mezi významově úžeji souvisejícími slovy. Jednou z hlavních námitek proti strukturalistické KA je však právě to, že sémantická pole se ustavují víceméně náhodně a přeskupují se a že vztahy mezi jednotkami jsou výrazně proměnlivé a závislé na mnoha faktorech, takže jedna jednotka se objevuje v několika různých polích (např. kruh v sémantickém poli \"geometrických útvarů\", v poli \"vybavení bazénu\" nebo v poli \"gymnastických pomůcek\").\n\nNavíc platí, že „v přirozených jazycích (vlastně v jakýchkoliv sémiotických jevech) jsou kulturní jednotky [= významy] velmi zřídka formálně jednoznačnými entitami, ale velmi často spíše tím, co logika nazývá ‚fuzzy concepts‘ [= neostré pojmy]“.\n\nDalší úzce související námitka je vedena proti výše zmíněnému požadavku nutnosti a dostatečnosti. Vzhledem k tomu, že lexikální jednotka vstupuje do různých vztahů, nutnost a dostatečnost je třeba definovat vždy znovu v závislosti na kontextu. Vymezují-li se nutné a postačující rysy významu čtverec, bude záležet na tom, vymezují-li se v opozici k významu kruh nebo trojúhelník. Každá z dvojic (či větších skupin) \"čtverec – kruh, čtverec – trojúhelník, kruh – elipsa, čtverec – obdélník – kosodélník\" bude vyžadovat jiné nastavení nutných a postačujících sémantických rysů. \n\nZnačné omezení aplikace KA významu spočívá v otázce, které složky pojící se např. s pojmy lev nebo tygr lze považovat za jejich sémantické rysy, tj. rysy, které jsou součástí jejich jazykového významu (jazykový význam zahrnuje pouze komponenty nutné k vymezení vůči ostatním jazykovým významům, viz výše, zbytek toho, co víme o daném pojmu, jsou encyklopedické znalosti). Oba pojmy (\"lev\" a \"tygr\") budou obsahovat tytéž rysy: \"šelma (x) \" (např. pro odlišení od \"antilopy\"), \"kočkovitá (x) \" (odlišení od \"vlka\" nebo \"lišky\"), \"divoce žijící (x) \" (odlišení od \"kočky domácí\"), ale nic (žádný rys) je neodliší od sebe vzájemně. \n\nEugene Nida by si s uvedeným příkladem poradil tak, že by jako sémantický komponent určil \"kresbu na srsti\" a jeho hodnoty by zapsal jako: \"žádná (lev), pruhy (tygr), skvrny (gepard)\" apod. (analogicky např. podle sloves pohybu – viz níže).\n\nPůvodní strukturalistická ambice úplného redukcionistického zachycení sémantického systému (přinejmenším implicitně) ustupuje v díle Eugena Nidy (1979) do pozadí a je zdůrazněna významná role tzv. doplňujících komponentů a tím i dynamika celého systému, kdy se v závislosti na kontextu z primárně pouze doplňujícího komponentu může stát komponent diagnostický, tedy nutný pro distinkci.\n\nTím se Nidova analýza výrazně přibližuje podobě KA v modelu Umberta Eca. Nida však přesto trvá na odlišení sémantických rysů od encyklopedických znalostí – i doplňujícími komponenty mohou být jen takové sémantické rysy, které vstupují do ‚lexikálních kontrastů‘, což však zůstává bez podrobnějšího vysvětlení a není zřejmé, co o určitém pojmu by ještě mohlo být doplňujícím komponentem a co už by patřilo do encyklopedické znalosti.\n\nRysy se dle Nidy nemusejí konstituovat binárně, což umožní i analýzu taxonomických výčtů, jako jsou například názvy různých kočkovitých šelem, nástrojů pro upevňování předmětů (šrouby, vruty, hřebíky apod.), barev či druhů pohybu (viz tabulka níže). Taxonomická sémantická pole (vedle paradigmatických, jako jsou rodinné vztahy, kde se skutečně konstituují binárně opoziční významy) jsou jinak ve strukturalistické sémantice nerozlišitelná. \n\nS většinou zmíněných „přednidovských“ limitů KA se potýká i generativistický model. Ten také trvá na distinkci mezi rysy sémantickými (užitými pro analýzu) a encyklopedickými, nicméně zavádí distinktory, tedy doplňující informaci, která se snaží vyrovnávat nedostatečnost základní KA při postihování významů slov. Tuto doplňující informaci však generativistický model nezačleňuje přímo do analýzy jako Nida, nýbrž ji uvádí až v závěru jako dodatečnou „definici“ (viz schéma analýzy několika významů angl. bachelor). Povahu distinktorů a vztah mezi markery a distinktory podrobuje kritickému zhodnocení Eco, který především upozorňuje na fakt, že mezi nimi není jasný rozdíl (např. nikdy ženatý je značeno jako marker, přitom v době páření bez družky už je distinktor) a že povaha distinktorů je obecně velmi nejasná\n\nV Ecově teorii není cílem sémantického modelu využívajícího KA ustavení vyčerpávajícího výčtu sémantických komponentů, nýbrž ustavení komplexních dynamických pravidel výběru situačně relevantních komponentů v konkrétním užití. Znamená to pak mnohé odlišnosti od strukturalistického chápání KA.\n\nEco nerozlišuje mezi encyklopedickými a sémantickými významy potenciálně asociovanými s danou lexikální jednotkou. Všechny takové asociované významy jsou sémantickými komponenty (ukazateli) dané jednotky s rovnocenným postavením. Rozlišuje mezi nimi pouze ty s povahou denotativní (tzn. ty, které se k lexikální jednotce vážou přímo) a konotativní (které jsou zprostředkovány některými ukazateli denotativními).\n\nDenotativní i konotativní sémantické ukazatele jsou jednotkami téže strukturní povahy jako význam, k němuž se vztahují; resp. mohou (a musejí) to být i znaky jiných sémiotických soustav (jako vizuální reprezentace nebo pachy). Zároveň je samozřejmé, že samy tyto ukazatele podléhají stejným způsobem vedené KA a tak donekonečna (je zde tedy zcela opuštěna idea redukcionismu). Význam je tu chápán v nejširším smyslu slova jako souhrn veškerých myslitelných sémantických ukazatelů jakožto prostředků interpretace dané jednotky, který je vnitřně strukturovaný do pravidel specifikujících, které z ukazatelů je třeba v jakých kontextech a za jakých mimoverbálních okolností vybrat jako relevantní (v jednom sémému, tzn. souhrnu veškerých těchto ukazatelů, se můžou vyskytovat i ukazatele vzájemně protikladné).\n\n\n"}
{"id": "1102128", "url": "https://cs.wikipedia.org/wiki?curid=1102128", "title": "Neoficiální internetové referendum o nezávislosti Benátska 2014", "text": "Neoficiální internetové referendum o nezávislosti Benátska 2014\n\nNeoficiální referendum o nezávislosti Benátska proběhlo mezi 17. a 21. březnem 2014. Pro odtržení od Itálie se vyslovilo 85 % hlasujících.\n\nInspirováni národní snahou Skotska a Katalánska, zahájili benátští aktivisté v roce 2012 kampaň o nezávislosti na Itálii. V roce 2014 tyto snahy završilo lidové hlasování o odtržení. Shodou okolností v tom samém týdnu vyhlásila nezávislost Krymská republika, která byla do té doby součástí Ukrajiny. Aktivisté tvrdí, že při posledních volbách se ukázalo, že 65 % voličů v Benátsku, které obsahují historická města jako jsou Treviso, Vicenza a Verona mají chuť odpoutat se od svazku s Římem. V referendu, které začalo v pátek 21. března, bylo oprávněno hlasovat 3,8 milionu voličů. Prezident benátské oblasti Luca Zaia, který podporuje hnutí nezávislosti, pro místní tisk uvedl, že oblast je již unavena nedostatkem uznání ze strany Říma a chování italského státu také považuje za nezodpovědné. Podle něho Itálie v současnosti čelí nemocné demokracii a padla do bažiny byrokracie. Referendum proběhlo online.\n\nVětšina obyvatel Benátek a blízkého okolí se vyslovila v neoficiálním referendu pro odtržení oblasti od zbytku Itálie a pro vyhlášení nezávislosti. Pětidenního internetového hlasování, jehož výsledek není pro úřady a vládu v Římě nijak závazný, se zúčastnily skoro tři čtvrtiny z 3,8 milionu voličů. Z nich se pro opuštění Itálie vyslovilo 89 procent. O výsledku informovali organizátoři akce z hnutí Plebiscito.eu. Výsledky neoficiálního referenda jsou brány jako vzor pro zahájení oficiálního referenda za odtržení oblasti od Itálie.\n\nV průběhu referenda došlo v oblasti k několika incidentům. Ve volební místnosti v obci Onara (Padova) došlo k poškození benátské vlajky, která byla odříznuta. Dále došlo v Montecchia Crosara (Vicenza) k pomalování dodávky organizátorů červenou barvou. Hnutí Plebiscito.eu tyto činy odsoudilo.\n\nBenátské referendum zaregistrovala také ruská televize Russia Today, která přirovnává separatistické snahy Benátčanů k situaci na Krymu. Západní média obviňuje, že o italském hlasování úmyslně mlčí. V Evropě o referendu podle ruského zpravodajství ví jen hrstka lidí.\n\"\"Pokud se region osamostatní od Itálie, mohlo by to pro Evropu znamenat zásadní, historický vývoj,\"\" uvedla ve vysílání moderátorka Irana Galuškortová.\n"}
{"id": "1102129", "url": "https://cs.wikipedia.org/wiki?curid=1102129", "title": "Funkce (lingvistika)", "text": "Funkce (lingvistika)\n\nPojem funkce obecně zastupuje několik možných významů, které jsou různým způsobem vzájemně vzdálené, komplementární, nebo i zcela disjunktní. Z tohoto důvodu není možné provést jednotnou definici funkce tak, aby odpovídala všem jejím pojetím, kterých nabývá v různých vědních (i nevědních) disciplínách. V lingvistice funkce nabývá mnoha významů díky rozmanitým lingvistickým školám, které tento pojem využívají, avšak často nedefinují a formálně nezavádí. V těchto případech je význam pojmu funkce nutné zjišťovat z kontextu jeho použití. Celkově lze v lingvistice shrnout chápání pojmu funkce do následujících (různě komplementárních) definic: (1) Funkce je úkol, cíl, účel, fungování nějaké entity. (2) Funkce je vzájemný vztah dvou entit. (3) Čistě matematické pojetí funkce (tj. její původní význam) je pak: Jednoznačný vztah entit množiny \"A\" k entitám množiny \"B\". Tato různá pojetí funkce jsou aplikována v několika různých rovinách na systém jazyka, text i pragmatickou složku. \nLouis Hjelmslev ve svém díle \"O základech teorie jazyka\" (1972) pojem funkce využívá jako jeden ze základních a klíčových pojmů své jazykové teorie, kterému vyhrazuje celou vlastní kapitolu pro jeho důsledné vymezení a definici. Funkce je v jeho pojetí mezi čistě matematickým pojetím (tj. vztah závislosti / druh svazku veličiny k jiným veličinám) a pojetím funkce jako vlastnosti této veličiny (tzn. že „… funguje určitým způsobem, [a] plní určitou úlohu, …“). Funkce díky tomuto dvojímu pojetí nabývá konkrétní definice až po specifikaci jejího druhu, kterých Hjelmslev předkládá celkem pět. Pro tuto pětici Hjelmslev předvídá jejich použití v teorii jazyka a důsledně je proto zavádí: \nDvě poslední funkce jsou pro teorii jazyka klíčové, protože osvětlují vztah mezi procesem a systémem a jsou důvodem jejich rozlišení vůbec: V procesu se vyskytuje relace, zatímco v systému se vyskytuje korelace. To znamená, že zatímco v procesu (textu) jsou (např.) jednotlivé grafémy již dané a vnímame jen je (tj. jedná se o jejich vzájemnou konjunkci), v systému je naopak umožněn výběr těchto grafémů stylem buď-anebo – pro danou pozici je možné vybrat pouze jeden z možných grafémů. \nPro Hjelmsleva je rovněž důležité i nové pojetí jazykového znaku, který definuje jako funkci dvou argumentů: výrazu a obsahu. Mezi těmito dvěma argumenty je vzájemný vztah interdependence (konkrétně pak „solidarita“) a zároveň stejný vztah platí i mezi samotnou funkcí a jejími argumenty. To jednoduše znamená, že jazykový znak dle Hjelmsleva (1) nemůže existovat bez obsahu a výrazu (nebo i bez jedné z těchto dvou složek); a rovněž to znamená, že (2) obsah a výraz vyskytující se zároveň budou mít mezi sebou vždy i znakovou funkci. \nPojem funkce je pro Pražský lingvistický kroužek (dále jen PLK) rovněž klíčovým pojmem, na základě kterého byly již v počátcích vytyčeny jeho cíle, použité paradigma i samotný program. Konkrétně se jedná o tyto dva zásadní body prvních tezí PLK: (1) jazyk bude pojímán jako tzv. „funkční systém“ a (2) při analýze jazyka bude zaujato tzv. „funkční stanovisko“. PLK je pak z důvodu zavedení těchto dvou stěžejních bodů pojímání jazyka a zaujaté metody označena za jednoho z představitelů tzv. funkční lingvistiky. Ačkoliv se ale pojem funkce objevuje již takto zásadně v počátcích PLK, není tento pojem po dlouhou dobu explicitně definován (jako např. v Teorii jazyka Louise Hjelmsleva) a obecně je jejími členy používán jako synonymum či alternativa k některým termínům jazykovědy nebo pouze jako synonymum k běžným obratům jako \"úkol, cíl užití, poslání,\" nebo \"význam\". PLK však rozlišuje dvě důležité kategorie pojmu funkce, jedná se o tzv. funkce vnější a funkce vnitřní. Svébytnou kategorií je pak termín funkčnost – ta je PLK pojímána pod významem „… hlediska, metodologického postoje, [a] způsobu zkoumání jazyka…“.\n\nFunkce vnější jsou funkce jazyka, řeči, výrazů a sdělení stojící mimo systém jazyka. Základní šestici těchto vnějších funkcí shrnuje Roman Jakobson rozpracováním tzv. komunikativní funkce, která byla dříve představena Mathesiem. Výčet vnějších funkcí dle Romana Jakobsona: \nPLK uvažuje mimo tuto Jakobsonem vymezenou šestic i jiné vnější funkce: „funkce jazyka spisovného, mateřského; funkce jazykového projevu; komunikativní, sdělná, vyjadřovací, deskriptivní, výrazová, apelová funkce; sémiologická funkce; znázorňovací funkce řeči; obecně sociální funkce mluveného spisovného jazyka; estetická funkce (básnického) jazyka; funkce ‚koiné‘ apod.“ Zde pojem funkce zastupuje významy „úloha/úkol, poslání“.\n\nFunkce vnitřní jsou „funkce jazykových jednotek, prostředků vytvářejících jazykový systém ‚zevnitř‘, budující vnitřní strukturu jazyka“ Pro PLK jde dle Svozilové například o funkce „fonému, slova, věty; intenzifikační (zesilující) funkce; gramatická, syntaktická funkce; kongruenční funkce, pádová funkce; funkce vokativu; výrazy ve funkci doplňku; … funkce plurálu inkorporativního; kontextová funkce; funkce otázky v řečnické výstavbě výkladu atd.“ Funkcí je zde míněna „platnost, význam, popř. „úloha/úkol, poslání“\n\nGottlob Frege zasáhl mnoho vědních oborů svým dílem \"Begriffsschrift\" (1879), ve kterém položil základy moderní logice. Fregeho cílem bylo vytvořit takový formální aparát, pomocí kterého by dokázal analyzovat axiomy a tvrzení tehdejší aritmetiky. Fregeho pojetí funkce je z těchto důvodů obecnější než klasické pojetí funkce v matematice, a to především umožněním práce i s výrazy přirozeného jazyka (namísto omezení pouze na matematické symboly). Samotnou funkci pak Frege definuje tímto odstavcem: \nFunkce je tedy pro Fregeho (neintuitivně) pouze ta část výrazu, která je neměnná při dosazování (zaměňování) argumentů. Důvodem tohoto tvrzení je triviální fakt, že i přes to, že jsou následující výrazy\nnavzájem určitým způsobem odlišné, tak stále jednoduše dokážeme vypozorovat původní výraz funkce, ze kterých tato trojice vzešla, tj.: „2.x + x“. Symbol x tak slouží pouze jako vynucující vodítko k tomu, že na místa, která zaujímá, je nutné něco doplnit či dodat. Před dodáním vyžadovaných argumentů je funkce označena za „nenasycenou“ (nekompletní), ve stavu nutnosti doplnění. Výsledkem nasycené (zkompletované) funkce je pak její „hodnota“: např. hodnotou funkce „2.x + x“ je pro argument „1“ hodnota „3“. V přirozeném jazyce pak hrají běžnou roli funkčních výrazů predikáty: např. výraz funkce \"„otec(x)“\" po zkompletování denotuje otce člověka zaměněného za symbol x. Hodnotou funkce \"„nejvyšší-hora(světa)“\" je \"„Mount Everest“\". Frege dále zavádí dva důležité pojmy: „koncept“ a „pravdivostní hodnotu“. Pravdivostní hodnota je dichotomie pravda/nepravda. Koncept je pak taková funkce, jejíž výsledek je vždy pouze pravdivostní hodnotou. Mezi klasické příklady konceptu pak patří predikáty jako: \"„je větší“, „je menší“, „jsou stejné“, „vyhrál nad“\" atd. Konkrétně může jít např. i o větu: \"„Caesar dobyl Galii.“\", jejíž hodnota je „pravda“. Tuto funkci můžeme rozložit na její části: \"„Caesar“\" a \"„x dobyl Galii“\". Zatímco \"„Caesar“\" je „vlastní jméno“, \"„x dobyl Galii“\" je nenasycená funkce, která bude pravdivá pouze a jen tehdy, bude-li za argument x dosazena taková osoba, která Galii skutečně dobyla. Nepravdivou pak tato funkce bude, bude-li za argument \"x\" dosazena osoba, která Galii nedobyla. Tuto větu ale můžeme také rozložit na části: \"„Caesar dobyl x“\" a \"„Galie“\". V tomto případě je \"„Caesar dobyl x“\" výraz nenasycené funkce a \"„Galie“\" je vlastní jméno. \"„Caesar dobyl x“\" tak bude analogicky nabývat hodnoty „pravda“ pouze tehdy, bude-li za x dosazeno cokoliv, co Caesar skutečně dobyl. \n\n\n"}
{"id": "1102130", "url": "https://cs.wikipedia.org/wiki?curid=1102130", "title": "Junior Malanda", "text": "Junior Malanda\n\nBernard Malanda-Adje známý jako Junior Malanda (28. srpna 1994, Brusel – 10. ledna 2015, Porta Westfalica, Německo) byl belgický fotbalový záložník a mládežnický reprezentant původem z DR Kongo. Hrál na postu středopolaře, mimo Belgie i v Německu.\n\nMalanda hrál ve Francii za B-tým klubu Lille v sezóně 2011/12. V Belgii hrál pak za SV Zulte-Waregem a v letech 2013–2015 byl hráčem německého VfL Wolfsburg.\n\nZemřel 10. ledna 2015 během cesty vozidlem Volkswagen Touareg na dálnici A2 poblíž Porta Westfalica. Cílem bylo letiště, měl odletět na soustředění v Jižní Africe. Malanda seděl na zadním sedadle, automobil řídil jeho spoluhráč z belgické reprezentace Anthony D’Alberto, který nezvládl řízení a dostal na mokré vozovce smyk. Nepřipoutaný Malanda byl při nárazu o strom vymrštěn ven a na místě zahynul.\n\nJunior Malanda působil v belgických mládežnických výběrech od kategorie do 15 let.\n\n\n"}
{"id": "1102134", "url": "https://cs.wikipedia.org/wiki?curid=1102134", "title": "Princip nejmenšího úsilí", "text": "Princip nejmenšího úsilí\n\nPrincip nejmenšího úsilí je ekonomizační tlak, který hypoteticky řídí chování a rozhodování lidí takovým způsobem, aby minimalizovali celkové množství do budoucna vynaložené práce. \nZipf definuje princip nejmenšího úsilí (\"principle of least effort\") jako snahu o minimalizaci průměrné míry pravděpodobně vynaložené práce. To znamená, že se člověk (který se řídí principem nejmenšího úsilí) pokouší minimalizovat celkově vynaloženou práci v určitém časovém horizontu.\n\nZipf představil ve své knize \"Human Behavior and The Principle of Least Effort\" (1949) vlastní tezi, ve které se snaží nalézt univerzální princip stojící za běžným lidským chováním a různými dalšími sociálními fenomény. Konkrétně se pak snaží nalézt takový princip, pomocí něhož si lidé vybírají (pro sebe) nejlepší cestu (variantu, způsob) vynakládání své další práce (a to, ať už jde o práci, nebo námahu jakéhokoliv jiného druhu). Zipf uvažoval, že každý bude pravděpodobně inklinovat při takovém výběru k určitému ekonomizačnímu principu, a právě takovým by měl být tzv. princip nejmenšího úsilí (definice viz výše). Své tvrzení dokládá na vícero pozorovaných fenoménech, včetně několika čistě lingvistických problémů (viz dále). Zipf sám ovšem upozorňuje, že je princip nejmenšího úsilí pouze teoretickou možností, která může být časem vyvrácena, či potvrzena.\n\nZipf se věnoval hledání projevů principu nejmenšího úsilí nejdříve v lingvistice. V ní by se měla projevovat minimalizace úsilí ve snaze snížit fyzickou a mentální námahu při verbalizaci a dekódování textu. Pro něj jsou v tomto kontextu důležité především dvě vzájemně protichůdné ekonomizační tendence způsobené principem nejmenšího úsilí u účastníků komunikace, tj. tlaku tohoto principu u mluvčího a tlaku u adresáta. Tendence mluvčího je dle Zipfa v souladu s principem nejmenšího úsilí minimalizovat množství slov nutných k verbalizaci. Důvodem tohoto tvrzení je pro Zipfa to, že si v tomto případě (1) mluvčí nemusí osvojovat a udržovat velkou slovní zásobu a (2) nemusí v ní hledat vhodný výraz, který použije pro daný význam. Tato ekonomizační tendence u mluvčího by v ideálním případě vedla ke slovníku čítajícímu pouze jediné slovo, které by zastupovalo všechny možné významy. Proto Zipf tuto tendenci označuje jako „force of unification“ (tj. tlak unifikace).\n\nTendence adresáta je pak zcela protichůdná. Pro něj je v souladu s principem nejmenšího úsilí nejvýhodnější přijímat jen taková slova, která mají pouze jediný význam, aby se vyhl náročnému zjišťování, který ze všech možných významů dané slovo nese Pro adresáta by z tohoto důvodu byl ideální takový slovník mluvčího, který by pro každý význam obsahoval vlastní unikátní slovo. Tendencí adresáta je tedy co nejvíce diverzifikovat slovník mluvčího – odtud Zipfovo pojmenování této tendence jako „force of diversification“, tj. tlak diverzifikace. \nPrávě střet těchto dvou hypotetických ekonomizačních tendencí má dle Zipfa měřitelné projevy v textech. Z definic obou tendencí by měly být zřetelné projevy především na použitém slovníku, tj. na počtu různých slovních forem, tzv. typů, a jejich frekvencích. Zipf sám demonstroval tři takové projevy a navrhl jejich matematické modely, které následně vešly ve známost jako tzv. \"Zipfovy zákony\" (ačkoliv je on sám tímto způsobem nenazýval).\n\nNejznámějším Zipfovým zákonem je zákon o vztahu ranku a frekvence, jejichž násobek je pro daný text roven konstantě. Lze též říci, že rank je nepřímo úměrný frekvenci. Běžně je tento vztah zapisován vzorcem \"r . f = C\", kde \"r\" je rank, \"f\" frenkvence a \"C\" konstanta (také nazývaná jako \"produkt\"). Vzhledem k charakteristice tohoto vztahu by pak dle Zipfa (1949, 25) měla vyjít při jeho zobrazení (v logaritmickém měřítku) pro daný text linka se sklonem 45°, viz obrázek 1 (modrou barvou zobrazena frekvenční distribuce knihy Švejk od Jaroslava Haška a červeně linka pod úhlem 45°).\n\nGraf\n\nObr. 1 – První Zipfův zákon\n\nTento vztah je dle Zipfa výsledkem vyvažování mezi oběma výše zmíněnými protichůdnými tendencemi unifikace a diverzifikace, kdy je unifikující tendencí snižováno množství typů (ideálně na pouhý jediný) se zvyšováním jejich průměrných frekvencí a diverzifikační tendencí, která zvyšuje množství typů a tím zapříčiňuje snížení průměrných frekvencí (ideálně na 1). \nJak je ovšem z grafu patrné, Zipfův první zákon platí v originálním znění pouze v hrubších rysech, a z tohoto důvodu byly také nabídnuty různé další verze, např. Mandelbrotova.\n\nDruhý Zipfův zákon popisuje vztah mezi množstvím různých slov sdílejících stejnou frekvenci a právě jejich frekvencí. Jinými slovy – počet různých slov sdílejících stejnou frekvenci je nepřímo úměrný druhé mocnině jejich sdílené frekvence, viz vzorec 1, kde \"a\" je počet slov sdílejících frekvenci, \"b\" je sdílená frekvence a \"k\" konstanta\n\n\"a • b\" \"= k\"\n\nTřetí Zipfův zákon popisuje vztah mezi tím, kolik má určité slovo významů, a tím, jakou frekvenci v textu má Podle Zipfa je množství významů slova přímo úměrné druhé odmocnině jeho frekvence; viz vzorec 2, kde \"m\" je množství významů daného slova, \"f\" jeho frekvence a \"k\"' konstanta.\n\nKde \"m\" je množství významů daného slova, \"f\" jeho frekvence a \"k\" konstanta.\n\n"}
{"id": "1102137", "url": "https://cs.wikipedia.org/wiki?curid=1102137", "title": "Sémiosféra", "text": "Sémiosféra\n\nSémiosféra je oblast, v níž nepřetržitě probíhají sémiotické znakové procesy. Na základě primárně kulturně a jazykově osvojených dispozic jsme schopni přiřadit znakům uvnitř sémiosféry určitý významový obsah, dekódovat je a následně užít v komunikaci. Sémiosféra neexistuje v empirickém světě, je to abstraktní prostor, ve kterém se znaková výměna odehrává. \n\nPodle Jurije Lotmana si sémiotický prostor můžeme představit jako mechanismus, který v sobě shromažďuje systémy a soustavy znaků, čímž se stává nadřazeným celkem menších znakových soustav i samotných znakových jednotek. Tento prostor pak Lotman nazývá sémiosférou. Sémiosféru dále popisuje jako sémiotické kontinuum specifické tím, že v něm mohou rozmanité sémiotické formy a útvary existovat na různých úrovních. Jednotlivé znakové soustavy pak mohou fungovat teprve po vzájemném zapojení do vztahů uvnitř sémiosféry.\n\nSémiosféra je podle Lotmana výchozí jednotka, která je dále rozvíjena v jednoduchém subordinačním systému. Tato hierarchie v Lotmanově pojetí sémiosféry a znaku se principiálně liší například od Peirceovy semiózy, která pracuje primárně se samostatným znakem a jeho vlastnostmi.\n\nZnak v sémiotice tartuské školy, jejímž je Jurij Lotman představitelem, není naproti tomu chápán jako něco okamžitě získaného, ale jako produkt analýzy. Proces vzniku nových sémiotických rovin se děje pomocí identifikace podobnosti, nacházející se na vyšší systémové úrovni.\n\nSémiosféra je vázána na kulturní prostředí. Jsou-li jednotlivé znakové formy, útvary nebo soustavy začleněné do celku kultury a kulturního systému, začínají v rámci sémiosféry okamžitě fungovat jako sémiotické entity. Vznik nové specifické kultury by mezi uživateli v dané oblasti nutně vyvolal podněty vedoucí k vytvoření vlastní sémiosféry. Tato sémiosféra by byla zpočátku silně diferenciovaná, avšak časem (za předpokladu rozvoje budované kultury) by docházelo k jejímu ustálení a systémovému uznání.\n\nLotman chápe kulturu jako sémiotický systém, který převádí bezprostřední zkušenosti člověka do systému znaků. V tomto procesu vyzdvihuje Lotman úlohu jazyka. Jazyk podle něj strukturuje oblast kultury i systém světa, neboť jej převádí na text. Takový svět, který se zakládá na textu, se stává entitou sémiotickou.\n\nDo sémiosféry může proniknout rovněž aspekt předstírání, který byl přítomen při procesu konstruování kultury. Sémióza by v tomto případě fungovala jako proces připisování fiktivního významu určitým jevům, které se skrze začlenění do prvků skutečnosti stanou součástí ustáleného systému znaků. Původně zkonstruované znaky se tedy postupem času mohou transformovat do podoby obecné představy o realitě a získat tak platnou existenci. Toto zapojování vykonstruovaných znaků a znakových souborů coby prostředků umožňujících přetváření skutečnosti se stalo fenoménem provázejícím významné transformační procesy ve společnosti. Vznik sémiosféry politické ideologie počíná v říši znaků a nese s sebou proměnu příslušných znakových soustav, následovanou masovou výměnou znaků.\n\nUvažujeme-li o hranici sémiosféry, máme v zásadě na mysli hraniční pásmo mezi sémiosférami specifických kultur. Jednotlivé sémiosféry vždy hraničí s dalšími, s nimiž se překrývají a prolínají. Sémiosféra se tak vyznačuje obrovskou informační kapacitou a neohraničenými možnostmi vlastního vývoje. Mimo sémiosféru není možná komunikace ani jazyk.\n\nNa Lotmanovy myšlenky o neohraničené sémiósféře navazuje také Umberto Eco, který na základě analýzy řetězce vztahů „výraz – obsah – výraz“ (resp. interpretant – obsah – interpretant) dochází k závěru, že interpretace znaku se uskutečňuje prostřednictvím jiného znaku. O sémiosféře tedy uvažuje jako o nutně neohraničeném universu kulturních jednotek.\n\nTaké Kalevi Kull se přiklání ke stanovisku nekonečné propojené sémiosféry, v níž jedna sémiosféra přechází volně v druhou. Sémiosféra podle něj představuje propojení všech životních prostředí. Pokud spolu dvě různá prostředí komunikují, jsou součástí stejné sémiosféry. Za předpokladu, že by neexistoval evidentní sémiotický proces, který by prostředí spojoval, bylo by možné ptát se, zda je oprávněné mluvit o několika sémiosférách. Avšak v momentě, kdy komunikace mezi sférami nastává, je evidentní, že se jedná o formu jedné a té samé sémiosféry.\n\nO hranici sémiosféry proto uvažujeme jako o oblasti se zvýšenou sémiotickou aktivitou, jež nastává v důsledku průniku sémiosfér. Pro tyto oblasti je charakteristické zvýšené množství znakových mechanismů patřících shodně do obou kultur. V souvislosti s tím proto uvažujeme o neexistenci izolované sémiosféry.\n\nZnakovou výměnu v rámci sémiosféry vykonávají konkrétní subjekty, jejich přechody mezi propojenými sémiosférami tak nejsou vyloučené, nýbrž možné. Jako zásadní prvek, který vymezuje hranice sémiosféry, označuje Lotman jazyk. Může proto uvažovat o subjektech, které patří zároveň ke dvěma sémiosférám. Jedná se o subjekty disponující znalostí obou jazyků, což jim umožňuje uskutečňovat procesy překládání a generovat tak nové informace užitečné pro obě sémiosféry. \n\n"}
{"id": "1102139", "url": "https://cs.wikipedia.org/wiki?curid=1102139", "title": "François Sterchele", "text": "François Sterchele\n\nFrançois Sterchele (14. března 1982, Lutych – 8. května 2008, Vrasene, Beveren, Belgie) byl belgický fotbalový útočník a reprezentant. Na klubové úrovni hrál pouze v Belgii.\n\nV sezóně 2006/07 se stal s 21 vstřelenými góly v dresu Beerschot AC nejlepším kanonýrem belgické nejvyšší ligy.\n\n8. května 2008 ráno během cesty vozidlem Porsche Cayman narazil do stromu a zraněním podlehl.\nFrançois Sterchele debutoval v A-mužstvu Belgie 24. 3. 2007 v kvalifikačním utkání v Lisabonu proti týmu Portugalska (prohra 0:4). Celkem odehrál v roce 2007 za belgický národní tým 4 zápasy, branku nevstřelil. \n\n"}
{"id": "1102141", "url": "https://cs.wikipedia.org/wiki?curid=1102141", "title": "Projekt 19920", "text": "Projekt 19920\n\nProjekt 19920 (: проект 19920) je třída pobřežních hydrografických výzkumných lodí ruského námořnictva. Celkem je plánována stavba až 14 lodí této třídy.\n\nVýzkumné lodě projektu 19920 navrhla ruská loděnice OJSC Vympel, která staví sedm jednotek. Další ruská loděnice ve městě Blagověščensk staví ještě další čtyři jednotky.\n\nJednotky projektu \"19920\":\n\nPohonný systém tvoří dva diesely DEUTZ BF6M 1015MC, každý o výkonu 248 kW. Lodní šrouby jsou dva. Jako zdroj energie slouží dva dieselgenerátory, každý o výkonu 75 kW. Nejvyšší rychlost dosahuje 11 uzlů. Dosah je 1000 námořních mil při rychlosti 11 uzlů. Vytrvalost je 10 dní.\n"}
{"id": "1102148", "url": "https://cs.wikipedia.org/wiki?curid=1102148", "title": "Inditex", "text": "Inditex\n\nIndustria de Diseño Textil, S.A. (Inditex) je nadnárodní oděvní společnost se sídlem ve Španělsku. Společnost navrhuje a vyrábí oděvy, provozuje více než 6600 obchodů v 88 zemích světa pod značkami Zara, Pull & Bear, Bershka, Massimo Dutti, Stradivarius, Oysho, Zara Home či Uterqüe. Společnost založil v roce 1985 Amancio Ortega a zůstává jejím majoritním akcionářem (59,3% podíl). Akcie společnosti jsou obchodovány na španělských burzách, zejména na Madridské.\n"}
{"id": "1102150", "url": "https://cs.wikipedia.org/wiki?curid=1102150", "title": "Aviron Bayonnais FC", "text": "Aviron Bayonnais FC\n\nAviron Bayonnais FC (celým názvem Aviron Bayonnais Football Club) je francouzský fotbalový klub z města Bayonne, který působí v páté lize – Championnat de France amateur 2 (v sezoně 2014/15). Byl založen v roce 1904 (tehdy jako sportovní klub). Svá domácí utkání hraje na Stade Didier Deschamps s kapacitou cca 3 500 diváků pojmenovaném po francouzském mistru světa a Evropy Didieru Deschampsovi.\n\n\n"}
{"id": "1102152", "url": "https://cs.wikipedia.org/wiki?curid=1102152", "title": "Anton Majer", "text": "Anton Majer\n\nAnton Majer (1750 – 14. prosince 1820 Nová Ves) byl jedním z tvůrců kamenných křížů rodu Majerů z Nové Vsi u Oslavan.\n\nAnton Majer byl prvním z tvůrců třetí generace kameníků Majerů z Nové Vsi u Oslavan. Byl synem Františka Majera, vnukem Jana Majera a bratrem Jana Františka Majera. Tvořil kamenné kříže v letech 1780-1787.\n\nJako kameník (latin. \"lapicida\") byl označen v záznamu sňatku 9. srpna 1776, kdy si bral Eleonoru Bílkovou. V matrice zemřelých byl uveden jako kamenický mistr (něm. \"Steinmetzmeister\").\n\nJeho kříže lze poznat podle jednotného, pomačkaného Krista; toto provedení bylo zjevně inspirované barokní tradicí. Řemeslné zpracování je však jednoduší, než na úrovni barokních mistrů. Tvar podstavce je rozmanitý, a to od pozdně barokního typu s volutami, až po progresivní jednoduché tvary. Výzdoba jeho křížů je prostá. Častým motivem bývá poloplastická figura Panny Marie Bolestné u nohou Krista.\n\nKříže z dílny Antona Majera stojí v obcích:\n\n"}
{"id": "1102153", "url": "https://cs.wikipedia.org/wiki?curid=1102153", "title": "Evropská silnice E70", "text": "Evropská silnice E70\n\nMezinárodní silnice E70 je evropská silnice vedoucí z města A Coruña ve Španělsku do Poti v Gruzii. Její celková délka je 5 380 km.\n\nSilnice E70 prochází přes deset zemí a jednou přes Černé moře.\n\nA Coruña – Begonte – Canero – Avilés – Gijón – Bilbao – San Sebastián – Irún\n\nBiarritz – Bordeaux – Clermont-Ferrand – Saint-Étienne – Lyon – Chambéry\n\nTurín – Brescia – Verona – Padova – Terst – Fernetti\n\nDivača – Lublaň – Obrežje\n\nBregana – Záhřeb – Slavonski Brod – Županja\n\nBajakovo – Bělehrad\n\nTemešvár – Drobeta-Turnu Severin – Craiova – Bukurešť – Giurgiu\n\nRazgrad – Šumen – Varna\n\nZ Varny má vést trajekt do Turecka (Samsun), ovšem stále (\"2015\") není v provozu.\n\nSamsun – Ordu – Trabzon\n\nBatumi – Kobuleti – Poti\n"}
{"id": "1102154", "url": "https://cs.wikipedia.org/wiki?curid=1102154", "title": "Jan František Majer", "text": "Jan František Majer\n\nJan František Majer (1754 – 1815) byl mladším bratrem Antona Majera, synem Františka Majera a vnukem Jana Majera. Byl to kameník, který pocházel z významného kamenického rodu z Nové Vsi u Oslavan. Roku 1777 je označován jako kamenický učeň, později jako kameník a kamenický mistr. \n\nTvořil kamenné kříže v letech 1792-1795. Mezi jejich společné rysy patří velmi neumělé ztvárnění Krista. Celkově má postava Krista dětské proporce a provedení trnové koruny je také neobvyklé. Vzorem něchto křížů mohl být kříž u kostela v Řeznovicích. \n\n"}
{"id": "1102160", "url": "https://cs.wikipedia.org/wiki?curid=1102160", "title": "Yolanda Solerová", "text": "Yolanda Solerová\n\nYolanda Soler-Grajera, (* 9. ledna 1971 Madrid, Španělsko) je bývalá reprezentantka Španělska v judu. Je majitelkou bronzové olympijské medaile.\n\nS judem začala v 6 letech a až do puberty se věnovala několika sportům naráz včetně fotbalu. Po úspěších mezi juniorkami se rozhodla pro judo a na začátku 90. let se přesunula do Alicante, kde se připravovala pod vedením Sergia Cardella.\n\nV roce 1992 startovala jako domácí na olympijských hrách v Barceloně a obsadila 7. místo. Po olympijských hrách v Barceloně doléčovala různá zranění, především chronickou bolest v rameni, které jí trapila po zbytek kariery a kvůli níž předčasně s judem skončila. V roce 1996 patřila k favoritám na medaili na olympijských hrách v Atlantě. Po výborném startu do turnaje jí však v semifinále zaskočila neznámá Severokorejka Kje Sun-hui. Boj o medaili nevzdala a v opravách vybojovala bronz.\n\nSportovní kariéru ukončila po domácím mistrovství Evropy v Oviedu v roce 1998. Věnuje se trenérské práci.\n\n"}
{"id": "1102164", "url": "https://cs.wikipedia.org/wiki?curid=1102164", "title": "František Majer", "text": "František Majer\n\nFrantišek Majer (1754 – 1813) byl významným kameníkem z rodu Majerů z Nové Vsi u Oslavan. Byl synem Jakuba Majera (1722-1781), vnukem Jana Majera, synovcem Františka Majera (1716-1773), bratrancem Antona Majera a Jana Františka Majera. Vyučil se kameníkem, ale většinu života strávil jako hostinský v Nové Vsi. Jeho intenzivní tvorba začíná až v padesáti letech. V rozmezí let 1802-1812 vytvořil téměř 30 kamenných křížů.\n\nZa deset let svojí kamenické kariéry zvládl vyrobit téměř 30 křížů, které jsou dodnes rozmístěny na celém Brněnsku. Jeho kříže jsou z hlediska sochařského provedení Krista i celkovým řemeslným zpracováním poměrně kvalitní díla. Kříže jsou jednoduché.\n\n"}
{"id": "1102165", "url": "https://cs.wikipedia.org/wiki?curid=1102165", "title": "MBDA Marte", "text": "MBDA Marte\n\nMBDA Marte je lehká protilodní střela krátkého a středního dosahu vyráběná evropským koncernem MBDA. První verze střely byla vyvíjena v Itálii od 60. let 20. století. První generace střely nesla označení Sea Killer, novější verze nesou označení Marte.\n\n\n\n\n\n\n\n"}
{"id": "1102168", "url": "https://cs.wikipedia.org/wiki?curid=1102168", "title": "Marrismus", "text": "Marrismus\n\nMarrismus je ruský jazykovědný směr (20. a 30. léta 20. století), který vytvořil Nikolaj Marr na základě vlastního zkoumání jazykového vývoje. Ten se snažil propojit se sociálními vztahy, s vlivem hospodářství a techniky. Podle Marrovy teorie indoevropské jazyky nevycházejí z jednoho prajazyka, ale vznikaly nezávisle na sobě z lidské potřeby dorozumět se ve společnosti, teprve později začal probíhat proces historického vytváření kmenových, národnostních a národních jazyků. Jazykový vývoj se podle Marra děje podobně jako společenský vývoj prostřednictvím kvalitativních „skoků“ z jedné vývojové fáze do druhé (marxistické pojetí).\nPrapočátky marrismu jsou spjaty s koncem významného lingvistického směru, známého jako mladogramatismus. Z něj vycházela na Západě sociologická škola a strukturalismus, na Východě pak jeho zánikem posílila postavení ruská jazykověda.\nPřesto je velmi těžké dopátrat se původních kořenů marrismu. Směr „definoval“ a propagoval ve dvacátých a třicátých letech 20. století Nikolaj Jakovlevič Marr. Nové myšlenky postavil na vlastním studiu diachronního jazykového vývoje, což směr de facto spojuje s již zmiňovanou mladogramatickou školou.\nSpolečné prvky lze nalézt i se strukturalismem, ačkoli je zřejmé, že oba prošly odlišným vývojem. Oba směry například pracovaly s otázkou obsahu slova a jeho formy.\n\nMarrismus také dochází k některým shodným závěrům jako marxistické pojetí jazyka, přesto ani zde nemůžeme hledat společná východiska. S marxismem jej spojuje kupříkladu názor (Marr se ho všemožnými způsoby pokoušel i vědecky doložit), že není žádný rozdíl mezi národy a rasami, že všechny národy mají v jádru stejnou historii a že se všechny účastnily tvorby historie svého jazyka v předhistorické době. Jistou paralelu lze vidět také v marxisticky pojatém společenském vývoji, který se děje na základě kvalitativních „skoků“ z jedné vývojové fáze do druhé, a Marrově jazykovém vývoji, jež probíhá obdobným způsobem. Propojením s marxismem získal Marr široké uznání tehdejší ruské společnosti. \nPozději bylo ale jeho učení odmítnuto a zcela zavrženo jako chybné a scestné.\n\nMarrova teorie tzv. nové učení o jazyce (nebo také materialistická jazykověda) se za celé své poměrně krátké trvání nedočkala žádné přesné definice. Vinu na tom může mít jednak sám autor, který několikrát své názory měnil, jednak jeho žáci, protože nedospěli k definitivnímu řešení všech důležitých otázek. Podobné „nepřesnosti“ lze nalézt také v Marrových životopisných údajích.\n\nPomyslné centrum směru můžeme spatřovat v tzv. jafetické teorii, kterou se Marr soustavně zabýval prakticky po celý život. Podle jeho slov tato teorie sleduje „život jazyka vůbec, počíná samým počátkem zrození řeči, počíná na samém počátku jeho historie a dosahuje linie spojující rozhraní světa nemluvícího se světem mluvícím a dále jde cestou rozvoje řeči po stupních, jak se vyvíjely v době předhistorické; s druhé strany sleduje tvoření složených jazyků, vzniklých cestou míšení s jazyky jafetickými, zvláště jazyků evropských, tak zvaného indoevropského původu; odhaluje nám možnost vystopovat vzestupný rozvoj jazyka vůbec až do naší doby a napřed stanovit, jak se bude vyvíjet v budoucnu.“\n\nMarr tím oponuje tradičnímu schématu jazykového vývoje, podle něhož indoevropské jazyky vycházejí z jednoho prajazyka, který se ve 3. tisíciletí př. Kr. rozštěpil v indoíránskou, arménskou, řeckou, italickou, albánskou, keltskou, germánskou, baltskou a slovanskou jazykovou větev. Jeho učení čerpá z prvních projevů dorozumívání, z otázky vzniku lidské řeči. Všechny jazyky tak měly vzniknout ze čtyřelementového základu tvořeného slabikami sal, ber, jon a roš, z něhož poté vycházela veškerá slovní zásoba. Marr dále tvrdil, že již před vznikem jazykových rodin existovalo množství jazyků a teprve později začal probíhat proces historického vytváření kmenových, národnostních a národních jazyků.\n\nPodle badatelova mínění indoevropeistika nebere v úvahu sociální vztahy, vlivy hospodářství, techniky, míšení, splývání a srůstání jazyků. On naopak vliv společnosti na jazyk zdůrazňoval; vznik řeči je pevně svázán s rozvojem prvních společenských forem. Jazyk a myšlení vytvářejí dialektickou jednotu, v níž si oba zachovávají své vlastnosti. \n\nVznik řeči pojal N. J. Marr takto: „Zvuková řeč vznikla na určitém stupni rozvoje materiální kultury, neboť do vzniku výrobních nástrojů nebylo a nemohlo být zvukové řeči. A podobně až do určitého okamžiku další epochy nového rozmachu v technice výroby a s ním spojenými změnami v sociální struktuře, v sociálním bytí, nebylo a nemohlo být logického myšlení.“ S tím dále souvisela i jednota glotogonického procesu, která nemá znamenat, že jazyky jsou po formální stránce totožné. Lze ale pozorovat významné rozdíly ve stavbě věty a tvoření slov. Jazykům tak není společná formální stránka, ale její obsah, který je vyjadřován různými mluvnickými prostředky. Formální rozdíly jsou dány řadou historických příčin. Dorozumívání slouží nejen významový obsah věty a slovní sémantika, ale i pomocné mluvnické formy. K odhalení historického procesu v jazyce použil Marr zejména lexikální materiál. Pro jednotu glotogonického procesu musel přihlížet také k morfologii a skladbě. Tímto krokem byl přenesen hlavní důraz na stádium stavby věty a stavby slova. S tezemi N. J. Marra souvisí také problematika stadiálnosti a k ní přináležející srovnávací lingvistická analýza.\n\nStadiální analýza zkoumá základní změny v jazykové struktuře. Stadiálnost v pracích tehdejších ruských lingvistů nastupuje místo evoluční teorie. Podle Marra znamená stupňovité přechody z jednoho stavu jazykové stavby do druhého. Tyto přechody se projevují jako prudké skoky vedoucí ke vzniku nové kvality. Zahrnují celou strukturu jazyka v jeho hlavních stránkách gramatické stavby, přičemž kvalitativní změny zasahují nejen větnou stavbu, ale také jednotlivé jazykové jevy. Jedním z rozhodujících činitelů při těchto skocích je křížení, kdy se ze dvou jazyků stane jazyk nový.\n\nPatrick Sériot jmenuje základní teze Marrovy teorie, jak je shrnul jeho následovník a žák Ivan Ivanovič Meščaninov:\n\nV československé jazykovědě měl marrismus nepatrný ohlas, někteří lingvisté se k němu přihlásili pouze z politických důvodů. V SSSR vedl k paralyzaci a stagnaci ruské jazykovědy, neboť vycházel z idealistického pojetí přírody, lidské společnosti a jejich vývoje. Překážkou pro další rozvoj byl především nesprávný poznávací princip. \nSvým idealistickým založením ztrácela ruská jazykověda v odborných kruzích na prestižnosti. Mimo SSSR nebyla jafetická teorie vůbec přijata. Byla označena za „sovětskou propagandu\" a „hlásnou troubu bolševictví\".\n\nDiskuze týkající se marrismu vypukla v roce 1950 v časopise Pravda. Díky arakčejevskému režimu dosáhly Marrovy myšlenky výsadního postavení a jejich propagátoři chtěli, aby byly uznány jako jediná správná marxistická jazykovědná teorie. Odpůrci byli označováni jako „formalisté“, zbavováni funkcí a nebylo jim umožněno vydávat své práce. Mezi významné kritiky marrismu patřil Viktor Vinogarov, L. A. Bulachovskij, Lav Jakubinskij, Dmitrij Vladimirovič Bubrich a další.\n\nDiskuzi zahájil A. Š. Čikobava, jeden z největších kritiků marrismu. Obratem mu odpověděl I. I. Meščaninov, Marrův žák, který se, přestože kritizoval některé jeho teze (například paleontologickou analýzu podle čtyř elementů), snažil se obhájit centrum teorie: pojetí jazyka jako „společenské nadstavby“ a stadiální vývoj jazyka kvalitativními skoky.\n\nČtyři elementy obhajoval F. P. Filin, který až do krajnosti s Marrem sympatizoval. Významnou statí přispěl V. Vinogradov, jenž neodmítl veškeré Marrovo učení, ale zaměřil se na nejslabší místo, a to příbuznost jazyků, zejména slovanských. Podle něj se sovětská jazykověda nemůže omezovat pouze na marrismus\n\nNa Marrovu manipulaci s daty upozornil prof. L. A. Bulachovskij. Zároveň poukázal na nový problém, a tím je otázka bilingvismu. \nNejvýznamnějším diskutérem byl J. V. Stalin. Podle něj byl Marr „pouze zjednodušovatelem a vulgarizátorem marxismu“ a jeho učení bylo „plné chyb, špatně definovaných problémů a útržkovitých návrhů“. Ve své stati rozebral a zkritizoval základy marrismu, představil obecnou teorii jazyka založenou na marxismu a jeho představě o vzniku a vývoji jazyka. Podle Stalina marrismus znemožnil jazykovědě plnit její hlavní úkol, tj. „studium vnitřních zákonů vývoje jazyka“ tím, že „povýšeně pohrdá každým pokusem o studium skupin jazyků jako projevem teorie prajazyka. Vskutku však nelze popírat, že jazyková příbuznost takových národů, jako jsou slovanské, je nepochybná a že studium jazykové příbuznosti těchto národů mohlo by jazykovědě přinést velký užitek při studiu zákonů vývoje jazyka“. \n\nJak Stalin dále uvádí, jazyk není jen „nadstavbou“, tedy jakýmsi nenutným doplněním společnosti, ale slouží celé společnosti, nezávisle na postavení, a je spjat s výrobní činností člověka\n\nPřevzato z: Slováčková, Kateřina, Gabriela Studená a Eva Ženčáková. 2012. „Marrismus.“ \"Encyklopedie lingvistiky\", ed. Kateřina Prokopová. Olomouc: Univerzita Palackého v Olomouci. https://web.archive.org/web/20150413150858/http://oltk.upol.cz/encyklopedie/index.php5/Marrismus\n\n\n\n\n\n"}
{"id": "1102170", "url": "https://cs.wikipedia.org/wiki?curid=1102170", "title": "Lžičkovec šiškový", "text": "Lžičkovec šiškový\n\nLžičkovec šiškový (\"Auriscalpium vulgare\" ) je nejedlá, saprofytická houba z čeledi lžičkovcovitých.\n\n\nKlobouk je 5–20 milimetrů široký, ledvinovitého až kruhovitého tvaru, povrch je silně ochlupený, hnědý až hnědočerný se světlejším, někdy dokonce bělavým okrajem. Staré plodnice bývají téměř černé. Hymenofor je tvořen 2–3 milimetry dlouhými ostny, u mladších plodnic světle hnědý či béžový, později šedivý. Třeň je bočně přirostlý, běžně 20–80 milimetrů vysoký, 2–3 milimetry široký. Je tmavší než klobouk, má plstnatý až štětinatý povrch, u báze bývá rozšířený. Dužnina je tuhá, kožovitá, běžně vnímaná jako nejedlá, bez chuti a bez zápachu. Učebnice z roku 1887 přesto zmiňuje, že byl lžičkovec šiškový běžnou součástí jídelníčku ve Francii a Itálii.\n\nVýtrusy jsou téměř kulaté, 3,5–6 mikrometrů velké, bílé barvy.\n\nJde o poměrně hojný druh, který roste jednotlivě i po dvojicích na tlejících borových, vzácněji smrkových šiškách částečně či úplně ukrytých v půdě. Díky hnědému zbarvení je houba snadno přehlédnutelná.\n\nBěžný druh rostoucí v mírném pásu severní polokoule, vázaný převážně na porosty borovice lesní. Vyskytuje se v Severní Americe, téměř celé Evropě a v některých částech Asie.\n\nDíky svému relativně typickému vzhledu a umístění je záměna nepravděpodobná.\n\n\n"}
{"id": "1102174", "url": "https://cs.wikipedia.org/wiki?curid=1102174", "title": "Dylan McDermott", "text": "Dylan McDermott\n\nDylan McDermott, rodným jménem Mark Anthony McDermott (* 26. října 1961, Waterbury, Connecticut, USA), je americký herec. Je známý především díky svým rolím v první a druhé sérii \"American Horror Story\" nebo postavou detektiva Jacka Larsena v krimi seriálu \"Stalker\". Roku 1998 získal za roli v drama seriálu \"Advokáti\" Zlatý glóbus a za tuto roli byl nominován ještě na několik dalších ocenění.\n\nDylan McDermott se narodil jako Mark Anthony McDermott do rodiny tehdy patnáctileté Diane a jejího manžela, sedmnáctiletého Richarda McDermotta. Má italsko-irsko-francouzsko-anglické kořeny. Roku 1967 se Diane a Richard rozvedli a Mark Anthony i se sestrou tak dále vyrůstal s matkou a babičkou. Ještě toho roku byla ale Diane McDermottová zavražděna svým tehdejším přítelem Johnem Sponzem a děti zůstaly u babičky. Později se začal znovu vídat se svým otcem, pracoval i v jeho baru, a když bylo McDermottovi patnáct let, adoptovala jej Richardova třetí manželka Eve Enslerová, autorka \"Monologu vagíny\". Enslerová ho podporovala v rozvíjení herectví a když potratila, rozhodl se Mark Anthony že přijme jméno Dylan, jak se původně měl jeho nevlastní bratr jmenovat.\n\n19. listopadu 1995 se oženil s herečkou a bloggerkou Shivou Rose, se kterou má dvě dcery: Colette a Charlotte. V květnu 2008 ale McDermott požádal o rozvod a v lednu 2009 byl již oficiálně svobodný. 14. ledna 2015 oznámil zasnoubení s hlavní aktérkou seriálu \"Stalker\" Maggie Q, nicméně čtyři roky po zásnubách, v únoru 2019, ohlásili rozchod.\n\nMcDermott začal svoji kariéru v roce 1989 rolí Chrise ve filmu \"Rozbouřený život\". Ve světě se ale více proslavil až mnohem později, když v roce 2011 získal roli Bena Harmona, manžela Vivein (ztvárnila Connie Britton), v \"\". Byl obsazen i do druhé série nazvané \"\", kde ztvárnil Johnnyho Morgana. V letech 2014 až 2015 pak hrál hlavní postavu krimi seriálu \"Stalker\", Jacka Larsena.\n"}
{"id": "1102175", "url": "https://cs.wikipedia.org/wiki?curid=1102175", "title": "Denemo", "text": "Denemo\n\nDenemo je grafický notační program používaný především pro GNU LilyPond. Je to svobodný software vydaný pod licencí GPL a založený na knihovnách GTK+. Denemo je vyvíjeno od roku 1999. Program používá knihovnen GTK+ 2 nebo 3, pracuje v Linuxu, Windows a OS X.\n\nDenemo pomáhá s přípravou notového zápisu k vydání a dovoluje uživateli rychlé zadávání not. Zároveň je pomocí LilyPondu prováděna sazba. Noty je možné psát za použití klávesnice počítače, brát je ze vstupu pro MIDI, nebo hrát do mikrofonu zapojeného do zvuková karty. Program přehrává přes vnitřní sampler a může jednat jako klient JACK/MIDI. Denemo v sobě zahrnuje skripty, které jsou určeny ke spouštění hudebních testů a k procvičování pro vzdělávací účely.\n\nDenemo dokáže udělat celý notový zápis (včetně obsahu a kritických poznámek tvořených automaticky z poznámek umístěných v notách) a rovněž úryvky v mnoha formátech, počítaje v to:\n\nProgram uživateli umožňuje umísťování odkazů do not vedoucí k původním rukopisům/tiskům (v souborech PDF), což umožňuje přezkoumávání přepisů. Také umožňuje, aby byly nahrávky zvuku propojeny odkazy s notovými zápisy. Synchronizace je zajištěna přes automatické zjištění začátku not; zapsané noty a zvuk jsou přehrávány současně a lze je zpomalit ve skutečném čase, aby se daly zaslechnout nesrovnalosti.\n\nDenemo má všechny své notační funkce přístupně přes klávesové zkratky. Nicméně, ke všemu se lze dostat přes myš, a jak myš tak klávesové zkratky je možné stanovit za pomoci položek v nabídce, kterými se funkce volají. Práce s notami prováděná v rozhraní, které je WYSIWYG, se dá dělat v sazečském zobrazení, např. interaktivní přetvarování obloučků legat. Skriptovací rozhraní Scheme je dostupné také, a příkazy napsané ve Scheme se dají umístit do systému nabídek.\n\n"}
{"id": "1102176", "url": "https://cs.wikipedia.org/wiki?curid=1102176", "title": "Rourkatec obecný", "text": "Rourkatec obecný\n\nRourkatec obecný (\"Syntrichia ruralis\" (Hedw.) F. Weber et D. Mohr.) je mechorost z čeledi pozemničkovité s hojným výskytem v Česku.\n\nČeské názvy:\n\nRourkatec obecný vytváří husté trsy, 3–4 cm vysoké, vzácně dorůstají až 8 cm. Trsy jsou obvykle tmavozelené či šedozelené, na exponovaných místech hnědé. Lístky mají zaokrouhlenou špičku, jsou většinou nejširší ve středu a jejich čepel je 3–4 mm dlouhá. Za vlhka listy odstávají, za sucha jsou zkroucené, někdy i spirálovitě. Lodyhy jsou 1–3 cm dlouhé, na slunných místech mohou být i kratší, při průřezu jsou lodyhy zaobleně pětiboké. Žebro vybíhá v zubatý chlup. Štět je cca 1,5 cm dlouhý, purpurově hnědý. Tobolka je válcovitá, hladká a hnědá.\n\nVýtrusy jsou hladké, velké 10–16 µm.\n\nRourkatec roste na prosluněných stanovištích, na holé zemi, zejména na zdech, skalách či střechách. Někdy roste epifyticky, někdy epiliticky, tedy na povrchu horniny. Jedná se o bazifilní druh, snáší zásadité půdy o pH 7,5 - 11.\n\nRourkatec je hojně rozšířený v Evropě, severní a jižní Africe, Asii, v Severní, Střední i Jižní Americe a v Grónsku.\n\n\nRourkatec se využívá v akvaristice, kde je znám pod názvy Star moss či Cement moss.\n\n"}
{"id": "1102177", "url": "https://cs.wikipedia.org/wiki?curid=1102177", "title": "Policajt z New Yorku", "text": "Policajt z New Yorku\n\nPolicajt z New Yorku (v anglickém originále Golden Boy) je americký kriminální televizní seriál z roku 2013. Sleduje příběh mladého policisty Waltera Clarka (Theo James), který je pro svůj hrdinský čin povýšen a stává se kriminalistou na oddělení vražd.\n\nAutorem seriálu je Nicholas Wootton. Pilotní díl pro společnosti Warner Bros. Television a Berlanti Productions natočil režisér Richard Shepard. Televizní stanice CBS si ho objednala v květnu 2012, dne 26. února 2013 uvedla v předpremiéře a do pravidelného vysílání nasadila od 8. března téhož roku. Dne 10. května 2013 však CBS oznámila ukončení seriálu bez další navazující řady. Poslední 13. díl odvysílala v premiéře 14. května téhož roku.\n\nDne 5. srpna 2014 byl seriál vydán na DVD.\n\nTitulní postavu měl původně ztvárnit Ryan Phillippe, ale po jeho odstoupení se role ujal britský herec Theo James.\n\n"}
{"id": "1102178", "url": "https://cs.wikipedia.org/wiki?curid=1102178", "title": "Peircův triadický model znaku", "text": "Peircův triadický model znaku\n\nPeircův triadický model znaku je vedle dyadického de Saussurova modelu důležitou teorií znaku v sémiotice. Peircův model je založen na trojici esenciálních složek: representamenu, objektu a interpretantu. Zatímco representamen a objekt odpovídají de Saussurovým pojmům označující a označované, interpretant je nově uvažovanou pragmatickou složkou, tj. výsledkem interpretace znaku samotného. Tyto jednotlivé složky jsou dělitelné na základě vlastních typologií, jejichž specifická kombinace dovoluje znak zařadit do jedné z deseti možných tříd. \n\nCharles S. Peirceznak definuje jako \"něco\", co pro \"někoho něco\" dalšího zastupuje – ne však ve všech ohledech, ale pouze vzhledem k určité ideji. Peircův model znaku je tedy triadickým vztahem (v pojmech de Saussura) mezi označujícím, označovaným a nově i výsledkem interpretace. Roli označujícího zde hraje tzv. representamen: Representamen je konkrétní forma, kterou na sebe znak bere, tedy např. slovo, věta nebo barva na semaforu. To, co je representamenem ve znaku denotované, Peirce nazývá jako objekt. Interpretant je pak dle Peirce nový znak vytvořený na základě interpretace původního znaku v něčí mysli. Vzájemné vztahy těchto tří složek, a tedy i model celého Peircova znaku, lze znázornit pomocí jednoduchého diagramu. Vztah objektu s representamenem může být zcela arbitrární, proto je značen přerušovanou linkou. \n\nObr. 1: Peircův model triadického znaku \n\nObr. 2: Příklad\n\nZnak může, vzhledem k definici interpretantu (který je znakem sám o sobě), v mysli interpreta vytvořit zcela nový znak, neekvivalentní k tomu původnímu. Takový znak může být následně zdrojem další interpretace, a tedy i zdrojem dalšího nově interpretovatelného znaku, se kterým se může tento proces znovu opakovat „ad infinitum“. Umberto Eco tento potenciál nekonečného vytváření dalších znaků neustálou interpretací nazývá nekonečnou sémiozou (unlimited semiosis). Ta může být znázorněna následujícím diagramem: \n\nObr. 3: Nekonečná sémioza (interpretant se stává representamenem nového znaku) \n\nPeirce zavádí trichotomické dělení znaku, resp. typologii znaků, založené na určitých kritériích a charakteristikách jeho jednotlivých složek a některých vzájemných vztahů mezi nimi. Znaky je dle Peirce možné dělit na základě charakteristik jejich (1) vztahu representamenu s objektem, (2) representamenu a (3) na základě zaměření interpretantu (viz dále). Charakteristiky těchto jednotlivých složek pak společně slouží k celkové klasifikaci znaku a jeho zařazení do jedné z deseti možných tříd.\n\nDělení na základě vztahu representamenu s objektem je první dělení, které Peirce nabídl, a to ve své stati „What is a Sign?“ z roku 1894. Znak je dělen na tzv. indexy, ikóny a symboly. Tyto tři typy se mohou různou měrou kombinovat. \nIndex je takový znak, ve kterém je jeho representamen přímo ovlivněn, navázán nebo jinak kauzálně propojen s objektem, který tento znak denotuje. Příkladem může být \"korouhev ukazující směr větru – korouhev\" je zde representamen kauzálně spojený s objektem \"směr větru\". Dalším příkladem může být kouř, který je representamenem indexálního znaku s objektem \"oheň\". Vzhledem k takové přímé vazbě representamenu na objekt je existence objektu pro indexální znak nutná. \nIkón je takový znak, jehož representamen je v nějakém smyslu objektu tohoto znaku podobný – ať už vlastnostmi nebo určitými rysy. Podobnost tak nemusí být založena pouze na vzhledu, jako např. u malovaných portrétů a obrázků vůbec Ikónem mohou být i metafory a analogie, protože se svým objektem sdílejí určitou podobnost Ikóny existenci denotovaného objektu nevyžadují\nSymbol je takový znak, jehož vztah representamenu s objektem je arbitrární, založený na konvenci, určité zákonitosti, pravidlu nebo zvyku, ať už naučeném, či vrozeném. Příkladem může být znovu \"kouř\". Pokud se dohodneme na tom, že kouř viditelný na obloze znamená \"nebezpečí\", bude \"kouř\" representamenem symbolického znaku denotující \"nebezpečí\". Dalším příkladem symbolů jsou dle Peirce „[v]šechna slova, věty, knihy a další konvenční znaky“ („All words, sentences, books, and other conventional signs.“). Pokud by v případě symbolu neexistoval nikdo, kdo by mohl tento znak interpretovat, ztratil by celkově svůj význam\nPříkladem kombinace tří výše zmíněných dělení znaku může být dle Chandlera mapa. \"Mapa\" může být ikón, index i symbol zároveň – přejímá charakteristiku a rysy krajiny (tj. ikonicita), je založena na kauzální vazbě mezi zobrazovaným a reálnou krajinou (index) a zároveň využívá i dohodnutých značení (symbol).\nZnak může zastupovat svůj objekt pouze v určitém ohledu, a právě na základě charakteru tohoto ohledu je možné znak klasifikovat jako qualisign, sinsign nebo legisign\nQualisign je takový znak, jehož representamen je pouhou „kvalitou“, určitým charakterem nebo rysem svého objektu. Qualisign je proto vždy ikónem Příkladem může být vjem červené barvy (feeling of red) nebo také specifická vůně zastupující čerstvě upečenou bábovku – representamen je tedy pouze vůně, „kvalita“ objektu. \nSinsign – později označený jako „token“ – je takový znak, jehož representamen je aktuálně existující věc nebo událost (actual existent thing or event), popřípadě individuální objekt nebo událost (individual object or event). Příkladem může být již zmíněná korouhev, která je representamenem pro aktuálně existující věc – \"směr větru\". Dále může jít např. o konkrétní \"demonstraci\", která může být representamenem pro \"společenský problém\".\nLegisign (také označován jako „type“) je takový znak, jehož representamen je nějaká zákonitost, konvence, pravidlo nebo obecný typ. Každý legisign se pak dle Peirce projevuje právě pomocí své konkrétní aplikace, tj. pomocí tokenu (sinsignu). Příkladem může být \"demonstrace\" denotující typ \"projevu společnosti\".\nRepresentamen může být určitou měrou kombinací výše uvedených typů.\nZnak lze dále dělit podle toho, jaký efekt má na interpreta, respektive podle toho, na co je interpret nucen se při interpretaci znaku zaměřit, tedy zda je znak réma, dicent nebo delome.\nRéma je takový znak, který se skrze svůj interpretant zaměřuje u interpreta pouze na určitou kvalitu, charakter nebo rys svého objektu a jako takový nemůže vypovídat nic o pravdivosti. Rématem jsou například všechny nenasycené predikáty, jako \" „_ má rád _“, „_ aplikuje _ _“\" nebo i čistě kvalitativní a charakterová označení jako zvíře, člověk, obratlovec, tj. označení tříd a vlastní jména.\nDicent je takový znak, který se skrze svůj interpretant zaměřuje u interpreta na existenční vlastnosti objektu a má tak schopnost něco o objektu vypovídat. Příkladem jsou nasycené predikáty a tedy i propozice obecně: např. \"Pavel má rád bábovku. Slunce je žluté. Doktor aplikuje lék pacientovi.\"\nDelome (také označovaný jako „argument“) je takový znak, který se skrze svůj interpretant zaměřuje u interpreta na pravidlo, zákonitostnebo na propojení s dalšími znaky pomocí nějakého pravidla. Liszkauvádí jako příklad \"logické vyplývání\", které je při interpretaci pravidlem vedoucím k nalezení zcela nové informace, která není obsažena v původních premisách.\nVýše zmíněné trichotomie typů znaku jsou založeny na třech kategoriích Peircovy fenomenologie: prvosti, druhosti a třeťosti. Prvost je kategorií kvalit, druhost kategorií dyadických relací a třeťost kategorií zprostředkování (Peirce 1994, 1.328). Z definic jednotlivých typů znaku pak lze určit i jejich fenomenologickou kategorii, viz následující tabulka:\n\nIndex např. využívá dyadické vazby mezi representamenem a objektem, a proto je v kategorii druhosti. Delome naopak zprostředkovává nové poznání, a tak spadá do kategorie třeťosti. \nZnaky jsou dále na základě typů jejich jednotlivých složek a vzájemných kombinací těchto typů klasifikovatelné (pouze) do deseti různých tříd, a to z důvodu jistých kombinačních exkluzivit vyplývajících z jednotlivých definic typů (kdy je např. vyloučeno, aby byl qualisign, tedy nějaká kvalita, cokoliv jiného než ikón, který je svému objektu podobný, a zároveň je vyloučeno, aby byl čímkoliv jiným než rématem, který se při interpretaci zaměřuje právě na kvalitu). Peirce tuto desítku tříd znaků shrnuje včetně příkladů: \nZnak je klasifikován výčtem typů jednotlivých složek znaku, tj. interpretantu, objektu \na representamenu. Např. \"kourouhev\" je dicent–index–sinsign, protože: (1) něco vypovídá o svém objektu (dicent), (2) je se svým objektem kauzálně spjat (index) a (3) je to existující objekt (sinsign). \n\nPřevzato z: Matlach, Vladimír. 2014. „Peircův triadický model znaku.“ \"Encyklopedie lingvistiky\", ed. Kateřina Prokopová. Olomouc: Univerzita Palackého v Olomouci. http://oltk.upol.cz/encyklopedie/index.php5?title=Peircův_triadický_model_znaku\n\n\n"}
{"id": "1102180", "url": "https://cs.wikipedia.org/wiki?curid=1102180", "title": "Ben E. King", "text": "Ben E. King\n\nBen E. King, rodným jménem Benjamin Earl Nelson (28. září 1938 – 30. dubna 2015) byl americký zpěvák. Narodil se v Hendersonu v Severní Karolíně, ale od osmi let žil v newyorském Harlemu. Svou pěveckou kariéru zahájil koncem padesátých let jako člen doo-wopové kapely Five Crowns. Později byl členem skupiny The Drifters. Své první sólové album, které dostalo název \"Spanish Harlem\", vydal v roce 1961 prostřednictvím hudebního vydavatelství Atco Records. Později vydal mnoho dalších alb. Zemřel roku 2015 ve věku 76 let.\n"}
{"id": "1102185", "url": "https://cs.wikipedia.org/wiki?curid=1102185", "title": "Tomáš Král (lední hokejista)", "text": "Tomáš Král (lední hokejista)\n\nTomáš Král (* 29. prosince 1992 v Plzni) je český hokejový brankář, od května 2016 působící v Piráti Chomutov. Mimo Česko působil na klubové úrovni v Norsku a Finsku. Je synem prezidenta Českého svazu ledního hokeje Tomáše Krále\n\nSvoji hokejovou kariéru začal v HC Plzeň, odkud v průběhu mládeže odešel do nejprve do Norska (Lillehammer IK) a poté do Finska, kde hrál za kluby Hämeenlinnan Pallokerho, Kärpät Oulu. Ve Finsku pokračoval i v seniorské kategorii a nastupoval zde za Hokki Kajaanim, IPK Iisalmi, TuTo Turku, KooVee a LeKi Lempäälä. V průběhu sezony 2013/14 se vrátil do Česka a nastupoval za HC Sparta Praha a HC Stadion Litoměřice, kde strávil na hostování celý následující ročník. V létě 2015 přestoupil do Mountfield HK, kde podepsal kontrakt na dva roky s opcí. Před sezonou 2015/16 odešel zpět do Litoměřic, ale dne 21. října 2015 odešel na hostování do HC Slavia Praha, kde působil na pozici druhého brankáře za Alexandrem Hylákem. V květnu 2016 se vrátil zpět do Hradce Králové, kde se dohodl na předčasném ukončení smlouvy. Následně přestoupil do Piráti Chomutov.\n\n\n\n"}
{"id": "1102186", "url": "https://cs.wikipedia.org/wiki?curid=1102186", "title": "FK Bodø/Glimt", "text": "FK Bodø/Glimt\n\nFK Bodø/Glimt (celým názvem Fotballklubben Bodø/Glimt) je norský fotbalový klub z města Bodø založený 19. září 1916, letopočet založení je i v klubovém emblému. Klubové barvy jsou žlutá a černá.\nSvá domácí utkání hraje na stadionu Aspmyra s kapacitou 7 354 diváků. V sezóně 2015 hraje v norské nejvyšší lize Tippeligaen.\n\n\n\"Platí k 15. 3. 2015\n\n"}
{"id": "1102189", "url": "https://cs.wikipedia.org/wiki?curid=1102189", "title": "Třída Tuzla", "text": "Třída Tuzla\n\nTřída Tuzla (jinak též NTPB – New Type Patrol Boat) je třída hlídkových člunů tureckého námořnictva. Pro turecké námořnictvo bylo postaveno celkem 16 jednotek této třídy. Další plavidla si objednala námořnictva Turkmenistánu a Kataru.\n\nSoutěž na vývoj tzv. hlídkových člunů nového typu (turecky \"Yeni Tip Karakol Botu\") byla vypsána roku 2004. Turecko chtělo jejich stavbou nahradit své zastaralé hlídkové lodě tříd \"Vegesack\" a \"Kartal\" a zároveň podpořit rozvoj domácího zbrojního průmyslu. Z řady zájemců byla vybrána konstrukce tureckých loděnic Dearsan Gemi İnşa Sanayi, se kterou byl v roce 2007 podepsán kontrakt na stavbu celkem 16 jednotek třídy \"Tuzla\". Prototypová jednotka TCG \"Tuzla\" (P 1200) byla na vodu spuštěna 9. dubna 2010 a do služby byla přijata 9. ledna 2011. Další plavidla do služby vstupovala tempem cca tři jednotky ročně.\n\nPlavidlo nese sonar Kongsberg Maritime Simrad SP92 MkII, navigační radar Raytheon a systém řízení palby Aselsan ASELFLIR 300D EO. Hlavní výzbroj tvoří komplet OTO Melara DARDO se dvěma 40mm kanóny, nacházející se na přídi plavidla. Ten doplňují dva 12,7mm kulomety ve zbraňových stanicích Aselsan STAMP umístěné v zadní části nástavby. K ničení ponorek slouží dvě skluzavky hlubinných pum a šestihlavňový raketový vrhač hlubinných pum Roketsan ASRLS, umístěný na zádi.\n\nPohonný systém tvoří dva diesely Tognum MTU 16V 4000 M90, každý o výkonu 7300 hp. Energii dodávají dva dieselgenerátory MTU, každý o výkonu 520 hp. Nejvyšší rychlost dosahuje 25 uzlů. Dosah je 2000 námořních mil při rychlosti 12 uzlů. Vytrvalost plavidel činí 14 dní.\n\nPrvní dva hlídkové čluny třídy \"Arkadag\" mají výtlak 400 tun. Plavidla mají podobné složení elektroniky a výzbroje jako jejich turecké protějšky. Odlišuje je použití vyhledávacího radaru Thales Scout a náhrada obou kulometů dvěma 25mm kanóny ve zbraňových stanicích Aselsan STOP. Roku 2017 byly zveřejněny fotografie, dle kterých nesou obě plavidla první série dva protiletadlové raketové komplety Simbad-RC.\n\nHlavňovou výzbroj raketových člunů z druhé série tvoří jeden 40mm dvoukanón DARDO a dva 25mm kanóny ve střeleckých stanovištích Aselsan STOP. Protivzdušnou obranu zajišťují dva protiletadlové raketové komplety Simbad-RC se střelami velmi krátkého dosahu Mistral. Údernou výzbroj tvoří buď čtyři protilodní střely Otomat Mk 2 s dosahem 180 km, anebo osm lehkých protilodních střel Marte Mark 2/N s dosahem 30 km.\n\n\n\n"}
{"id": "1102190", "url": "https://cs.wikipedia.org/wiki?curid=1102190", "title": "FK Haugesund", "text": "FK Haugesund\n\nFK Haugesund (celým názvem Fotballklubben Haugesund) je norský fotbalový klub z města Haugesund založený 28. 10. 1993 sloučením klubů Haugar Haugesund a Djerv Haugesund. Klubové barvy jsou bílá a modrá, v klubovém emblému je fotbalový míč a racek v letu.\nSvá domácí utkání hraje tým na stadionu Haugesund s kapacitou 8 950 diváků. V sezóně 2015 hraje v norské nejvyšší lize Tippeligaen.\n\n\"Platí k 28. 1. 2015\n\n"}
{"id": "1102192", "url": "https://cs.wikipedia.org/wiki?curid=1102192", "title": "Zdenka Gräfová", "text": "Zdenka Gräfová\n\nZdenka Gräfová (31. července 1886 Vrbno nad Lesy – 22. srpna 1976 Brno) byla česká herečka.\n\nPocházela z úřednické rodiny, otec byl vrchním inspektorem na dráze. S divadlem začala již ve škole a byla doporučena k hereckým hodinám u Karla Želenského. V sezóně 1905/1906 působila v Zöllnerově společnosti, v sezóně 1907 u J. E. Sedláčka, následně u J. Tuttra. V závěru prvního desetiletí 20. století působila u kočovné divadelní společnosti Františka Franzla-Lešanského a později znovu u společnosti J. E. Sedláčka odkud odešla k Východočeské společnosti.\n\nV roce 1924 se provdala za divadelního režiséra Bohuše Stejskala.\n\nJe pochována na Ústředním hřbitově města Brna.\n\nV roce 1913 nastoupila v divadle Uranie a vytrvala zde do roku 1919, kdy ji do Brna přivedl Václav Štech, který se tam ujal vedení brněnského Zemského divadla. V roce 1932 však následovala do Prahy svého manžela a byla vystřídána v Zemském divadle v Brně Vlastou Fabianovou. Mimo Brno byla ještě v sezóně 1933/1934 a po návratu do Brna zde setrvala až do roku 1942, kdy došlo k uzavření místního Národního a Zemského divadla. Po druhé světové válce se vrátila do Brna a působila zde až do roku 1960.\n\nZa svůj život pohostinsky vystoupila také v pěti inscenacích v pražském Národním divadle.\n\n\nOd roku 1934 působila jako profesorka na Státní hudební a dramatické konzervatoři v Brně, kde převzala po Emě Pechové výuku hlavních předmětů v dívčím oddělení. Byla mj. členkou komise, která přijímala ke studiu Karla Högera a k jejím žákům patřil ve čtyřicátých letech také Milan Pásek. K jejím žačkám dále patřily např. Vlasta Matulová, Ema Skálová, Miroslava Jandeková, Vlasta Chramostová a Maruška Valentová.\n\nOd roku 1948 působila pedagogicky také na brněnské Janáčkově akademii múzických umění (JAMU).\n\nVěnovala se také uměleckému přednesu a spolupracovala s brněnským rozhlasem.\n\n\n\n\n\n\n"}
{"id": "1102198", "url": "https://cs.wikipedia.org/wiki?curid=1102198", "title": "Petr Poš", "text": "Petr Poš\n\nPetr Poš (2. ledna 1944 Praha – 1. května 2015) byl český výtvarník a režisér animovaných filmů.\n\n\n"}
{"id": "1102199", "url": "https://cs.wikipedia.org/wiki?curid=1102199", "title": "Milan Kopecký (literární historik)", "text": "Milan Kopecký (literární historik)\n\nMilan Kopecký (14. května 1925 Brno – 17. září 2006 Brno) byl český literární vědec, editor, vysokoškolský pedagog a komeniolog.\n\nPo maturitě na reálném gymnáziu v Brně v roce 1944 studoval v letech 1945–1948 češtinu a ruštinu na Filozofické fakultě Masarykovy univerzity (FF MU) v Brně. V letech 1948–1953 učil jako středoškolský profesor v Břeclavi, nejprve na obchodní akademii, později na vyšší sociální škole a gymnáziu. Od roku 1953 do roku 1991 působil na filozofické fakultě v Brně, v letech 1991–1998 jako externista, v letech 1990–1992 externě přednášel na Slezské univerzitě v Opavě. Dcera Michaela (* 1958, provdaná Horáková, poté Soleiman pour Hashemi) se také zabývá starší českou literaturou a přednáší na FF MU v Brně.\n\nDoktorát získal Kopecký v roce 1949, v roce 1959 pak titul kandidáta věd prací \"Překlady z italské renesanční a německé reformační literatury od Mikuláše Konáče z Hodiškova\". V roce 1962 se habilitoval prací \"Literární dílo M. Konáče z Hodiškova.\" V roce 1973 byl jmenován řádným profesorem, roku 1980 obhájil doktorskou disertaci \"Pokrokové tendence v české literatuře od konce husitství do Bílé hory.\"\n\nV letech 1969–1972 byl proděkanem a v letech 1972–1976 děkanem filozofické fakulty tehdejší Univerzity J. E. Purkyně (UJEP) v Brně. V období let 1976–1990 stál v čele katedry české a slovenské literatury a literární vědy, od roku 1984 koordinoval sdružení bohemistických kateder na UJEP. Byl členem vědeckého kolegia věd a umění Československé akademie věd (ČSAV) a předsedou nebo členem několika komisí ministerstva školství a ČSAV. V roce 1988 byl zvolen členem korespondentem ČSAV. \n\nV letech 1963–1964 působil na Humboldtově univerzitě v Berlíně. Přednášel také v Itálii, Rakousku, Holandsku, Norsku, Francii, Bulharsku, Polsku aj.\n\nByl členem mezinárodního PEN klubu, Eichholz, Komise pro rukopisy Akademie věd České republiky, členem redakční rady J. A. Comenii Opera omnia, Studia Comeniana et historica a Comenius-Werkausgabe Berlin.\n\nV Literárněvědné společnosti při ČSAV vykonával v letech 1960–1970 funkci vědeckého tajemníka její brněnské pobočky a poté předsedy medievistické sekce. V letech 1977–1988 pracoval jako předseda sekce jazyka a literatury Socialistické akademie v Brně. Od roku 1973 řídil redakční radu pro vydávání díla J. A. Komenského. Od roku 1966 byl předsedou Muzejního spolku pro uchování bratrských památek a tisků v Kralicích nad Oslavou a zasloužil se o vybudování Památníku Bible kralické. \n\nOd roku 1953 publikoval v časopisech \"Česká literatura\", \"Slezský sborník\", \"Časopis Matice moravské\", \"Listy filologické\", \"Slavia\", \"Věda a život\", \"Vlastivědný věstník moravský\", \"Český lid\", \"Zlatý máj\", \"Host do domu\" a rovněž v periodických publikacích, které redigoval – revue \"Universitas\" (1968–1969), \"Sborník prací FF brněnské univerzity, řada literárněvědná (D)\" (1976–1991), \"Z kralické tvrze\" (1967–1979), \"Studia Comeniana et historica\" (1985–1990), \"Acta Comeniana\" (1983–1989), \"Literární Bílovice I, II (\"1982). Redigoval i sborník \"Rodné zemi\" (1958) a \"O barokní kultuře\" (1968). Odborně spolupracoval na filmu \"Pochodeň černého umění\" (1968, k 500. výročí knihtisku v českých zemích). Pro Českou televizi a Český rozhlas připravil několik literárních pásem a přednášek, pro Svobodnou Evropou od roku 1990 sérii portrétů osobností literárního baroka. Publicistické příspěvky uveřejňoval v denících \"Lidová demokracie\" a \"Rovnost\".\n\nZákladní badatelskou oblastí Milana Kopeckého byla starší česká literatura, zejména období renesance a baroka. Přínos významných tiskařů, vydavatelů a spisovatelů 16. století zhodnotil v monografiích Mikuláše Konáče z Hodiškova a Daniela Adama z Veleslavína.\n\nPokud jde o literární baroko, byl Kopecký iniciátorem a libretistou výstavy \"Barokní tisky\" (autor katalogu, 1968) a organizátorem vědecké konference o baroku (1967) v Brně. Připravil k vydání výbor barokní poezie \"Kapka\" \"rosy tekoucí\" (1968), dále například edici Zdoroslovíčka F. Kadlinského (1971), napsal monografii o Valentinu Bernadovi Jestřábském (1969), zabýval se Bohuslavem Balbínem a nově přeložil jeho \"Obranu\" (1988). V řadě studií se zabýval tvorbou J. A. Komenského, podílel se edičně také na jeho díle. Soustředil se na umělecké prostředky barokní literatury, vztahy baroka umělého k pololidovému a k folklóru a souvislosti mezi barokní kulturou a novodobým písemnictvím.\n\nPsal též o vzniku a vývoji cyrilometodějské tradice, o rozvoji humanismu a renesance a soudobého světského divadla, o pronikání antické kultury do české literatury, vzniku a rozvoji renesanční beletrie, sledoval i mezislovanské vztahy, reflektoval slovenské dějiny, pozornost věnoval také české literatuře 19. a počátku 20. století, zvláště autorům utvářejícím literární život na Moravě (Matěj Mikšíček, Jan Herben, Jan Uher aj.) Rozsáhlá byla rovněž jeho činnost recenzentsko-referentská.\n\nJeho dvě připravené knihy čekají ještě na publikování (monografie o Stanislavu Součkovi a edice dosud nevydaného rytířského románu). Celková bibliografie jeho prací obsahuje více než 600 položek.\n\n\nvýběr\n\n\n\n\n"}
{"id": "1102202", "url": "https://cs.wikipedia.org/wiki?curid=1102202", "title": "Březen 2015", "text": "Březen 2015\n\n\n\n\n"}
{"id": "1102203", "url": "https://cs.wikipedia.org/wiki?curid=1102203", "title": "Harald Hennum", "text": "Harald Hennum\n\nHarald Hennum (29. května 1928, Oslo, Norsko – 14. října 1993, Oslo, Norsko) byl norský fotbalový útočník a reprezentant.\n\nNa klubové úrovni hrál fotbal v Norsku v mužstvech Frigg Oslo FK a Skeid Fotball. Celkem dvakrát se stal nejlepším kanonýrem nejvyšší norské fotbalové ligy:\n\nV A-týmu Norska debutoval 2. 10. 1949 v Solně proti týmu Švédska (remíza 3:3). Celkem odehrál v letech 1949–1960 za norský národní tým 43 zápasů a vstřelil 25 gólů.\n\n"}
{"id": "1102206", "url": "https://cs.wikipedia.org/wiki?curid=1102206", "title": "Duben 2015", "text": "Duben 2015\n\n\n"}
{"id": "1102207", "url": "https://cs.wikipedia.org/wiki?curid=1102207", "title": "Karbid hliníku", "text": "Karbid hliníku\n\nKarbid hliníku (AlC), je látka, která vytváří žlutohnědé krystaly. Teplotně je stabilní do 1400 °C. S vodou reaguje za vzniku methanu.\n\nKrystalová struktura karbidu hliníku je tvořena dvěma typy vrstev. Hliník má tetraedrické uspořádání a u prvního typu je obklopen dalšími šesti atomy hliníku ve vzdálenosti 217 pm, druhý typ je obklopen 4 atomy hliníku ve vzdálenosti 190-194 pm a pátým atomem vzdáleným 221 pm.\n\nPřipravuje se reakcí hliníku s uhlíkem v obloukové peci.\n\nLze jej připravit i redukcí aluminy, tento postup ale není příliš výhodný, protože při něm dochází ke vzniku toxického oxidu uhelnatého.\n\nDalší možností je reakce hliníku s karbidem křemíku.\n\nHydrolýzou karbidu hliníku vzniká methan. Tato reakce probíhá za laboratorní teploty, při jejím zvýšení dochází k prudkému vzrůstu její rychlosti.\n\nPodobně reaguje s dalšími protickými reagenty.\n\nPoužívá se jako abrazivní materiál, jeho tvrdost je blízká tvrdosti topazu.\n\n"}
{"id": "1102216", "url": "https://cs.wikipedia.org/wiki?curid=1102216", "title": "Maria Gontowicz-Szałasová", "text": "Maria Gontowicz-Szałasová\n\nMaria Gontowicz-Szałasová (* 23. února 1965 Gorzów Wielkopolski, Polsko) je bývalá reprezentantka Polska v judu.\n\nJe rodačkou z obce Witnica. S judem začala v 15 letech Gorzówu Wielkopolski, když viděla náborový leták. Brzy si jí všiml reprezentační trenér Jacek Skubis a od roku 1984 se stala polskou jedničkou v lehké váze.\n\nV roce 1986 jí chybělo více odvahy ve finále mistrovství světa (byla celou hrací dobu pasivní), ale i se stříbrem byla nakonec spokojená. V roce 1987 se po mistrovství Evropy vdala za Mirosława Szałase a v únoru 1988 se jí narodil syn Damian. Na tatami se vrátila v témže roce, reprezentovala Polsko na univerziádě.\n\nV roce 1989 pokračovala v dobrých výsledcích, které přerušilo druhé mateřství. V roce 1990 se jí narodila dcera Kasia. Vidina účasti na olympijských hrách v Barceloně v roce 1992 jí však motivovala k další praci a do Barcelony se jí nakonec podařilo kvalifikovat a obsadit pěkné 7. místo.\n\nŽije v Gorzówu Wielkopolskim a má početnou rodinu (celkem 7 dětí).\n\n"}
{"id": "1102217", "url": "https://cs.wikipedia.org/wiki?curid=1102217", "title": "Kašpar Gschwandtner", "text": "Kašpar Gschwandtner\n\nKašpar Gschwandtner, též Caspar Schwandtner (2. června 1709 Tergesel, Horní Bavorsko – 1. října 1765 Praha), byl český zlatník bavorského původu v období pozdního baroka a rokoka.\n\nNarodil se jako jedno z 10 dětí bavorského měšťana Michaela Gschwandtnera. Vyučil se v Praze u Gottfrieda Lambrechta, u něhož byl v letech 1732-1736 čtyři roky tovaryšem. Jako tovaryš dorazil do Vídně a pod vedením svého vrstevníka Johanna Josefa Würtha pracoval v letech 1735–1736 nejprve ve Vídni na zhotovení, a potom v Praze na instalaci náhrobku sv. Jana Nepomuckého v katedrále sv. Víta na Pražském hradě. V roce 1737 získal v Praze na Starém Městě městské právo a 10. ledna roku 1738 byl přijat jako mistr do staroměstského cechu zlatníků a stříbrníků. Byl dvakrát ženat, poprvé se oženil roku 1737 s Terezií Markétou, vdovou po svém mistrovi Lambrechtovi, s níž vyženil dva syny. Podruhé se oženil roku 1744 s Karolínou Khylauovou. Bydlel v Platnéřské ulici na Starém Městě pražském. Zemřel na tuberkulózu.\n\nVytvořil na dvě desítky dochovaných prací, především chrámového stříbra, z něhož vynikají tři sluncové monstrance pro klášter benediktinů v Břevnově, pro jezuity do poutního kostela Panny Marie na Svaté Hoře u Příbrami a pro klášterní kostel sv. Františka Řádu křižovníků s červenou hvězdou v Praze, dále oltářní kříž pro cech staroměstských zlatníků. \nSvými pracemi je zastoupen například ve sbírkách Národního muzea v Praze a Severočeského muzea v Liberci.\n\n"}
{"id": "1102219", "url": "https://cs.wikipedia.org/wiki?curid=1102219", "title": "François Francœur", "text": "François Francœur\n\nFrançois Francœur (21. září 1698 Paříž – 5. srpna 1787 Paříž) byl francouzský hudební skladatel, dirigent a houslista v období pozdního baroka a klasicismu.\n\nByl synem Josepha Francœura, který byl hráčem na basse de violon a členem královského smyčcového orchestru \"Les Vingt-quatre Violons du Roi\". Již ve dvanácti letech hrál na housle v orchestru Pařížské opery. Zde se seznámil s Françoisem Rebelem, se kterým vytvořil většinu svého hudebně dramatického díla. V roce 1723 společně podnikli cestu do Vídně a Prahy při příležitosti korunovace Karla VI. V roce 1721 publikoval první knihu sonát pro housle (\"10 Sonates à Violon seul et Basse Continue, Livre Ier\"). \n\nV roce 1726 složili Rebel a Francœur svou první operu (tragédie en musique) \"Pyrame et Thisbé\". Pro mladý věk skladatelů byla nazývána „Dětskou operou“ (\"L’Opéra des enfants\"). V roce 1727 se stal královským komorním skladatelem. V roce 1728 uvedli Rebel a Francœur svou druhou operu \"Tarsis et Zélie\" (typ \"tragédie en musique\") v pařížské opeře. V roce 1729 byl Francœur přijat do Královského vojenského řádu Panny Marie Karmelské a svatého Lazara Jeruzalémského (\"Ordre royal de Notre-Dame du Mont-Carmel et de Saint-Lazare de Jérusalem\"), což byla pro hudebníka zcela mimořádná pocta. V roce 1730 se stal, podobně jako dříve jeho otec a jeho bratr, členem orchestru \"24 Violons du Roi\". Ve stejném roce vydal druhou knihu houslových sonát (\"12 Sonates à Violon seul et Basse Continue, Livre IIème\").\n\nV prosinci 1730 se Francœur zapletl do aféry ukradených šperků, které daroval bohatý obdivovatel zpěvačce Pařížské opery Mlle Marii Pélissier (1707-1749). Oženil se s dcerou slavné herečky Adrienne Lecouvreur, vztah ale skončil soudní tahanicí v roce 1746. \n\nV roce 1735 Rebel a Francœur uvedli svou třetí operu \"Scanderberg\" a v roce 1738 \"Ballet de la Paix\" (\"Balet míru\"). Oba kusy byly ale přijaty jen vlažně. V roce 1739 byl Francœur jmenován hudebním mistrem (\"maître de musique\") pařížské Opery. V roce 1743 byli Rebel a Francœur jmenováni inspektory (\"inspecteurs musicaux\") Královské hudební akademie. Od roku 1757 pak operu vedli jako intendanti. Čelili celé řadě problémů: finanční deficit, špatná disciplína operního souboru, spory mezi zastánci italského a francouzského operního stylu („querelle des bouffons“). Problémy vyvrcholily zničením operní budovy při požáru 6. dubna 1763. Dne 1. dubna 1769 byli Rebel a Francœur přinuceni odstoupit. \n\nDne 27. února 1744, byl Francœur jmenován superintendantem královské komorní hudby (\"Surintendant de la musique de la Chambre\"), kde nahradil Collina de Blamont. Dne 14. listopadu 1744 oslavili Rebel a Francœur návrat krále Ludvíka XV., který ležel několik měsíců vážně nemocen v Metách, díly \"Le retour du Roi à Paris\" (Návrat krále do Paříže) a \"Les Augustales\". V dalších letech pak složili pro Versailles několik dalších oper. Smrt přítele a dlouholetého spolupracovníka v roce 1775 Francœura zdrtila. Následujícího roku rezignoval na všechny své funkce a dožil v ústraní ve věku 89 let.\n\nJeho bratrem byl Louis Francœur (1692 - 1754), houslista a skladatel, jehož synem byl houslista a skladatel Louis Joseph Francœur (1738–1804).\n\n\n(ve spolupráci s Françoisem Rebelem):\n\n\n\n\n\n"}
{"id": "1102221", "url": "https://cs.wikipedia.org/wiki?curid=1102221", "title": "Jan Ferdinand Schachtel", "text": "Jan Ferdinand Schachtel\n\nJan Ferdinand Schachtel (1684 Praha – 2. září 1766 Praha) byl český zlatník a klenotník v období vrcholného a pozdního baroka.\n\nNarodil a vyučil se v Praze, stejně jako jeho mladší bratr, zlatník Jan Václav Schachtel (1692-1765). Roku 1711 byl na dispens přijat jako mistr do malostranského cechu zlatníků a stříbrníků, téhož roku se oženil. Bydlel v Mostecké ulici na Malé Straně. Roku 1751 byl zvolen starším cechovním mistrem. Patřil k nejbohatším zlatníkům své generace.\n\nByl všestranný, pracoval pro bohatou klientelu církevní i světskou, Vytvořil na dvě desítky dochovaných prací. Pracoval například pro pražského arcibiskupa Jana Josefa Breunera, pro kterého zhotovil kazetu příborů. K jeho nejvýznamnějším klenotnickým dílům, na nichž pracoval s brusičem drahokamů Ignácem Františkem Čupíkem, patří korunky a roucho poutní sošky Panny Marie na Svaté Hoře u Příbrami. Z chrámového stříbra byly jako vynikající hodnoceny práce vytvořené podle návrhů Kiliána Ignáce Dientzenhofera pro klášter benediktinů v Břevnově, do něhož vstoupil jako mnich jeho syn Ignác Vít, později činný v Broumově. Další zakázky dodal například řádu neobutých karmelitánů, do něhož vstoupil jako mnich jeho další syn, František Eustach. V jeho dílně se vyučil nejstarší syn Jan Matyáš Schachtel (narozený roku 1714).\n\n"}
{"id": "1102222", "url": "https://cs.wikipedia.org/wiki?curid=1102222", "title": "MusE (software)", "text": "MusE (software)\n\nMusE je svobodný software, MIDI/zvukový sekvencer s funkcemi pro nahrávání a úpravy zvuku. Byl původně psán Wernerem Schweerem a nyní je vyvíjen skupinou vývojářů MusE.\n\nPracovní stanice pro práci s digitálním zvukem MusE usiluje o to být úplným virtuálním vícestopým studiem pro Linux: Nyní nemá žádnou podporu pro jiné operační systémy, protože spoléhá pouze na linuxové technologie včetně JACK a ALSA. Podporuje Linux Audio Session Handler (LASH). MusE je založeno na QT4 a podporuje DSSI, VST (přes DSSI), ALSA-MIDI a FLAM.\n\nOd verze 0.7 dále byly notační schopnosti programu přesunuty do MuseScore.Tyto jsou ovšem zpět ve verzi 2.0.\n\nMusE od verze 2.2 podporuje zvukový přídavný modul LV2 stejně jako předtím podporované LADSPA, DSSI a VST.\n\n\n"}
{"id": "1102223", "url": "https://cs.wikipedia.org/wiki?curid=1102223", "title": "Reidar Sundby", "text": "Reidar Sundby\n\nReidar Sundby (17. října 1926 Larvik – 27. října 2014 tamtéž) byl norský fotbalový útočník a reprezentant.\n\nJeho synové jsou fotbalisté Tom Sundby a Reidar Sundby ml.\n\nNa klubové úrovni hrál fotbal v Norsku v mužstvu Larvik Turn a vyhrál s ním dvakrát ligový titul (1954/55 a 1955/56). Jedenkrát se stal nejlepším kanonýrem nejvyšší norské fotbalové ligy, v sezóně 1958/59 nastřílel 13 gólů (14zápasová sezóna). \n\nV A-týmu Norska debutoval 19. 9. 1954 v Oslu proti týmu Švédska (remíza 1:1), při své premiéře vstřelil jediný gól Norů. Byl to jeho jediný start za norský národní tým.\n\n"}
{"id": "1102225", "url": "https://cs.wikipedia.org/wiki?curid=1102225", "title": "Křesťanství v Kazachstánu", "text": "Křesťanství v Kazachstánu\n\nKřesťanství v Kazachstánu je druhé největší náboženství po islámu. Více než jedna čtvrtina obyvatel je křesťanského vyznání. Většina křesťanů jsou Rusové, Ukrajinci a Bělorusové, kteří nejvíce patří do Ruské pravoslavné církve. Asi 1,5 procenta populace jsou etnicky Němci a většina z nich patří do Římskokatolické a Luteránské církve. Existují zde také presbyteriáni, Svědkové Jehovovi, Adventisté sedmého dne a letniční hnutí. Metodisté, mennonité a mormoni jsou také církve registrované státem.\n\nPodle sčítání z roku 2009 je 26 % Kazachstánců křesťanského vyznání. Nacházejí se zde také dvě Baptistické organizace; Rada církví Evangelických křesťanů a Baptistů s asi tisícem členů a Baptistická unie v Kazachstánu s asi 10 000 členy.\n\nPodle sčítání lidu z roku 2009 žije v Kazachstánu 4 214 232 křesťanů. Jejich etnická příslušnost je následující:\n\nPřed dobytím Čingischánem zde žilo několik nestoriánů.\n\nV době, kdy si toto území podmanil, byla většina Najmanů křesťané. Tak to také zůstalo i při mongolském dobytí. Mezitím, Najmanové, kteří se usadili v Západním kaganátu Mongolské říše, konvertovali k islámu. Jižní mongolští Najmanové v 16. století konvertovali k buddhismu.\n\n"}
{"id": "1102227", "url": "https://cs.wikipedia.org/wiki?curid=1102227", "title": "Gatka", "text": "Gatka\n\nGatka (paňdžábsky: ਗਤਕਾ, \"gatkā\" – \"člen skupiny\") je tradiční jihoasijské bojové umění pocházející z Paňdžábu. Je odvozeno z indického vojenského stylu šastra-vidjá. Kombinují se v něm prvky boje s mečem a sebeobrany. V dnešní době jde spíše o exhibiční bojové umění. Často se vyučuje v sikhických chrámech – gurudvárách.\n"}
{"id": "1102228", "url": "https://cs.wikipedia.org/wiki?curid=1102228", "title": "Einat Jaronová", "text": "Einat Jaronová\n\nEinat Jaron (: ), (* 11. listopadu 1973 Izrael) je bývalá reprezentantka Izraele v judu.\n\nMěla pokračovat v úspěších Ja'el Aradové, ale rivalita s krajankou Danielou Krukower jí nakonec stála úspěšnou kariéru.\n\nAž do olympijských hrách v Atlantě v roce 1996 složitě hubla do lehká váhy a čekala až Aradová uvolní místo (ukončí kariéru) ve váze polostřední. Jenže tuto váhu si v roce 1997 začala nárokovat i Krukowerová, které pro její styl boje střední váha neseděla. V roce 1998 vzniknul s blížícími se olympijskými hrami v Sydney konflikt, který přinutil Krukowerovou ke startu za jinou zemi. Často zraněná Jaronová však důvěru izraelského svazu nezvládla, na olympijské hry v roce 2000 se nekvalifikovala a ke všemu záhy vážně onemocněla. Nemoc naštěstí dokázala porazit, ale k vrcholovému sportu se nevrátila.\n\n"}
{"id": "1102229", "url": "https://cs.wikipedia.org/wiki?curid=1102229", "title": "Pjotr Matrjoničev", "text": "Pjotr Matrjoničev\n\nPjotr Vladimirovič Matrjoničev (rusky Пётр Владимирович Матрёничев) (narozen 31. května 1985, Volgogradská oblastSovětský svaz) je ruský harmonikář.\n\nPůvodem je donský kozák. Jeho matka i otec pracovali v sovchozu. Sám Pjotr se již odmala zabýval hudbou; v roce 2004 ukončil hudební vzdělání v Borisoglebsku a poté se věnoval koncertování. Hrál většinou ruské lidovky. Díky své parodii hitu „Gangnam Style“ (Opa Russian Style) se stal populárním na ruském internetu. V roce 2015 zparodoval rakouského zpěváka Conchita Wurst svým singlem „Davaj Evropa Opa“.\n"}
{"id": "1102231", "url": "https://cs.wikipedia.org/wiki?curid=1102231", "title": "Třída Ghannatha", "text": "Třída Ghannatha\n\nTřída Ghannatha je třída víceúčelových bojových člunů námořnictva Spojených arabských emirátů. Celkem bylo ve dvou sériích postaveno 24 jednotek této třídy. Mezi hlavní úkoly plavidel patří přeprava výsadku, velení a hlídkování.\n\nStavba této třídy byla zadána roku 2002 loděnicím Swede Ship Marine a Abu Dhabi ShipBuilding (ADSB) v Mussaffahu. Loděnice Swede Ship Marine poskytla základní konstrukci plavidel a postavila první tři jednotky. Prototypová jednotka byla do služby přijata počátkem roku 2003, přičemž celá první série 12 plavidel byla dokončena v roce 2004.\n\nV roce 2009 byla objednána stavba druhé série 12 plavidel této třídy, z nichž první tři kusy byly opět postaveny ve Švédsku. Součástí kontraktu byla rovněž přestavba plavidel z první série na minometné a dělové čluny. Dodávka druhé série byla dokončena počátkem roku 2015.\n\nTrup plavidel je vyroben z hliníkových slitin. Kromě tří členů posádky mohou přepravovat až 42 vojáků. Původní výzbroj tvořily 12,7mm kulomety a námořní miny. Pohonný systém tvoří dva diesely MTU 12V 2000 M90 992 a dvě vodní trysky Rolls-Royce FF550. Nejvyšší rychlost dosahuje 45 uzlů.\n\nPo roce 2009 byla polovina člunů přestavěna na minometná plavidla a druhá polovina na rychlé dělové čluny. Novou výzbroj minometných plavidel tvoří 120mm minometný systém Patria Nemo a jeden 12,7mm kulomet ve zbraňové stanici OTO Melara Hitrole-G. Výzbroj dělových člunů tvoří jeden 27mm kanón Rheinmetall MLG 27 a jeden 12,7mm kulomet ve zbraňové stanici OTO Melara Hitrole-G. Plavidlům zároveň zůstala schopnost přepravovat až 42 vojáků.\n\nPlavidla verze \"Ghannatha II\" jsou vlastně malými raketovými čluny. Mají zesílený a mírně prodloužený trup, výkonnější motory MTU 12V 2000 M93 a nesou čtyři lehké protilodní střely Marte Mark 2/N s dosahem 30 km.\n"}
{"id": "1102237", "url": "https://cs.wikipedia.org/wiki?curid=1102237", "title": "Barca (okres Rimavská Sobota)", "text": "Barca (okres Rimavská Sobota)\n\nBarca (maďarsky \"Baraca\") je obec na Slovensku, nacházející se v okrese Rimavská Sobota v Banskobystrickém kraji.\n\nObec je listině doložená z roku 1334 pod názvem Barasta, jako královská donace Ratoldovcům, ale je však staršího původu. Název obce se postupně měnil na Barachcha (1345), Barza (1495), Baracza (1808), Borica (1920) a Barca (1927). Často se zde měnili zeměpáni. Od poloviny 16. století patřila jágerské kapitule, potom jezuitskému kolegiu v Košicích. Koncem 17. století ji zpustošily války a morové pohromy, takže s porovnáním s 16. století měla roku 1773 jen třetinu poddaných. Roku 1828 zde žilo 500 obyvatel v 55 domech. Obyvatelé se většinou zaměřovali polnohospodářstvím.\n\nV letech 1920 až 1925 nastala parcelace velkostatků a příchod slovenských obyvatel, kteří se usadili na přidělených pozemcích. V letech 1938 až 1944 byla obec připojena k Maďarsku. Roku 1952 bylo založeno JRD kde pracovala většina občanů.\n\nNachází se zde kostel římskokatolický Nejsvětější Trojice.\n\nŽije zde obyvatel. Roku 2001 zde žilo 394 obyvatel, z toho 85,5% se hlásilo k maďarské národnosti.\n"}
{"id": "1102239", "url": "https://cs.wikipedia.org/wiki?curid=1102239", "title": "Spirála (rozcestník)", "text": "Spirála (rozcestník)\n\nSlovo spirála má více významů:\n\n\n\n\n\n\n\n\n"}
