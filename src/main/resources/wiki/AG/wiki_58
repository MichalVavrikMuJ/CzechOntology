{"id": "1095076", "url": "https://cs.wikipedia.org/wiki?curid=1095076", "title": "Muchomůrka vejčitá", "text": "Muchomůrka vejčitá\n\nMuchomůrka vejčitá (\"Amanita ovoidea\" Link 1833) je velmi vzácná houba z čeledi muchomůrkovitých. Roste v teplých oblastech, v České republice pod duby.\n\n\nKlobouk dosahuje 100 – 200 (300) milimetrů, v mládí je polokulovitý až poduškovitý, později téměř plochý. Povrch má v mládí pomoučený, bílý, později hedvábně lesklý a na temeni někdy slámově nažloutlý. Okraje klobouku mohou nést drolivé zbytky vela, na povrchu v dospělosti velum většinou zcela chybí.\n\nLupeny jsou bílé, volné, bříškaté a na ostří vločkaté.\n\nTřeň dosahuje 100 – 150 (200) × 20 – 60 milimetrů, je bílý, plný a směrem dolů se rozšiřuje ve vejčitou hlízu 30 – 80 milimetrů širokou, často kořenující. Hlízu kryje bělavá až krémová pochva, která po otlačení nabíhá do rezavo-okrova. V horní části třeně je umístěn prsten, který během růstu mizí - předtím je poměrně masitý, snadno drolivý a vločkovitý. Povrch třeně je pomoučený až jemně šupinkatý.\n\nDužnina houby je bílá, v dospělosti má nepříjemný pach připomínající rybinu nebo mořské řasy.\n\nVýtrusný prach je krémový spóry mají elipsovitý tvar, dosahují 9 - 12 × 6 - 8 μm a jsou amyloidní.\n\nRoste v oblastech teplomilné květeny na podkladech se zvýšeným obsahem vápníku. Žije jako mykorhizní symbiont listnatých stromů – dubů a borovic. Fruktifikuje od července do září.\n\nRoste v severní Africe (Alžír, Egypt, Maroko), Asii (Kazachstán) a v Evropě, kde je rozšířená v následujících zemích: Bulharsko, Francie, Itálie (Sardinie), býv. Jugoslávie, Německo, Portugalsko, Rakousko, Slovensko, Švýcarsko, Španělsko (Baleáry), Ukrajina a Velká Británie.\n\nPatrně nejstarší publikovaný nález z území současné České republiky byl učiněn 3. srpna 1927 na Brněnsku českým mykologem Františkem Skyvou a učitelem Švestkou. V roce 1934 již uvádí Veselý také nález z oblasti Čech z okolí Slaného. Poslední nálezy z oblasti Čech pocházejí z poloviny 20. století, na Moravě byla nalezena i recentně.\n\nÚzemí České republiky tvoří severní hranici areálu výskytu. Byly odtud publikovány nálezy mimo jiné z následujících chráněných území:\n\n\nV důsledku zbarvení a růstu v teplých oblastech pod listnáči může být zaměněna s dalšími světle zbarvenými druhy podobných stanovišť. Většina z nich je v České republice vzácná, případně se vyskytuje pouze v jižní Evropě:\n\n\nMuchomůrka vejčitá je zařazena do Červeného seznamu (2006) jako kriticky ohrožený druh (CR) Je zahrnuta i do Červené knihy jako kriticky ohrožený druh (E). Efektivní ochranu lze zajistit jen formou územní ochrany a za předpokladu zachování druhové skladby dřevin a šetrného hospodaření v lesích. O nálezech je vhodné informovat nejbližší mykologické pracoviště.\n\n\n"}
{"id": "1095081", "url": "https://cs.wikipedia.org/wiki?curid=1095081", "title": "Hummel (rozcestník)", "text": "Hummel (rozcestník)\n\nVýraz Hummel může mít vícero významů. \n\nV německém jazyce \" die Hummel\" je výraz pro „čmeláka“.\n\n\n\n"}
{"id": "1095082", "url": "https://cs.wikipedia.org/wiki?curid=1095082", "title": "Glenn Kotche", "text": "Glenn Kotche\n\nGlenn Kotche (* 31. prosince 1970) je americký bubeník. V roce 2000 nahradil původního bubeníka Kena Coomera ve skupině Wilco. Spolu s Jimem O'Rourkem a Jeffem Tweedym téhož roku založil skupinu Loose Fur, která v letech 2003 a 2006 vydala dvě studiová alba. Rovněž vystupoval se skupinou The Minus 5 a spolupracoval s dalšími hudebníky, mezi které patří například Simon Joyner, Phil Selway a Sean Watkins. Rovněž vydal několik sólových alb.\n\n\n"}
{"id": "1095083", "url": "https://cs.wikipedia.org/wiki?curid=1095083", "title": "Humlův dům", "text": "Humlův dům\n\nHumlův (či Hummlův, Hummelův) dům, zvaný též Trnkův je pozdně barokní až klasicistní dům z let 1769-74. Stojí na Kampě na Malé Straně, Praha 1, na adrese Hroznová 500/1, přiléhá k domu čp. 543.\n\nParcela, na níž stojí dnešní budova, byla původně nezastavěnou plochou na břehu Čertovky. Teprve v roce 1629 byla prodána jako stavební parcela, nicméně s výstavbou se zde započaslo až koncem 17. století. Do té doby byla spojena s vedlejším domem čp. 490/III.\n\nTeprve v roce 1761 prázdné stavební místo výhodně koupil pražský stavitel Matthias Hummel. Není známo, kdy začal s výstavbou svého domu. Jako nejpravděpodobnější se jeví roky 1769-1774, neboť v roce 1774 je již dům zmíněn jako Hummlův majetek. Zcela jistě pak lze existenci doložit od roku 1786, a to podle záznamů Ignáce Jana Nepomuka Palliardiho a J. Jágera. Obytný dům v pozdně barokním až klasicistním stylu vystavěl Matěj (Matthias) Hummel asi v letech 1769-1774.\n\nDům byl upraven v roce 1865 pro potřeby herec Pavla Švandy ze Semčic, kterému patřil, jména stavitele však nelze s jistotou určit. Mohli jimi být Josef Kaura roku 1896, nebo František Václavík v roce 1865. Roku 1959 dům zakoupil Jiří Trnka, který jej nechal upravit.\n"}
{"id": "1095084", "url": "https://cs.wikipedia.org/wiki?curid=1095084", "title": "Arzuhan Doğan Yalçındağ", "text": "Arzuhan Doğan Yalçındağ\n\nArzuhan Doğan Yalçındağ (* 1964) je turecká mediální podnikatelka. Je dcerou mediálního magnáta Aydına Doğana.\n\nPo složení maturity na francouzské škole Saint-Michel v Istanbulu studovala sociologii na Boğaziçi Üniversitesi a ekonomickou pedagogiku na American University v Londýně.\n\nDne 1. ledna 2010 se stala, po odchodu svého otce, generální ředitelkou Doğan Yayın Holding. Byla odpovědná za rozhlasové a televizní stanice, jako Kanal D a noviny, jako Hürriyet a Milliyet. 1. ledna 2012 převzala tuto pozici její sestra Begümhan Dogan Faralyalı. Od roku 2007 do 2010 byla také předsedkyní TÜSIAD, spolku tureckých průmyslníků a podnikatelů. Je členkou představenstva Türkiye Eğitim Gönüllüleri Vakfı, vlivné nevládní organizace pro školení a vzdělávání tureckých dětí a dospívajících ve věku 6 až 17 let. Také předsedala \"Aydin Dogan Trust Foundation\" a je zakládajícím členem asociace tureckých podnikatelů \"KAGİDER\".\n"}
{"id": "1095086", "url": "https://cs.wikipedia.org/wiki?curid=1095086", "title": "Mistrovství světa v biatlonu 2013 – stíhací závod mužů", "text": "Mistrovství světa v biatlonu 2013 – stíhací závod mužů\n\nStíhací závod mužů na Mistrovství světa v biatlonu 2013 se konal v neděli 10. února jako v pořadí druhý mužský závod biatlonu v lyžařském středisku Vysočina Aréna. Zahájení stíhacího závodu proběhlo v 13:00 hodin středoevropského času.\n"}
{"id": "1095087", "url": "https://cs.wikipedia.org/wiki?curid=1095087", "title": "Genius + Love = Yo La Tengo", "text": "Genius + Love = Yo La Tengo\n\nGenius + Love = Yo La Tengo je kompilační dvojalbum americké rockové skupiny Yo La Tengo, vydané v září 1996 hudebním vydavatelstvím Matador Records. Nachází se na něm raritní písně a alternativní verze písní. Vedle autorských skladeb se zde nachází také několik coververzí, například od Johna Calea („Hanky Panky Nohow“) či skupin Wire („Too Late“) a The Velvet Underground („I'm Set Free“).\n"}
{"id": "1095091", "url": "https://cs.wikipedia.org/wiki?curid=1095091", "title": "Vinné", "text": "Vinné\n\nVinné je název více míst:\n"}
{"id": "1095092", "url": "https://cs.wikipedia.org/wiki?curid=1095092", "title": "Národní park Alchanaj", "text": "Národní park Alchanaj\n\nNárodní park Alchanaj (rusky \"Национальный парк Алханай\") je národní park v Zabajkalském kraji Ruské federace, jehož účelem má být rekreace, ochrana přírodního bohatství a také ochrana kultovních míst burjatského národa. Byl zřízen 15. května 1999. Zabírá plochu 1382,34 km. Reliéf je členitý, nejvyšším vrcholem je hora Alchanaj s nadmořskou výškou 1662 metrů nad mořem.\nNárodní park byl zřízen na buddhistickém posvátném místě a předmětem ochrany se tak stalo i množství svatyní a poutních míst. Před příchodem buddhismu byla oblast posvátným místem burjatských šamanů.\n"}
{"id": "1095098", "url": "https://cs.wikipedia.org/wiki?curid=1095098", "title": "Cyrano z Bergeracu (Tamberg)", "text": "Cyrano z Bergeracu (Tamberg)\n\nCyrano z Bergeracu (v estonském originále ), op. 45, je romantická opera ve třech dějstvích a epilogu estonského skladatele Eina Tamberga na libreto Jaana Krosse. Byla dokončena roku 1974 a měla premiéru 2. července 1976 v divadle Estonia v Tallinnu.\n\nVýznamný estonský skladatel Eino Tamberg se prosadil na hudební scéně od 50. let 20. století. Až na krátkou periodu v 60. letech (\"Toccata pro orchestr\", 1967) se ve své tvorbě vyhýbal jak atonalitě a avantgardním skladatelským technikám, tak folklorismu, a jeho tvorba se nesla převážně ve stylu novoklasicismu, jehož byl Tomberg v Estonsku nejvýznamnějším představitelem. To platí o jeho první opeře \"Železný dům\" (\"Raudne kodu\") z roku 1965, kterou lze považovat za dílo socialistického realismu, baletu \"Joanna tentata\" (1971), jeho zřejmě nejpopulárnější skladby – koncertu pro trubku z roku 1972, jakož i o jeho druhé opeře dokončené roku 1974, kterou Tamberg přímo nazval „romantická opera“.\n\nTamberg později popisoval, že jej na námětu Rostandovy známé hry přivábila právě „vřelost“, kterou v té době právě hledal. „Tento nový námět mne fascinoval svou citovostí, myšlenkami a mnohostranností. Člověk se málokdy setkává s tak výjimečnou a bohatou osobností, jako je Cyrano. Je jemnocitným básníkem i kurážným šermířem. Jeho škála citů sahá od jiskřivé komiky po hlubokou tragiku, se svými představenými jedná hrdě a zpříma, oškliví si poníženost a patolízalství, ve své práci nezná kompromisu a jako člověk je odhodlán ke každé oběti. Má elegantní a třpytivou fantazii, ve které se dokáže zcela utopit. […] Protože je Cyrano obklopen celou paletou brilantně načrtnutých postav a celá hra vyzařuje atmosféru zvláštní ušlechtilosti a přátelskosti, bylo mi jasné, že se mi zde nabízí příležitost uskutečnit své hudební záměry a osvobodit se od všeho nastřádaného napětí.“ Tamberg se s dílem setkal v překladu významného estonského spisovatele a překladatele (mj. Shakespeara, Carrolla, Balzaca, Paula Éluarda a Brechta) Jaana Krosse a podařilo se mu přesvědčit autora k vypracování libreta.\n\nPremiéra se konala v Tallinnu roku 1976 a hrála se zde se zvláštním úspěchem mnoho let, estonský rozhlas pořídil i její nahrávku, která byla vydána na LP. Estonská národní opera připravila další inscenaci \"Cyrana z Bergeracu\" v roce 1995 a obnovila ji roku 2005; ta je dosud (2015) na repertoáru divadla. Mimo Estonsko byla Tambergova opera uvedena pouze v olomouckém divadle (1982). Jedná se o dosud (2015) jedinou estonskou operu uvedenou v českých zemích.\n\n\"Cyrano z Bergeracu\" je z hlediska struktury i hudebního materiálu tradiční romantickou operou: strukturou skládající se z recitativů, árií a sborů připomíná raně barokní francouzskou operu (odkaz na dobu děje), zatímco využití příznačných motivů je jedním ze znaků poukazujících na hudbu doby pozdního romantismu, slohu Rostandovy hry. V této opeře Tamberg ostatně podle svých slov „mohl uspokojit svou tehdejší potřebu melodické, romantikou nasycené hudby“. S \"Železným domem\" srovnával \"Cyrana\" takto: „Jestliže jsem v \"Železném domě\" kladl hlavní důraz na principy hudebního dramatu, [...] tak v \"Cyranovi\" jsem se snažil o opernost v jejím klasickém významu – jak co do hudebního jazyka, tak co do formálního uspořádání.“ Kritik Stephen Pettitt v The Sunday Times o opeře sice poznamenal, že „nemá žádný originální přístup k operní umělecké forme“, ale přesto „nezní reakcionářsky, protože Tambergovou odpovědí je ryzí pravdivost a plná empatie s hrdinou“. Robert Levine na Classics Today popisuje \"Cyrana z Bergeracu\" jako „krásně orchestrovaný, […] naplněný áriemi, duety a sborovými vstupy. Děj je plynulý a přirozený, orchestr komentuje postavy a pomáhá nám je poznat, a jsou zde mnohé líbezné melodie rozeseté mezi občasným satirickým komentářem orchestru. Sentimentální scény […] nejsou nikdy unylé. Jsou posluchači předloženy bez přílišného zdůraznění a svou stručností a přímostí jsou nesmírně účinné.“\n\n(Pařížská ulice s Raguenauovou paštikárnou, v noci) Cyrano de Bergerac, smělý důstojník gaskoňského oddílu a vynalézavý básník, se právě vrací z bitky s celou hordou násilníků. Jeho radost z vítězství kalí vzpomínka na jeho sestřenici Roxanu, kterou potají miluje. Domnívá se, že ani jeho odvaha, ani důvtip mu nedovedou získat její lásky, když mu tvář hyzdí obrovský nos. Jiskřička naděje v něm sice plane, je ale tak malá, že se nikdy neodhodlá svěřit se zbožňované krásce se svými city (Cyranův monolog \"Hahoo! Mu kiire mõõga eest see palgaliste mõrtsukate kapi\").\n\nUlicí prochází i mladý pohledný kadet Kristián – je teprve druhý týden v Paříži a již je po uši zamilován do Roxany, již spatřil jen zdálky několikrát v divadle. Ale Roxana je velmi duchaplná a vzdělaná a Kristián, který nemá s dvořením se dámám zkušenost a svůj intelekt posuzuje spíše kriticky, se neodvažuje ji oslovit (Kristiánova kavatina \"Lalalaa… Teist nädalat Pariisis ja rängalt armund niisiis\").\n\nPaštikář Ragueneau se svou ženou Lízou otevírají krám. Ragueneau manželce vypráví o Cyranově posledním kousku: Básník Lignière se ve své básni vysmál Richelieuovu synovci hraběti de Guiche, kterého sličná Roxana již po několikáté odmítla, a rozzlobený hrabě na něj poslal stovku nájemných ničemů. Cyrano však přišel příteli na pomoc a násilníky rozehnal. Líza má za to, že se Cyrano příliš rád bije a jednou si narazí ten svůj nos. Objevuje se Roxanina dueňa a nechává Cyranovi po paštikáři vzkazovat, že se s ním Roxana musí za chvíli sejít.\n\nCyrano nemůže uvěřit svým uším: domnívá se, že Roxaně možná přece jen není lhostejný. Protože si však netroufá jí vyznat lásku do očí, píše jí své vyznání dopisem (Cyranovo arioso \"Ta on kell seitse siin…\"). Zatímco uměnímilovný Ragueneau k velké zlosti své choti hostí tři ošuntělé básníky, kteří pějí chválu hostiteli i statečnému Cyranovi, jehož činu je plné město, dokončuje Cyrano svůj dopis – bez podpisu, protože jej chce předat osobně.\n\nA už přichází Roxana, ve velkých rozpacích, protože důvod její návštěvy je bláhový a pro Cyrana jistě směšný. Nejprve mu připomíná, jak spolu trávili dětství a jak si byli vždy blízcí, vyptává se na původ jeho šrámů a snaží se je ošetřit, a pak se mu konečně odhodlá svěřit: Zamilovala se do jistého chudého muže, který ji sám miluje, ale neodvažuje se k tomu přiznat, je důstojníkem v gaskoňském regimentu – a je krásný. Teprve toto poslední slovo Cyrana šokem vyvede z omylu. Roxana vypráví, že jejím vyvoleným je baron Kristián de Neuvillette, právě převelený k Cyranovi oddílu, a prosí Cyrana, aby nad ním držel ochrannou ruku. Zdrcený Cyrano na sobě nedává nic znát a slibuje (arioso Roxany a její duet s Cyranem \"Kabelisse tõtta nüüd… Nii siis on saabunud see õnnistatud hetk\").\n\nV tomto okamžiku přicházejí gaskoňští kadeti se svým kapitánem Jalouxem i vrchním velitelem hrabětem de Guiche, provolávají slávu svému kamarádu Cyranovi (sbor \"Ju-hun, ho-hoo, he-hee Cyrano!\"). De Guiche nabízí Cyranovi zaměstnání u svého strýce, ale Cyrano odmítá myšlenku, že by měl při svém psaní někoho poslouchat. Když kadeti přinášejí klobouk s péry, který našli v křoví u místa šarvátky, de Guiche se hlásí ke svému majetku i k tomu, že vrahy na Lignièra poslal on. Vyslovuje svůj obdiv Cyranovi, ale varuje ho, aby si nepočínal jako Don Quijote a nebojoval proti větrným mlýnům, jejich lopatky ho mohou semlít. Ale Cyrano opáčí: „Nebo vynést ke hvězdám!“\n\nPak musí Cyrano vyprávět kadetům své zážitky z dnešní noci (Cyranovo vyprávění \"Noh, läksin mööda kaid, ei kõppu ega kippu\"). Mezi nimi je i Kristián. Ostatní jej považují za bázlivce, protože není pravý Gaskoněc, a aby jim dokázal opak, provokuje Kristián nejodvážnějšího a nejprchlivějšího z nich – Cyrana. Přes varování, kterého se mu dostalo, přerušuje Cyranovo vyprávění vždy zmínkou o nosu. Cyrano se nejprve ovládá, ale pak všechny až na Kristiána zlostně vyžene. Nevyzývá však Kristiána k souboji (jak se ten domníval), ale zdraví jej jako Roxanin bratranec. Sděluje mu, že Roxana je mu příznivě nakloněna a že od něj očekává dopis. To Kristiána vyděsí: slova jej vždycky nechají na holičkách, jeho šance je ztracena. Kéž by měl vtip a styl!\n\nCyrana při pohledu na Kristiána napadá zkombinovat jejich vzájemné přednosti a nabízí mu svou pomoc, včetně připraveného milostného dopisu – „takové my básníci nosíme vždy po kapsách“ (duet \"Roxane ei pettuks eal\"). Kristián jej vděčně objímá a v tom okamžiku je překvapí vracející se kadeti. Co se stalo, že by Cyrano již nebyl na zmínky o svém nose tak choulostivý? Ale ten hned dokazuje, že výjimka jen potvrzuje pravidlo a že kdo pronese v jeho přítomnosti slovo „nos“, bude brzy čichat kvítí zespodu…\n\n(Před Roxaniným domem, večer) Roxana je rozechvělá pod dojmem Kristiánova krásného dopisu a z očekávání jejich brzkého prvního dostaveníčka. Teď, když zná jeho vnitřní povahu, jej miluje tím více (árie \"Ju õhtune on õu ja loojang läidab taeva\"). Její štěstí kalí jen pomyšlení na de Guiche, a tím spíše jeho nenadálý příchod. Hrabě se s ní přišel rozloučit, protože nazítří má jeho pluk – včetně oddílu gaskoňských kadetů – odejít do boje k Arrasu. De Guiche se chce stále Cyranovi pomstít a Roxana která by přirozeně chtěla udržet Kristiána ve své blízkosti – hraběti lstivě navrhuje, aby bojovného Cyrana potrestal tím, že zanechá jeho oddíl nečinně v Paříži. De Guiche nejen svolí, ale vkládá si Roxanin návrh jako (první) projev přízně k němu. Naléhá tedy na pozdější schůzku a Roxana se jej jen obtížně zbavuje (duet \"Ma tulin teatama\" a arioso de Guiche \"Oo, teete hulluks mu\").\n\nBrzy se objeví Cyrano, aby Roxanu připravil na Kristiánův příchod. Ta mu vypráví, jak Kristián srší důvtipem, snad i více než sám Cyrano. Na druhé straně Kristián má přetvářky dost a chce Roxaně vyznat lásku sám bez cizí pomoci. Avšak jeho konverzace sestává jen ze slov „miluji Vás velmi“, což rozdychtěnou Roxanu silně rozčaruje a ta Kristiána s výsměchem zanechává na ulici.\n\nKristián je nucen se spolehnout na Cyrana. Tomu se podaří vyvolat Roxanu zpět na balkón, ale původní plán – že Cyrano bude našeptávat Kristiánovi slova – nefunguje a nakonec Cyrano na setmělé ulici zaujímá Kristiánovo místo. Vyznává Roxaně lásku tak poeticky, že ta zcela zjihne. Kristián – Cyranovými slovy – na ní vymámí slib polibku a Roxana jej pouští dovnitř (balkónová scéna \"Arm kasvab põues mul…\").\n\nZ blízkého kláštera, kde se ukryl de Guiche, přichází kapucín a nese Roxane psaní od hraběte: oznamuje jí, že se od ní nedokázal vzdálit a že ji za chvíli navštíví. Roxana duchapřítomně tlumočí mnichovi obsah dopisu v tom smyslu, že ji má ihned oddat s Kristiánem. Cyrano zůstává na ulici, aby hraběte případně zadržel, dokud obřad neskončí.\n\nDe Guiche opravdu vzápětí přichází a Cyrano se před ním vydává za člověka, který právě spadl z Měsíce. Popisuje užaslému hraběti šest způsobů, jakými se lze na Lunu dostat (Cyranova historka o letu na Měsíc \"Kõrgelt langedes on alati see oht\"). Než de Guiche lest prohlédne a pozná Cyrana, jsou Kristián a Roxana oddáni. De Guiche však má poslední slovo: hned ráno gaskoňský pluk i s Cyranem a Kristiánem rukuje do války.\n(Vojenský tábor pod Arrasem) Gaskoňský oddíl je obklíčený a vyhladovělý. Kapitán Castel-Jaloux vzpomíná na rodný kraj (arioso \"Kui imelise on need kodunurga lood\"). Cyrano se vrací z nebezpečné výpravy přes nepřátelskou linii, kterou podniká každý den s dopisem pro Roxanu, a spěchá napsat další. Kristián ve snu vzpomíná na Roxanu, kterou vroucně miluje a se kterou je nyní spojen jen cizími slovy (árie \"Oh, Roxane, veel snigatada unne\").\n\nPřichází hrabě de Guiche oznámit, že nepřítel hodlá dnes provést hlavní útok a že jej de Guiche dokázal falešnou zprávou nasměrovat právě na gaskoňské pozice. To je jeho poslední pomsta. Kristián žádá Cyrana, aby za něj napsal Roxaně dopis na rozloučenou – a Cyrano jej již má připraven a předává ho příteli.\n\nTu se objeví kočár z nepřátelské strany. Je v něm Roxana, kterou Španělé nechali z dvornosti projet. Hodlá s vojskem zůstat i během bitvy – a v tom případě zůstává i hrabě de Guiche. Nejprve se však mohou vojáci posílit, neboť kočím je paštikář Ragueneau, jenž spolu s Roxaninou dueňou vytahují z kočáru plno jídla a pití (hodovní píseň \"Muhärrad, teid söömaga tervitan ma!\").\n\nRoxana si mezitím může po samotě promluvit s Kristiánem: vypráví mu, že ji sem do nebezpečí přivedly jeho nádherné vroucí dopisy. Omlouvá se manželovi, že jej kdysi milovala pro jeho vzhled: teď by mohl být ošklivý jak noc, ona miluje jeho ducha. To Kristiána rozruší. Posílá Roxanu pryč a konfrontuje Cyrana: je mu nyní jasné, že on Roxanu rovněž miluje a že Roxana nevědomky miluje jeho. Ukládá Cyranovi, aby Roxaně vyjevil celou pravdu a nechal ji rozhodnout mezi nimi dvěma. Cyrano hovoří s Roxanou a ta mu potvrzuje svá předchozí slova. Než jí však Cyrano stačí vše vysvětlit, začne španělský útok a první střelou je zabit Kristián. Roxana zdvihá z jeho prsou krví smáčený dopis a Cyrano si uvědomuje, že nyní mu nezbývá než navždy mlčet.\n\n(Klášter, kde žije Roxana) Jeptišky zpívají večerní modlitbu (sbor \"Tu solatium et refugium, Virgo Mater Maria\"). Roxana již patnáct let žije v ústraní kláštera s Kristiánovým posledním dopisem v záňadří a Cyrano ji každou sobotu navštěvuje. Přichází Castel-Jaloux a hovoří s Roxaninou dueňou: Cyrano si udělal mnoho nepřátel a hrabě de Guiche mu posílá varování, neboť se dozvěděl o úkladech o Cyranův život. Ale je již pozdě, přibíhá Ragueneau a vypráví, že neznámý vrah shodil Cyranovi na hlavu poleno. Paštikář přítele ošetřil a uložil do postele, každá námaha však zraněného může zabít.\n\nZatím nic netušící Roxana očekává Cyrana a je překvapena, když ten přichází s malým zpožděním. Cyrano ji žádá, aby si mohl konečně přečíst Kristiánův dopis na rozloučenou. Roxana svoluje a žádá jej, aby četl nahlas. Přitom však s hrůzou zjišťuje, že ho Cyrano zná nazpaměť, a poznává i jeho hlas, jak jej kdysi slyšela zpod balkónu. Nyní chápe vše – i to, proč mlčel. Ale teprve když zděšení Ragueneau a Castel-Jaloux volají, že si Cyrano opuštěním lůžka přivodil smrt, pochopí i důvod, proč právě dnes jí Cyrano své tajemství prozradil. „Milovala jsem jen jednoho, a ztrácím ho dvakrát.“\n\nCyrano se chystá k poslední cestě na Měsíc a vyzývá na souboj své odvěké nepřátele: věrolomnost, předsudek, zbabělost a hloupost – v tomto boji nepodlehl (monolog \"Nüüd vabandage, mul on juba minna kiire\").\n\n\n"}
{"id": "1095100", "url": "https://cs.wikipedia.org/wiki?curid=1095100", "title": "Národní park Udegejská legenda", "text": "Národní park Udegejská legenda\n\nNárodní park \"Udegejská legenda\" (rusky \"Национальный парк «Удэгейская легенда»\") byl založen 9. července 2007. Nachází se ve východní Sibiři v Krasnoarmejském rajónu Přímořského kraje v Rusku, v centrální části horského pásma Sichote-Aliň. Zabírá plochu 88600 ha na středním toku řeky Bolšaja Ussurka. Jeho úkolem je ochrana přírody, původní kultury národa Udegejců a rozvoj ekoturistiky v této oblasti. Na poměrně malé ploše lesů a řek se nachází množství různorodých druhů rostlin a živočichů, z nichž desítky jsou chráněny. Od roku 1935 byla tato oblast součástí větší přírodní rezervace Sichote-Aliň, ale pak tento status ztratila. Nemělo to však negativní vliv na biodiverzitu a v současnosti vyhlášený národní park plní mimo jiné i roli biokoridorů mezi touto rezervací (zapsanou od roku 2001 do UNESCO) a údolím řeky Bikin. Správa parku se nachází v obci Roščilo, kde je umístěno místní muzeum mineralogie.\n\nOblast národního parku zabírá území s nadmořskými výškami od 200 m n. m. V údolí řeky Bolšaja Ussurka až po nadmořské výšky kolem 1300 m n. m. (nejvyšší bod parku je hora Armut 1330 m n. m.). To je důvod, proč má takové poměrně malé území velmi bohatou biodiverzitu. V údolích řeky Ussurky a jejích přítoků se vyskytují převážně listnaté lesy, postupně ve vyšších částech převažují jehličnaté. Rostou zde zejména jilm horský, jasan, borovice limba, smrk ajanský, jedle mandžuská, bříza mandžuská a jiné druhy dřevin. Roste zde přes 30 druhů ohrožených cévnatých rostlin a 12 druhů vzácných lišejníků zapsaných v Červené knize Ruské federace (resp. SSSR). Lze zde nalézt chladnomilné i teplomilné rostliny.\n\nTypickými zvířaty jsou medvěd ušatý a medvěd hnědý, území národního parku je centrální oblastí výskytu tygra usurijského. Rovněž zde žije množství druhů ptáků, k nejvzácnějším patří jeřáb černý, kachnička mandarínská, čáp černý, výr Blakistonův, morčák šupinatý a tetřívek sibiřský.\n\nOsídlení oblasti je doloženo již od doby kamenné. Bylo zde odkryto 28 archeologických lokalit. Nedaleko od národního parku se našly pozůstatky sídliště, které bylo centrem severní části středověkého státního útvaru předků udegejského národa, jehož život je zde doložen nepřetržitě už jeden a půl tisíciletí. V 20. století se socialismus snažil integrovat všechny národy SSSR a značně tak narušil tradiční kultury původních obyvatel. Z tohoto důvodu slouží národní park i jako ochrana ohrožené původní udegejské kultury, svatyň a archeologických nalezišť a jsou v něm vyčleněny zóny pro tradiční způsob života Udegejců.\n\nV těchto končinách sibiřské tajgy žil i legendární lovec Děrsu Uzala, jehož příběh vyšel knižně v roce 1923 (viz Děrsu Uzala (kniha)) a později byl dvakrát zfilmován. Poprvé v roce 1961 (viz Děrsu Uzala (film 1961)) a v roce 1975 (viz Děrsu Uzala (film, 1975)). Malá vesnice na hranici národního parku nese jméno Děrsu.\n\n"}
{"id": "1095108", "url": "https://cs.wikipedia.org/wiki?curid=1095108", "title": "Kārlis Ulmanis", "text": "Kārlis Ulmanis\n\nKārlis Augusts Vilhelms Ulmanis (4. září 1877, Bērze – 20. září 1942, Krasnovodsk) byl významný politik meziválečného Lotyšska, prezident Lotyšska v letech 1936–1940, několikrát též zastával funkci premiéra (1918–1921, 1925–1926, 1931, 1934–1940) a ministra zahraničních věcí (1926, 1931, 1934–1936). Zemřel v sovětském vězení.\n\nVystudoval agronomii na Spolkové vysoké technické škole v Curychu a na Lipské univerzitě. Po studiích se vrátil do Lotyšska. Do politiky vstoupil během ruské revoluce roku 1905 a začal prosazovat nezávislost Lotyšska, které bylo tehdy součástí Ruského impéria. Za účast na nepokojích byl krátce vězněn v Pskově, poté z Lotyšska uprchl do Spojených států amerických. V americkém exilu začal znovu studovat, své zemědělské vzdělání prohloubil na Nebrasské univerzitě (University of Nebraska–Lincoln), poté působil v texaském Houstonu. Do Lotyšska se vrátil roku 1913, po všeobecné amnestii vyhlášené carem Mikulášem II.\n\nPo skončení první světové války se postavil do čela agrárnické strany (\"Latviešu zemnieku savienība\") a patřil k zakládajícím členům Lotyšské lidové rady (\"Tautas padome\"), která 18. listopadu 1918 vyhlásila nezávislost na Rusku. Lotyši tak získali nezávislost po sedmi stech letech. Ulmanis se stal historicky prvním premiérem země. Jeho prvním úkolem bylo uhájit novou republiku v tzv. Lotyšské osvobozenecké válce (proti Rudé armádě, lotyšským komunistům a baltským Němcům). To se pod velením generála Jānise Balodise, s podporou francouzského a britského námořnictva a polských jednotek podařilo.\n\nPo skončení bojů byla Lotyšská republika roku 1920 ustavena jako parlamentní demokracie, což potvrdila ústava schválená roku 1922. Roku 1934 však Ulmanis provedl státní převrat (s podporou generála Balodise). Rozpustil parlament (\"Saeima\"), armáda a Národní garda (\"Aizsargi\") obsadily vládní budovy a klíčové komunikace, řada politiků byla protiprávně uvězněna. Ulmanis rozpustil všechny politické strany, včetně své vlastní, agrární, vypustil z ústavy paragrafy přiznávající občanská práva a ustavil autoritářský režim. Jedním ze zdůvodnění převratu bylo, že je třeba zabránit nástupu fašistického hnutí \"Pērkonkrusts\" a provokacím baltských Němců, kteří stále více sympatizovali s německým nacismem (podobná situace byla v Estonsku). Bohužel však hlavní obětí represí byli sociální demokraté. V koncentračním táboře v Liepāje bylo internováno 95 členů \"Pērkonkrusts\" a vedle toho 369 sociálních demokratů. Následovalo též masivní zestátňování, které mělo však význam spíše nacionalistický než socialistický – pod heslem „Lotyšsko Lotyšům“ Ulmanis vyvlastňoval především podniky etnických menšin – Němců, Rusů, Židů a Litevců. Tento proces ovšem neprovázely násilné excesy. Roku 1936 si Ulmanis k funkci premiéra přibral i funkci prezidenta.\n\nV červnu 1940 Sovětský svaz provedl do Lotyšska vojenskou invazi. Ulmanis vyzval Lotyše, aby nekladli sovětským vojskům odpor. V rozhlasovém projevu pronesl v Lotyšsku dnes proslulou větu: „Já zůstanu na svém místě, vy zůstaňte na svých.“ 21. července 1940 ho Sověti přinutili rezignovat. Byla mu doporučována emigrace, tu však odmítl. Odešel do ruského Stavropolu, kde rok pracoval jako agronom. V červenci 1941 byl zatčen a umístěn do stavropolského vězení. Rok poté se německá vojska ke Stavropolu přiblížila, a tak byl Ulmanis přemístěn do věznice v Krasnovodsku (dnes v Turkmenistánu). Krátce poté u něj propukla úplavice, na niž zemřel.\n\nByl prastrýcem Guntise Ulmanise, který byl prezidentem Lotyšska v letech 1993–1999. V hlavním městě Riga je po něm pojmenována jedna z hlavních tříd (\"Kārļa Ulmaņa gatve\").\n\n"}
{"id": "1095111", "url": "https://cs.wikipedia.org/wiki?curid=1095111", "title": "Václav Michael Mölzer", "text": "Václav Michael Mölzer\n\nVáclav Michael Mölzer (7. listopadu 1830, Chotusice – 22. října 1899, Tábor) byl český stavitel varhan.\n\nPo návratu z Berlína, kde pracoval několik let, si roku 1857 založil v Čáslavi vlastní firmu. Od roku 1859 působil v Kutné Hoře, ale v roce 1866 přesílil do Milevska. Zde žil jen krátce a odtud se přestěhoval do Tábora, kde už zůstal natrvalo. Jeho dcera se provdala za Čeňka Škopka, který se u Václava Mölzra vyučil a po jeho smrti převzal firmu. \n\nByl pohřben v Táboře v kostele u sv. Jakuba. \n\n"}
{"id": "1095114", "url": "https://cs.wikipedia.org/wiki?curid=1095114", "title": "Ayşe Kulinová", "text": "Ayşe Kulinová\n\nAyşe Kulinová (nepřechýleně Ayşe Kulin, * 1941, Istanbul) je turecká novinářka a spisovatelka.\n\nVyrůstala v úřednické rodině turecké elity. Otec, Muhittin Kulin, byl Bosňák a matka Sitare Hanım, Čerkeska. Hlásili se k tradičnímu osmanskému kodexu chování.\n\nNavštěvovala střední školu v Istanbulu a studovala literaturu na American College for Girls v Istanbulu – Arnavutköy. Během prvního vojenského převratu dne 27. května 1960 byla politicky aktivní. Od 80. let pracovala jako redaktorka a reportérka pro několik tureckých novin a časopisů a jako producentka pro televizi, reklamy a celovečerní filmy.\n\nVydala více než patnáct knih, z nichž čtyři byly přeloženy do angličtiny. Získala různé turecké literární ceny. Za autobiografický román \"Adı Aylin\" byla roku 1997 vybrána Istanbulskou univerzitou za \"Autora roku\". V románu \"Bir Gün\" se zaměřuje na kurdskou otázku. Roku 2007 byla jmenována čestným velvyslancem UNICEF.\n\n\n\n"}
{"id": "1095115", "url": "https://cs.wikipedia.org/wiki?curid=1095115", "title": "Swift (kráter na Deimosu)", "text": "Swift (kráter na Deimosu)\n\nSwift je kráter na Deimosu, měsíci planety Mars. Jeho střední souřadnice činí 12,5° severní šířky a 358,2° západní délky. Má průměr cca 1–3 kilometry. Útvary na Deimosu jsou pojmenovány po spisovatelích, proto je pojmenovaný Mezinárodní astronomickou unií po irsko-anglickém spisovateli Jonathanu Swiftovi, který ve svém díle \"Gulliverovy cesty\" předvídal existenci měsíců Marsu. \n\nSwift je jeden ze dvou největších a nejdříve pojmenovaných kráterů na Deimosu, druhým je Voltaire. 10. července 2006 vyfotografovala planetární sonda Mars Global Surveyor Deimos a pořídila záběry kráteru Swift.\n\n"}
{"id": "1095117", "url": "https://cs.wikipedia.org/wiki?curid=1095117", "title": "Toše Proeski", "text": "Toše Proeski\n\nTodor „Toše“ Proeski, makedonsky Тодор \"Тоше\" Проески (25. leden 1981, Prilep – 16. říjen 2007, Nova Gradiška) byl severomakedonský zpěvák a hudební skladatel arumunského původu. Zahynul při autohavárii v Chorvatsku, v 26 letech.\n\nZpíval makedonsky, ale nazpíval písně i v srbštině, srbochorvatštině, slovinštině, bosenštině, italštině a angličtině. Byl populární na celém Balkáně a také v Turecku. V Makedonii se na první místo singlové hitparády dostal třináctkrát, v Srbsku desetkrát, v Bosně a Hercegovině devětkrát, v Chorvatsku osmkrát, v Turecku šestkrát. Písně \"Igri Bez Granici\", \"The Hardest Thing\" a \"Jos uvijek sanjam da smo zajedno\" dobyly čelo hitparády ve všech jmenovaných zemích. Roku 2004 reprezentoval Makedonii v soutěži Eurovision Song Contest v Istanbulu. S písní \"Life\" (anglickou verzí makedonského songu \"Angel Si Ti\") skončil čtrnáctý.\n\nRoku 2004 se stal regionálním ambasadorem UNICEF.\n\nSpolupracoval s hudebním skladatelem a textařem Grigorem Koprovem, který mu napsal některé z jeho největších hitů. Željko Joksimović mu v roce 2003 napsal píseň \"Čija Si\", s níž poté zvítězil v srbské soutěži Beovizija 2003. Roku 2000 nazpíval duet s Karolinou Gočevou, roku 2004 se slovinskou zpěvačkou Anjou Rupelovou, roku 2007 s italskou hvězdou Giannou Nannini. Pěveckou techniku si zdokonaloval mj. u Williama Rileyho v New Yorku. Byl i autorem hudby, sám pro sebe napsal hity jako \"Ima Li Dan Za Nas\", \"Slusaš Li\", \"Malečka\" či \"Polsko Cveḱe\". Napsal též píseň \"Muza\" pro Martina Vučiće.\n\n16. října 2007 havaroval vůz, který ho vezl, na dálnici mezi Záhřebem a Lipovacem, nedaleko města Nova Gradiška. V době havárie Proeski spal a byl dle všeho na místě mrtvý. Pro Severní Makedonii to byl šok, severomakedonský parlament kvůli zprávě o jeho smrti dokonce přerušil zasedání. V Severní Makedonii mu jako zřejmě nejpopulárnějšímu severomakedonskému umělci všech dob vypravili státní pohřeb, jehož se zúčastnili nejvyšší představitelé země. Severomakedonská vláda po jeho smrti dokonce vyhlásila den státního smutku a vlajky v celé zemi byly staženy na půl žerdi.\n\n\n"}
{"id": "1095122", "url": "https://cs.wikipedia.org/wiki?curid=1095122", "title": "Mavrud", "text": "Mavrud\n\nMavrud, bulharsky мавруд, je bulharské víno, původní místní odrůda červeného vína, suché a velmi ceněné víno tmavě červené barvy, s až černými odstíny. Jde o jednu z nejstarších vinných odrůd na světě.\n\nCukernatost plodů Mavrud je okolo 17–22%, kyselost mezi 6,5 až 10 gramy na litr. Mají dostatečnou rezervu tříslovin a kyselin, což jim dává příjemnou chuť, v níž odborníci rozpoznávají chuť ostružin a zralé moruše. Někteří hovoří i o dubové dochuti.\n\nMavrud je pozdní odrůda. Hrozny dozrávají v první polovině října, podmínkou je ovšem teplý a suchý podzim.\n\nStarověcí Thrákové – předchůdci dnešních Bulharů – ho pili během náboženských ceremonií, zejména k uctění boha Zagrea.\n\nCo se týče názvu Mavrud, existuje legenda, která vypráví, že chán Krum jednou nařídil zničit veškerou vinnou révu v zemi. Jedna žena ho neposlechla a nechala si na dvoře několik keřů, z jejichž hroznů vyráběla víno. Když se jí narodil syn, dala mu jméno Mavrud. Toho pak krmila jen chlebem namáčeným právě v tomto víně. Ze syna vyrostl udatný bojovník, kterého Krum nakonec jmenoval velitelem svých vojsk. Ve skutečnosti víno pravděpodobně získalo jméno díky své temné barvě, z řeckého slova μαύρος, \"mavro\", jež značí černý.\n"}
{"id": "1095126", "url": "https://cs.wikipedia.org/wiki?curid=1095126", "title": "Plážové dolary", "text": "Plážové dolary\n\nPlážové dolary (\"Dólares de arena\") je dominikánsko-mexicko-argentinský hraný film z roku 2014, který režírovali Israel Cárdenas a Laura Amelia Guzmán podle vlastního scénáře. Film popisuje vztah starší ženy a mladší dívky. Snímek měl světovou premiéru na Mezinárodním filmovém festivalu v Torontu 7. září 2014. V ČR byl uveden v roce 2015 na filmovém festivalu Febiofest.\n\nMladá Noelí se nechává vydržovat nejen muži, ale udržuje i dlouhodobý vztah s mnohem starší Francouzkou Annou, která plánuje vrátit se po letech zpět do Paříže a vzít Noelí s sebou. Netuší však, že Noelín bratr je ve skutečnosti její přítel. Když vyjde najevo, že Noelí je těhotná, Anna ji chce i přesto vzít s sebou do Francie. Noelí se však rozhodne zůstat kvůli svému příteli, který je otcem dítěte.\n\n"}
{"id": "1095128", "url": "https://cs.wikipedia.org/wiki?curid=1095128", "title": "Modest Iljič Čajkovskij", "text": "Modest Iljič Čajkovskij\n\nModest Iljič Čajkovskij (rusky \"Модест Ильич Чайковский\"), (13. května 1850, Alapajevsk – 15. ledna 1916, Moskva) byl ruský dramatik, operní libretista a překladatel. Byl jedním z mladších bratrů (dvojčata Modest a Anatolij) hudebního skladatele Petra Iljiče Čajkovského.\n\nNarodil se jako čtvrtý syn v rodině důlního inženýra Ilji Petroviče Čajkovského a jeho ženy francouzského původu Alexandry Andrejevny, rozené Assierové. Přestože zakončil diplomem studia právní vědy na vysoké školy v Petrohradu, rozhodl se věnovat v dalším životě literatuře a dramatickému umění.\n\nV roce 1876 se stal opatrovníkem Nikolaje (Kolji) Hermanoviče Konradiho, osmiletého neslyšícího a němého chlapce. S pomocí speciální metody, kterou sám vyvinul se mu podařilo naučit chlapce mluvit, číst a psát.\n\nModest Čajkovskij s úspěchem přeložil do ruštiny Shakespearovy \"Sonety\" a četná díla ruských spisovatelů přeložil do evropských jazyků. Je autorem operních libret, která zhudebnili skladatelé Petr Iljič Čajkovskij, Eduard Nápravník, Anton Stěpanovič Arenskij, Arsenij Nikolajevič Koreščenko nebo Sergej Rachmaninov.\nV Petrohradu se spřátelil s francouzským hercem Lucienem Guitrym, otcem herce Sachi Guitryho, který vystupoval v Michajlovském divadle. Po celý život ho také pojilo silné přátelství s bratrem Petrem Iljičem i dvojčetem Anatolijem.\n\nByl životopiscem, zakladatelem a prvním kurátorem muzea Petra Iljiče Čajkovského v Klinu, v blízkosti Moskvy, kde žil jeho bratr poslední rok svého života. Modest Čajkovskij publikoval jeho biografii ve třech svazcích o více než 1 500 stranách, s výtažky z jeho korespondence, která se stala důležitm studijním materiálem výzkumných pracovníků a muzikologů. Zemřel v Moskvě 15. ledna 1916 ve věku 65 let.\n\nModest Iljič Čajkovskij měl tři starší bratry, Nikolaje, Petra a Ippolita (Hyppolita) a bratra, dvojče, Anatolije. Do rodiny patřila ještě nevlastní sestra Zinaida, kterou měl otec z prvního manželství a vlastní sestra Alexandra. S tou ho pojilo pevné sourozenecké pouto a když se provdala za Lva Vasiljeviče Davydova, velmi často pobýval na jejich panství poblíž Kyjeva.\n\n\n\n\n\n\n"}
{"id": "1095129", "url": "https://cs.wikipedia.org/wiki?curid=1095129", "title": "Válka druhé koalice", "text": "Válka druhé koalice\n\nVálka druhé koalice (1798–1802) byla druhou válkou revoluční Francie proti evropským monarchiím, vedenými Velkou Británií, habsburskou monarchií a Ruskem. Cílem druhé koalice bylo zastavit rozpínání revoluční Francie a obnovit monarchii. Druhá koalice byla ve válce poražena. \n"}
{"id": "1095131", "url": "https://cs.wikipedia.org/wiki?curid=1095131", "title": "Mususi", "text": "Mususi\n\nMususi (to znamená \"Sukničkář\", v gruzínském originále ) je komická opera o dvou dějstvích (v první verzi jednom dějství) gruzínského skladatele Otara Vasiljeviče Taktakišviliho (1924–1989) na vlastní libreto podle stejnojmenné novely spisovatele Micheila Džavachišviliho (1880–1937) s využitím veršů M. Tarchnišviliho. Premiéru měla v první verzi roku 1978 v tbiliském Městském divadle hudební komedie V. Abašidzeho, po přepracování pak 18. března 1981 v moskevském Komorním hudebním divadle.\n\n\"Mususi\" je nevelká čtvrtá opera originálního gruzínského skladatele Otara Taktakišviliho. Vznikla roku 1977 bezprostředně po dokončení a premiéře Taktakišviliho předchozí opery \"Loupež Měsíce\" a byla provedena nejprve v Tbilisi následujícího roku jako jednoaktovka. Na objednávku vedoucího moskevského Komorního hudebního divadla Borise Pokrovského, který uvedl roku 1977 na jevišti Velkého divadla v Moskvě Taktakišviliho \"Loupež Měsíce\", ji pak autor přepracoval a doplnil do dvouaktové podoby. Hrála se v ruském překladu Petra Michajloviče Gradova pod názvem \"\". Roku 1982 byl vydán její klavírní výtah a inscenace byla i základem televizního přenosu a gramofonové nahrávky.\n\nTaktakišvili v opeře vtipným a vynalézavým způsobem paroduje nejrůznější konvence, které mohl soudobý divák v operním divadle vidět. Některá místa jsou podána stylem italské velké belcantové opery 19. století, jiná parodují cukrkandlové motivy sovětské operety, svůj díl dostává i klasický balet, zejména v postavě neúspěšného nápadníka Dondla, což je taneční role modelovaná podle prince z \"Labutího jezera\". Jsou citovány ruské i gruzínské lidové písně, ale přepjatě folklórním až satirickým způsobem; k humorným účelům je využíván například typický prostředek gruzínské lidové písně „krimančuli“, kdy je vícehlasý zpěv zdoben hudebními ornamenty zpívanými falzetem. Na druhé straně se objevují odkazy na balet \"Příběh vojáka\" Igora Stravinského, který má stejnou výchozí situaci – návrat vojáka do rodné vsi. Po dosavadních vážných, psychologicky vyostřených operách zde skladatel poprvé ukázal svou lyrickou stránku i smysl pro humor.\n\n\nVoják Micha se vrací ze služby do rodné vsi a ihned se zamiluje do sličné Fefo. Pro tu ale její otec Petre vyhlédl již jiného ženicha, synka z bohaté rodiny jménem Dondlo. Aby se nezdál bezcitný k přáním své dcery, navrhuje, aby se oba nápadníci utkali o Fefo v tanečním souboji. Dondlo je jednoznačně lepší tanečník a získává všechny body za umělecký dojem, ale voják Micha má více sil a výdrže a dokáže křepčit ještě tehdy, když Dondlo umdlévá.\n\nAle přes svůj triumf v zápase nezíská Micha Petreho svolení, Fefo zůstává snoubenkou Dondla. Navíc klepny šíří po vsi pomluvu, že Micha je sukničkář – „mususi“ – a kromě Fefo se ohlíží po každé druhé dívce. Fáma se dostane až k Fefo, která však přesto (nebo právě proto) sebere odvahu k rozhodnému kroku, aby Michu získala pro sebe, totiž uteče s ním do hor. Petre se chce vyhnout skandálu – sám právě viděl, jak rychle se po vsi šíří – a ustupuje. Micha a Fefo se mohou vzít.\n\nFlétna, hoboj, klarinet, lesní roh, trubka, pozoun, bicí souprava, gruzínské lidové nástroje (mj. svirel a dornov), harfa, klavír, smyčcové nástroje (housle, violy, violoncella, kontrabasy).\n\n"}
{"id": "1095134", "url": "https://cs.wikipedia.org/wiki?curid=1095134", "title": "Güler Sabancı", "text": "Güler Sabancı\n\nGüler Sabancı (* 14. srpna 1955, Adana) je turecká podnikatelka. Je předsedkyní představenstva Sabancı Holding, druhé největší průmyslové a finanční skupiny v Turecku. Zakladatelem holdingu byl její strýc Sakıp Sabancı. Od 23. ledna 2013 je členkou dozorčí rady německé akciové společnosti Siemens AG. \n\nPo ukončení gymnázia TED v Ankaře studovala na Bosporské univerzitě v Istanbulu podnikovou administrativu. Roku 1978 začala svou kariéru v rodinném podniku na pneumatiky v provincii Kocaeli. Po tom, co strávila 14 let ve výrobním závodě Kordsa, se stala členkou představenstva Sabancı Holding. Po smrti svého strýce Sakıpa ji jeho přeživší bratři Erol a Sevket - na vyžádání Sakıpa Sabanci - jmenovali předsedkyní představenstva (CEO) holdingu.\n\nV seznamu 100 nejmocnějších žen na světě amerického časopisu \"Forbes\" byla uvedena v roce 2009 na 27. místě.\n"}
{"id": "1095138", "url": "https://cs.wikipedia.org/wiki?curid=1095138", "title": "Misao Okawaová", "text": "Misao Okawaová\n\nMisao Okawa, někdy také Misawo Okawa ( 大川 ミサヲ; * 5. března 1898, Tenma, Ósaka, Japonsko – 1. dubna 2015 Higashisumiyoshi-ku, Ósaka, Japonsko) byla japonská žena, která se po smrti Jiroemona Kimury 12. června 2013 se stala nejstarším člověkem světa. Nejstarší ženou světa se stala 12. ledna 2013, když zemřela ve věku 115 let Japonka Koto Okubo.\n\nNarodila se v Tenmě v prefektuře Ósaka. Její otec vyráběl kimona. v roce 1919 se vdala a měla dvě dcery a syna. Manžel jí zemřel v roce 1931.\n"}
{"id": "1095139", "url": "https://cs.wikipedia.org/wiki?curid=1095139", "title": "Jana Skalická", "text": "Jana Skalická\n\nJana Skalická (25. března 1957 Jaroměř – 1. dubna 2015) byla česká výtvarnice a pedagožka.\n\nVystudovala gymnázium v Plzni. Po maturitě se provdala za fotografa Jaroslava Beneše a spolu s ním se přestěhovala do Prahy. Zde vystudovala v letech 1976-1979 Školský ústav umělecké výroby.\n\nOpakovaně se zúčastňovala přijímacích zkoušek na Vysokou školu uměleckoprůmyslovou, ale z kádrových důvodů nebyla nikdy přijata. V roce 1979 pracovala jako učitelka výtvarné výchovy v Domě dětí v Horních Počernicích, v letech 1980-1990 pak jako uklízečka.\n\nV letech 1989–1998 působila jako asistentka v ateléru všeobecného sochařství prof. Kurta Gebauera na Vysoké škole uměleckoprůmyslové v Praze. Později se věnovala užitému umění a navrhování interiérů.\n\nZemřela po dlouholeté nemoci 1. dubna 2015.\n\nPočátky autorské tvorby Jany Skalické spadají do přelomu sedmdesátých a osmdesátých let. Na svých prvních výstavách (Praha 1980, Hradec Králové 1981) předváděla klasické tkané tapiserie menších formátů. Příkladem typických děl z tohoto období jsou například tapiserie \"Červený smích\" (1981) nebo \"Pád\" (1981).\nOd roku 1981 začala kombinovat textil s igelitem (\"Déšť\", \"Pád\", \"Hra na tichou poštu\" nebo \"Přelet\") a později vytvářet díla pouze z tohoto materiálu. Igelitovou fólii autorka různě vrstvila, upravovala, deformovala a spojovala tepelně pomicí žehličky nebo prošíváním na šicím stroji. Výsledná díla pak byla zavěšována nebo napínána na kovové konstrukce. Později začala kombinovat průsvitný a černý igelit. Důležitým aspektem bylo nasvícení děl umělým světlem (například výstavy na dvoře, kde od roku 1980 byla její díla vystavovaná nikoliv v plenéru, ale v upraveném prostoru ateliéru Jaroslava Horálka, který byl zatemněn a osvětlen elektrickými reflektory; podobně na výstavě \"Kulturní matiné\" v Junior klubu Na Chmelnici 1987). Vytvářela ale také díla pro prostory s přirozeným osvětlením (například Rockfest v Paláci kultury, 1988).\n\nZačátkem devadesátých let začala kombinovat igelit s dalšími přírodními materiály, zeminou, kameny a dřevem (výstava \"Objekty\" v Galerii R, Praha, podzim 1991; výstava \"Janě Jan, objekty / instalace\", Galerie Václava Špály, Praha).\n\nŽádné z děl Jany Skalické se nedochovalo, jsou známá pouze z fotografií nebo filmových záběrů. V Archivu výtvarného umění (Centrum současného umění DOX) jsou uložena tři autorská alba Jany Skalické, ve kterých je na fotografiích zachycena její tvorba.\n\n\n\n"}
{"id": "1095140", "url": "https://cs.wikipedia.org/wiki?curid=1095140", "title": "Zvěřinec (hrad)", "text": "Zvěřinec (hrad)\n\nZvěřinec je zřícenina hradu asi 2,5 km jižně od Jesenice v okrese Příbram. Hrad stál na vrcholu \"Na Hradě\" v nadmořské výšce 542 metrů. Dochovaly se z něj terénní relikty a drobné zbytky zdí. Od roku 1965 je chráněn jako kulturní památka.\n\nPrvní písemná zmínka o hradu pochází z roku 1362, kdy se po něm psal Mareš ze Zvěřince. Jeho rodu patřil až do první poloviny 15. století, kdy jej na čas získali Leskovcové z Leskovce, od kterých jej koupili Růtové z Dírného. Když jej v roce 1539 prodávali Mikuláši Měděnci z Ratibořic, uváděl se hrad jako pustý.\n\nHrad tvořilo rozsáhlé předhradí obdélného půdorysu a výrazně výše položená jádro. Předhradí bylo na jižní a západní straně chráněno valem a mohutným vyzděným příkopem. Do hradu se vstupovalo od jihu. Jižní část nádvoří byla ze tří stran obestavěna budovami. U terénních reliktů západní budovy se nachází hromady kamene, které mohou pocházet z nedokončené nádrže na vodu. Další malá budova stála v severní části předhradí mezi dvěma skalními bloky. Hradní jádro se nacházelo severovýchodně od předhradí. Tvořila ho centrální skála, na které stála z větší části dřevěná věž chráněná zděnou hradbou. Ta se na východě napojovala na budovu částečně vytesanou ve skále. V západní části jádra stála další dvouprostorová budova.\n\nHrad typově patřil mezi hrady rozvinutého donjonového typu. Vzhledem k velikosti a výstavnosti předhradí lze předpokládat, že v dochované podobě vzniklo později než hradní jádro a převzalo některé jeho funkce. Hromady kamene naznačují, že jeho stavba nebyla dokončena.\n\nZbytky hradu jsou dobře přístupné po odbočce z červeně značené turistické trasy z Jesenice do Jistebnice\n"}
{"id": "1095141", "url": "https://cs.wikipedia.org/wiki?curid=1095141", "title": "Isla Grande de Tierra del Fuego", "text": "Isla Grande de Tierra del Fuego\n\nIsla Grande de Tierra del Fuego (český doslovný překlad \"„Velký ostrov Ohňové země“\") je největší ostrov Jižní Ameriky, který se nachází na jihu kontinentu v tzv. Ohňové zemi a od pevniny (Brunšvického poloostrova) jej dělí Magalhãesův průliv. Ostrov je rozdělen mezi dva státy, západní polovina patří Chile a východní Argentině. Největším městem ostrova je Río Grande, které je považovano za jedno z nejjižnějších velkých měst na světě. Od pevniny jihoamerického kontinentu je ostrov oddělen Magalhãesovým průlivem, průliv Beagle odděluje Isla Grande de Tierra del Fuego od ostrovů Navarino a Hoste na jihu.\n\nSeverní a jižní části ostrova jsou velmi odlišné, v severní a ve středu východní části ostrova je terén rovinatý až lehce kopcovitý, kde kopce dosahují do 300 m n. m. V severní části ostrova je výrazné údolí Río San Martin, které se táhne se od zálivu Bahía Inútil až po protější záliv Bahía San Sebastián. Střední a jihovýchodní část ostrova má podobný terén jako sever ostrova, ale na rozdíl od severu, který pokrývají jen suché pampy, je zde i mnoho suchých lesů a v pampách na jihu ostrova roste vyšší tráva než na severu. Jihozápad ostrova je velmi hornatý, rozkládá se zde vysoké ostré Darwinovo pohoří a hluboká údolí, ve kterých jsou běžné listnaté lesy mírného pásma a v nejvyšším pohoří s horskými údolími se táhnou ledovce klesající až do moře. Pobřeží na jihozápadě ostrova se od pobřeží na zbytku ostrova odlišuje svou extrémní členitostí způsobenou množstvím fjordů. Na jihozápadě leží v hlubokém horském údolí největší jezero ostrova, Fagnano. Hory na jihozápadě mají povětšinou od 500 do 1500 m n. m. Na ostrově je mnoho dalších větších i menších jezer a největší řeka je Río Grande. Jihozápadní hornatá oblast je také velmi náchylná k silným zemětřesením, například v roce 2010 zde bylo zemětřesení o síle 6,3 Richterovy stupnice.\n\nVětšina obyvatel ostrova jsou Argentinci, kterých je 127 002, Chilanů je 6 904. Celkem tedy žije na ostrově 133 902. Toto sčítání, jak se později ukázalo, mělo několik závažných chyb a tak se odhaduje počet Argentinců na více než 180 000. Původní obyvatelé tohoto ostrova, tedy Indiáni, měli oproti běžnému dnešnímu člověku průměrnou tělesnou teplotu o 1 °C vyšší, což jim pomáhala žít v chladném podnebí.\n\nNa ostrově jsou dvě největší města s více než 50 000 obyvateli, dvě malá města a zbytek jsou vesnice, malé osady a samoty. Zde je seznam největších měst ostrova seřazený podle počtu obyvatel.\n\nNa severu a ve střední části východu ostrova jsou suché stepi, plné trsů různých trav, mezi kterými se najde také pampeliška. Nejčastější druh trávy je tu Festuca gracillima. Jednotlivé druhy trav se vyskytují podle oblasti a s tím souvisejícího množství srážek. Ve střední a jihovýchodní části ostrova jsou také stepi, ale i lesy uzpůsobené suchému podnebí. Konkrétně jsou nejčastější stromy s malými listy, jako jsou třeba druhy Festuca gracillima a Nothofagus betuloides. V horských údolích na jihu ostrova najdeme běžné listnaté opadavé lesy mírného pásma, velmi podobné těm na severní polokouli, které rostou mimo jiné také v Česku. V lesích někdy rostou i keře jako jahodník nebo dřišťál (keř plodící jedlé plody, které se vzhledově podobají švestkám domácím. Teploty jsou pro stromy na hranici snesitelnosti, protože průměrná lednová teplota (na jižní polokouli je v lednu vrchol léta) dosahuje jen 10°C. Na některých místech je velmi silný vítr, který dokáže stromy trvale zkřivit.\n\nZ původních druhů na ostrově žijí guanako, endemický podruh psa horského (lycalopex culpaeus lycoides), tukotuko, na pobřeží žijí v době rozmnožování lachtani, tuleni a rypouši sloní. V okolních vodách se vyskytuje mnoho kytovců. Jediný plaz, který žije na tomto ostrově je zástupce rodu liolaemus. Oproti tomu na pobřeží žije velké množství hlavně mořských ptáků.\n\nPodnebí i krajina jsou v různých částech ostrova odlišné. Na jihu ostrova je podle Köppenovy klasifikace podnebí typ klimatu Subpolární oceánické podnebí a na severu semiaridní studené podnebí. Celkově je průměrná letní teplota v lednu mimo oblasti s vysokou nadmořskou výškou okolo 10 °C, a v červenci okolo 0 °C. Sever ostrova je suchý, s teplejšími léty a studenými zimami. V těchto oblastech dosahují letní teploty až 25 °C, a nejsilnější mrazy jsou okolo -10 °C, srážek je zde málo, zhruba 200 – 400 mm ročně. Počasí je často slunečné a to způsobuje vysoké výkyvy teplot a i v létě teploty klesají teploty často do blízkosti bodu mrazu. V pásu táhnoucím se od severozápadu po jihovýchod je srážek více, 400 – 600 mm ročně a podnebí velmi podobné jako v severní části. Na jihozápadě jsou vysoké hory, a proto je tam srážek podstatně více, a to od 1000 do 3000 mm ročně. V létě zde bývá (v nízké a střední nadmořské výšce) maximálně okolo 20 °C, ale bývají i letní dny, kdy nejvyšší teploty nepřesáhne ani 10 °C, zimy jsou mírné a v nejstudenějších dnech je okolo 0 °C. Zvláštní teploty jsou v zimě (v létě je zde také teplota maximálně okolo 20 °C) v horských údolích (nízké a střední nadmořské výšky), kde mohou být velmi silné mrazy v rozmezí -10 až -20. Na horách je sněhová pokrývka běžná i v létě. Sněžení je na celém ostrově v zimě běžné, i když během zimy nastávají časté oblevy. Ostrov je mimo jiné dobře znám svými silnými větry.\n\nČlověk (konkrétně Indiáni) se tady poprvé objevil 1000 let př. n. l. a obýval severní část ostrova. První Evropan se na ostrov dostal 21. srpna 1520, byl to Fernão de Magalhães, který si původně myslel, že objevil Terra Australis. Španělský král Karel V. dal tomuto ostrovu později jméno, které v překladu znamená Ohňová země, díky tomu, že Magalhães viděl při připlutí na pobřeží mnoho rozdělaných ohňů u kterých se hřáli Indiáni. Indiáni byli oblečeni jen lehce a oheň, který je hřál, nosili stále s sebou. Ostrov byl prozkoumáván dalších 100 let a teprve v roce 1624 zjistil Jacques L'Hermite, že jde o ostrov, potom co se mu ho podařilo obeplout. V červenci 1876 se dohodlo Chile s Argentinou, že si ostrov rozdělí napůl, a to přesně podél rovnoběžky 68° 34 'W. Až v po roce 1840 začali ostrov výrazně osidlovat Evropané, začali tam provozovat zemědělství a tím dělali škody Indiánům. V roce 1841 zde nastala zlatá horečka a to mělo také negativní dopad na původní obyvatele. V souvislosti se zlatou horečkou byla krátce na to založena dnešní větší města, jen Río Grande bylo založeno původně jako zemědělská kolonie.\n\nV roce 1909 byla postavena jediná železnice na tomto ostrově, po které se přepravovalo dříví do nedaleké věznice a fungovala až do roku 1952. Tato železniční trať je 8 km dlouhá a od roku 1994, kdy byla opět uvedena do provozu, je z ní oblíbená turistická atrakce. Trať je stále v plně v provozu a jezdí na ní turistické parní vlaky. Je považována za nejjižnější železniční trať na světě.\n"}
{"id": "1095142", "url": "https://cs.wikipedia.org/wiki?curid=1095142", "title": "Stanisław Polanowski", "text": "Stanisław Polanowski\n\nStanisław Polanowski (9. října 1826 Moszków – 16. ledna 1898 Lvov) byl rakouský politik polské národnosti z Haliče, v 2. polovině 19. století poslanec Říšské rady.\n\nNarodil se v Moszkówě (dnes na Ukrajině, poblíž města Sokal). Působil jako statkář v Moszkówě.\n\nV roce 1867 byl zvolen na Haličský zemský sněm za kurii venkovských obcí, obvod Žovkva. Zemský sněm ho 2. března 1867 zvolil i do Říšské rady. Do parlamentu ve Vídni se vrátil znovu po přímých volbách v roce 1873, nyní za velkostatkářskou kurii v Haliči. Slib složil 10. listopadu 1873, rezignace oznámena na schůzi 20. října 1874.\n"}
{"id": "1095146", "url": "https://cs.wikipedia.org/wiki?curid=1095146", "title": "Pedro the Lion", "text": "Pedro the Lion\n\nPedro the Lion byla indie rocková skupina ze Seattlu. V roce 1995 ji založil David Bazan, který byl také její hlavní tvůrčí silou.\n\n\n"}
{"id": "1095147", "url": "https://cs.wikipedia.org/wiki?curid=1095147", "title": "Laura Montoya Upegui", "text": "Laura Montoya Upegui\n\nLaura Montoya Upegui (řeholním jménem: Laura od svaté Kateřiny Sienské) (26. května 1874, Jericó – 21. října 1949, Belencito) byla kolumbijská římskokatolická řeholnice a zakladatelka Sester misionářek Neposkvrněné Panny Marie a svaté Kateřiny Sienské.\n\nNarodila se 26. května 1874 v Jericu, hluboce věřícím rodičům Juanovi de la Cruz Montoya a Dolores Upegui. Ve stejný den byla pokřtěna a dostala jméno María Laura od Ježíše. Když jí byly dva roky, její otec byl zavražděn během bratrovražedné války při obraně víry a vlasti. Jejich majetek byl zabaven a rodina byla odsouzena k životu v extrémní chudobě. Matka jí naučila odpouštět a tříbit vlastní charakter křesťanským vnímáním. Od mládí prožívala silné vnitřní zkušenosti trinitárního charakteru a projevila se u ní trvalá náklonnost k mystické dimenzi jejího duchovního života.\n\nKdyž v šestnácti letech osiřela, vstoupila do „Normal de Institutoras“ v Medellíně. Po skončení studia cítila povinnost uskutečnit to, co sama nazývala „Dílo pro Indiány“. Roku 1907, když se zdržovala v Marinille psala: „Viděla jsem se v Bohu, který mě zmocňoval svým otcovstvím. Intenzivně jsem cítila, že mě chce udělat matkou nevěřících. Způsobovali mi bolesti jako skutečné děti.“\n\nProto roku 1914 s podporou biskupa Santa Fe de Antioquia Mons. Maximiliana Crespa Rivery, založila Kongregaci „Sester misionářek Neposkvrněné Panny Marie a svaté Kateřiny Sienské“. Pochopila že Indiáni mají stejnou lidskou důstojnost a Boží povolání.\n\nPosledních devět let svého života prožila na vozíčku, pokračujíc v apoštolátě slovem a písmem. Po dlouhé agónii zemřela 21. října 1949.\n\nJejí proces byl otevřen 24. června 1963. Dne 22. ledna 1991 byla prohlášena Ctihodnou. Blahořečena byla 25. dubna 2004 a svatořečena 12. května 2013.\n\n"}
{"id": "1095148", "url": "https://cs.wikipedia.org/wiki?curid=1095148", "title": "Lepnice alpská", "text": "Lepnice alpská\n\nLepnice alpská (\"Bartsia alpina\") je nízká, vzácně se vyskytující poloparazitická rostlina, která je však díky svému charakteristickému zbarvení (přecházejícímu od zelené až po tmavě fialovou) jen stěží přehlédnutelná. Je to jediný druh rodu lepnice, který v české přírodě roste.\n\nArkticko-alpínský druh vyskytující se hlavně v severském pásmu Evropy a Severní Ameriky. V jižněji položených krajích osídlil pouze hornaté oblasti, např. Pyreneje, Alpy, Českou vysočinu, Karpaty i Dinary na Balkáně. V České republice roste tento reliktní druh výhradně v subalpínském pásmu v Krkonoších a Hrubém Jeseníku.\n\nVlhkomilný poloparazit jenž se vyskytuje hlavně na prameništích, ve vlhkých skalních štěrbinách a karech, někdy i v zavlhlých trávnících s nízkými rostlinami. Požaduje trvale či periodicky vlhkou půdu se zásaditou reakcí a dobře zásobenou živinami, obvykle se vyskytuje na vápencích nebo zásaditých vyvřelých či metamorfovaných horninách. Dokáže růst i ve vysoké nadmořské výšce, většinou až nad horní hranici lesa. V Alpách se lze s lepnici alpskou setkat i ve výšce 3000 m. Fenologické optimum růstu tohoto hemikryptofytu je v závislosti na abiotických faktorech od června do srpna.\n\nRostlina má v listech přítomen chlorofyl a dokáže zužitkovat sluneční záření, od okolních rostlin však svými specializovanými kořínky s haustorii čerpá vodu a minerální látky potřebné hlavně k vytváření květů. Parazituje široký sortiment rostlin, například děhel lesní, pcháč bahenní, tužebník jilmový, štírovník bažinný a téměř všechny traviny. Rozmnožuje se jak oddenky, tak i semeny. Její listy obsahují mj. voňavé a těkavé látky: alfa-pinen, z-3-hexen, z-3-hexenylacetat, fenylacetaldehyd a fenylacetonitril.\n\nPoloparazitická, vytrvalá, řídce trsnatá bylina vyrůstající z větveného oddenku. Vzpřímená nebo vystoupavá lodyha bývá jednoduchá a průměrně 10 až 25 cm vysoká. Je tupě čtyřhranná, často načervenalá a ve spodní části má roztroušené jednoduché a v horní části husté žláznaté chlupy. Lodyha je dole porostlá listy šupinovitými a výše listy bylinnými, ty jsou vejčité, tmavě zelené až nafialovělé a 10 až 25 mm dlouhé. Vyrůstají vstřícně a téměř kolmo na lodyhu, jsou přisedlé srdčitou bázi, na vrcholu jsou zahrocené a po obvodě pilovité. Povrch mají hustě žilnatý a oboustranně chlupatý.\n\nListy se směrem vzhůru zmenšují a přecházejí v chlupaté nafialovělé až fialové listeny. Z jejich úžlabí rostou šikmo vzhůru krátce stopkaté oboupohlavné květy. Vytvářejí vrcholové hlávkovitě stažené květenství které se postupně prodlužuje v jednostranný klas. Jejich nafialovělý zvonkovitý kalich je žláznatě chlupatý a má čtyři ostře špičaté cípy. Asi 2 cm dlouhá, karmínově fialová koruna s úzkou trubkou je dvoupyská. Mírně delší horní pysk je rovný nebo jen mírně zahnutý a dolní je mělce trojlaločný. V trubce koruny jsou čtyři tyčinky se šípovitými prašníky a jedna dlouhá čnělka s bliznou. Rostliny kvetou od června do srpna a jsou opylovány hmyzem. Plodem je vejčitá, z boku stlačená, dvojdílná tobolka asi 10 mm dlouhá obsahující drobná semena. Ploidie druhu je 2n = 24. Smutně zbarvené květy nesou jméno předčasně zemřelého holandského lékaře J. Bartsche (přítel C. Linné).\n\nLepnice alpská se vyskytuje pouze na několika málo stanovištích a její početní stavy vykazují mírně klesající tendenci. V „Červeném seznamu cévnatých rostlin České republiky z roku 2012“ je odborníky klasifikována jako silně ohrožený druh (C2r).\n\n\n \n"}
{"id": "1095152", "url": "https://cs.wikipedia.org/wiki?curid=1095152", "title": "Terra preta", "text": "Terra preta\n\nTerra preta (portug. tmavá země) je druh velmi tmavé a úrodné antropogenní půdy, která byla původně objevena v Amazonii. V poslední době se dostává do středu zájmu těch, kteří se zajímají o trvale udržitelné postupy.\n\nTerra preta byla založena a pravděpodobně i polnohospodářsky využívána v místech, kde je jinak relativně velice neplodná půda, a to původními indiánskými kmeny, ještě před příchodem Evropanů. \n\nCo se týká obsahu ústrojných látek (humus), je tento půdní typ velmi stabilní a zůstává v tomto stavu údajně po stovky až tisíce let. \n\nTerra preta vděčí za svůj název tmavé barvě, kterou získala díky vysokému obsahu dřevěného uhlí (až 20%) a které v ní vytváří příznivé prostředí jak pro půdní mikroorganismy, tak pro vázání živin a vody. \n\nK jejímu vzniku patrně přispělo zcela cílevědomé ukládání vrstev dřevěného uhlí, keramických zlomků, hnoje, kostí, a dalších organických zbytků a jejich následné promíchání se stávající (neúrodnou) půdou.\n\nTerra preta je abnormálně odolná vůči vyplavování živin, což bývá velice závažným problémem většiny deštných pralesů. To ale v dnešní době začíná být problémem, s příchodem přívalových dešťů, i v našich zeměpisných šířkách. \n\nHloubka Terra prety dosahuje v přirozených nalezištích hloubky až dvou metrů a pro svou úrodnost je v Amazonii často i těžena. Bylo údajně zjištěno, že vytěžená Terra preta se údajně dokáže sama obnovovat (udává se až 1 cm ročně). Podle pramenů to je způsobeno naprosto masivní přítomností a enormní aktivitou již zmíněných mikroorganismů, které jsou pro daný půdní typ zcela typické.\n\nTeorie sebeobnovy Terra prety však mohou být i odlišné.\n\nTerra preta byla objevena též v Ekvádoru, Peru, Francouzské Guyaně a také v Asii a Africe.  \n"}
{"id": "1095160", "url": "https://cs.wikipedia.org/wiki?curid=1095160", "title": "Mistrovství světa v biatlonu 2013 – sprint mužů", "text": "Mistrovství světa v biatlonu 2013 – sprint mužů\n\nSprint mužů na Mistrovství světa v biatlonu 2013 se konal v sobotu 9. února jako zahajovací mužský závod biatlonu v lyžařském středisku Vysočina Aréna. Zahájení sprintu proběhlo v 13:00 hodin středoevropského času.\n"}
{"id": "1095162", "url": "https://cs.wikipedia.org/wiki?curid=1095162", "title": "Lelkounovití", "text": "Lelkounovití\n\nLelkounovití (Podargidae) je čeleď ptáků z řádu lelků. Žijí v tropických oblastech jižní a jihovýchodní Asie, Austrálii a na ostrovech Oceánie.\n\nŽijí nočním životem, přes den se skrývají v dutinách, pomáhá jim v tom ochranné šedohnědé zbarvení. Dosahují délky od 25 do 55 cm. Jsou všežraví, většinu jídelníčku tvoří hmyz a drobní obratlovci. Zobák mají zahnutý a dokáží ho otevřít hodně zeširoka, což jim dalo název v některých jazycích: latinsky \"batrachostomus\", anglicky \"frogmouth\", tedy „žabí ústa“.\n\nV roce 2007 byl na Šalamounových ostrovech uloven nový druh lelkouna \"Rigidipenna inexpectata\" (české jméno zatím nemá).\n\n\n\n\n"}
{"id": "1095163", "url": "https://cs.wikipedia.org/wiki?curid=1095163", "title": "Juicy J", "text": "Juicy J\n\nJordan Michael Houston (* 5. dubna 1975, Memphis), známý spíše pod svým uměleckým jménem Juicy J, je americký hip hopový zpěvák, raper, herec a producent. V roce 1991 spoluzaložil hip hopovou kapelu Three 6 Mafia, kterou založil s DJ Paulem, Lordem Infamousem, rapperem Crunchy Blackem a dalšími.\n\n"}
{"id": "1095167", "url": "https://cs.wikipedia.org/wiki?curid=1095167", "title": "María Guadalupe García Zavala", "text": "María Guadalupe García Zavala\n\nMaría Guadalupe García Zavala (27. dubna 1878, Zapopan – 24. června 1963, Guadalajara) byla mexická římskokatolická řeholnice a spoluzakladatelka kongregace Služebnic svaté Markéty Marie a chudých.\n\nNarodila se 27. dubna 1878 v Zapopanu, Fortinu Garcíovi a Rifugii Zavala jako Anastasia a přezdívali jí Lupita. Měla pověst velmi pěkné a sympatické dívky. Ke všem byla milá, stále ochotná sloužit. Zasnoubila se s Gustávem Arreolem a měla se sním co nejdříve vdát. Ve svých dvaceti tři letech, však pocítila Boží povolání zasvětit se řeholnímu životu se zvláštním zřetelem pro chudé a nemocné.\n\nSe svým rozpoložením se svěřila svému duchovnímu vůdci, páterovi Ciprianovi Iñiguezovi Martín del Campo, který jí kdysi řekl že také touží založit řeholní kongregaci na pomoc nemocným v nemocnici. Sám jí vyzval, aby se začala věnovat této práci. Nakonec spolu založily Kongregaci Služebnic svaté Markéty Marie a chudých.\n\nMatka Lupita byla zvolena generální představenou kongregace a tuto službu vykonávala celý svůj život. Ačkoliv pocházela ze zámožné rodiny, s radostí dokázala přijat mimořádně skromný způsob života. Sestry kongregace učila milovat chudobu, aby se mohli lépe věnovat nemocným. V té době nemocnice procházela těžkými ekonomickými problémy, a proto dokonce požádala svého duchovního vůdce o dovolení žebrat na ulicích. Když dostala souhlas, tak toto dělala několik roků spolu se svými spolusestrami, dokud nevyřešila tyto problémy.\n\nZemřela 24. června 1963 v Guadalajaře.\n\nJejí proces byl započat 29. června 1984. Dne 1. července 2000 byla prohlášena Ctihodnou. Blahořečena byla 25. dubna 2004 a svatořečena 12. května 2013.\n\n"}
{"id": "1095168", "url": "https://cs.wikipedia.org/wiki?curid=1095168", "title": "Eschynantus", "text": "Eschynantus\n\nEschynantus (\"Aeschynanthus\") je rod rostlin z čeledi podpětovité. Zahrnuje asi 140 druhů a je rozšířen od Indie přes jihovýchodní Asii po Tichomoří. Eschynanty jsou epifytní keře a liány se vstřícnými listy a souměrnými, často nápadnými květy s dlouhou korunní trubkou. Pěstují se zejména ve sklenících botanických zahrad.\n\nEschynanty jsou keře nebo liány, rostoucí jako epifyty nebo petrofyty. Stonky jsou větvené nebo nevětvené, často převisavé. Některé druhy mají plazivé lodyhy, v uzlinách kořenující. Listy jsou zpravidla četné, vstřícné nebo řidčeji přeslenité, obvykle tuhé a kožovité, lysé nebo výjimečně chlupaté, na bázi klínovité nebo zaokrouhlené, celokrajné nebo řidčeji nepatrně zubaté. Protistojné listy jsou podobné nebo rozdílné velikosti.\nKvětenství jsou úžlabní až téměř vrcholové vrcholíky připomínající okolík a složené z 1 až 10 květů. Květy jsou podepřené 2 vstřícnými listeny. Kalich je pravidelný, dělený na 5 mělkých a nezřetelných až hlubokých a obvykle stejně dlouhých laloků. U některých druhů je kalich pestře zbarvený nebo i široce rozestálý (např. \"Aeschynanthus tricolor\"). Koruna je dvoustranně souměrná, nejčastěji červená až oranžová, řidčeji žlutá, bílá nebo zelenavá. Uvnitř je lysá, chlupatá, žláznatě chlupatá nebo s kruhem dlouhých chlupů. Korunní trubka je úzce trubkovitá až nálevkovitá, neztloustlá, často prohnutá, mnohem delší než korunní pysky. Horní pysk je dvoulaločný a zpravidla drobnější, spodní trojlaločný. Tyčinky jsou 4 a jsou přirostlé zhruba v polovině nebo nad polovinou ke korunní trubce. Obvykle vyčnívají z květů. Někdy je přítomna jedna sterilní patyčinka. Semeník je čárkovitý, jednokomůrkový, se 2 parietálními placentami. Na vrcholu nese dlouhou čnělku zakončenou hlavatou až smáčkle kulovitou, nedělenou bliznou. Tobolky jsou čárkovité, mnohasemenné, mnohem delší než kalich, pukající podélně 2 nebo 4 rovnými, nestáčejícími se chlopněmi. Semena mají 1 nebo více vlasovitých přívěsků.\n\nRod eschynantus zahrnuje asi 140 druhů. Je rozšířen v Asii od Indie a Srí Lanky přes jižní Čínu a jihovýchodní Asii po Novou Guineu a Šalamounovy ostrovy.\n\nEschynanty rostou nejčastěji v primárních nebo sekundárních tropických deštných lesích, od úrovně moře až do nadmořské výšky 2500 metrů. Nejčastěji rostou jako epifyty na větvích a kmenech stromů, řidčeji na skalách nebo na březích vodních toků. Osidlují světlá stanoviště, nerostou však na přímém slunečním úpalu.\n\nKvěty eschynantů produkují mnoho sladkého nektaru a jsou opylovány zejména ptáky. V Malajsii je opylují zejména strdimilové rodu \"Arachnothera\". Na květech byly pozorovány též sýkavky (\"Chloropsis\"), které však mají kratší zobáky, květy proklovávají z boku a loupí nektar bez opylovacího procesu.\nSemena jsou velmi drobná a opatřená štětinami. Šíří se zejména větrem a za vlhka se snadno přichycují na vhodný podklad.\n\nKvěty jsou protandrické, nejprve dozrávají prašníky, po vypadání pylu se výrazně prodlužuje čnělka a dozrává blizna. Tento mechanismus zabraňuje samoopylení. Délka tyčinek a čnělky se tak může v jednotlivých fázích vývoje květu výrazně lišit. Při vývoji květů dozrává kalich mnohem dříve než se otevírá a dozrává koruna. U druhů s trubkovitým kalichem se někdy květy plní vodou a koruna se rozvíjí pod hladinou, což je vykládáno jako možná ochrana před býložravci.\n\nNěkteré druhy mají juvenilní (mladistvé) stádium, odlišné od dospělého. V tomto juvenilním stavu jsou rostliny zpravidla drobnolisté, chlupaté a plazivé.\n\nRod \"Aeschynanthus\" je v rámci čeledi \"Gesneriaceae\" řazen do podčeledi \"Didymocarpoideae\". Vůči jiným rodům této čeledi je dobře taxonomicky vymezen. Jedinou výjimkou je monotypický rod \"Micraeschynanthus\", pocházející z Malajsie a známý pouze z jediného sběru v roce 1968. Není doposud jisté, jestli se nejedná o abnormálně vyvinutý exemplář eschynantu.\nRod je rozdělován do sekcí zejména na základě znaků na semenech. Pro zařazení celé řady druhů do příbuzenských skupin je dobrým znakem charakter kalicha, u některých druhů je však dosti variabilní.\n\nPrvní 2 druhy řazené do rodu \"Aeschynanthus\" byly popsány Georgem Donem v roce 1822 z Nepálu, a pod jménem \"Trichosporum grandiflorum\" a \"T. parviflorum\". O rok později popsal William Jack ze Sumatry druhy \"Aeschynanthus volubilis\" a \"A. radicans\". Od té doby pak byla popsána řada dalších druhů, a to pod oběma rodovými názvy. Protože rodové jméno \"Aeschynanthus\" bylo zažitější, dostalo později při sloučení obou jmen přednost před dříve publikovaným jménem \"Trichosporum\" a bylo zařazeno mezi tzv. \"nomina conservanda\", tedy jména chráněná proti pozdějším změnám.\n\nEschynanty jsou atraktivní rostliny, vesměs však nejsou příliš vhodné pro suché bytové prostředí. Lze se s nimi setkat zejména ve sklenících botanických zahrad. Byla vypěstována řada ozdobných kultivarů s nápadnými korunami nebo i kalichy květů anebo se skvrnitými listy.\n\nZe sbírek českých botanických zahrad je udávána celá řada druhů.\n\nEschynanty vyžadují podobně jako jiné epifyty dostatek světla a dobře propustnou, lehkou, humózní zeminu. Nejlépe se jim daří v závěsných koších na světlém místě (ne na úpalu). Potřebují vyšší vlhkost vzduchu a teploty nad 18 °C. Množí se řízky, které zakoření v perlitu nebo vermikulitu. Pro získání semen je zpravidla zapotřebí ruční opylení. Plody dozrávají dlouhou dobu, až 9 měsíců.\n"}
{"id": "1095172", "url": "https://cs.wikipedia.org/wiki?curid=1095172", "title": "Vladimíra Jechová Vápeníková", "text": "Vladimíra Jechová Vápeníková\n\nVladimíra Jechová Vápeníková (* 28. září 1967 Most) je česká podnikatelka. \n\n1. prosince 2010 byla ustanovena insolvenčním správcem společnosti Campaspol Holding, která od 16. července 2007 přes společnosti Chapelco a Český olej vlastní 90,7 % akcií ústecké Setuzy. Na tuto funkci ji v reorganizačním plánu navrhl jediný vlastník a předseda představenstva Petr Líska, souhlasili s ním i věřitelé ze skupiny Via Chem Group. 9. prosince 2010 určil Milan Kohoutek, předseda Krajského soudu v Ústí nad Labem, Vladimíru Jechovou Vápeníkovou insolvenčním správcem společnosti Setuza.\n\n17. prosince 2010 rozhodl Krajský soud v Ústí nad Labem samosoudkyní Renatou Zlámalovou o prohlášení konkurzu na majetek společnosti STZ a ustavil insolvenční správkyni Vladimíru Jechovou Vápeníkovou.\n\nV lednu 2012 založila Vladimíra Jechová Vápeníková společnost Insolvency Trustee, s.r.o. a v dubnu 2012 společnost VJV Insolvence, v.o.s.\n\nNa základě návrhu věřitele Infoland byla 21. února 2013 Bohuslavem Petrem, předsedou Krajského soudu v Českých Budějovicích, určena VJV Insolvence, v.o.s. insolvenčním správcem společnosti Falkonida. Falkonida koupila v roce 2009 od společnosti Dartmoor Association LTD sídlící na karibském ostrově Nevis za nominální hodnotu 618 milionů korun majoritní podíl v akciové společnosti SK Slavia Praha - fotbal, za který nezaplatila a akcie dále prodala (jednalo se o akcie, které v rozporu se smlouvou uzavřenou se skupinou ENIC upsala v prvním čtvrtletí roku 2008 Key Investments). Podle Vladimíry Jechové Vápeníkové tvořily majetkovou podstatu Falkonidy akcie SK Slavia v nominální hodnotě 518 milionů korun, protože jejich převod na nového vlastníka byl neplatný. Společnost Viscontia podala na VJV Insolvence žalobu na vyloučení akcií z majetkové podstaty, následně došlo ke smíru v rámci kterého Viscontia zaplatila do majetkové podstaty 1 milion korun.\n\n6. března 2014 vydal soudce Miroslav Veselý usnesení o úpadku společnosti Via Chem Group spojené s povolením reorganizace, insolvenčním správcem ustanovil společnost VJV Insolvence v.o.s. vlastněnou Vladimírou Jechovou Vápeníkovou.\n\nJe členkou místního sdružení ODS v Praze-Kolovratech, ve kterém zastává funkci pokladníka.\n\nV lednu 2016 byla spolu s dalšími 14 osobami, mezi které patří mj. Petr Sisák či Ivo Hala, obviněna v souvislosti s insolvenčním řízením se společností Via Chem Group. Policie České republiky skupinu viní ze zvýhodnění věřitele, zasahování do nezávislosti soudu, podvodu, legalizace výnosů z trestné činnosti, podplácení, přijetí úplatku či účasti na organizované zločinecké skupině.\n\n"}
{"id": "1095177", "url": "https://cs.wikipedia.org/wiki?curid=1095177", "title": "Fosfatidylinositol-4,5-bisfosfát", "text": "Fosfatidylinositol-4,5-bisfosfát\n\nFosfatidylinositol-4,5-bisfosfát (PIP, PI-4,5-P, PtdIns(4,5)P) je fosfoinositid (derivát fosfatidylinositolu), který patří mezi fosfolipidy zastoupené v buněčných membránách. Vznikne přidáním fosfátových skupin na pozice 4 a 5 molekuly fosfatidylinositolu.\n\nTento fosfolipid se koncentruje především na cytoplazmatické membráně buněk a hraje tam velmi důležitou roli v buněčné signalizaci i v dalších jevech, jež se na membráně odehrávají. Vzniká v Golgiho aparátu z fosfatidylinositol-4-fosfátu, a to pomocí kináz, které přidávají fosfát na 5' pozici. Následně je odesílán na membránu. Jeho rozklad katalyzují fosfolipázy a 5'-fosfatázy. Účinkem fosfolipáz (zejména fosfolipázy C a A2) se spouští významné dráhy signalizace; 5'-fosfatázy toto naopak tlumí. Fosfatidylinositol-4,5-bisfosfát také zaniká přeměnou na fosfatidylinositol-3-4,5-trisfosfát.\n\nPI-4,5-P má specifické funkce také mimo plazmatickou membránu - vyskytuje se i v endozomech, lysozomech, autolysozomech, v Golgi, v ER a v jádře.\n\nNejznámější je role fosfatidylinositol-4,5-bisfosfátu jako substrátu pro IP3/DAG signalizaci závislé na fosfolipáze C. Tento enzym štěpí fosfatidylinositol-4,5-bisfosfát na inositol-1,4,5-trifosfát (IP) a 1,2-diacylglycerol (DAG). IP i DAG následně spouští další signalizaci, např. tím že aktivují proteinkinázu C. \n\nTento fosfolipid na buněčné membráně také ovlivňuje funkci např. v ní přítomných integrálních membránových proteinů, reguluje exocytózu i endocytózu či se podílí na aktivaci aktinového cytoskeletu na membráně (tím, že aktivuje protein WASP a tím Arp2/3).\n"}
{"id": "1095179", "url": "https://cs.wikipedia.org/wiki?curid=1095179", "title": "Paris (seriál)", "text": "Paris (seriál)\n\nParis je francouzský šestidílný televizní seriál, který v roce 2015 uvedl televizní kanál ARTE. Seriál sleduje osudy obyvatel Paříže z různých společenských vrstev, různého věku a různé barvy pleti během 24 hodin. Koncept byl převzat z německého televizního dokumentu \"24h Berlin – Ein Tag im Leben\" z roku 2009, který během 24 hodin zachycuje životy slavných i neznámých obyvatel Berlína.\n\nÚstředním motivem seriálu je město Paříž a jeho obyvatelé. Bez ohledu na sociální nebo etnický původ žijí Pařížané (syn premiéra, novinář, kapesní zloděj, transvestita nebo zaměstnankyně RATP) svůj každodenní život, který je zobrazen během jediného dne, kdy se jejich osudy protnou.\n\n"}
{"id": "1095183", "url": "https://cs.wikipedia.org/wiki?curid=1095183", "title": "Méray Motorkerékpárgyár", "text": "Méray Motorkerékpárgyár\n\nMéray Motorkerékpárgyár Rt byl maďarský výrobce automobilů a motocyklů.\n\nSpolečnost založili v roce 1920 bratři Mérayové v Budapešti. Firma se věnovala výrobě motocyklů. Od roku 1928 pokračovala výrobou automobilů, kterou ukončila v roce 1935. Jako opravárenská dílna fungovala až do roku 1948.\n\nMotocykly byly vyráběny v licenci firem Villiers a J.A.P. Automobily pak v licenci německé automobilky Adler. Kromě toho továrna produkovala tříkolová osobní a užitková vozidla.\n\nPrvní modely motocyklů byly osazovány i motory firem Zedel, Moto-Reve, Sunbeam nebo Blackburne.\n\nV muzeu dopravy v Budapešti jsou vystaveny dva motocykly a zmenšený model tříkolového užitkového vozítka Méray s motorem J.A.P.\n\n\n"}
{"id": "1095184", "url": "https://cs.wikipedia.org/wiki?curid=1095184", "title": "Garissa", "text": "Garissa\n\nGarissa je město v Keni, leží na řece Tana a je hlavním městem Severovýchodní provincie.\n\nŽije zde 119 696 obyvatel, většina z nich jsou Somálci, kteří se dělí do klanů. Žijí zde i příslušníci etnických menšin.\n\nV Garisse je celoročně suché a horké klima. Ekonomika je zaměřena na živočišnou výrobu, většina zvířat je dovážena ze Somálska.\n\nGarissa se dostala do povědomí světové veřejnosti 2. dubna 2015, kdy na místní Garissa University College podnikla útok somálská islamistická skupina aš-Šabáb.Aš-Šabáb#.C3.9Atok na Garissa University College v Keni.2C duben 2015\n"}
{"id": "1095185", "url": "https://cs.wikipedia.org/wiki?curid=1095185", "title": "Méray", "text": "Méray\n\nMéray může být:\n\n\n\n"}
{"id": "1095187", "url": "https://cs.wikipedia.org/wiki?curid=1095187", "title": "Analýza dosažené hodnoty", "text": "Analýza dosažené hodnoty\n\nAnalýza dosažené hodnoty je metodou používaná v projektovém řízení pro sledování a vyhodnocení stavu projektu z pohledu nákladů i času. Poskytuje také nástroje pro predikci budoucího stavu projektu. Metodu lze využít s výhodou pro sledování projektů s mnoha úkoly a činnostmi, které je možno vyhodnocovat současně. \n\nMetoda je známá pod zkratkou EVM (Earned value management), dříve také EVA (Earned value analysis). V zahraniční literatuře lze najít i zkratku EVPM (Earned value performance management) a v oblasti vojenských projektů se také označuje C/SCSC (Cost/Schedule Control System Criteria). V dalším textu je používána zkratka EVM.\n\nZáklady metody byly vytvořeny v šedesátých letech dvacátého století v pracích vytvářených pro ministerstvo obrany USA. Metoda byla dále rozvíjena a dnes je součástí metod vyučovaných v rámci projekt managementu a součástí zkoušek podle IPMA, PMP a dalších. \n\n\nUvedené pojmy je možno sledovat jak v peněžním vyjádření, tak jako vynaložené úsilí. Je nutno vybrat a používat stejnou metriku pro všechny výše uvedené hodnoty a také stejný pohled. I když v anglickém pojmu se objevuje název hodnota, jde vždy o náklady. \nPro pochopení tohoto faktu lze použít pohled sponzora projektu . PV je plán jaká hodnota bude v čase vytvářena a jak ji budu platit. EV skutečně vytvořená hodnota. AC reprezentuje skutečně vynaložené náklady.\n\nV ideálním světě po celou dobu projektu platí, že:\n\nPV = AC = EV a na konci projektu = BAC.\n\nHodnota EV je vypočtena jako procento dokončené práce z celkového plánovaného rozpočtu. \nOznačíme procento dokončené práce POC (Percent of completion). \n\nU prací, které jsou měřitelné můžeme procento dokončení spočítat jako v příkladu s výkopem níže v tomto textu. U prací, u kterých je rozpracovanost objektivně těžko měřitelná se procento dokončení úkolu odhaduje. Alternativní způsoby zjišťování EV jsou popsány v samostatné kapitole. \n\nPro vyjádření stavu práce z pohledu nákladů se používá hodnota \"CV (Cost variance)\" \n\nPokud je CV > 0, tedy získaná hodnota je větší než jsou aktuální náklady tak projekt z pohledu nákladů šetří. \nDalším způsobem vyjádření stavu práce z pohledu nákladů je hodnota \"CPI (Cost Performance Index)\"\n\nHodnotu CPI lze potom interpretovat následovně:\n\nCPI = 1 znamená, že náklady odpovídají množství získané hodnoty\n\nCPI < 1 znamená, že náklady jsou vyšší, než odpovídá množství získané hodnoty;\n\nCPI > 1 znamená, že náklady jsou nižší, než odpovídá množství získané hodnoty;\nPro vyjádření stavu práce z pohledu harmonogramu se používá hodnota rozdíl časového plánu \"SV(Schedule variance)\" \n\nSV > 0 znamená, že práce postupuje rychleji, než bylo plánováno \nDalším způsobem vyjádření stavu vůči plánovanému harmonogramu je hodnota \"SPI (Schedule performance index)\"\n\nSPI = 1 znamená, že množství získané hodnoty odpovídá časovému plánu. \n\nSPI < 1 znamená, že práce je vykonávána pomaleji než předpokládal plán.\n\nSPI > 1 znamená, že práce je vykonávána rychleji než předpokládal plán.\n\nVýpočet odhadovaných nákladů a celkové doby pro dokončení za předpokladu, že práce budou postupovat stejně jako v době kontroly. \n\nPro vyjádření odhadu nákladů, respektive celkového spotřebovaného úsilí při dokončení projektu EVM používá pojem \"EAC(Estimate at completion)\".\n\nNáklady, respektive čas k dokončení projektu od okamžiku kontroly stavu je \"ETC(Estimate to complete)\"\n\"Úkol:\" Vykopat 20 m příkopu. \n\n\"Odhad pracnosti před počátkem práce:\" 40 hodin.\n\n\"Plán:\" Bude se pracovat 4 dny po 10 pracovních hodinách denně. \nOčekává se že práce bude postupovat rovnoměrně, tedy každý den se vykope 5 m příkopu.\n\n\"Náklady:\" Cena jedné hodiny práce je 100Kč.\n\n\"Rozpočet:\" Celkové plánované náklady jsou 40 * 100Kč, tedy na tuto práci máme rozpočet 4000Kč. \n\nV terminologii používané v analýze dosažené hodnoty:\n\nKaždý metr výkopu se udělá za dvě hodiny a stojí 200Kč. \n\nKontrola postupu byla prováděna po dvou dnech práce. Očekávalo se, že bude odpracováno 20 hodin a hotova polovina práce, \ntedy vykopáno 10 m výkopu. \n\nVe skutečnosti práce postupovala pomaleji. došlo k pokusu zachránit situaci a byla nasazena další pracovní síla. Ve skutečnosti bylo po dvou dnech odpracováno 32 hodin a dokončilo se jen 8 m výkopu. \n\nÚkolem je spočítat kolik bude skutečná cena výkopu a kolik hodin práce práce je potřeba k jeho dokončení\n\nKontrola je prováděna po dvou dnech. Podle plánu má být hotovo 50% práce. Tedy 10m příkopu. Počítáme plánované úsilí v korunách, tedy plán je 50% z BAC, tedy:\n\nVe skutečnosti práce postupovala pomaleji a odpracovalo se 32 hodin. Náklady za 32 hodin práce jsou 32 * 100Kč. Tedy\n\nJe hotovo jen 8 m výkopu, tedy 40% z celkového plánovaného příkopu. EV se počítá jako 40% ze 4000Kč.\n\nZískaná hodnota je vztažena k původnímu plánu. Z pohledu investora akce, mělo být dodáno za 4000 Kč výkop 20 m. EV vyjadřuje fakt, že z pohledu investora byla vykonána práce v hodnotě 1600 Kč. \n\nCost variance \n\nSkutečné náklady překročily k datu kontroly, tedy v tomto příkladu v polovině projektu o 1600Kč částku, která byla naplánována pro získaný výkon, tedy 8 m příkopu. \nCost performance index.\n\nHodnota 0,5 říká, že pracujeme z pohledu nákladů s poloviční efektivitou, než jsme očekávali.\n\nSchedule variance\n\nSchedule variance má vypovídací schopnost s ohledem na předpokládané tempo práce. Původně jsme očekávali, že pracujeme rychlostí 1 m výkopu za 2 hodiny a tedy za cenu 200Kč. Výsledek -400 Kč vyjadřuje v původně předpokládaných nákladech získané zpoždění – tedy 2 m výkopu za plánem, neboli zpoždění 4 hodiny.\nVšechny výpočty lze dělat rovnou v časových jednotkách. Pokud bychom to provedli, tak: \n\nEV jsme určili jako 40% ze 40 hodin. \n\n, tedy zpoždění 4 hodiny. \n\nAť dosadíme peníze, nebo časové jednotky, dostáváme stejnou hodnotu: \n\nTedy dosahujeme jen 80% toho, co bylo naplánováno. \n\nEAC (eastimation at completion) je odhad kolik bude celá práce stát na konci. Vzorec kalkuluje s tím, že podáme výkon takový, jako jsme podávali od začátku projektu do současnosti. \n\nCelá práce tedy bude stát 8000Kč. Pokud budeme počítat v časových jednotkách, potom:\n\nETC(estimation to completion) je hodnota kolik zbývá do konce projektu.\n\nPro dokončení projektu při zachování stávajícího tempa práce potřebujeme ještě 4800 Kč a tedy 48 hodin práce.\n\nV některých se namísto odhadu procenta dokončení úkolu používá odhad objemu práce do dokončení. \nV případě použití této metody lze procento dokončení úkolu POC dopočítat na základě znalosti celkového rozsahu úkolu a odpracované práce.\n\n\"Například:\"\n\"Původní odhad na úkol byl 8 dní. Po 4 odpracovaných dnech bylo odhadunto, že ještě zbývá 6 dní do konce.\"\n\"Výpočet: Skutečné trvání úkolu bude: 4 + 6 = 10 dní. (Odpracovány 4 dny a 6 dnů zbývá)\".\n\"POC = (4/10)*100 = 40(%)\"\n\nKaždý odhad, ale i výpočet rozpracovanosti je zatížen chybou. Navíc může být získání odhadu rozpracovanosti komplikované, nebo pracné. Výpočet EVM může být také negativně ovlivněn tím, že informace o rozpracovanosti nemůže být získána v jeden časový okamžik, což zavádí do výpočtu další chybu. \n\nPokud je metoda EVM používána na projektech, kde je sledováno větší množství drobných úkolů, lze v praxi jsou použít alternativní zjednodušující techniky, které zcela eliminují požadek na odhadování rozpracovaných úkolů. Například každý zahájený úkol se hodnotí 50% hotovo a dalších 50% až po jeho dokončení. Pokud je kladen důraz na dokončení úkolů, bývá používán jiný poměr. Například každý zahájený úkol je započítáván jako by z něj bylo 20% hotovo a zbývajících 80% se započte po dokončení úkolu. V krajmím případě může být poměr sledován jako 0, nebo 100% hotovo. To znamená, že rozpracované úkoly nejsou započítány do výsledku vůbec. \n\nEVM metoda má svá omezení. Například pro posouzení opoždění/ předbíhání nebere v úvahu kritickou cestu projektu a jeho vypovídací schopnost je tedy omezená. Pří aplikaci EVM v praxi existuje více přístupů a pravidel, které známé nevýhody eliminují. EVM nabízí i více indexů a další možnosti nad rámec tohoto popisu.\n\n"}
{"id": "1095195", "url": "https://cs.wikipedia.org/wiki?curid=1095195", "title": "Opika von Méray Horváth", "text": "Opika von Méray Horváth\n\nOpika von Méray Horváth, v Maďarsku známá jako \"Méray-Horváth Zsófia\" (30. prosince 1889 Arad, Rakousko-Uhersko – 25. dubna 1977 Budapešť) byla maďarská krasobruslařka, mistryně světa z let 1912 (Davos), 1913 (Stockholm) a 1914 (Svatý Mořic).\n\nOpika Von Méray Horváth se narodila v Banátu v intelektuálské rodině. Byla členem krasobuslařského spolku \"Budapesti Korcsolyázó Egylet\". Po Lily Kronbergerové byla druhou maďarskou krasobruslařskou světové úrovně.\n\nNa Mistrovství světa v roce 1911 ve Vídni byla za Kronbergerovou druhá. Poté získala Méray Horváth tři tituly mistryně světa v řadě. V roce 1912 zvítězila v Davosu před britskou závodnicí Dorothy Greenhough-Smith, o rok později ve Stockholmu před Britkou Phyllis Johnson a ve Svatém Mořici v roce 1914 před rakouskou krasobruslařskou Angelou Hanka. Její kariéru však ukončila první světová válka. Později pracovala jako učitelka jazyků.\n\n"}
{"id": "1095199", "url": "https://cs.wikipedia.org/wiki?curid=1095199", "title": "Křídové moře", "text": "Křídové moře\n\nKřídové moře se říká výraznému globálnímu zvýšeni hladiny oceánu neboli moře (tzv. transgrese) ve svrchní křídě. Moře tehdy zaplavilo rozsáhlá území včetně části území současného Česka.\nHladina oceánu stoupala již od spodní křídy a její vzestup se ještě více zrychlil na počátku svrchní křídy (přibližně před 100 miliony lety). Maxima dosáhla v křídových stupních svrchní cenoman a spodní turon, ale pokračovala i přes coniak až do santonu. Došlo ke globálnímu vzestupu mořské hladiny přibližně o první stovky metrů (údaje se různí: 100–300 m). Doba trvání transgrese se odhaduje na 10 milionů let a jedná se o největší transgresi ve fanerozoiku (od počátku kambria před cca 540 miliony lety do současnosti). Tato globální událost je připisována zrychlení rozpínání zemské kůry a s tím souvisejícímu zdvihu středooceánských hřbetů (v nich vzniká nová oceánská zemská kůra), což mělo za následek zdvih hladiny. Transgrese je sledovatelná i na území Česka, což byla jedna z mnoha oblastí, které byly zatopeny. Největším prostorem, který byl v Česku zalit mořem, byla Česká křídová pánev. Rozprostírá se od Drážďan až na severozápadní Moravu a její původní rozsah byl mnohem větší než jeho zbytek, který je patrný na geologické mapě v dnešní době. Česká křídová pánev propojovala rozsáhlé evropské kontinentální pánve na severozápadě s dříve proniknuvším oceánem pojmenovaném jako Tethys na jihovýchodě (sedimenty, které se v Tethydě usazovaly byly později Alpinským vrásněním vyzdviženy a vrásněny).\n\nTato záplava zanechala na našem území velmi patrné stopy v podobě mocných zpevněných sedimentárních hornin (převážně pískovec) a fosílií. Ústupem z Českého masivu moře definitivně opustilo oblast Čech a vývoj do dnešních dob zde byl pouze kontinentální.\n\nV období nejvyšší záplavy též nastala anoxická událost (masové vymírání druhů kvůli absenci kyslíku v oceánu), tzv. událost cenomansko-turonského rozhraní, také známa jako \"Bonarelliho událost\". Toto bylo spojené patrně se zesíleným podoceánským vulkanismem, tedy stejnou příčinou jako měla záplava.\n\n"}
{"id": "1095204", "url": "https://cs.wikipedia.org/wiki?curid=1095204", "title": "Qi (standard bezdrátového nabíjení)", "text": "Qi (standard bezdrátového nabíjení)\n\nQi (výslovnost: čí, pochází z čínského výrazu znamenajícího „přírodní energie“) je standard pro bezdrátové nabíjení pomocí elektrické indukce vyvinutý sdružením výrobců „Wireless Power Consortium“. Systém Qi se skládá z napájecí podložky (zabudované například v nočním stolku) a kompatibilního přenosného zařízení, je schopen indukčně přenášet elektrickou energii až na vzdálenost 4 cm. \n\nWireless Power Consortium je otevřené sdružení asijských, evropských a amerických společností z různých průmyslových odvětví. Bylo založeno v roce 2008 a k dubnu 2015 mělo 214 členů, mezi nimiž byli například výrobci mobilních telefonů Samsung, Nokia, BlackBerry, HTC nebo Sony či výrobce nábytku IKEA, která do svých výrobků zabudovala napájecí podložky daného standardu. Cílem sdružení je vytvořit celosvětový standard pro technologii indukčního nabíjení. Znakem kompatibility je logo sestávající z malých písmen latinky \"q\" a \"i.\"\n\nSystém je založen na elektromagnetické indukci mezi dvěma plošnými cívkami. Systém Qi se skládá ze dvou zařízení: z nabíjecí podložky, do níž je přiveden elektrický proud a která pomocí své vestavěné cívky v okolním vzduchu vytváří proměnné magnetické pole, a dobíjeného zařízení, v jehož cívce se sekundárně opět indukuje střídavý elektrický proud. Nabíjené přenosné zařízení si ho usměrňuje a tuto přenesenou energii ukládá do svého akumulátoru.\n\nQi systém dále zahrnuje i komunikační a kontrolní mechanismy: Dobíjecí základna zjišťuje, zda je v dosahu nějaké odběrné zařízení, to jak na základě odebíraného toku energie, zde indukčního výkonu, tak i datovou komunikací s dobíjenými zařízeními, a podle situace přizpůsobuje intenzitu svého indukčního pole. V praxi to znamená, že pokud je nabíjený přístroj již nabitý, a energii už neodebírá, nebo v dosahu nabíječky žádné odběrné zařízení není, její systém to rozpozná a sníží svůj výkon na minimum, aby ušetřil elektrickou energii. Podobně i nabíjená zařízení kontrolují stav svého nabití a mohou být schopna si dobíjecí základně proaktivně říci o změny přísunu energie, o změny budícího pole.\n\nPokud mobilní telefon není kompatibilní pro bezdrátové nabíjení Qi, lze to v některých případech řešit dokoupením speciální samolepky či speciálního krytu.\n\nBezdrátové nabíječky standardu Qi nabízejí srovnatelnou účinnost s klasickými drátovými, avšak na rozdíl od klasické nabíječky dosahují v režimu Stand-by (když žádné zařízení není nabíjeno) příkonu pouhých 0,0001 W oproti 0,12 W u klasické nabíječky o výkonu 5W a účinnosti 72 %. \n\nAlternativní standard pro rezonanční elektromagnetické nabíjení Rezence převzalo a dále vyvíjí sdružení AirFuel. Pracuje na průmyslovém kmitočtu 6,58 MHz a umožňuje připojení až pro 8 zařízení a předání výkonu do 50 W na vzdálenost do 5 cm. AirFuel zároveň rozvíjí svůj standard pro bezdrátové RF napájení v tzv. blízkém poli, vhodný pro miniaturní přístroje.\n"}
{"id": "1095210", "url": "https://cs.wikipedia.org/wiki?curid=1095210", "title": "Kara Karajev", "text": "Kara Karajev\n\nKara Karajev, ázerbájdžánsky Qara Qarayev, (5. února 1918, Baku, Ázerbájdžán – 13. května 1982, Moskva) byl sovětský hudební skladatel a pedagog ázerbájdžánského původu.\n\nNarodil jako syn lékaře v Baku, jeho matka se velmi zajímala o hudbu. Studoval v letech 1935-1938 u Uzeira Hadžibekova a Leonida Rudolfa na konzervatoři v Baku a poté na Moskevské konzervatoři u Dmitrije Šostakoviče. V roce 1938 mělo jeho první velké dílo \"Píseň srdce\", zhudebněná báseň Rəsula Rzi, premiéru v moskevském Velkém divadle. Roku 1941 se Karejev stal vedoucím filharmonie v Baku. Od roku 1949 do roku 1953 byl ředitelem městské konzervatoře, na které působil jako profesor od roku 1959. Mezi jeho žáky byla řada později úspěšných skladatelů. Jeho syn Fərəc Karajev je také skladatelem.\n\nPo smrti byl převezen do Baku a pochován v Aleji čestných zesnulých.\n\n"}
{"id": "1095219", "url": "https://cs.wikipedia.org/wiki?curid=1095219", "title": "Bukurešťská smlouva (1812)", "text": "Bukurešťská smlouva (1812)\n\nSmlouva z Bukurešti podepsaná 18. května 1812 mezi Ruskou a Osmanskou říší byla mírová dohoda, která ukončovala rusko-tureckou válku, jež začala v roce 1806. Výrazně ovlivnila zejména další osud Moldavska a Srbska.\n\nSmlouva umožňovala Rusku zabrat Besarábii (území mezi dnešním Moldavskem a Ukrajinou), naopak Rusové museli navrátit Turkům Valašsko (na území dnešního Rumunska) a zbytek Moldavska. Moldavské knížectví, dosavadní vazal Osmanské říše, tak bylo rozděleno takřka přesně napůl. Moldavsko se tak částečně vymanilo z osmanského vlivu, na druhou stranu prvně začalo čelit rusifikaci.\n\nRusové si také ve smlouvě vymínili amnestii pro Srby, kteří se vzbouřili proti osmanské nadvládě, ba dokonce příslib srbské autonomie, za což turecké posádky dostaly kontrolu nad srbskými pevnostmi. Turečtí vojáci, navzdory smlouvě, však Srbsko znovu napadli již následující rok.\n"}
{"id": "1095221", "url": "https://cs.wikipedia.org/wiki?curid=1095221", "title": "Miami Open 2015 – ženská čtyřhra", "text": "Miami Open 2015 – ženská čtyřhra\n\nDo soutěže ženské čtyřhry na tenisovém turnaji Miami Open 2015 nastoupilo třicet dva dvojic. Obhájcem titulu byl pár Martina Hingisová a Sabine Lisická, jehož členky nestartovaly společně. Deblová světová pětka Hingisová vytvořila nejvýše nasazenou dvojici s Indkou Mirzaovou. Lisická se rozhodla čtyřhry nezúčastnit, když na turnaji odehrála pouze dvouhru.\n\nVe finále se utkaly dvě nejvýše nasazené dvojice. Vítězkami se staly Martina Hingisová se Saniou Mirzaovou, když zdolaly ruský pár Jekatěrina Makarovováa Jelena Vesninová výsledkem 7–5 a 6–1. Šampionky nevstoupily do utkání dobře, když prohrávaly 2:5 na gamy. Následně však získaly osm her bez přerušení.\n\nVítězky na turnaji neztratily ani jeden set. Obě šampionky si do žebříčku WTA připsaly 1000 bodů a vyhrály oba úvodní turnaje kategorie Premier Mandatory v probíhající sezóně, když triumfovaly i na předchozím Indian Wells Masters. Hingisová získala 43. deblovou trofej z okruhu WTA Tour, čímž vyrovnala stený počet svých titulů z dvouhry. Pro Mirzaovou se jednalo o 25. turnajové vítězství ze čtyřhry.\n\n"}
{"id": "1095222", "url": "https://cs.wikipedia.org/wiki?curid=1095222", "title": "Proclus (kráter)", "text": "Proclus (kráter)\n\nProclus je výrazný impaktní kráter nacházející se v blízkosti západního okraje Mare Crisium na přivrácené straně Měsíce. Má průměr 28 km, pojmenován je podle řeckého matematika a filosofa Prokla Diadocha. Jde o kráter s ostrým hřebenem okrajového valu, má polygonální (mnohoúhelníkový) tvar. Je to také centrum asymetrické soustavy jasných paprsků, které se rozbíhají převážně do tří směrů.\n\nSeverně leží menší kráter Fredholm a ještě dále dvojice Macrobius a Tisserand, jižně kráter Crile (dříve Proclus F).\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\nNásledující krátery byly přejmenovány Mezinárodní astronomickou unií:\n\n"}
{"id": "1095224", "url": "https://cs.wikipedia.org/wiki?curid=1095224", "title": "Vladimír Petrů", "text": "Vladimír Petrů\n\nMons. Vladimír Petrů (6. října 1920, Senice na Hané – 15. května 2002 Moravec) byl český římskokatolický kněz, dlouholetý farář v Domašově u Brna a papežský kaplan.\n\nV letech 1931 až 1939 vystudoval reálné gymnázium v Litovli a po maturitě vstoupil do brněnského kněžského semináře. Kněžské svěcení přijal 29. července 1945 v Brně, poté se stal kaplanem v Loděnici u Moravského Krumlova a od ledna 1946 tamním administrátorem. V listopadu 1947 byl přeložen do Pavlova u Mikulova, odkud také spravoval excurrendo farnost Klentnice. Od prosince 1951 vykonával základní vojenskou službu, kvůli komplikované zlomenině pravé nohy však byl v srpnu 1953 předčasně propuštěn k dalšímu léčení. Po uzdravení působil od srpna 1954 jako administrátor v Račicích, poté od května 1957 v Dolních Bojanovicích, odkud navíc spravoval excurrendo farnost Bavory, následně od února 1962 v Radešínské Svratce a od srpna 1971 ve farnosti v Brně-Židenicích. K 1. listopadu 1978 byl jmenován farářem v Domašově, kde zůstal až do své smrti, a děkanem rosického děkanátu, jímž byl do roku 1996. Dne 5. dubna 2000 jej papež Jan Pavel II. jmenoval kaplanem Jeho Svatosti.\n\n\n"}
{"id": "1095227", "url": "https://cs.wikipedia.org/wiki?curid=1095227", "title": "Beketov (kráter)", "text": "Beketov (kráter)\n\nBeketov je malý impaktní kráter nacházející se v severní části Mare Tranquillitatis (Moře klidu) na přivrácené straně Měsíce. Má průměr 8,4 km, pojmenován je podle ruského chemika Nikolaje Nikolajeviče Beketova. Je miskovitého tvaru s malou plochou dna kolem středu. Než jej Mezinárodní astronomická unie přejmenovala, nesl název Jansen C.\n\nSeverně leží kráter Fabbroni, severovýchodně Vitruvius, západoseverozápadně Dawes. Jižně se nachází „duchový kráter“ Jansen R, od něhož se táhne brázda Rima Jansen. Ještě dále na jih leží kráter Jansen. Jihovýchodně od Beketova se táhne hřbet Dorsa Barlow.\n\n"}
{"id": "1095230", "url": "https://cs.wikipedia.org/wiki?curid=1095230", "title": "Giovanni Battista Martini", "text": "Giovanni Battista Martini\n\nGiovanni Battista Martini, také známý jako Padre Martini, nebo Giambattista Martini (24. dubna 1706 Bologna – 3. srpna 1784), byl italský františkánský mnich, skladatel, hudební teoretik a učenec. Jeden z nejvýznamnějších hudebníků své doby.\n\nGiovanni Battista Martini se narodil v Bologni, která v té době byla součástí Papežského státu. Jeho otec, Antonio Maria Martini, byl houslista a dal mu základy hry na housle a hudební teorie. Později se učil zpěvu a hře na cembalo o otce Pradieriho a kontrapunktu u Antonia Riccieriho a Giacoma Antonia Pertiho. Klasické vzdělání získal od mnichů kláštera oratoriánů Jako ještě velmi mladý se v roce 1721 rozhodl vstoupit do kláštera františkánů \"San Francesco\" v Bologni. K plnění noviciátu byl poslán do kláštera v Lagu, kde také složil řádové sliby dne 11. září 1722.\n\nVrátil se zpět do rodného města, kde v devatenácti letech získal místo kapelníka v bazilice sv. Františka. Dále pokračoval ve studiu filosofie, matematiky i lékařství. Byl vášnivým sběratele hudební literatury. Shromáždil sbírku cca 17 000 svazků. Po jeho smrti získala část sbírky Císařská knihovna ve Vídni a část, která zůstala v Bologni, je uložena v \"Museo Internazionale della Musica\" (dříve \"Civico Museo Bibliografico Musicale\").\n\nZaložil školu, ve které vyučoval skladbu v tradicích staré římské kompoziční školy. Martiniho věhlas přiváděl do Bologne mnoho předních evropských hudebníků, ať už pro radu nebo pro další studium. Mimo jiné u něj konzultoval i Leopold Mozart pokračující kariéru syna Wolfganga Amadea. Studovali u něj takoví skladatelé jako Johann Christian Bach, André Ernest Modeste Grétry, Niccolò Jommelli, Josef Mysliveček, Stanislao Mattei i Wolfgang Amadeus Mozart. V roce 1758 byl pozván, aby vyučoval také na Filharmonické akademii (\"Accademia Filarmonica di Bologna\").\n\nV posledních letech života byl Martini sužován řadou chorob. Trápilo ho astma, onemocnění močového měchýře a bolestivé rány na nohou, ale jeho práce tím do posledních chvil nebyla nijak ovlivněna. Dokončoval své životní dílo – čtvrtý svazek obsáhlých dějin hudby (\"Storia della Musica\"). Zemřel v Bologni 3. října 1784 ve věku 78 let. Jeho pohřeb byl velkolepý. Requiem pro tuto příležitost zkomponoval Giovanni Zanotti.\n\n\n\nmnoho drobných církevních skladeb (antifony, litanie, moteta apod.)\n\n\n\n\n"}
{"id": "1095236", "url": "https://cs.wikipedia.org/wiki?curid=1095236", "title": "Shkëlqim Cani", "text": "Shkëlqim Cani\n\nShkëlqim Cani (* 6. května 1956, Tirana) je albánský politik. Od roku 2013 je ministrem financí v kabinetu premiéra Edi Rameho.\n\nAbsolvoval v roce 1980 studia v oboru financí a mezi lety 1981 až 1983 pokračoval v postgraduálním studiu zahraničního obchodu na univerzitě v Tiraně. V roce 1991 napsal disertační práci v oboru bankovnictví a získal doktorát v oboru ekonomie. Po ukončení postgraduálního studia se v roce 1985 stal vedoucím zahraničního oddělení a členem dozorčí rady Albánské centrální banky. Absolvoval vzdělávací programy u Länderbank (1985) a Deutschen Bundesbank (1989). Po politickém převratu odešel v roce 1990 do Banka Tregtare e Shqipërisë, kde strávil rok jako generální ředitel. Poté se zapojil do albánské politiky. Byl zvolen do parlamentu za stranu Partia e Punës e Shqipërisë. V roce 1992 byl znovu zvolen do parlamentu a byl po celou dobu až do roku 1996 členem parlamentní komise pro hospodářství a finance. V letech 1994 až 1997 byl členem správní rady Lions Clubs International v Albánii.\n\nV parlamentních volbách 1997 byl opět znovu zvolen do parlamentu a byl členem parlamentní komise pro hospodářství, finance a privatizaci, ale musel odstoupit z této funkce poté, co byl jmenován guvernérem centrální banky Albánie. Během této doby byl také guvernérem Mezinárodního měnového fondu a Multilaterální agentury pro investiční záruky v Albánii. V letech 1997 až 2002 byl předsedou představenstva burzy cenných papírů v Tiraně. Od roku 2003 je profesorem na univerzitě v Tiraně.\n\nRoku 2013 byl znovu zvolen do parlamentu a jmenován ministrem financí.\n"}
{"id": "1095237", "url": "https://cs.wikipedia.org/wiki?curid=1095237", "title": "Václav Dyk (fotbalista)", "text": "Václav Dyk (fotbalista)\n\nVáclav Dyk (1. července 1941 - 2004) byl český fotbalový brankář. Po skončení aktivní kariéry působil jako brankář staré gardy Sparty.\n\nV československé lize hrál za Spartu Praha. Nastoupil ve 2 ligových utkáních. V nižší soutěži chytal za Baník Most. Byl dorosteneckým mistrem Československa 1959.\n\n\n"}
{"id": "1095238", "url": "https://cs.wikipedia.org/wiki?curid=1095238", "title": "Theophrastus (kráter)", "text": "Theophrastus (kráter)\n\nTheophrastus je nevelký impaktní kráter nacházející se v jižní části Sinus Amoris (Záliv lásky) na přivrácené straně Měsíce. Má průměr 9 km, pojmenován je podle řeckého filosofa Theofrasta. Je kruhovitého tvaru se stěnami, které se svažují ke středu a nízkým okrajovým valem. Než jej Mezinárodní astronomická unie v roce 1973 přejmenovala, nesl název Maraldi M.\n\nSeverozápadně leží kráter Maraldi, severoseverovýchodně Carmichael, a jihovýchodně lávou zatopený a značně rozrušený kráter Franz.\n\n"}
{"id": "1095247", "url": "https://cs.wikipedia.org/wiki?curid=1095247", "title": "Carmichael (kráter)", "text": "Carmichael (kráter)\n\nCarmichael je impaktní kráter nacházející se u východního okraje Sinus Amoris (Záliv lásky) na přivrácené straně Měsíce. Má průměr 20 km, pojmenován je podle amerického psychologa Leonarda Carmichaela. Je kruhovitého tvaru se svažujícími se stěnami a malou plochou dna kolem středu. Jeho jihojihozápadního okrajového valu se dotýká malá kráterová jamka. \nNež jej Mezinárodní astronomická unie v roce 1973 přejmenovala, nesl název Macrobius A.\n\nZápadně leží kráter Maraldi, severoseverovýchodně Hill, východoseverovýchodně komplexní kráter Macrobius. Jihozápadně se nachází kráter Theophrastus a jižně lávou zatopený a značně rozrušený kráter Franz.\n\n"}
{"id": "1095249", "url": "https://cs.wikipedia.org/wiki?curid=1095249", "title": "Vladimír Kondrlík", "text": "Vladimír Kondrlík\n\nVladimír Kondrlík (* 20. března 1946) je bývalý slovenský fotbalista, záložník.\n\nV československé lize hrál za Inter Bratislava. Nastoupil ve 26 ligových utkních, gól v lize nedal.\n\n\n"}
{"id": "1095256", "url": "https://cs.wikipedia.org/wiki?curid=1095256", "title": "Fragmentace lesů", "text": "Fragmentace lesů\n\nFragmentace lesů je forma fragmentace životního prostředí, která nastane, pokud se lesy kácí způsobem, že zůstanou relativně malé, izolované oblasti lesa známé jako lesní fragmenty nebo lesní zbytky. Lesy může oddělovat zemědělská půda, louky nebo zastavěné plochy. Navazujíc na ostrovní biogeografii, zbylé lesy jsou jako ostrovy v moři polí, podcelků, obchodních prostor atd.\n"}
{"id": "1095258", "url": "https://cs.wikipedia.org/wiki?curid=1095258", "title": "Milan Púchly", "text": "Milan Púchly\n\nMilan Púchly (* 6. července 1943) je bývalý slovenský fotbalový útočník.\n\nV československé lize hrál za Slovan Bratislava, Jiskru Otrokovice a Inter Bratislava. Dal 3 ligové góly. Za dorosteneckou reprezentaci nastoupil ve 2 utkáních.\n"}
{"id": "1095260", "url": "https://cs.wikipedia.org/wiki?curid=1095260", "title": "Hill (kráter)", "text": "Hill (kráter)\n\nHill je impaktní kráter nacházející se u východního okraje Sinus Amoris (Záliv lásky) na přivrácené straně Měsíce. Má průměr 16 km, pojmenován je podle amerického astronoma a matematika George Williama Hilla. Je kruhovitého tvaru se svažujícími se stěnami a malou plochou dna kolem středu. Než jej Mezinárodní astronomická unie v roce 1973 přejmenovala, nesl název Macrobius B.\n\nJihojihozápadně leží kráter Carmichael a severovýchodně lávou zatopený kráter s nepravidelným tvarem Esclangon.\n\n"}
{"id": "1095261", "url": "https://cs.wikipedia.org/wiki?curid=1095261", "title": "Tomasz Polański", "text": "Tomasz Polański\n\nTomasz Polański (12. března 1822 Felsztyn – 3. června 1886 Přemyšl) byl rakouský řeckokatolický kněz, pedagog a politik z východní Haliče, v 2. polovině 19. století poslanec Říšské rady.\n\nNarodil se v Felsztyně (dnes nazýván Skelivka, na Ukrajině). Byl knězem. Od ledna 1846 vyučoval nepřetržitě na veřejných vzdělávacích ústavech. Do roku 1856 působil jako profesor na filozofickém učitelském ústavu, po jehož zrušení pak přešel na vyšší gymnázium v Přemyšli. V období let 1857–1862 vykonával funkci ředitele gymnázia v Sambiru. V Sambiru mu bylo uděleno čestné občanství. Od roku 1863 do roku 1866 byl ředitelem gymnázia v Řešově. V lednu 1867 nastoupil na post ředitele vyššího gymnázia v Přemyšli.\n\nV únoru 1867 byl zvolen na Haličský zemský sněm. Zemský sněm ho 2. března 1867 zvolil i do Říšské rady za kurii městskou v Haliči. 3. června 1867 složil slib.\n"}
{"id": "1095262", "url": "https://cs.wikipedia.org/wiki?curid=1095262", "title": "Lalla", "text": "Lalla\n\nLalla (doslova, „paní“) je (marocký) arabský vysoce zdvořilostní titul.\n\nPoužívá se před rodným nebo osobním jménem, a obvykle náleží jen urozeným ženám šlechtického nebo královského původu. Ve výjimečných případech může být titul použit pro starší, velmi váženou ženu.\n\nKaždá žena odvozující svůj původ od proroka Mohameda, má titul \"Lalla\". Podobně muži, kteří odvozují svůj původ od příbuzenství s Mohamedem, mají titul sidi nebo mulaj (titul Mulaj je vyšší a vysoce uctivý).\n"}
{"id": "1095265", "url": "https://cs.wikipedia.org/wiki?curid=1095265", "title": "Esclangon (kráter)", "text": "Esclangon (kráter)\n\nEsclangon je lunární kráter nacházející se v pevninském terénu východně od Sinus Amoris (Záliv lásky) na přivrácené straně Měsíce. Má průměr 16 km, pojmenován je podle francouzského astronoma Ernesta Esclangona. Jedná se o lávou zatopený kráter s nízkým okrajovým valem. Má nepravidelný tvar, v severozápadní a severovýchodní části je val vyboulen, pravděpodobně se zde nacházely menší krátery, které se po zatopení sloučily s hlavním Esclangonem.\nNež jej Mezinárodní astronomická unie v roce 1976 přejmenovala, nesl název Macrobius L.\n\nVýchodně leží komplexní kráter Macrobius, jihozápadně se nachází kráter Hill. Severovýchodně se rozprostírá Lacus Bonitatis neboli Jezero štědrosti.\n\n"}
{"id": "1095266", "url": "https://cs.wikipedia.org/wiki?curid=1095266", "title": "Diecéze Abengourou", "text": "Diecéze Abengourou\n\nDiecéze Abengourou je diecéze římskokatolické církve, nacházející se v Pobřeží slonoviny.\n\nDiecéze zahrnuje region Moyen-Comoé.\n\nBiskupským sídlem je město Abengourou, kde se nachází hlavní chrám diecéze Katedrála svaté Terezie od Dítěte Ježíše.\n\nRozděluje se do 37 farností. K roku 2012 měla 480 412 věřících, 63 diecézních kněží, 3 řeholníky a 35 řeholnic.\n\nDiecéze byla založena 13. září 1963 bulou \"Sacrum Consilium\" papeže Pavla VI., z částí území arcidiecéze Abidžan, diecéze Bouaké a diecéze Katiola. Původně byla sufragánnou arcidiecéze Abidžan.\n\nDne 3. července 1987 byla z části jejího území vytvořena diecéze Bondoukou.\n\nDne 19. prosince 1994 vstoupila do církevní provincie arcidiecéze Bouaké.\n\n\n"}
{"id": "1095269", "url": "https://cs.wikipedia.org/wiki?curid=1095269", "title": "Napoleon Prato", "text": "Napoleon Prato\n\nNapoleon Prato (10. listopadu 1822 Segonzano – ???) byl rakouský politik italské národnosti z Tyrolska, v 2. polovině 19. století poslanec Říšské rady.\n\nPo jistou dobu sloužil jako důstojník v pěchotním regimentu č. 40 barona Roßbacha. V roce 1867 se uvádí jako major rakouské armády.\n\n30. ledna 1867 byl zvolen na Tyrolský zemský sněm za kurii venkovských obcí, obvod Trento, Lavis, Cembra, Civezzano, Bezzano a Pergine Valsugana. Zemský sněm ho 1. března 1867 zvolil i do Říšské rady.\n\nV roce 1874 se uvádí jako \"dvorní rada baron Napoleon Prato\". Byl v té době okresním hejtmanem v Bötzenu. Ucházel se tehdy podle tiskových zpráv o místo náměstka místodržitele v Terstu.\n"}
{"id": "1095270", "url": "https://cs.wikipedia.org/wiki?curid=1095270", "title": "Claude Le Roy", "text": "Claude Le Roy\n\nClaude Le Roy (* 6. února 1948 Bois-Normand-près-Lyre) je bývalý francouzský fotbalista a později trenér. \nV roce 1988 dovedl Kamerun k vítězství v Africkém poháru národů.\n\n\n\n"}
{"id": "1095272", "url": "https://cs.wikipedia.org/wiki?curid=1095272", "title": "Penninikum", "text": "Penninikum\n\nPenninikum, penninická zóna nebo penninský příkrov, je příkrovová strukturní zóna v Alpách. \n\nSestává z hornin různého původu, z nichž všechny, kromě těch v Préalpes Romandes, byly v eocénu odlepeny a přesunuty a poté prošly silnou polystadiální přeměnou. Horniny penninika mají původ mezi jižním evropským okrajem a severním okrajem Apulské desky a ležely na různých typech zemské kůry. Tvořily dno Piemontsko-ligurského a Valaiského oceánu a povrch Briançonnaiského kontinentálního pásma.\n\nPenninikum obsahuje horniny nejvyššího stupně přeměny ze všech alpských zón. Nacházejí se zde i typické ofiolitové komplexy s hlubokomořskými souvrství, ale i přeměněné fylity, svory a amfibolity.\n\nOznačení \"penninikum\" je odvozeno od výskytu v Penninských Alpách.\n\nV Západních Alpách se vyskytuje penninikum v nadloží helvetika. Byly zde vyčleněny 4 paleogeografické domény:\n\nVe Východních Alpách vystupují horniny penninika zpod austroalpinika ve třech tektonických oknech: Engadin, Vysoké Taury a v rechnitzském okně, blízko hranic s Maďarskem. Taurské okno se nachází v jádru mohutné klenby, proto obnažené penninikum tvoří nejvyšší vrcholy Východních Alp, jako například Grossglockner. V této oblasti bylo penninikum členěno následujícím způsobem:\n\nPorovnání východoalpských penninických jednotek s jejich západoalpskými ekvivalenty je dodnes předmětem diskusí. Hlubokomořské přeměněné horniny, které jsou typické pro penninikum v obou částech pohoří jsou označovány jako Bündnerschiefer nebo „schistes lustrés“. Ve Východních Alpách dodnes nebyla prokázána přítomnost Briançonnaiského terranu, což se vysvětluje tím, že mikrokontinent směrem na východ vykliňoval a oba oceány (Valaiský i Piemontsko-ligurský) se tu spojovaly do jednoho.\n"}
{"id": "1095276", "url": "https://cs.wikipedia.org/wiki?curid=1095276", "title": "Ernest Esclangon", "text": "Ernest Esclangon\n\nErnest Benjamin Esclangon (17. března 1876 Mison, Alpes-de Haute-Provence, Francie – 28. ledna 1954 Eyrenville, Dordogne, Francie) byl francouzský astronom, matematik a fyzik, ředitel Štrasburské observatoře a později v letech 1929–1944 Pařížské observatoře. Přispěl mj. do aplikované fyziky.\n\nJe podle něj pojmenován kráter Esclangon na přivrácené straně Měsíce a binární planetka 1509 Esclangona.\n"}
{"id": "1095279", "url": "https://cs.wikipedia.org/wiki?curid=1095279", "title": "Euro Hockey Challenge 2015", "text": "Euro Hockey Challenge 2015\n\nEuro Hockey Challenge 2015 byl pátým ročníkem této hokejové soutěže, který začal 1. dubna 2015 zápasem mezi Švýcarskem a Finskem a skončil 26. dubna 2015 utkáním mezi Francií a Švýcarskem. Dvanáct nejlepších evropských týmů bylo rozděleno do čtyř skupin podle žebříčku IIHF. Soutěž má nově čtyři soutěžní kola, přičemž týmy elitní evropské čtyřky (Česko, Finsko, Švédsko a Rusko) sehrají poslední dvě kola současně jako finále soutěže Euro Hockey Tour. Zápasy sloužily pro národní týmy jako příprava na mistrovství světa v České republice v roce 2015. Vítězem tohoto ročníku se stalo Česko.\n\nEuro Hockey Challenge 2015 se zúčastnilo dvanáct nejlepších evropských mužstev, vybraných dle žebříčku IIHF.\n\nToto je seznam vysvětlivek použitých v souhrnech odehraných zápasů.\n\"Všechny časy zápasů jsou uvedeny ve středoevropském letním čase (SELČ).\"\n\n\n"}
{"id": "1095284", "url": "https://cs.wikipedia.org/wiki?curid=1095284", "title": "Rodinný původ", "text": "Rodinný původ\n\nRodinný původ označuje sociální vztah mezi předkem či předchůdcem, tedy rodičem (a jeho předky tzn. prarodiči, pra-prarodiči atd.). \"Předek\" je \"jakákoli osoba, od níž pochází potomci. Podle zákona je to osoba, po níž dědictví připadá.\"\n\nDvě osoby jsou geneticky příbuzné, jestliže jeden je předkem druhého, nebo pokud mají takového předka společného.\n\nV evoluční teorii, druhy, které sdílejí evolučního předka, mají společný původ. Tento koncept však neplatí pro některé typy bakterií a dalších organismů schopných horizontálního přenosu genetické informace.\n\n\n"}
{"id": "1095285", "url": "https://cs.wikipedia.org/wiki?curid=1095285", "title": "Diecéze pchjongjangská", "text": "Diecéze pchjongjangská\n\nDiecéze pchjongjangská (lat. \"Dioecesis Pyeongyangensis\", korejsky \"평양 교구\") je severokorejská římskokatolická diecéze. Sídlo biskupství i katedrála se nachází v Pchjongjangu, veškerá činnost je ale znemožněna ze strany vlády Severní Koreje. Pchjongjangská diecéze je sufragánem soulské arcidiecéze. Diecéze je spravována apoštolským administrátorem, kvůli nemožnosti dosazení sídelního biskupa.\n\nOd roku 2012 je apoštolským administrátorem Andrew kardinál Yeom Soo-jung, arcibiskup soulský.\n\nApoštolská prefektura Hpyeng-yang byla zřízena 17. března 1927. K 17. březnu 1929 byla přejmenována na Peng-yang. Prefektura byla 11. července 1939 povýšena na apoštolský vikariát a spolu s povýšením byl změněn název na Heijo. Další změna názvu proběhla 12. července 1950, kdy byl vikariát přejmenován na Pchjongjang. Povýšení vikariátu na diecézi proběhlo 10. března 1962 a diecéze byla zařazena do soulské církevní provincie.\n\nOd roku 1949 je kvůli perzekuci ze strany severokorejského režimu znemožněna činnost diecéze (resp. jakákoli náboženská činnost je potlačována a perzekvována).\n\nDiecéze sousedí na severu s Čínou, severo-východně s hamhŭngskou diecézí, východně s Územním opatstvím Tŏkwon a jižně se soulskou arcidiecézí (resp. její severokorejskou částí).\n\n\n\n\n\n\n"}
{"id": "1095286", "url": "https://cs.wikipedia.org/wiki?curid=1095286", "title": "Václav Lucemburský (1350–1351)", "text": "Václav Lucemburský (1350–1351)\n\nVáclav Lucemburský (17. ledna 1350 Praha – 28. prosince 1351) byl třetím dítětem a prvním synem českého a německého krále Karla IV. a současně jediným dítětem jeho druhé manželky Anny Falcké.\n\nJeho narození znamenalo velkou změnu v nástupnictví na českém trůnu. Karel IV. totiž s ohledem na fakt, že do té doby neměl žádného syna, označil již dříve za svého následníka svého mladšího bratra Jana Jindřicha, markraběte moravského. Narození Václava situaci radikálně změnilo a Karel IV. se rozhodl tuto změnu jasně demonstrovat: nechal Václavovi ještě před dosažením prvního roku života holdovat jako budoucímu českému králi. Takový krok nebyl běžný, a protože Karel nemohl počítat s tím, že by k neobvyklé přísaze přesvědčil českou šlechtu, holdovalo kojenci mezi 31. červencem a 15. prosincem 1350 dvanáct českých královských měst. V příslušných listinách pak Karel nechal zdůraznit, že následnictví Václava vyplývá ze starého zvyku předávání dědictví v mužské linii a také z právního řádu, neboť Karlův otec Jan Lucemburský rovněž učinil svým dědicem a nástupcem svého nejstaršího syna.\n\nTomuto aktu předcházelo také vyjednávání o budoucí manželce jedenáctiměsíčního Václava, za niž mu byla vybrána Anna Svídnická, v té době jedenáctiletá. Jednalo se o další krok Karla IV. ke scelení teritoria zemí Koruny české, neboť Anna byla neteří a dědičkou bezdětného Bolka Svídnického, panovníka Svídnicko-Javorska, posledního nezávislého slezského knížectví. Vzhledem k tomu, že v minulosti bývalo Svídnicko místem, kudy vedly nepřátelské výpady proti českým zemím, jevilo se jeho získání také jako otázka zajištění bezpečnosti státu, zvláště když Karel měl spory s polským panovníkem Kazimírem III. Souhlas Bolka Svídnického s uzavřením dědické a svatební smlouvy, podle níž měl po jeho smrti na knížecí trůn usednout Václav, se po obtížných jednáních podařilo získat v prosinci 1350.\n\nV říjnu 1350 Karel IV. vážně a dlouhodobě onemocněl. Pravděpodobně se jednalo o polyneuritidu, bakteriální infekcí způsobenou nervovou chorobu, která krále omezovala po dobu jednoho roku. Současníci si však její příčiny nedokázali nijak vysvětlit a například kronikář Jindřich Taube ze Selbachu se domníval, že se jednalo o úmyslnou otravu, za níž stál Jan Jindřich, jehož panovnické naděje byly Václavovým narozením zklamány.\n\nVeškeré Karlovy plány s malým následníkem trůnu však vzaly za své 28. prosince 1351, kdy Václav zemřel, a český panovník tak zůstal opět bez mužského dědice. Krátce poté, 2. února 1353, skonala také Václavova matka, Anna Falcká. Karel IV. se vzápětí znovu oženil, a to právě s bývalou snoubenkou Václava Annou Svídnickou, čímž nakonec naplnil svůj původní záměr získání javorsko-svídnického knížectví. Naděje Jana Jindřicha (a s ním i celé moravské větve Lucemburků) na český trůn, které byly Václavovou smrtí znovu oživeny, pak definitivně pohasly 26. února 1361, kdy se Karlovi IV. narodil další syn, pozdější král Václav IV.\n"}
{"id": "1095287", "url": "https://cs.wikipedia.org/wiki?curid=1095287", "title": "Römer (kráter)", "text": "Römer (kráter)\n\nRömer je výrazný impaktní kráter nacházející se v jihozápadní části oblasti zvané Montes Taurus poblíž severního okraje Sinus Amoris (Záliv lásky) na přivrácené straně Měsíce. Má průměr 40 km, pojmenován je podle dánského matematika a astronoma Ole Rømera. Má terasovité valy a centrální pahorek. Jeho dno je narušeno malým satelitním kráterem. Kolem Römera se rozprostírá husté pole rozrušených kráterů.\n\nZápadoseverozápadně leží kráter Le Monnier.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\nNásledující krátery byly přejmenovány Mezinárodní astronomickou unií:\n\n"}
{"id": "1095289", "url": "https://cs.wikipedia.org/wiki?curid=1095289", "title": "Mychajlo Drahomanov", "text": "Mychajlo Drahomanov\n\nMychajlo Petrovyč Drahomanov (Ukrajinsky: Михайло Петрович Драгоманов; 3. září 1841 – 2. července 1895) byl ukrajinský politický teoretik, ekonom, historik, filozof, anarchista a etnograf. Narodil se do urozené rodiny kozáckého původu. Drahomanov začal nejprve studovat doma, poté na škole v Haďači, na střední škole v Poltavě a nakonec na Kyjevské univerzitě. Byl strýcem básnířky Larysy Kosachové (Lesja Ukrajinka) a bratr Olhy Drahomanové-Kosachové (Olena Pčilková).\n\nUčil na Kyjevské univerzitě od roku 1870 do 1875, ale kvůli represím byl nucen opustit Ruské impérium a emigrovat do Ženevy, kde pokračoval v politických, vzdělávacích a vydavatelských aktivitách. Během let 1885-95 působil jako profesor na univerzitě v Sofii. Drahomanov napsal první systematický politický program pro ukrajinské národní hnutí. Definoval své politické přesvědčení jako „etický socialismus“ a jako teenager byl hluboce zaujat socialistickou literaturou.\n\nDrahomanov nepřijímal marxistickou a sociálně-demokratickou orientaci kvůli strachu z centralizace a státní moci. Proto se zařadil mezi anarchisty. Podle jeho vize, by měl budoucí svět být složen z celků, které jsou vzájemně propojené a leží na stejných základech.\n\n"}
{"id": "1095290", "url": "https://cs.wikipedia.org/wiki?curid=1095290", "title": "Světlahorský rajón", "text": "Světlahorský rajón\n\nSvetlahorský rajón (bělorusky \"Светлагорскі раён\", ukrajinsky \"Свєтлогорський район\", rusky \"Светлогорский район\") je územně-správní jednotkou na severu Homelské oblasti v Bělorusku. Administrativním centrem rajónu je město Svetlahorsk (bělorusky \"Светлагорск\", rusky \"Светлогорск\").\n\nRajón se rozkládá se na severu Homelské oblasti, v severní části Centralnabjarezinské roviny. Oblast má rozlohu 1 899.91 km². Hraničí s Žlobinským, Rečyckým, Kalinkavickým, Akcjabrským rajónem v Homelské oblasti a s Babrujským rajónem v Mohylevské oblasti.\n\nKlima je mírně kontinentální. Hlavními řekami jsou Berezina a její přítoky Ola, Sved a Žerďanka a také Ipa — přítok řeky Pripjať. V rajónu se nachází Sosnovoborská nádrž. K dispozici jsou ložiska ropy, rašeliny, hlíny, stavebního písku, kamenné soli (Davydaŭské naleziště).\n\nPodle soupisu z roku 1639 známý jako Paryčský dvůr — oblast, která v sobě zahrnovala velkou část současného Svetlahorského rajón, krom obce Šacilavičy (nyní Svetlahorsk). Centrem Paryčského dvoru byla vesnice Paryčy, která je dnes sídlem městského typu. Paryčský dvůr byl součástí Babrujského starostva, který byl začleněn do Rečyckého povetu Minského vojvodství Litevského velkoknížectví Republiky obou národů (těž Polsko-litevské unie).\n\nPodle soupisu z roku 1684 existoval v rámci Paryčského vojtovstství Babrujského starostva.\n\nPo 22. červenci 1793, v důsledku Druhého rozdělení Polska a začlenění Minskského vojvodství do Ruského impéria, byla vytvořena Paryčská farnost Babrujského újezdu Minské gubernie.\n\nMezi roky 1918 a 1991 byl rajón součástí několika celků. Dne 25. března 1918 patřil Paryčské farnosti Běloruském lidové republiky. Od 1. ledna 1919 byl součástí Běloruské sovětské socialistické republiky a od 27. února 1919 Litvsko-běloruské sovětské socialistické republiky. Dne 31. července 1920 se stal opět součástí Běloruské SSR jako unitárního státu, kterou vystřídal vstup do Sovětského svazu 30. prosince 1922 a odtržení 26. prosince 1991. Od 19. září 1991 je součástí samostatné Běloruské republiky.\n\nV roce 1921 byla Minská gubernie zrušena a její újezdy spolu s Babrujským újezdem začaly přímo vstupovat do běloruské SSR. Dne 20. srpna 1924 byla farnost a její újezdy zrušeny.\n\nDne 17. července 1924 byl vytvořen Paryčský rajón, který se stal součástí Babrujského okruhu (který existoval před 26. červencem 1930) a poté 20. února 1938 Poleské oblasti, od 20. dubna 1944 Babrujské oblasti a 8. ledna 1954 Homelské oblasti. Dne 9. června 1960 se centrum rajónu přesunulo v Šatilki. Dne 29. července 1961 bylo sídlo přejmenováno na Svetlohorsk a Paričský rajón dostal jméno Svetlahorský rajón.\n\nRajón má celkem 93 000 obyvatel, a podle jiných odhadů až 95 000 obyvatel. V městském prostředí žije 72 000 obyvatel. V rajónu leží 104 osad kromě tří měst a 101 venkovských sídel.\n\nV rajónu působí ropné, chemické, strojírenské, potravinářské závody, ale i podniky pro zpracování dřeva, papíru a celulózy, stavebního materiálu, kombinované výroby tepla a elektřiny a jiné. Zemědělství se specializuje na chov zvířat, pěstování obilí, pícnin a brambory.\n\nRajónem prochází železniční trať Žlobin—Kalinkavičy, silniční spojení Babrujsk—Kalinkavičy a Akcjabrski—Paryčy—Rečyca. Ve městech se Svetlohorsk a Paryčy se nachází autobusové nádraží. Na řece Berezina je provozována lodní doprava v Paryčy je možné použít trajekt.\n\nHlavní památkou je Zdudzický kamenný kříž (Зду́дзіцкі каменны крыж) a Korolevoslobodský kámen s křížem (Каралёваслабодскі камень з крыжом).\n"}
{"id": "1095291", "url": "https://cs.wikipedia.org/wiki?curid=1095291", "title": "Talmberk (hrad)", "text": "Talmberk (hrad)\n\nTalmberk () je zřícenina hradu částečně zastavěná rodinnými domy ve stejnojmenné vesnici asi 3 km severně od Ratají nad Sázavou v okrese Kutná Hora. Stojí na ostrožně se strmými svahy v nadmořské výšce 365 metůr. Od roku 1966 je chráněn jako kulturní památka. \n\nHrad postavil na počátku 14. století pravděpodobně Arnošt, který pocházel z rozrodu Kouniců, a jeho rodu patřil až do druhé poloviny 15. století. V roce 1473 je jako majitel uváděn Bedřich Ojíř z Očedělic a v roce 1483 Bedřich ze Šumburka a Talmberka. Roku 1533 se hrad uvádí jako pustý.\n\nVzhledem k novodobé zástavbě neznáme podobu předhradí, které od hradního jádra odděloval široký šíjový příkop. Do jádra se vstupovalo ze severu branou, ze které se zachoval zadní portál průjezdu mladší budovy, která vyplňovala parkán. Vlevo od brány stál bergfrit snížený po roce 1933 a vpravo menší věž částečně vytápěná kachlovými kamny. Na jižní straně jádra stál dvouprostorový palác, ze kterého se dochovala valeně zaklenutá místnost suterénu. Celý obvod jádra obíhala parkánová hradba, jejíž část se střílnou se zachovala před branou jádra.\n\nOsadou prochází červeně značená turistická trasa ze Sázavy do Ratají nad Sázavou. Zbytky hradu jsou s ohledem na novodobou zástavbu částečně přístupné.\n\n"}
{"id": "1095292", "url": "https://cs.wikipedia.org/wiki?curid=1095292", "title": "Lalla Chadidža", "text": "Lalla Chadidža\n\nPrincezna (lalla) Chadiža Marocká (* 28. února 2007 Rabat) je druhé dítě Muhammada VI. Marockého a jeho manželky, princezny \"lally\" Salmy. Přincezna Chadidža má staršího bratra korunního prince Hassana.\n\nNa počest jejího narození udělil Muhammad královskou milost několika tisícům odsouzeným. Chadiža se svou matkou lallou Salmou v červnu 2009 navštívila Tunisko.\n"}
{"id": "1095293", "url": "https://cs.wikipedia.org/wiki?curid=1095293", "title": "Šember", "text": "Šember\n\nŠember je zaniklý hrad asi jeden kilometr jihovýchodně od obce Doubravčice v okrese Kolín. Stál v nadmořské výšce kolem 320 metrů v nejsevernější části ostrožny obtékané říčkou Šemberou, na jejíž ploše se nacházelo pravěké a raně středověké hradiště zvané \"Staré zámky.\" Hradiště a s ním i terénní relikty hradu jsou od roku 1965 chráněny jako kulturní památka. \n\nPravděpodobně bezvěžový hrad sloužil jako správní centrum panství. Je možné, že typově patřil mezi hrady s plášťovou zdí, ale tuto domněnku je nutno ověřit archeologickým výzkumem.\n\nVýzkumem lokality se zabýval v šedesátých a sedmdesátých letech Jaroslav Kudrnáč. Ostrožna s pozůstatky hradiště byla osídlena od starší doby bronzové. Prozkoumané sídlištní objekty byly datovány do období knovízské a štítarské kultury, přičemž je možné, že některé dochované fragmenty opevnění pochází už z knovízského osídlení. Samotné hradiště prokazatelně existovalo v době halštatské, ale lidé zde žili i v časné době laténské. V šestém a sedmém století ostrožnu osídlili Slované, kteří na konci sedmého století postavili novou hradbu, ale hlavní fáze raně středověkého osídlení spadá až do osmého století.\n\nSlovanská fáze doubravčického hradiště vznikla ve stejné době jako blízký Klučov. Patří ke starší fázi klučovského horizontu a mezi nejlépe poznaná hradiště starší doby hradištní. Předpokládá se, že plnilo především obranou funkci a snad mohlo souviset i s vyhledáváním nerostných surovin.\n\nPísemných pramenů o hradu se dochovalo velmi málo. V roce 1357 koupil mindenský biskup Dětřich z Portic pro klášter v Klášterní Skalici místo vhodné pro stavbu hradu. Skutečného stavitele neznáme. Hrad však klášteru patřil až do jeho zániku v roce 1421. Roku 1452 se hrad uvádí jako pustý.\n\nJedinou snadno přístupnou jižní stranu ostrožny chránilo opevnění dochované v podobě valů a příkopů. Vnější opevnění tvořil dvanáct metrů široký a až 2,8 metru hluboký příkop, za kterým se nachází val 147 metrů dlouhý, až osmnáct metrů široký a 3–4 metru vysoký. Val je zbytkem hradby, jejíž nejstarší fáze pochází pravděpodobně z pozdní doby halštatské. Druhá fáze může pocházet ještě z doby halštatské, ale také mohla vzniknout až ve starší době hradištní. Třetí stavební fáze je z raného středověku, kdy hradba s čelní stranou zpevněnou kameny dosáhla šířky devíti metrů. U východního okraje valu se dochovalo torzo brány.\n\nDruhé obrané pásmo pochází nejspíše z doby halštatské a dochovalo se jako terénní vlna dlouhá 235 metrů. Třetí pásmo se skládá ze dvou valů. Vnější val, považovaný za halštatský, je nižší a nachází se před ním mělčí příkop. Druhý příkop a val jsou z raného středověku a vymezují plochu vnitřního hradiště s rozlohou 1,3 hektaru. Příkp je dvanáct metrů široký a až tři metry hluboký. Za příkopem je hlinitý val s dřevěnou konstrukcí zpevněným jádrem. U paty dosahuje šířky patnáct metrů a na výšku měří tři metry. Korunu valu lemovala dřevěná nástavba, která zanikla při požáru.\n\nStavitel hradu využil plochu staršího hradiště a jeho valové opevnění jako předhradí. Oválné hradní jádro bylo od zbytku hradiště odděleno šíjovým příkopem. Na čelní straně jádra se dochoval valovitý útvar se zbytky silné hradby vyzděné bez použití malty. Zástavbu dokládají pouze terénní relikty u jihozápadní a severovýchodní strany. Ve vyvýšené severní části pravděpodobně stála nějaká roubená nebo hrázděná budova.\n\nOkolo ostrožny s hradištěm prochází tři turistické trasy. Přímo přes zbytky hradu vede žlutě značená trasa z Doubravčic do Kostelce nad Černými lesy.\n\n\n\n"}
{"id": "1095295", "url": "https://cs.wikipedia.org/wiki?curid=1095295", "title": "Eugenio Monti", "text": "Eugenio Monti\n\nEugenio Monti (28. ledna 1928, Toblach — 1. prosince 2003, Belluno) byl italský bobista, šestinásobný olympijský medailista. Byl známý pod přezdívkou \"Rosso volante\" (\"Létající zrzek\").\n\nPůvodně se věnoval alpskému lyžování, v roce 1950 se stal mistrem Itálie ve slalomu i obřím slalomu. O rok později utrpěl zranění kolena, musel lyžování zanechat a stal se pilotem bobu. V roce 1954 získal první italský titul, na domácí olympiádě v Cortině d'Ampezzo vybojoval stříbro v závodě dvojbobů a čtyřbobů. Na dalších hrách nestartoval, protože ve Squaw Valley nebyla bobová dráha a disciplína vypadla z olympijského programu. Na ZOH 1964 v Innsbrucku získal dvě bronzové medaile. Velký ohlas vzbudil tím, že když se britskému dvojbobu zlomil šroub, kterým byl připevněn nůž, půjčil jim Monti součástku z vlastního stroje, který už soutěž dokončil. Britové pak závod vyhráli, Monti na kritiku svého činu v italském tisku odpověděl: „Neporazili nás proto, že měli náš šroub, ale proto, že byli rychlejší.“ Za tento projev v duchu fair play byl oceněn Coubertinovou medailí. Kariéru zakončil dvojnásobným vítězstvím na olympiádě 1968, za které obdržel Řád zásluh o Italskou republiku. Je také devítinásobným mistrem světa.\n\n\n"}
{"id": "1095300", "url": "https://cs.wikipedia.org/wiki?curid=1095300", "title": "Göksu", "text": "Göksu\n\nGöksu je pojmenování několika řek a míst v Turecku. V turkických jazycích znamená \"modrá voda\" nebo \"modrá řeka\".\n\n\n\n"}
{"id": "1095301", "url": "https://cs.wikipedia.org/wiki?curid=1095301", "title": "Josef Prokopowicz", "text": "Josef Prokopowicz\n\nJosef Prokopowicz (18. února 1818 Stryj – ???) byl rakouský státní úředník a politik z Bukoviny, v 2. polovině 19. století poslanec Říšské rady.\n\nV roce 1840 absolvoval právnická a politická studia na Lvovské univerzitě. Po jeden rok pak působil na praxi u trestního soudu ve Lvově. Potom pracoval po tři roky u haličské komorní prokuratury jako konceptní praktikant. Následně působil jako asesor u magistrátu v Ternopilu a potom jako předseda magistrátu v Brzezině. Roku 1855 byl jmenován okresním hejtmanem v Kimpolungu, později zastával funkci okresního hejtmana v Kicmanu.\n\nRoku 1861 a opět roku 1867 byl zvolen na Bukovinský zemský sněm za kurii venkovských obcí, obvod Kicman. Zemský sněm ho 28. února 1867 zvolil i do Říšské rady.\n"}
{"id": "1095306", "url": "https://cs.wikipedia.org/wiki?curid=1095306", "title": "Ladislav Havel", "text": "Ladislav Havel\n\nLadislav Havel (* 23. ledna 1953 Nové Město na Moravě) je český biolog a genetik, profesor zemědělské botaniky, v letech 2014 až 2018 rektor Mendelovy univerzity v Brně.\n\nV letech 1968 až 1972 navštěvoval Gymnázium národního umělce Vincence Makovského v Novém Městě na Moravě, v letech 1972 až 1977 vystudoval biologii se specializací na biologii rostlin na Přírodovědecké fakultě Univerzity Jana Evangelisty Purkyně v Brně (dnes Masarykova univerzita). V roce 1977 též získal titul doktora přírodních věd (RNDr.).\n\nAž do roku 1988 působil jako interní aspirant, vědecký asistent a posléze vědecký pracovník v Ústavu experimentální botaniky ČSAV, pracoviště v Olomouci, kde se v roce 1983 stal kandidátem biologických věd (titul CSc.). V roce 1989 byl jmenován docentem na Vysoké škole zemědělské v Brně v oboru genetika a v roce 1996 se pak dodatečně habilitoval v oboru zemědělská botanika. Ve druhém zmíněném oboru byl v roce 1998 jmenován na MZLU v Brně profesorem.\n\nOd roku 1988 je zaměstnán na Mendelově univerzitě v Brně (dříve MZLU v Brně a ještě dříve VŠ zemědělská v Brně). Od roku 2007 vedl Ústav biologie rostlin Agronomické fakulty.\n\nNa Mendelově univerzitě v Brně vykonával funkci prorektora. Dne 9. října 2013 byl na veřejném zasedání Akademického senátu univerzity zvolen jejím rektorem. Prezident Miloš Zeman jej jmenoval dne 21. ledna 2014, funkce se ujal od 1. února 2014. Rektorem byl do konce ledna 2018.\n"}
{"id": "1095308", "url": "https://cs.wikipedia.org/wiki?curid=1095308", "title": "Asten", "text": "Asten\n\nAsten je městys v rakouské spolkové zemi Horní Rakousy, v okrese Linec-venkov.\n\nK 1. lednu 2014 zde žilo 6 228 obyvatel.\n\n"}
{"id": "1095320", "url": "https://cs.wikipedia.org/wiki?curid=1095320", "title": "Liška nálevkovitá", "text": "Liška nálevkovitá\n\nLiška nálevkovitá (\"Craterellus tubaeformis\" (Fr.) Quél. 1888) je jedlá stopkovýtrusná houba z čeledi liškovitých (Cantharellaceae).\n\nPlodnice je tenkomasá, vysoká asi 3–10 cm, rozdělená na klobouk a třeň\n\nKlobouk je zhruba okrouhlého tvaru; v průměru je široký 1–6 cm. Okraje klobouku jsou v mládí podvinuté, později většinou dolů ohrnuté, často poněkud zprohýbané. Směrem do středu se klobouk výrazně nálevkovitě prohlubuje, přičemž tato úzká prohlubeň zasahuje až do úrovně třeně. Klobouk je svrchu okrově hnědý až tmavohnědý, na okrajích často světlejší, žlutavý. Spodní strana klobouku je pokryta hymenoforem tvořeným zřetelnými tlustými, místy větvenými lištami výrazně na třeň sbíhajícími.\n\nTřeň je až 6 cm dlouhý, poměrně tenký (0,5–1 cm), dutý, často bočně zploštělý, zbarvený žlutavě, žlutooranžově až okrově.\n\nDužnina je v celé plodnici dosti tenká, nažloutlá, chuti i vůně nevýrazné.\n\nVýtrusy jsou 9–10 × 7–8 μm velké, bezbarvé, tvaru široce elipsoidního. Výtrusný prach má bílou barvu. \n\nLiška nálevkovitá roste v létě a především na podzim, často v trsech a velkých skupinách, a to místy velice hojně. Vyskytuje se v jehličnatých i listnatých lesích, zejména však ve vlhkých smrčinách na kyselých půdách. Jde o mykorrhizní druh houby.\nLiška nálevkovitá je jedlá, ceněná zejména pro svůj často bohatý výskyt. V některých státech, např. v Rakousku, bývá prodávána na trzích.\n\nLišku nálevkovitou částečně připomíná několik blízce příbuzných druhů:\n\n"}
{"id": "1095321", "url": "https://cs.wikipedia.org/wiki?curid=1095321", "title": "Petr Benčík", "text": "Petr Benčík\n\nPetr Benčík (* 29. ledna 1976 Česká Lípa) je bývalý profesionální silniční cyklista. Českou republiku reprezentoval na Letních olympijských hrách v Pekingu roce 2008. Ve své kariéře získal třikrát titul Mistra republiky v závodě mužů.\n\nBenčík začal závodit mezi profesionály v roce 2000 v týmu Wüstenrot ZVVZ. V průběhu své aktivní závodní činnosti dokázal zvítězit v mnoha Českých i mezinárodních silničních závodech. Mezi jeho největší úspěchy patří vynikající výkon na Memoriálu Henryka Lasaka v Polsku v roce 2006, kde zvítězil.\n\nJako jezdec České profesionální stáje PSK Whirlpool-Author, se dokázal ve svých 32 letech nominovat do silničního závodu mužů na Letních hrách v Pekingu 2008. Vyčerpávající závod, který vzdalo více než 100 jezdců, dokončil na 74. místě v čase 6:39:42.\n\nPo ukončení aktivní závodní činnosti vede v Praze cykloobchod s italskými koly Colnago a švýcarským cyklooblečením Assos.\n\n\n\n\n\n\n\n\n\n"}
{"id": "1095322", "url": "https://cs.wikipedia.org/wiki?curid=1095322", "title": "Šťavnatka tečkovaná", "text": "Šťavnatka tečkovaná\n\nŠťavnatka tečkovaná (\"Hygrophorus pustulatus\") patří mezi jedlé houby. Typický je bílý výtrusný prach. Šťavnatku tečkovanou poznáme podle sbíhavých spodních lupenů na třeň.\n\nŠťavnatku tečkovanou pokrývají šupiny, které vedou až ke klobouku. Chuť i vůně je nevýrazná.\n\nKlobouk je polokulovitý, jemně šupinatý, šedý až šedohnědý. Šířka klobouku je 30 – 60 mm. U mladých šťavnatek je klobouk vyklenutý, v dospělosti plochý a dojde k zesvětlení okrajů. Při vlhku dojde k mírné lepkavosti klobouku.\n\nLupeny jsou bílé, řídké a sbíhavé na třeň.\n\nTřeň je bílá, válcovitá a pokrytá tmavými tečkami. Rozměry jsou 35 – 70 x 3 – 9 mm.\n\nŠťavnatka tečkovaná se řadí mezi jedlé houby. Má vysokou energetickou hodnotu a obsahuje látky nezbytné pro naše tělo. Je z 95 % tvořena vodou. Mezi zbylé látky patří cukry, aminokyseliny, bílkoviny a minerály. Bílkoviny jsou obsaženy hlavně v plodnicích. Pro její nevýraznou chuť se často mísí s jinými houbami, např. s (penízovka sametová – \"Flammulina velutipes\"). Po usušení je hodnota bílkovin 30%. Chitin obsažený v těle houby napomáhá k správné funkci střeva resp. trávení.\n\nŠťavnatka tečkovaná nejraději roste ve vlhčích a kyselých půdách od září do listopadu. Roste většinou ve skupinách v jehličnatých lesích pod smrky, ale můžeme ji objevit i v listnatých lesích pod dubem, bukem a lípou. Lze ji zaměnit za šťavnatku vonnou (\"Hygrophorus agathosmus\"). Šťavnatku vonnou poznáme podle chuti, připomínající hořké mandle. Pokud dojde k záměně nemusíme mít obavy, šťavnatka vonná se také řadí mezi jedlé houby.\n\n"}
{"id": "1095327", "url": "https://cs.wikipedia.org/wiki?curid=1095327", "title": "Vícevrstvé etikety", "text": "Vícevrstvé etikety\n\nVícevrstvé etikety (angl. \"peel-off\") jsou dvou popřípadě třívrstvé etikety, s možností opakovaného otevření a uzavření. Etikety se po prvním použití neznehodnotí a zůstávají dále celistvé.\n\nPeel-off se využívají napříč segmenty hlavně tam, kde běžná etiketa nestačí svou plochou pro požadované texty.\nVýrobce kosmetiky (např. barvy na vlasy), dodává svůj produkt na trh ve více zemích. Potřebuje tedy všechny důležité informace na produktu ve více jazykových mutacích aby splňoval státy dané normy.\n\n\n\nOmezení:\nFlexotisk – Omezení tiskových barev počtem agregátů, na stroji jich je celkem sedm. Dva jsou ovšem trvale obsazené: eliminace, release lak. \n\nKombinace – Díky využití digitálního stroje pro tisk vrchní vrstvy ve CMYK, lze využít volné agregáty pro zušlechtění např. Braillovo písmo, studená ražba či přímé barvy.\n"}
{"id": "1095329", "url": "https://cs.wikipedia.org/wiki?curid=1095329", "title": "Andrej Kralovanský", "text": "Andrej Kralovanský\n\nAndrej Kralovanský, známý také jako Andrej Kralovanszky, Ondrej Kraľovanský (27. prosince 1759 Kraľovany, Uhersko (dnes Slovensko) – 14. listopadu 1809 Šoproň, Rakouské císařství (dnes Maďarsko)), byl pedagog, literární pracovník, přírodovědec a entomolog.\n\nNarodil se v Kraľovanech v okrese Dolný Kubín v roce 1759. Po studiích v Sučanech a na lyceu v Kežmarku studoval v roce 1786 na univerzitě ve Wittenberku a od roku 1787 v Jeně. Od roku 1789 působil jako profesor na lyceu v Kežmarku. Od roku 1793 pracoval jako profesor v Prešově a nakonec jako rektor v maďarské Šoproni, kde v roce 1809 zemřel.\n\nJe znám jako autor latinsky psané učebnice přírodopisu, ve které kromě latinských, maďarských a německých názvů uváděl i slovenské názvy živočichů, rostlin a minerálů. Z této své učebnice přednášel při výuce přírodních věd. V té době byla tato kniha považována za nejlepší učebnici přírodopisu v Uhersku. Pro entomologii Uherska měla význam 8. sekce na stranách 140 - 178, kde byly uvedeny informace o hmyzu.\n\n\n"}
{"id": "1095338", "url": "https://cs.wikipedia.org/wiki?curid=1095338", "title": "Rolfing", "text": "Rolfing\n\nRolfing, původní název strukturální integrace (dále jen SI), známý také pod názvem Rolfterapie, je alternativní manuální terapie vytvořená dr. Idou Rolf (USA) , propagovaná \"The Rolf Institute of Structural Integration\", která vlastní ochranné známky Rolfing® a Rolfer®. \n\nPrincipem SI má být nalezení dokonalého vyvážení lidského těla ve vztahu ke gravitačnímu poli, v němž se tělo vzpřímeně pohybuje. Gravitace je tak v SI považována za velmi významný faktor. V ideálním případě je prý tělo gravitaci dokonale přizpůsobeno a jeho pohyb je plynulý a energeticky nenáročný. Naopak tělo, které je dezintegrované – vyosené, údajně funguje s větší energetickou náročností a tím i s větším opotřebováváním. Pomáhat si má tím, že ve fasciální (povázkové) tkáni vytváří tuhé opory, které mohou pohyb zhoršovat, omezovat nebo způsobovat bolest. To má vést ke zhoršení zdravotního stavu nejen na úrovni pohybového aparátu.\n\nTerapie podle SI se snaží během deseti základních sezení uvolnit fasciální tkáně tak, aby se obnovila domnělá přirozená rovnováha těla vůči gravitaci. Uvolňování fasciální tkáně se děje pomocí patentované manuální terapie. Během deseti hodin terapeut pracuje v pojivové tkáni celého těla. Výsledkem je údajně integrované tělo, na které působí gravitace \"reflexně\".\n\nVe světě se metoda vyučuje na několika školách, např. \"The Guild for Structural Integration\". V České republice existuje Česká asociace strukturální integrace, která je členem mezinárodní asociace SI (IASI).\n\nAč Idě Rolfové nelze upřít správné anatomické a kineziologické postřehy, obecná fyzioterapie a v českém prostředí zejména odkaz Pražské myoskeletální školy, tuší v jejím důrazu na měkké fascie pouhou reakci na chiropraktiky, kteří nadužívají nárazové manipulace tkání tvrdých (lupnutí v páteři a kloubech). Podobně je v Rolfingu otazný patentovaný systém vzdělávání, cena terapií a \"ucelená série\" 10 sezení.\n\nNeexistují žádné nezávislé a věrohodné důkazy, že Rolfing je účinný v léčbě jakýchkoli zdravotních či psychických problémů.\n\nDomněnky Rolfingu o paměťovém ukládání traumatických zážitků do různých částí těla nebo o asociaci emocí měkkými tkáněmi, byly popsány jako pseudovědecké.\n\nSkeptici Rolfing kritizují kvůli absenci vědecké podpory pro jeho diagnostické a léčebné metody. Proto byl Rolfing zahrnut na seznam metod považovaných za šarlatánství.\n"}
{"id": "1095339", "url": "https://cs.wikipedia.org/wiki?curid=1095339", "title": "Severa", "text": "Severa\n\nPříjmení Severa nosí více osobností:\n\n"}
{"id": "1095340", "url": "https://cs.wikipedia.org/wiki?curid=1095340", "title": "Ohnivý kruh (opera)", "text": "Ohnivý kruh (opera)\n\nOhnivý kruh (v arménském originále ) je opera o dvou dějstvích a osmi obrazech arménského skladatele Aveta Terterjana na libreto Vladimira Šachnazarjana na motivy povídky \"Jedenačtyřicátý\" () ruského spisovatele Borise Lavreňova a básní \"Bouřlivé davy\" a \"Suma\" Jeghiše Čarence. Premiéru měla 2. listopadu 1967 ve Státním akademickém divadle opery a baletu A. A. Spendiarjana v Jerevanu.\n\nAvet Terterjan se na počátku 60. let seznámil se Lvem Michajlovem, hlavním režisérem moskevského Divadla K. S. Stanislavského a V. I. Němiroviče-Daňčenka, který jej po vyslechnutí Terterjanových skladeb požádal o napsání opery. Navrhl jako námět hru \"Matka Kuráž\" od Bertolta Brechta a Terterjan se i vypravil do Německa navštívit Brechtovu vdovu, ale jednání o autorských právech ztroskotala. Nové téma skladateli a režisérovi navrhl arménský novinář Vladimir Šachnazarjan: byla jím povídka \"Jedenačtyřicátý\" Borise Lavreňova z roku 1924, v té době známá především ve stejnojmenném filmovém zpracování režiséra Grigorije Čuchraje (1956). Skladatele zaujala dramatičnost a soustředěnost příběhu, vhodná pro operní zpracování.\n\nLibreto napsal Šachnazarjan za Michajlovovy spolupráce. Lavreňovovu povídku oprostil od všech vedlejších linií a její dějiště přenesl do Arménie, ponechal však časové zakotvení do doby občanské války, i když konkrétní okolnosti jsou méně zdůrazněny. Strukturu příběhu doplnil využitím dvou básní významného arménského básníka a Lavreňovova současníka Jeghiše Čarence (1897–1937). Jak napsal libretista Šachnazarjan, „Chtěli jsme, abyste se na dramatické události prvních let revoluce podívali očima lidí dneška. Vždyť minulost se odráží v současnosti a vrhá odlesk na budoucnost“.\n\nPremiéra opery se nakonec nekonala v Moskvě, ale v Jerevanském operním divadle roku 1967 se značným ohlasem. Režii měli Lev Michajlov a V. Bagratuni, výpravu navrhl Minas Asvetijan, dirigoval skladatelův bratr German Terterjan, choreografii nastudovali V. Chanamirjan a V. Galstjan; tato inscenace byla ukázána i v Moskvě v ruském překladu A. Mašistova, získala cenu na Všesvazové soutěži hudebního divadla při příležitosti 50. výročí VŘSR a byla i základem gramofonové nahrávky. Roku 1972 byl vydán její klavírní výtah.\n\nRoku 1977 ji uvedlo Kirovovo divadlov Leningradě, a to v přepracované verzi režiséra T. Levonjana pod názvem \"(Bouřlivé davy spějí) Vstříc slunci\" (), podle názvu Čarencovy básně. Tato verze se hrála i v Jerevanu. Roku 1977 ji uvedlo rovněž divadlo v Halle v tehdejší Německé demokratické republice. 1. září 2014 byla poprvé uvedena ve staré pevnosti v Šuši (Náhorní Karabach) k 85. výročí narození Aveta Terterjana a Dni nezávislosti Arcachu (=Náhorního Karabachu).\n\nTerterjan se v opeře odvrací od klasického modelu opery a spojením zpěvu, mluveného slova a tance se vrací k počátkům žánru. Vlivy národní hudby jsou vidět zejména v dvojzpěvech vedených unisono, ve stylu staré arménské církevní monodie, a v melodice sborových částí s bohatými melismaty a technikami figurace a provedení témat. Ulrich Schreiber označuje \"Ohnivý kruh\" jako „pozoruhodné podobenství o ztroskotavší utopii spojení (i sexuálního) přes hranice znepřátelených táborů“. Opera je považována za jeden z vrcholů Terterjanovy tvorby.\n\nPředstavení opery trvá asi 80 minut.\n\nStejný Lavreňovův námět zhudebnil rovněž Siegfried Matthus (\"Der letzte Schuss\", 1967 Berlin, Komische Oper).\n\n\nOdehrává se v horách za občanské války.\n(1. obraz) Jeden voják zajal druhého.\n(2. obraz) Bitva (představovaná choreograficky), na obou stranách padají vojáci až zůstanou jen oni dva z prvního obrazu. Teprve nyní se ukazuje, kdo jsou: rudoarmějka zajala bílého podporučíka.\n(3. obraz) Zraněný důstojník v horečce blouzní, dívka mu zpívá, aby usnul. K jejímu osamělému zpěvu se připojují hlasy okolních hor. Básník popisuje situaci: ze dvou nepřátelských vojsk zbyli jen dva lidé, o samotě uprostřed hor.\n(4. obraz) Sbor zpívá o zemi, která dnes nasákla krví z bratrovražedného boje.\n(5. obraz) Uplynul nějaký čas, poddůstojník a jeho věznitelka jsou stále o samotě, jsou nepřátelé, nemluví spolu. Když oni mlčí, příroda k nim mluví a vzbuzuje v nich lidské city.\n(6. obraz) Láska – balet, jednohlasý zpěv s doprovodem perkusí.\n(7. obraz) Po dlouhém bdění rudoarmějka usíná; ve snu už není vojákem, ale ženou. Důstojník ji chce jako nepřítelkyni zabít a zachránit tím vlastní život, ale nedokáže to, cítí k ní náklonnost.\n(8. obraz) Blíží se lidé. Tím se oba hrdinové vracejí do zpět světa, kde jsou především zástupci znepřátelených táborů; pokus vymanit se ze vzorce „poražený – vítěz“ neuspěl. Rudoarmějka poddůstojníka zastřelí. Opera končí „hlasitým, množícím se vřískotem dívky“.\n\nPikola, dvě flétny, dva hoboje, anglický roh, tři klarinety, basklarinet, dva fagoty, čtyři lesní rohy, tři trubky, tři pozouny, tuba, tympány, bicí souprava, xylofon, celesta, harfa, klavír, smyčcové nástroje (housle, violy, violoncella, kontrabasy).\nNebo: Pikola, tři flétny, tři hoboje, anglický roh, čtyři klarinety, tři fagoty (jeden dubluje basklarinet), čtyři lesní rohy, tři trubky, tři pozouny, tuba, tympány, vířivý buben, velký buben, tamtam, klavír, smyčcové nástroje.\n\n"}
{"id": "1095348", "url": "https://cs.wikipedia.org/wiki?curid=1095348", "title": "Weißbach bei Lofer", "text": "Weißbach bei Lofer\n\nWeißbach bei Lofer je obec v okrese Zell am See ve spolkové zemi Salcbursko v Rakousku ležící poblíž městyse Lofer. V roce 2014 zde žilo trvale 422 obyvatel.\n\n"}
{"id": "1095355", "url": "https://cs.wikipedia.org/wiki?curid=1095355", "title": "Wald im Pinzgau", "text": "Wald im Pinzgau\n\nWald im Pinzgau je obec v okrese Zell am See ve spolkové zemi Salcbursko v Rakousku. V roce 2014 zde žilo trvale 1 154 obyvatel. Nachází se v národním parku Vysoké Taury ( ).\n\n"}
{"id": "1095357", "url": "https://cs.wikipedia.org/wiki?curid=1095357", "title": "Jaroslav Čihák", "text": "Jaroslav Čihák\n\nJaroslav Čihák, \"křtěný\" Jaroslav Karel, (krycí jméno Znamenáček) (24. července 1891 Kratonohy – 30. dubna 1944 Londýn) byl československý voják, divizní generál, příslušník Obrany národa a československého zahraničního odboje ve Velké Británii.\n\nV roce 1911 maturoval v Novém Bydžově na reálném gymnáziu. Následného studia na Vysoké báňské akademii zanechal po dvou semestrech. 1. října 1912 nastoupil prezenční vojenskou službu v Praze jako jednoroční dobrovolník. V roce 1913 ukončil školu pro důstojníky v záloze. 1. října 1913 byl odeslán do zálohy. Pracoval jako bankovní úředník v Chrudimi.\n\nPo vypuknutí I. světové války byl mobilizován a v hodnosti podporučíka odešel s c. k. pěším plukem na ruskou frontu. Ve funkci velitele čety byl dvakrát raněn. Od 21. září 1915 do 28. února 1916 byl z důvodu plicního onemocnění hospitalizován. Poté byl jako velitel roty znovu odeslán na ruskou frontu. kde byl 5. září téhož roku v Rusku zajat. V zajateckém táboře vstoupil do čs. legií. Po zařazení do čs. střeleckého pluku byl odeslán do důstojnické školy. Působil v řadě funkcí u 1. čs. úderného praporu. Účastnil se bojů s bolševiky na Ukrajině i na sibiřské magistrále.\n\nPo návratu domů působil se svým praporem v Turnově a poté s hraničářským praporem v Domažlicích. V hodnosti majora byl 10. prosince 1920 jmenován velitelem horského pěšího praporu v Spišské Belé na Slovensku. Zde působil na různých místech až do roku 1926. 14. října 1926 byl již jako podplukovník přidělen do Válečné školy v Praze jako pomocný profesor. V roce 1928 absolvoval velitelský kurz vojskových těles a od 28. září 1929 jmenován zástupcem velitele pluku v Praze. V letech 1929–1931 působil v hodnosti plukovníka jako učitel na velitelské škole v Praze.\n\nOd 30. září 1931 do 28. října 1935 působil ve funkci velitele polního pěšího pluku v Chustu na Podkarpatské Rusi a od 15. října 1935 do 15. března 1939 působil nejprve jako zástupce velitele a později jako velitel pěchotního učiliště v Milovicích. Mezitím byl 1. ledna 1938 povýšen do hodnosti brigádního generála.\n\nPo německé okupaci a rozpuštění československé armády byl zařazen jako úředník k Nejvyššímu úřadu cenovému. Zároveň se ale v řadách ilegální organizace Obrana národa zapojil do protinacistického odboje. Působil jako zástupce Obrany národa (ON) v řadách Petičního výboru Věrni zůstaneme (PVVZ) a zároveň jako člen její politické komise a komise organizační. Po zatýkání na přelomu let 1939–1940 byl nucen nejprve odejít do ilegality a skrývat se a posléze v roce 1940 uprchnout do zahraničí.\n\nVe Francii, kam se dostal, byl jmenován velitelem divizní pěchoty 1. a 2. čsl. pěšího pluku, s nimiž se účastnil ústupových bojů a s nimiž byl evakuován do Velké Británie. V Anglii působil nejprve ve funkci náčelníka štábu MNO (1940–1941) a člena Státní rady. Od jeho obnovení do 24. února 1942 byl úřadujícím předsedou Československého červeného kříže ve Velké Británii.\n\nDne 30. dubna 1944 v Londýně podlehl těžké nemoci. V roce 1946 byl in memoriam povýšen do hodnosti divizního generála.\n\n\n"}
{"id": "1095358", "url": "https://cs.wikipedia.org/wiki?curid=1095358", "title": "Žebříkové schodiště", "text": "Žebříkové schodiště\n\nŽebříkové schodiště je schodiště, jehož sklon schodišťového stupně je od 45° do 58°, výšky stupňů 150 – 180 mm. Obvykle jsou to jednoramenná schodiště, kterých výška je jedno podlaží a šířka minimálně 550 mm. Mají většinou schodnicovou konstrukci a stupně jsou bez podstupnice. \n\nŽebříková schodiště dělíme na\n\n\n"}
{"id": "1095360", "url": "https://cs.wikipedia.org/wiki?curid=1095360", "title": "Fosfatidylinositol-3-kináza", "text": "Fosfatidylinositol-3-kináza\n\nFosfatidylinositol-3-kináza (PI3 kináza, PI3K) je enzym ze skupiny kináz, který katalyzuje navázání fosfátové skupiny na D3 pozici inositolového kruhu fosfatidylinositidů. PI3K jsou významnými regulátory hladiny jednotlivých fosfatidylinositidů. Snižováním či zvyšováním hladiny těchto fosfolipidů následně dochází k změnám vlastností membrán i proteinů a signálních drah, jež jsou k těmto membránám ukotveny. Zvýšená aktivita PI-3 kináz (např. následkem mutace PTEN) může vést k nádorovému bujení.\n\nAktivita PI3K enzymů zahrnuje zejména tyto reakce: \nMimoto mají PI3K ještě serin/threonin kinázovou aktivitu, ale není příliš jasné, k jakému účelu.\n\nPI3K se tradičně dělí do tří tříd podle struktury, regulačních vlastností a specifity:\n"}
{"id": "1095365", "url": "https://cs.wikipedia.org/wiki?curid=1095365", "title": "Jaroslav Kábrt (malíř)", "text": "Jaroslav Kábrt (malíř)\n\nJaroslav Kábrt (26. ledna 1929, Korolevo, Podkarpatská Rus – 16. ledna 1991, Hradec Králové) byl český malíř, keramik a umělecký sklář.\n\nNarodil se roku 1929 v Korolevu (Králově nad Tisou) na Podkarpatské Rusi (dnešní Ukrajina), kde jeho otec sloužil jako četník. V roce 1946 jako mladý výtvarník amatér, namaloval obraz \"Konec války\" prezidentu Edvardu Benešovi při oslavě bratří Čapků. Po ukončení gymnázia v Trutnově v roce 1948 následovalo studium na Vysoké škole pedagogické do roku 1950 u profesorů Cyrila Boudy, Martina Salcmana a Karla Lidického. V letech 1950–56 absolvoval přípravnou školu u Vlastimila Rady, všeobecnou školu a speciální ateliér u Vratislava Nechleby na Akademii výtvarných umění v Praze a za diplomní práci inspirovanou z kraje svého mládí \"Selské guberno\" získal hlavní cenu akademie. \n\nČtyři roky pracoval v muzeu v Poděbradech. Od roku 1960 bydlel v Hradci Králové, kde pracoval ve Vlastivědném muzeu. Po roce 1968 byl vyloučen ze Svazu umělců a musel hledat nové formy výtvarné činnosti; dokladem toho je monumentální malba na zdi na ploše 14x9 m v Hradci Králové. Orientace na keramiku a práci se sklem mu přinesla další uplatnění. V ateliéru v Černilově měl i vlastní vypalovací pec. Jako samostatný umělec vystavoval v Poděbradech, Hradci Králové, Jičíně, Olomouci i v Malých Svatoňovicích, kde si vystavěl nový dům vedle svých rodičů v hostinci zvaném „Brno“. \nZemřel v Hradci Králové 16. ledna 1991.\n\n\n"}
{"id": "1095366", "url": "https://cs.wikipedia.org/wiki?curid=1095366", "title": "Rahačoŭský rajón", "text": "Rahačoŭský rajón\n\nRahačoŭský rajón (bělorusky \"Рагачоўскі раён\", ukrajinsky \"Рогачовський район\", rusky \"Рогачёвский район\") je územně-správní jednotkou na severu Homelské oblasti v Bělorusku. Administrativním centrem rajónu je město Rahačoŭ (bělorusky \"Рагачоў\", rusky \"Рогачёв\").\n\nRozloha rajónu je necelých 2 067 km², z toho asi 32% půdy zabírají lesy, převážně jehličnany — smrky a borovice, ale i břízy, duby a osiky. Rajón hraničí s Babrujským, Bychaŭským, Slaŭgaradským, Kiraŭským rajónem v Mohylevské oblasti a také s Buda-Kašaljoŭským, Žlobinským a Karmjanským rajónem v Homelské oblasti.\n\nReliéf území je převážně rovinatý s mírnými kopci. Hlavními řekami jsou zde Dněpr a jeho přítoky Druc, Dobryca, Dobasna, Rakatun, Ržaŭka, Gutljanka a Vugljanka. Hlavními jezery jsou Svjatoje, Krušynaŭskoje, Dobraje a Vjalikaje Kamaryna.\n\nPrůměrná lednová teplota činí -7 °C, v červenci 18,5 °C. Za rok spadne 590 mm dešťových srážek. Vegetativní období trvá 192 dnů. V rajónu se rozkládá 40 000 hektarů luk. V poválečných letech objevili geologové v blízkosti obce Gadadzec bohatá ložiska rašeliny.\n\nRajón byl založen 17. července 1924, do 26. července 1930 byl součástí Babrujského okruhu a později 20. února 1938 včleněn do Homelské oblasti. Dne 20. srpna 1924 se rajón dělil na 15 venkovských rad: Gadzilavická, Dvarecká, Zabalotská, Zapolská, Zbaroŭská, Kiscjanjoŭská, Krušnovská (v různých zdrojích označovaný také jako Bolšekrušinovský, Velikokrušinovský), Lučynská, Madorská, Azjaranská, Pobalaŭská, Sverženská, Staňkovská, Staraselská, Cichinská. Dne 21. srpna 1925 byl vytvořen Osovnikský (Osovičská, Osovická) selsovět.\n\nDne 4. srpna 1927 bylo připojeno území zrušeného Gorodeského rajónu, který zahrnoval Višeňskou, Garadzeckou, Kurganskou, Malostrelskou, Mekrulovičskou, Priborskou, Svjackou (Svjatkovskou) a Stolpněnskou vesnickou radu. Dne 8. července 1931 se připojuje Doŭská vesnická rada zrušeného Žuravického rajónu, 15. prosince roku 1931 se přidává Zvanecký selsovět Vychaŭského rajónu.\n\nDne 12. února 1935 je Doŭský, Zvanecký, Kurganský, Malostrelský (26. května 1935 odevzdán Žuravickému rajónu) a Sveržanský selsovět předán nově vytvořenému Doŭskému rajónu a Osovnický selsovět je přiřazen Kirаŭskému rajónu. Dne 5. dubna 1936 je rajón spojen s Malostrelským selsovětem Žuravického rajónu a zároveň byl Priborský selsovět předán Buda-Kašaljoŭskému rajónu a Mekrulovičský selsovět Čačerskému rajónu. Dne 20. dubna 1939 je Svjacký (Svjatkovský) selsovět přejmenován na Kiraŭský.\n\nDne 29. dubna 1950 je Kiroŭský selsovět předán Žlobinskému rajónu. Dne 16. července 1954 je zrušen Višeňský, Madorský, Krušnovský selsovět. Dne 17. prosince 1956 je připojen Doŭský, Žuravický, Zvanecký, Kuranský, Rektenský, Serebrjanský selsovět zrušeného Žuravického rajónu. Dne 11. června 1957 je Rektenský selsovět předán Svetlahorskému rajónu v Mohylevské oblasti. Dne 14. dubna 1960 jsou zrušeny selsověty Kistenevský, Kiscjanjoŭský, Serebrjanský a Staňkovský. Dne 12. ledna 1960 byla osada Belickaje změněna pracovní sídlo Belitsk. Dne 14. dubna 1960 byl zlikvidován Kiscjanjoŭská, Malostrelský, Serebrjanský a Staňkovský selsovět.\nDne 25. prosince 1962 se připojuje území zrušeného Karmjanského rajónu počítaje v to městské sídlo Karma a Barsukoŭský, Bycenský, Volynecký, Vornaŭský, Karockaŭský, Kurakaŭščynský, Kurganický, Litvinavický, Rasochský, Starahradzký, Strukačoŭský, Strumenský a Chljaŭnoský selsovět. Dne 19. září 1963 byl znovu vytvořen Kistenevský selsovět a následně zrušen Kurakaŭščynský selsovět. Dne 6. ledna 1965 bylo území bývalého Karmjanského rajónu předáno rajónu Čečerskému. Dne 25. března 1965 byl do rajónu opět včleněn Bycenský selsovět, který byl zároveň přejmenován na Akcjabroŭský a 30. července 1966 byl předán nově vytvořenému Karmjanskému rajónu.\n\nDne 27. února 1978 si Rahačoŭ získalo status města regionální podřízenosti. Od 1. ledna 1981 rajón zahrnuje město Rahačoŭ, pracovní sídlo Belick a 18 vesnických rad (selsovětů).\n\nPočet obyvatel rajónu za rok 2009 dosahovat 63 800 lidí, v městském prostředí žije 35 100 lidí. Celkem se v rajónu rozkládá 211 osad.\n\n"}
{"id": "1095373", "url": "https://cs.wikipedia.org/wiki?curid=1095373", "title": "Dave Dee, Dozy, Beaky, Mick &amp; Tich", "text": "Dave Dee, Dozy, Beaky, Mick &amp; Tich\n\nDave Dee, Dozy, Beaky, Mick & Tich (zkráceně DDDBMT) byla anglická hudební skupina, úspěšná v šedesátých letech, která kombinovala melodický pop rock se sebeironickou show i se zvukem netradičních nástrojů (buzuki, mandolína, balalajka).\n\nSkupina vznikla v roce 1961 ve Wiltshire pod názvem \"Dave Dee & The Bostons\". Tvořili ji David John Harman (Dave Dee, hlavní zpěvák), Trevor Leonard Ward-Davies (Dozy, baskytara), John Dymond (Beaky, kytara), Michael Wilson (Mick, bicí) a Ian Amey (Tich, kytara). V roce 1964 přijali nové jméno a pořídili první profesionální nahrávky. Největším hitem byla píseň „Legend of Xanadu“ se zvukem svištícího biče a citací hudby z filmu \"Sedm statečných\", která byla v březnu 1968 nejprodávanějším singlem ve Velké Británii.\n\nV září 1969 skupinu opustil Dave Dee, který se vydal na dráhu herce a hudebního manažera. Skupina vystupovala bez něj jako DBMT do roku 1972, kdy ukončila činnost, i když sporadicky se dávala dohromady a vyrážela na koncertní turné. Dave Dee zemřel v roce 2009, Dozy v roce 2015.\n\n\n"}
{"id": "1095376", "url": "https://cs.wikipedia.org/wiki?curid=1095376", "title": "Naučná stezka Po stopách války roku 1866", "text": "Naučná stezka Po stopách války roku 1866\n\nNaučná stezka Po stopách války roku 1866 (Prusko-rakouská válka) byla vybudována v roce 2009 Komitétem pro udržování památek z války roku 1866 a řadou obcí na její trase. Naučná stezka začíná v Mimoni na Českolipsku a má i odbočku.\n\nStezka navazuje na obdobnou naučnou stezku poblíž Jičína. Má 11 zastavení s 10 naučnými panely a 13 pomníky z války r. 1866. Mimo hlavní trasu od areálu Božího hrobu v Mimoni až do Bosně poblíž hradu Valečov v délce 34 km byla vytvořena odbočka z Mimoně do Osečné v délce 20 km a dále z Osečné do Mnichova Hradiště v délce 28,5 km.\n\nPanely a pomníky na trasách připomínají bitvy u Kuřívod, Českého Dubu a Mnichova Hradiště v červnu 1866. Stezku i s odbočkou vybudoval Komitét pro udržování památek z války roku 1866 s vydatnou pomocí obcí Mimoň, Osečná, Ralsko, Rokytá, Klášter Hradiště nad Jizerou, Mnichovo Hradiště a Boseň.\n\n01. Prusko-rakouská válka 1866 - Mimoň „Boží hrob“\n\n02. Srážka u Kuřívod 26. června  1866 - Kuřívody kostel\n\n03. Srážka u Kuřívod 26. června  1866 - Kuřívody centrální pomník\n\n04. Srážka u Kuřívod 26. června  1866 - Kuřívody les\n\n05. Srážka u Kuřívod 26. června  1866 - Ševčín\n\n06. Bitva u Mnichova Hradiště 28. června 1866 - Klášter Hradiště nad Jizerou u potoka\n\n07. Bitva u Mnichova Hradiště 28. června 1866 - Klášter Hradiště nad Jizerou u kostela\n\n08. Bitva u Mnichova Hradiště 28. června 1866 - Mnichovo Hradiště zámek\n\n09. Bitva u Mnichova Hradiště 28. června 1866 - Mnichovo Hradiště kostel\n\n10. Bitva u Mnichova Hradiště 28. června 1866 - Boseň u hradu\n\n\n"}
{"id": "1095377", "url": "https://cs.wikipedia.org/wiki?curid=1095377", "title": "Scathach", "text": "Scathach\n\nScáthach také Sgathaich (\" Sgàthach an Eilean Sgitheanach\") je legendární postava z Ulsterského cyklu keltské mytologie. Jedná se o skotskou bojovnici a učitelku bojových umění, která cvičila ulsterského hrdinu Cúchulainna.\n\nTexty jí připisují jako vlast Skotsko. Je spojena s ostrovem Skye, kde se nachází její domov, hrad \"Dún Scáith\" nebo \"Dun Sgathaich\" (\"Pevnost stínů\") a kde je Scáthach nazývána „Stín“. Její rivalkou a zároveň sestrou je Aífe, jejich otcem je Árd-Greimne z Lethry.\n"}
{"id": "1095384", "url": "https://cs.wikipedia.org/wiki?curid=1095384", "title": "Kačenka náprstkovitá", "text": "Kačenka náprstkovitá\n\nKačenka náprstkovitá, též kačenka kuželovitá, (\"Verpa conica\" (O.F. Müll.) Sw. 1815) je vzácná jedlá vřeckovýtrusná houba z čeledi smržovitých (Morchellaceae), vyrůstající na jaře v listnatých porostech.\n\nPlodnice – apothecium je až 15 cm vysoké, rozdělené na třeň a na jeho vrcholu volně nasedající klobouk.\n\nKlobouk je 2-4 cm vysoký a 1-3 cm široký, tvaru kuželovitého, zvoncovitého až dlouze oválného. Jeho vnější povrch, zbarvený žlutohnědě až hnědě, je jemně vrásčitý až zprohýbaný a pokrytý theciem - výtrusorodou vrstvou. Okraje klobouku jsou volné, jeho dužnina je jen několik milimetrů silná; vnitřní, dolů otevřený prostor je dutý, prochází jím do vrcholu klobouku třeň.\n\nTřeň je válcovitý, až 15 cm dlouhý, bělavý až nažloutlý, na povrchu drobně šupinkatý, uvnitř vatovitý až dutý. Ke klobouku přirůstá na jeho vnitřní straně až v jeho vrcholu. V mládí je třeň relativně krátký, věkem se postupně silně prodlužuje.\n\nDužnina je v celé plodnici dosti tenká, křehká a lámavá, nenápadné vůně a chuti.\n\nVýtrusy jsou elipsoidní, 20-25 × 11-15 μm velké, výtrusný prach má žlutou barvu.\n\nKačenka náprstkovitá se vyskytuje dosti vzácně v listnatých hájích, křovinách, sadech apod., např. pod hlohem či třešní. Roste od března do května. Je uvedena v Červeném seznamu hub (makromycetů) České republiky v kategorii zranitelných druhů (VU).\n\nJe rozšířena na severní polokouli – nalézána je v Evropě, Asii i Severní Americe.\n\nJde o druh jedlý, velice chutný, avšak vzácný.\n\nKromě typické variety, charakterisované výše uvedeným popisem, se vyskytuje rovněž vzácnější\n\n\n"}
{"id": "1095387", "url": "https://cs.wikipedia.org/wiki?curid=1095387", "title": "Anna German", "text": "Anna German\n\nAnna Wiktoria German-Tucholska (14. února 1936 Urganč (Uzbekistán) – 25. srpna 1982 Varšava) byla polská zpěvačka narozená na území dnešního Uzbekistánu (tehdy Sovětský svaz) v rusko-německé rodině. Zpívala hlavně polsky a rusky, ale také anglicky, italsky, španělsky, německy či mongolsky. Nejpopulárnější byla v 70. letech 20. století, krom Polska také hodně v SSSR.\n\nJejí matka Irma Martensová byla z komunity mennonitů, které na území Ruské říše kdysi pozvala Kateřina II. Mluvila mennonitskou dolní němčinou (\"plattdeutsch\"). Její otec, Eugen Hörmann byl roku 1937 zatčen NKVD, obviněn ze špionáže a popraven. Anna a její matka pak žily ve velice těžkých podmínkách v Taškentu, v Kyrgyzstánu a Kazachstánu; v té době zemřel i Annin mladší bratr. Její matka se pak vdala za Germana Bernera, příslušníka polské armády v SSSR (\"Ludowe Wojsko Polskie\"). Irma s Annou dostaly díky tomu povolení se po válce, roku 1946, v Anniných deseti letech, přestěhovat do polského Slezska, nejprve do města Nowa Ruda, roku 1949 pak do Vratislavi (Wrocławi). Anna se rychle naučila polsky a její komplikovaný původ byl na dlouhá léta zakryt rouškou tajemství. Vystudovala nejprve geologii na Vratislavské univerzitě. \n\nPrávě zde, ve studentském prostředí, začala koketovat se zpěvem a divadlem, nejprve na prknech divadla \"Kalambur\". Zlomem v její kariéře se stal rok 1964, kdy vyhrála Festival polské písně v Opole (\"Krajowy Festiwal Piosenki Polskiej w Opolu\"), a to s písní \"Tańczące Eurydyki\". O rok později definitivně získala statut hvězdy, když vyhrála známý festival v Sopotech. Roku 1967 se zúčastnila Festivalu San Remo v Itálii, bohužel se však v Itálii též těžce zranila při autohavárii. Upadla dokonce do komatu a lékaři nevěřili v její přežití. Po probrání z komatu byla prognóza, že už nebude nikdy chodit, ani zpívat. To se však nakonec nepotvrdilo, byť rehabilitace si vyžádala několik let a na pódia se vrátila až roku 1972. Její „zmrtvýchvstání“ bylo v Polsku senzací a při jejím prvním živém vystoupení po pěti letech ji čekal čtyřicetiminutový aplaus ještě předtím, než začala zpívat. V 70. letech pak prožila vrchol slávy, když koncertovala, krom Polska a SSSR, též v Belgii, Německu, USA, Kanadě a Austrálii. Hrála též ve filmu Andrzeje Wajdy \"Krajina po bitvě\" (\"Krajobraz po bitwie\") z roku 1970. Nazpívala i několik filmových písní, nejznámější je \"Echo ľubvi\" k filmu režiséra Jevgenija Matvejeva \"Osud\". Těsně před smrtí se dala pokřtít.\n\nRoku 2012 byl o jejím životě natočen koprodukční televizní seriál \"Anna German\", titulní role se zhostila litevská herečka Joanna Moro.\n\n\n\n"}
{"id": "1095391", "url": "https://cs.wikipedia.org/wiki?curid=1095391", "title": "Uncle Tupelo", "text": "Uncle Tupelo\n\nUncle Tupelo byla americká hudební skupina, která vznikla v Belleville ve státě Illinois roku 1987. Skupinu založili Jay Farrar, Jeff Tweedy a Mike Heidorn, později se ve skupině vystřídalo několik dalších hudebníků. První album nazvané \"No Depression\" skupina vydala v roce 1990 prostřednictvím hudebního vydavatelství Rockville Records a jeho producenty byli Sean Slade a Paul Q. Kolderie. Skupina později vydala tři další studiová alba, dvě u Rockville a poslední u Sire Records R.oku 1994 ukončila svou činnost. Někteří členové později založili kapelu Wilco, Jay Farrar skupinu Son Volt.\n\n\n"}
{"id": "1095403", "url": "https://cs.wikipedia.org/wiki?curid=1095403", "title": "Stryker", "text": "Stryker\n\nStryker je rodina osmikolových obrněných bojových vozidel vyvinutá v Kanadě na základě vozidla LAV III a vyráběná společností General Dynamics. Od roku 2002 jsou různé varianty této rodiny vozidel využívány armádou Spojených států amerických. Pojmenování získala podle dvou nositelů Medaile cti, svobodníka Stuarta S. Strykera, padlého v druhé světové válce a specialisty čtvrté třídy Roberta F. Strykera, padlého ve vietnamské válce.\n\nZákladní provedení vozidla Stryker představuje kolový obrněný transportér, a bylo vyrobeno celkem 4900 kusů všech variant. Nasazován byl v bojích v Iráku a Afghánistánu. Existuje několik verzí transportéru Stryker (zdravotní vozidlo, velitelské vozidlo, průzkumné vozidlo, vozidlo pro chemický průzkum). Všechny varianty vozidla Stryker jsou přepravitelné transportním letadlem C-130 Hercules.\nV roce 2015 se početná skupina transportérů amerického 2. jezdeckého pluku účastnila operace Dragoon Ride, jejíž trasa vedla také přes území České republiky.\n\n\n\n"}
{"id": "1095421", "url": "https://cs.wikipedia.org/wiki?curid=1095421", "title": "Band of Horses", "text": "Band of Horses\n\nBand of Horses je americká rocková skupina. Založil ji v roce 2004 v Seattlu ve státě Washington bývalý člen skupiny Carissa's Wierd, zpěvák a kytarista Ben Bridwell. Původní sestavu doplnili baskytarista Chris Early a bubeník Tim Meinig. V pozdějších letech skupinou prošlo několik dalších hudebníků. Jediným členem, který v kapele působí po celou dobu její existence, byl zakladatel Bridwell. Své první album nazvané \"Everything All the Time\" skupina vydala v roce 2006 prostřednictvím hudebního vydavatelství Sub Pop. Do roku 2012 skupina vydala další tři studiová alba, přičemž poslední z nich, které dostalo název \"Mirage Rock\" produkoval Glyn Johns a vydavala jej společnost Columbia Records.\n\n\n"}
{"id": "1095423", "url": "https://cs.wikipedia.org/wiki?curid=1095423", "title": "Ostromeč (hrad)", "text": "Ostromeč (hrad)\n\nOstromeč je zaniklý hrad severně od vesnice Hrazany v okrese Příbram. Stál na konci ostrožny nad soutokem Vltavy a Mastníku v nadmořské výšce okolo 320 metrů. Zachovaly se z něj terénní relikty budov a opevnění. Od roku 1965 je chráněn jako kulturní památka. \n\nS lokalitou bývá spojováno sídlo \"Hrádek\" nebo \"Hradnice\" uváděné v predikátu Oldřicha z Radnice v roce 1369. Hrad, který zde skutečně stál, byl již na počátku 15. století pustý. V roce 1419 se nedaleko odehrála jedna z prvních bitev husitských válek, ale hrad zde postavili až táborité pod vedením Jana Hvězdy z Vícemilic v roce 1424. O čtyři roky později byl hrad obležen a dobyt, ale vzápětí obnoven. K dalšímu obléhání došlo v roce 1435. Posádka, jíž velel Hynce Ptáček z Pirkštejna, se v květnu vzdala a hrad byl zbořen a vypálen. Znovu obnovit ho nechal roku 1450 Zdeněk Konopišťský ze Šternberka jako vojenský opěrný bod, odkud podnikal úspěšné výpady do okolí, a proto zemský sněm v roce 1471 rozhodl o jeho rozboření. Hrad tentokrát obléhání odolal a stál do doby okolo roku 1500. Jako pustý se uvádí v roce 1542.\n\nStarší stavební fáze hradu byla velmi malá. Tvořila ji obdélná budova s valeně zaklenutým sklepem. Ta byla obehnaná valem, příkopem a hradbou, ze které zůstalo valovité těleso. Husité hrad podstatně rozšířili. Ve středu nové dispozice stála rozměrná obdélná budova a na jihu před ní ještě jedna menší trojprostorová stavba. Jejich opevnění bylo zřejmě dřevěné. Pouze v místech, kde bývala brána, se dochovaly zbytky kamenných staveb. Celé nové jádro obíhal příkop a na jižní a západní straně mohutný val.\n\nV prostoru jižně od hradu existují další terénní relikty, ale není zřejmé, zda se jedná o předsunutá opevnění nebo obléhací postavení. Nejvýraznější z nich je tzv. \"Červenka\" s trojhranným půdorysem chráněná dvojitým valem a příkopem.\n\nZbytky hradu jsou přístupné po žlutě značené turistické trase z Hrazan.\n\n\n"}
{"id": "1095428", "url": "https://cs.wikipedia.org/wiki?curid=1095428", "title": "Iron &amp; Wine", "text": "Iron &amp; Wine\n\nIron & Wine, vlastním jménem Samuel Beam (* 26. července 1974) je americký zpěvák a kytarista. Studoval umění na Virginia Commonwealth University a později na Florida State University Film School. Jeho první album, které dostalo název \"The Creek Drank the Cradle\", vydalo roku 2002 hudební vydavatelství Sub Pop. Do roku 2013 vydal další čtyři studiová alba, několik kompilací a koncertních nahrávek. V roce 2015 nahrál společně se zpěvákem a kytaristou Benem Bridwellem album \"Sing into My Mouth\" složené z coververzí. Roku 2016 vydal kolaborativní album \"Love Letter for Fire\" se zpěvačkou Jescou Hoop.\n\n\n"}
{"id": "1095440", "url": "https://cs.wikipedia.org/wiki?curid=1095440", "title": "Kyberlidé", "text": "Kyberlidé\n\nKyberlidé (v originále \"Cyberman\") jsou fiktivní rasa kyborgů v britském sci-fi seriálu Doctor Who. Provází seriál už od prvního Doktora a jsou to stále vracející se nepřátelé. \n\nPůvodně se Kyberlidé objevili v epizodě \"The Tenth Planet\". Kyberlidé byli původně zcela organické druhy humanoidů pocházející z dvojčete Země, planety Mondas, které začaly implantovat více a více umělých částí do svých těl jako prostředek sebezáchovy. To vedlo k více strojovému myšlení a zbavení se všech emocí .Byli vytvořeni Dr. Kitem Pedlerem (neoficiální vědecký poradce) a Gerrym Davisem v roce 1966. V této epizodě na vyčerpání při boji s nimi zemřela první inkarnace Doctora, kterou hrál William Hartnell. S Kyberlidmi dále bojovali všichni Doktoři, kromě třetího, osmého, válečného, a devátého.\n\nV obnoveném seriálu, tedy po roce 2005, se Kyberlidé vrátili jako stvoření z paralelního vesmíru. Objevili se v roce 2006 ve dvodílném příběhu, \"Rise of Cybermen\" a \"The Age of Steel\". Opravdový návrat Kyberlidí z našeho vesmíru se stal až v roce 2013 v epizodě \"Nightmare in Silver\", kde jsou technologicky pokročilí Kyberlidé schopni okamžitě upgradovat a opravit své chyby a slabé stránky. V roce 2014 se objevili v epizodě \"Dark Water\" nebo v Doctor Who spin-offu Torchwood ve čtvrté epizodě, \"Cyberwoman\" (2006).\n"}
{"id": "1095443", "url": "https://cs.wikipedia.org/wiki?curid=1095443", "title": "Maloměšťák", "text": "Maloměšťák\n\nMaloměšťák je (zpravidla hanlivé) označení příslušníka drobné buržoazie anebo člověka s omezeným rozhledem a zastaralými názory. Podle Marxe maloměšťáctví nepochází ze slov „malé město“, ale „malý měšťan“, snažící se získat prostředky vyšších tříd, přičemž jeho cíle zůstávají nízké. Jde o ambiciózní část maloburžoazie, snažící se za každou cenu dosáhnout vyšší společenské prestiže a při tom zakrývat svůj „nižší“ původ. Předstírá životní způsob velkoburžoazie, přejímá její morálku; je velmi kolísavá, přizpůsobivá, když se jí nedaří, stává se krajně radikální.\n\nV české literatuře se postava měšťáka objevuje často v pozdějších Poláčkových prozách (\"Dům na předměstí\", \"Muži v offsidu\", \"Hráči\" a \"Hlavní líčení\", \"Michelup a motocykl\" a v nedokončené pentalogii (\"Okresní město\" (1936), \"Hrdinové táhnou do boje\" (1936), \"Podzemní město\" (1937), \"Vyprodáno\" (1939) a torzo pátého dílu).\n\n"}
{"id": "1095445", "url": "https://cs.wikipedia.org/wiki?curid=1095445", "title": "Aurel Stodola", "text": "Aurel Stodola\n\nAurel Bohuslav Stodola (11. května 1859 Liptovský Mikuláš – 25. prosince 1942 Curych) byl slovenský fyzik, inženýr a vynálezce, zakladatel teorie parních a plynových turbín.\n\nNarodil se 11. května 1859 v Liptovském Mikuláši, v části Vrbica-Hušták č. 26 (dle tehdejšího číslování) do evangelické rodiny řemeslníka Ondreje Stodoly a Anny, rozené Kováčové. Jako datum narození se v literatuře uvádí 10. květen 1859, liptovskomikulášská matrika však jednoznačně uvádí jako den narození až 11. květen. Týden po narození dostal při křtu jména Aurel Bohuslav. Lidovou školu vychodil v Liptovském Mikuláši. Navštěvoval pak německou reálku v Levoči, maturoval na Vyšší státní reálce v Košicích. Od roku 1876 studoval na technice v Budapešti a od roku 1877 strojní inženýrství v Curychu. Mezi lety 1880 a 1882 pracoval ve Strojírnách státních uherských železnic v Budapešti. V roce 1883 pokračoval ve studiu na Vysoké škole technické v Charlottenburgu a studia ukončil v roce 1884 na pařížské Sorbonně. Od roku 1884 působil v Praze, v Českomoravské strojírně, ale po krátkém čase přešel do Strojírenské společnosti Ruston a spol. V roce 1892 přijal místo docenta na Spolkové polytechnické škole v Curychu, na níž se brzy stal profesorem (1893) a působil tam až do svého odchodu do důchodu v roce 1929. Jeho žákem zde byl i Albert Einstein.\nZemřel 25. prosince 1942 v Curychu. Od roku 1989 je pohřben v Liptovském Mikuláši.\n\nVe své vědecké práci se zaměřoval na oblast teorie automatické regulace strojů, položil vědecké základy projektování a stavby parních a spalovacích turbín. Jeho výpočty a konstrukce daly základ tomuto odvětví strojírenství. Pro páru vypočítal a aplikoval tzv. Mollierův entropický diagram, který stále doplňoval. Ve spolupráci s chirurgem Ferdinandem Sauerbruchem zkonstruoval roku 1915 pohyblivou umělou ruku, tzv. Stodolovu ruku. Na stejném principu byly založeny i protézy chodidel a nohou.\n\nByl konstruktérem prvního tepelného čerpadla na světě. Jeho tepelné čerpadlo z roku 1928 dodnes pracuje ve Švýcarsku a vytápí radnici v Ženevě, když odebírá teplo z vody jezera (jde o uzavřený okruh).\n\nJeho vrcholné dílo \"Die Dampfturbinen und ihre Aussichten als Wärmekraftmaschinen\" vyšlo v Berlíně v roce 1903 a později ho přeložili do mnoha světových jazyků. Postupně ho doplňoval o nové poznatky a jeho šesté vydání v roce 1924 mělo již rozsah 1142 stran. V roce 1922 vyšlo v Berlíně jeho další významné dílo \"Dampf und Gas-Turbinen\", v roce 1931 v Berlíně vyšlo \"Gedanken zu einer Weltanchauung vom Standpunkte des Ingenieurs\", které propracoval a vydal v Curychu 1937 pod názvem \"Die geheimnisvolle Naturweltanschauliche Betrachtung\".\n\nMnohé světové vědecké společnosti a univerzity mu udělily nejvyšší vyznamenání a hodnosti. V roce 1901 ho jmenovali čestným doktorem Curyšské univerzity, v roce 1905 mu Vysoká škola technická v Hannoveru udělila titul Dr. Ing. h. c. a o čtyři roky později i technika v Curychu. Roku 1908 mu bylo uděleno nejvyšší vyznamenání německých inženýrů Grashofova medaile a v roce 1940 ho Anglie odměnila zlatou medailí Jamese Watta. Čestný doktorát mu udělila i německá technika v Brně a v roce 1929 i pražské České vysoké učení technické. Byl také členem korespondentem Francouzské akademie věd.\n\nNa počest Aurela Stodoly je pojmenována planetka 3981 Stodola. U příležitosti 150. výročí jeho narození vyhlásila Slovenská technická univerzita v Bratislavě rok 2009 Rokem Aurela Stodoly. Národní banka Slovenska vydala u této příležitosti historicky první sběratelskou eurominci SR s podobiznou tohoto slovenského vědce světového jména. Nominální hodnota stříbrné mince je 10 eur. Mince má status zákonného platidla, ale pouze na Slovensku.\n\n\n"}
{"id": "1095450", "url": "https://cs.wikipedia.org/wiki?curid=1095450", "title": "Květnice (hrad)", "text": "Květnice (hrad)\n\nKvětnice je zřícenina malého hradu ve stejnojmenné obci v okrese Praha-východ. Hrad stál na návrší jižně od \"Mlýnského rybníka\" v nadmořské výšce okolo 320 metrů. Zbytky hradu, jehož nejvýraznějším zbytkem je palác, byly opakovaně poškozeny mladší zástavbou. Od roku 1987 je hrad chráněn jako kulturní památka ČR. \n\nHrad zřejmě nechal postavit Pešín, příslušník jedné z pražských patricijských rodin, někdy v devadesátých letech 14. století. První písemná zmínka o hradu pochází až z roku 1425, kdy patřil Prokůpku Trčkovi z Kralovic a byl dobyt vojskem pražského svazu. Poté byl brzy obnoven a v průběhu 15. století vystřídal řadu majitelů. V roce 1510 byl připojen ke Škvorci a roku 1532 se uvádí jako pustý.\n\nKvětnice patří mezi opevněná sídla na nejasné hranici mezi hradem a tvrzí. Severovýchodní stranu hradu chránily dva částečně dochované příkopy a val, zatímco severozápadní strana je pozměněna navršením terasy. Kromě fragmentů obvodové hradby se dochoval zejména trojprostorový palác, jehož střední místnost v přízemí byla zaklenutá valenou klenbou. Východní místnost byla částečně zbořena majitelem pozemku v roce 1996.\n\nZbytky hradu se nacházejí na pozemcích rodinných domů.\n\n\n"}
{"id": "1095452", "url": "https://cs.wikipedia.org/wiki?curid=1095452", "title": "Jay Bennett", "text": "Jay Bennett\n\nJay Bennett (15. listopadu 1963 – 24. května 2009) byl americký hudebník, převážně kytarista, ale hrál také na další nástroje. Byl zakládajícím členem kapely Titanic Love Affair, se kterou vydal tři studiová alba. V roce 1995 se stal členem nedlouho předtím založené skupiny Wilco, se kterou vystupoval do roku 2001. Zanedlouho se začal věnovat sólové kariéře, během které vydal několik vlastních alb. Zemřel ve spánku ve věku 45 let.\n\n"}
{"id": "1095454", "url": "https://cs.wikipedia.org/wiki?curid=1095454", "title": "Kino Barrandov", "text": "Kino Barrandov\n\nKino Barrandov je druhý kanál skupiny TV Barrandov. Stanice své vysílání zahájila 18. dubna 2015.\n\nKino Barrandov je tematický program zaměřený především na akviziční filmovou a seriálovou tvorbu. Program vysílá 24 hodin denně v češtině. Výhradním dodavatelem obsahu těchto dvou nových kanálů je společnost SPI International. Licence pro DVB-T a satelitní vysílání byla udělena 17. února 2015.\n\nProgramová skladba obsahuje premiéry a reprízy převážně filmů a seriálů, zejména zahraniční provenience různého žánrového zaměření, například romantických, historických, rodinných, dále i thrillerů a krimifilmů se skutečnými příběhy, sci-fi, filmy katastrofické, westerny a válečné, komedie a dramata. Kanál také vysílá pořady vlastní tvorby, jako například \"Nebezpečné vztahy\", \"Popelka, Vtip za stovku!\" či \"Co bude dnes k večeři?\". Každý den okolo poledne je vysílán teleshoppingový pořad \"Klenot TV\", o víkendu je v odpoledním programu stanice soutěž \"Rychlá hra\". V nočních hodinách jsou zařazovány erotické pořady a horory. Cílovou skupinou stanice Kino Barrandov jsou muži a ženy, rodiny napříč věkovým spektrem.\n\nKino Barrandov vysílá v DVB-T v Multiplexu 3, v kabelové síti UPC a PODA, v IPTV O2TV a i v satelitní službě Skylink.\n\nKabelový operátor UPC Česká republika a satelitní operátor Skylink nabízí stanici Kino Barrandov svým zákazníkům nejen ve standardním, ale i ve vysokém rozlišení obrazu (HDTV).\n\n"}
{"id": "1095459", "url": "https://cs.wikipedia.org/wiki?curid=1095459", "title": "Standardní molární entropie", "text": "Standardní molární entropie\n\nStandardní molární entropie je entropie jednoho molu dané látky za standardních podmínek (např. teplota, tlak)., značí se\"S\"° a jednotkou je joule na mol a kelvin (J mol K. Na rozdíl od standardní slučovací entalpie nemá chemický prvek ve standardním stavu nulovou standarní molární entropii (to by nastalo jen při absolutní nule).\n\nStandardní molární entropie determinuje spontaneitu chemické reakce. Podle druhého termodynamického zákona spontánní chemické procesy vždy vedou ke zvýšení součtu entropie systému a okolí.\n"}
{"id": "1095461", "url": "https://cs.wikipedia.org/wiki?curid=1095461", "title": "Starý zámek u Vidimi", "text": "Starý zámek u Vidimi\n\nStarý zámek u Vidimi je zaniklý skalní hrad necelý jeden kilometr západně od Vidimi v okrese Mělník. Stál na pískovcové skále v nadmořské výšce okolo 280 metrů. Od roku 1987 je chráněn jako kulturní památka.\n\nPísemné prameny o hradu neznáme. Zmínky o predikátu \"z Vidimi\" z let 1318 a 1403 se zřejmě vztahují ke zcela zaniklému panskému sídlu ve vesnici. Archeologické nálezy datují dobu života hradu do druhé poloviny 15. století.\n\nVstup do předhradí byl opevněn šíjovým příkopem. V předhradí se dochovala okrouhlá cisterna vytesaná ve skále. Hradní jádro stálo na několika skalních blocích oddělených úzkými mezerami a jeho jihovýchodní část byla zničena lomem. Ve skále se dochovaly vytesané světničky a na jejím povrchu draže po přemostění a ukotvení dřevěných staveb. Kůlové jamky dokládají ohrazení bedněnou stěnou. Na západní straně stojí skalní věž, na jejímž vrcholu se dochovaly tři draže po nějaké dřevěné stavbě.\n\nHrad je přístupný odbočkou z modře značené turistické trasy z Chudolaz do Vidimi.\n\n"}
{"id": "1095465", "url": "https://cs.wikipedia.org/wiki?curid=1095465", "title": "Standardní slučovací Gibbsova energie", "text": "Standardní slučovací Gibbsova energie\n\nStandardní slučovací Gibbsova energie je změna Gibbsovy energie, která doprovází vytvoření 1 molu dané látky v jejím standardním stavu z chemických prvků v jejich standardních stavech (obvykle při atmosférickém tlaku a teplotě 25 °C). Značkou standardní slučovací Gibbsovy energie je :formula_1 nebo formula_2, kde f, r znamená formation, reaction.\n\nVšechny chemické prvky ve standardních stavech mají standardní slučovací Gibbsovu energii rovnou nule, neboť nedochází spontánně k žádné změně standardního stavu.\n\npro reakci typu :αA + βB σS + τT, kde {\"X\"} znamená aktivitu.\n\nV rovnováze Δ\"G\" = 0 a současně \"Q\" = \"K\" takže rovnice přejde do Δ\"G\"˚ = −\"RT\" ln \"K\"; kde \"K\" je rovnovážná konstanta.\n"}
{"id": "1095471", "url": "https://cs.wikipedia.org/wiki?curid=1095471", "title": "Chirita", "text": "Chirita\n\nChirita (\"Chirita\") je bývalý rod rostlin z čeledi podpětovité. V klasickém pojetí zahrnoval asi 150 druhů s rozšířením od Indie po jihovýchodní Asii. Zástupci řazení do tohoto rodu jsou většinou vytrvalé byliny s olistěnými stonky nebo s přízemní růžicí listů. Listy jsou jednoduché, většinou vstřícné. Květy jsou dvoupyské, různých barev. Ve studii z roku 2011 byly druhy rodu chirita rozřazeny do celkem 6 rodů: \"Damrongia\", \"Henckelia\", \"Primulina\", \"Microchirita\", \"Liebigia\" a \"Codonoboea\".\n\nChirity jsou vytrvalé nebo pouze výjimečně jednoleté byliny rostoucí na zemi nebo na skalách. Stonek jsou jednoduchý nebo větvený nebo chybí a listová růžice je přisedlá. Často mají oddenky. Listy jsou nejčastěji v přízemní růžici nebo vstřícné, řidčeji přeslenité nebo střídavé. Na bázi jsou klínovité až srdčité. Většinou jsou chlupaté. Květenství jsou husté nebo řídké úžlabní vrcholíky, připomínající okolík a složené z 1 až mnoha květů. Kalich je pravidelný nebo slabě dvoustranně souměrný, dělený na 5 stejných nebo nestejných laloků. Koruna je nejčastěji purpurová, modrá, bílá, žlutá nebo růžová, souměrná, uvnitř chlupatá nebo lysá. Korunní trubka je nálevkovitě trubkovitá, zvonkovitá nebo válcovitá, delší než korunní cípy, bez ostruhy a neztlustlá. Horní pysk je dvoulaločný, spodní je trojlaločný a 2 až 3,5x delší než horní. Tyčinky jsou 2 a jsou asi v polovině nebo nad ní přirostlé ke korunní trubce. Nevyčnívají z květů. Většinou jsou přítomny 3 patyčinky. Semeník je čárkovitý, jednokomůrkový nebo zřídka dvoukomůrkový. Na vrcholu čnělky je dvoulaločná nebo nedělená blizna. Tobolky jsou čárkovité až velmi úzce vejčité, přímé, mnohem delší než kalich, pukající 2 nebo 4 nestáčejícími se chlopněmi. Obsahují mnoho semen bez přívěsků.\n\nRod chirita v tradičním pojetí zahrnuje asi 140 až 150 druhů. Je rozšířen pouze v Asii od Indie a Srí Lanky přes jižní Čínu a kontinentální j jihovýchodní Asii po Sumatru a Jávu. V samotné Číně se vyskytuje 99 druhů.\n\nRod \"Chirita\" popsal v roce 1822 David Don. Později bylo provedeno několik revizí.\nV roce 1974 bylo známo asi 77 druhů, od té doby bylo popsáno množství nových druhů zejména z Číny. \nRod byl tradičně řazen do podčeledi \"Didymocarpoideae\" a dělen do 3 sekcí: \"Chirita\"\nsect. \"Chirita\", \"Chirita\" sect. \"Gibbosaccus\" a Chirita sect. \"Microchirita\". Fylogenetické studie, publikované mezi lety 2003 a 2011, prokázaly, že rod \"Chirita\" ani některé z jeho sekcí nejsou monofyletické. Výsledkem studie z roku 2011 jsou velké přesuny mezi různými rody podčeledi \"Didymocarpoideae\". Rod \"Chirita\" jako takový byl zrušen a druhy z něj byly přeřazeny do celkem 6 rodů.\n\n\nNěkteré druhy jsou atraktivně kvetoucí rostliny. Byla též vyšlechtěna řada kříženců a kultivarů. Mimo skleníky botanických zahrad se s nimi lze setkat zřídka. Více druhů chirit je např. ve sbírkách Pražské botanické zahrady v Tróji.\n"}
{"id": "1095473", "url": "https://cs.wikipedia.org/wiki?curid=1095473", "title": "Pilišské vrchy", "text": "Pilišské vrchy\n\nPilišské vrchy (maďarsky \"Pilis\") je krasové a dolomitové pohoří v Maďarsku ležící Komárňansko-ostřihomské župě a Pešťské župě. Má rozlohu 25 370 ha. Nejvyšším bodem je Pilis s výškou 756 m n. m.\n\nPilišské vrchy jsou východní částí Zadunajského středohoří mezi Budapeští a Ostřihomi. Název pochází ze slovanského \"pleš\" (slovenského pleš), což je i přímo doloženo zápisem z roku 1187 \"silua...auque uulgo Ples nuncupatur\". Pilišské vrchy jsou odděleny od Vyšehradských vrchů (maďarsky \"Visegrádi-hegység\") údolím potoka Szentléleki a sedlem Két-bükkfa-nyereg. Vyšehradské vrchy se často mylně přiřazují k Pilišským vrchům, přestože geologicky patří k Severomaďarskému středohoří. V pohoří se nachází asi 400 jeskyní.\n\n\n"}
{"id": "1095483", "url": "https://cs.wikipedia.org/wiki?curid=1095483", "title": "Vyšehradské vrchy", "text": "Vyšehradské vrchy\n\nVyšehradské vrchy nebo také Visegrádské vrchy (maďarsky: \"Visegrádi-hegység\") je pohoří na ležící v ohybu Dunaje v Maďarsku. Geograficky je součástí Severomaďarského středohoří jako jeho západní část, jako jediná ležící na pravém břehu Dunaje.\n\nVyšehradské vrchy nejsou součástí Zadunajského středohoří, kam patří Pilišské vrchy, které leží v bezprostřední blízkosti. Od Pilišských vrchů jsou odděleny dvěma potoky \"Dera Patak\" a \"Szentléleki-patak\". Pohoří leží na spojnici měst Pomáz, města severně od Budapešti a Ostřihomí. Název pohoří je odvozen od města Visegrád v župě Pest, které je jedním z nejstarších měst v Maďarsku a významnou archeologickou lokalitou. Vrchy jsou spolu se sousedními pohořími Börzsöny a Pilišské vrchy součástí národního parku Dunaj-Ipeľ.\n"}
{"id": "1095484", "url": "https://cs.wikipedia.org/wiki?curid=1095484", "title": "Měrná magnetická susceptibilita", "text": "Měrná magnetická susceptibilita\n\nMěrná magnetická susceptibilita dříve specifická magnetická susceptibilita je magnetická susceptibilita vztažená na jednotkovou hustotu dané látky (nikoli na jednotkovou hmotnost, jak by naznačoval název). Obvyklá značka veličiny \"χ\", jednotka v SI m·kg (v CGS cm·g). Jde o kvantitativní vyjádření schopnosti částic látky se zmagnetizovat. \nU izotropních látek jde o skalár, jinak o tenzor.\n\nJedná se o zastaralou veličinu z pohledu SI (normy řady ČSN ISO/IEC 800000) i IUPAC; jako obdobnou charakteristiku schopnosti částic látky se zmagnetizovat aktuální Zelená kniha IUPAC doporučuje veličinu molární magnetická susceptibilita (doporučená značka veličiny χ, jednotka v SI m·mol, definovanou vztahem: \n\nV případě diamagnetik závisí měrná magnetická susceptibilita pouze na poloměrech drah elektronů a nikoliv na teplotě, což je dáno tím, že tepelné oscilace atomů nemají vliv na uspořádání elektronů v orbitalech. Naproti tomu u paramagnetik je teplotě nepřímo úměrná (Curieho zákon).\n\nPrincipem je měření síly, kterým je magnetikum vtahováno nebo vypuzováno z vnějšího magnetického pole (Gouyovy váhy).\n"}
{"id": "1095487", "url": "https://cs.wikipedia.org/wiki?curid=1095487", "title": "Medvěd (Kutavičius)", "text": "Medvěd (Kutavičius)\n\nMedvěd je opera o dvou dějstvích litevského skladatele Broniuse Kutavičiuse na libreto AušryMariji Sluckaitė-Jurašienė na námět povídky Prospera Mérimée \"Lokis\". Skladatel ji napsal na přelomu let 1999 a 2000 na objednávku Litevského národního divadla opery a baletu ve Vilniusu a opera měla premiéru 25. června 2000 v rámci Vilniuského festivalu.\n\nSkladatel Bronislav Kutavičius je od 60. let 20. století jednou z nejvýznamnějších postav litevské hudby, která se ve svých skladbách vyhýbá konvencím ideologickým i technickým. Ve své tvorbě často vychází z mytologie (jedním z jeho nejvýznamnějších děl je cyklus pohanských oratorií a považuje hudbu za zprostředkovatele mezi mystickým tajemstvím a posluchačem.\n\nI když jeho instrumentální sklady mají často divadelní prvky, ke scénické tvorbě se Kutavičius obrátil přímo až později a dlouho mimo tradiční operní prostředí: první jeho operou byla dětská opera \"Kostnatý stařec na železné hoře\" (', 1976), druhá opera \"Drozd, zelený pták\" (', 1981) byla napsána pro kaunaské činoherní divadlo. Pak ale Kutavičius zatoužíl po skutečné opeře: „Na seznamu mých děl je mnoho netradičních věcí: […] opera, která není jako opera, symfonie, která není jako symfonie, i můj smyčcový kvartet je docela netypický. Pak jsem se na sebe rozzlobil – tak dokážu napsat něco tradičnějšího, nebo ne? Po asi deset let jsem choval sen napsat hezkou romantickou operu, která by potěšila každého operního návštěvníka.“\n\nImpulzem k uskutečněné této myšlenky byla zakázka, kterou Kutavičiusovi roku 1999 pro Vilniuský festival zadali režisér Jonas Jurašas a exilová spisovatelka Aušra Marija Sluckaitė-Jurašienė, která napsala libreto. To bylo skladateli podle jeho vzpomínek zpočátku poněkud cizí a vůbec skutečnost, že je nevybral jako obvykle sám, jej brzdila, pak se ale do kompozice ponořil a v na počátku roku 2000 ji dokončil.\n\nMériméova povídka \"Lokis\" je umístěna na venkovské sídlo v okrajových končinách Litvy, což pro francouzského spisovatele poloviny 19. století představovalo „odlehlé místo na okraji civilizace, svět pohanského čarodějnictví a magie, kde se vzdělanost sráží s barbarstvím, kde křesťanství bojuje s pohanstvím, kde se odehrávají hrůzostrašné příhody“. Kritik David Hurwitz námět přirovnává ke gotickému hororu. I když povídka těží z kontrastu mezi křesťanstvím a přetrvávajícím pohanstvím, které Kutavičiuse vždy zajímalo, nesoustředil se ve své opeře na tento aspekt, ale spíše na otázku konfliktu lásky a osudu.\n\nPremiéra se konala 25. června 2000 v Litevském národním divadle opery a baletu v rámci Vilniuského festivalu. Režii měl Jonas Jurašas, výpravu navrhl sochař Mindaugas Navakas, kostýmy Sandra Straukaitė a choreografkou byla Andželika Cholina. Opera byla „nepochybně nejdychtivěji očekávanou litevskou premiérou koncertní sezóny“ a „nejen vzbudila neuvěřitelné nadšení a kontroverzní diskuse ze strany veřejnosti a pořadatelů, ale také fascinovala pokusem smířit zdánlivě nesmiřitelné věci“, tj. Kutavičiusův abstraktní, postindustriální, mystický hudební jazyk se zásadně realistickým námětem a strukturou opery. \"Medvěd\" byl znovu proveden na 10. festivalu soudobé hudby 'Gaida' v říjnu téhož roku a při té příležitosti byla pořízena nahrávka, kterou později vydala finská firma Ondine. V roce 2005 s \"Medvědem\" vilniuské divadlo hostovalo ve Varšavě.)\n\nJiž roku 1997 napsal podle stejné Mériméovy povídky balet \"Lokis\" skladatel Jurgis Juozapaitis.\n\nJak Kutavičius říká, chtěl text „zhudebnit bez jakýchkoli avantgardismů, skladba měla zkrátka podléhat kánonu tradiční opery. Do důsledku se mi to samozřejmě nepodařilo, ale cosi na tento způsob vzniklo.“ Přes proklamovaný vzor v romantické opeře 19. století není tedy hudba \"Medvěda\" romantická, ale spojuje řadu různých hudebních idiomů. Vystupují zde parafráze archaické litevské taneční struktury (kola), lidové písně z okolí Klaipėdy, protestantský chorál, polonéza, stylizované operní recitativy, to vše na podkladě vlastního, soudobého idiomu skladatele.\n\nOpera má komorní rozměr, má árie, ariosa, recitativy, sbory i orchestrální a tanční části, ale vesměs velmi krátké a následující po sobě v rychlém dramatickém sledu.(booklet) Spád děje je umocňován hudební dramaturgií, jejímiž nejvýraznějšími body jsou ponurý začátek – v nejhubších registrech sboru i orchestru – a kulminace obou dějství v tajemné lesní scéně (1.) a horečném svatebním veselí (2.). Hlavní hrdinové (hrabě Šemeta, jeho snoubenka Julija, jednooká stařena, hraběnka) mají vlastní hudební charakteristiku, intonace vedlejších postav (doktor, profesor, maršálek) jsou stylizované.\n\nMezi bezprostředními stylovými znaky hudby \"Medvěda\" je zmiňován minimalismus nebo – slovy kritika časopisu \"7 menos dios\" – „minimalistický expresionismus“, i když sám skladatel odvozuje hypnotické, opakované a pozvolna měněné rytmy i melodie pohybující se v malých intervalech od litevské lidové hudby Rūta Goštautienė mezi charakteristické znaky v \"Medvědovi\" zahrnuje opakování a transpozici typické pro minimalismus, polyfonické kontrasty podobné modernismu a kolážové techniky a mimohudební formy spojené s postmodernismem. Kritici při hledání paralel a inspirací zmiňovali řadu nejrůznějších skladatelů: Eduarda Tubina, Aulise Sallinena, Aarra Merikanta, Leeviho Madetoju, a celkově proud zvaný Nová severská prostota, Clauda Debussyho, Albana Berga, Giuseppe Verdiho, Bohuslava Martinů a Igora Stravinského, celkově polskou a ruskou operní tradici a podobně.\n\nOpera trvá asi 95 minut.\n\n(Les obklopující Medintilčský zámek.) Sbor zpěvem a kolovým tancem zaříkává zlého ducha, aby opustil mozek a žíly vznešeného hraběte Šemety (sbor \"Aš einu tą piktąją dvasią pravaryti\"). Je slyšet hluk přijíždějícího vozu a ržání koní.\n\n(Knihovna v zámku hraběte Šemety. Na zdi visí velká medvědí kožešina.) Na zámek dorazil profesor lingvistiky a teologie z Královce, dávný přítel zesnulého starého hraběte Šemety, otce nynějšího majitele zámku. Profesor popisuje strastiplnou cestu nehostinným a divokým Žemaitskem (árie \"Ilga kelionė per žemaičių žemę\"). Je překvapen, že jej sluha Pranciškus vítá mlčky a neodpovídá mu na otázku, kdy uvidí zámeckého pána. Profesorovu pozornost upoutá kniha, kterou dlouho hledal – \"Catechismus Samogiticus'.\n\nDo knihovny vjíždí na kolečkovém křesle muž, který se představuje jako osobní lékař staré hraběnky a vysvětluje svůj stav válečným zraněním. Vítá profesora a omlouvá pro dnešní večer hraběte Šemetu, jehož trápí migréna; namísto něj s návštěvou povečeří sám. Dále vysvětluje, že Pranciškus je němý, ale zcela oddaný hraběnce; kdysi jí zachránil život ve velkém nebezpečí, ale přitom ztratil řeč. Nynější hrabě Šemeta, který se á za tři dny ženit, je podivín: celé dny tráví lovem v lesích, jeho mysl často bloudí kdovíkde, a kdykoli se vrátí od své snoubenky Julije, má velké migrény a tíží ho jakési temné myšlenky. Stará hraběnka má zcela nevysvětlitelnou a nevyléčitelnou nemoc: brzy po svatbě ji na lovu uchvátil velký medvěd, sluha ji zachránil, ale ona se při tom pomátla na rozumu (vyprávění doktora \"Džiugu sulaukus šitokio garbingo svečio\" a monolog profesora o fobiích \"Visokių baimių būna\").\n\nDo místnosti vtrhne hraběnka ozbrojená nože, divoce bodá do medvědí kůže a slibuje zvířeti pomstu, pak volá na pomoc Pranciškuse (árie \"Aš tau atkeršysiu, žvėrie!\"). Doktor se k ní blíží s nůžkami a vyhrožuje jí, že jí ostříhá vlasy, pokud se neuklidní. Hraběnka mu vyděšeně uniká, domnívá se, že je těhotná, a proklíná dítě ve svém lůně. Vrhá se pak na lékaře s nožem, ale nakonec se sama poraní na zápěstí. Pranciškus a lékař ji ošetřují a odvádějí. Profesor zůstává na místě šokován takovým násilím a utrpením.\n\nProfesor se snaží začíst do knihy, kterou našel, ale zaznívá k němu hlas jednooké stařeny (píseň \"Aš turėjau austus šarkus\"). Zdá se mu, že zámkem bloudí duše jeho přítele starého hraběte, jež nemůže dojít odpočinku. Píseň jednooké stařeny jej uspává. Vzbudí jej zvuk kopyt a ržání. V okně se objeví tvář muže v černém se zářícíma žlutýma očima. Vyděšený profesor volá o pomoc. Pranciškus přibíhá, ale nenašed nic podezřelého zase odchází.\n\n(Ložnice hraběte.) Ve své ložnici si hrabě před zrcadlem holí hruď. Jeho dvojník (zrcadlový obraz) se jej vyptává na to, proč hrabě vypadá tak zlý a chladný jako „vrahův nůž“, proč jej jeho vlastní matka nenávidí, proč tak miluje lesy a lov a jaký ho to jímá nepřekonatelný pud, když uvidí krev. „Kdo jsi, když vykonáváš cizí vůli?“ Hrabě nemá na tyto otázky odpověď, bojí se o Juliji a má strach ze sebe sama (duet \"Aštrus ir šaltas žvilgsnis\").\n\nPranciškus uvádí k hraběti profesora. Hrabě jej vítá a děkuje mu za to, že vyslyšel jeho pozvání a přijel. Profesor je zaražen, když mu hrabě na uvítanou tiskne ruku v černé rukavici, a zmiňuje svůj pocit, že v zámku straší. Hrabě se domnívá, že to jsou staří pohanští bohové, a nabízí profesorovi rychlou noční vycházku ke své snoubence.\n\n(Les.) V lese je slyšet hlasy (sbor \"Koks žydras\"). Hrabě a profesor míjejí Pranciškuse, který sbírá houby, a hrabě sluhu varuje před jedovatými hřiby, které by mohly hraběnku otrávit. Profesor se zmiňuje o tom, že slyšel o Julijině kráse, ale hraběte na Juliji vábí především její bílá pleť a pulsující tepny pod ní (árie \"Mane žavi jos balta oda\").\n\n(Hlubší les.) V hloubi lesa Pranciškus a jednooká stařena sedí u ohně; on probírá houby a ona zpívá svou píseň. Když se u nich hrabě a profesor zastaví, sluha sebere houby a rychle zmizí, zatímco stařena na návštěvnících vyžebrá pár mincí a tabák do dýmky. Je slyšet sbor opakující zaklínání proti zlému duchu a stařena nabízí hraběti, že mu z popela vyčte budoucnost. Hrabě jí neochotně zaplatí a ona jej varuje: pán trpí nebezpečnou žízní po něčem jiném než vodě a měl by se na rozcestí dát ne nalevo – Julija není pro něj – ale napravo, kde divá zvěř hledá svého nového vůdce (árie \"Ko ješkai? Ką naktim medžioji?\"). Rozzlobený hrabě táhne profesora pryč, ten je věštbou i temným hvozdem rozrušen a vítá, když se blíží kraj lesa.\n\n(Okraj lesa, Julijin domov.) Na palouku tančí bílí rackové (balet). Juliji, jež sedí na houpačce, tíží obavy a smutek. Volá na pomoc rusalku, svou sestru, bojí se lásky svázané s bolestí – ona chce lásku bez utrpení, slunce a smích (árie \"Mano šaltoji sesuo undine, tau skada\"). Sbor zpívá píseň „Medvědice jako medvěd“ (\"Meška su lokiu\").\n\nK dívce přicházejí hrabě a profesor, Julija je hostí, žertuje s nimi a tančí jim naboso „rusalčí tanec“. Přitom si zraní nohu o střep z rozbité sklenice. Hrabě přitiskne rty na její ránu, Julija se mu snaží vymanit. Vysvobodí ji Pranciškus, který posunky volá hraběte, aby se vrátil domů – hraběnce se přitížilo. Hrabě se loučí s Julijí a připomíná jí nedělní svatbu. Když s profesorem odejde, zmocňuje se Juliji znovu strach: zahlédla ve snoubencových očích opět zlý žlutý lesk.\n\n(Knihovní sál na zámku, vyzdobený ke svatební hostině.) Hosté se scházejí. Podivují se, že se samotářský hrabě Šemeta rozhodl oženit – a navíc v den zatmění Měsíce, tančí a komentují pařížský úbor a bledost nevěsty (sbor \"Sveiki, sveiki… Seniai matyti\", polonéza a sbor \"Panelė Julija – girdėjot? ... Grafas Šemeta – vienšius, atsiskyrėlis\"). Mezi svatebčany jsou i profesor a doktor, který všechny pobízí k pití na zdraví novomanželů. Jen hraběnka chybí, má dnes zvláště silný záchvat.\n\nDo všeobecného veselí vtrhne stará hraběnka. Při pohledu na Juliji v bílých šatech se jí připomene její vlastní svatba, domnívá se, že vidí medvěda unášet ženu do hloubi lesa, a volá na Pranciškuse, aby jej střelil přímo do srdce (árie \"Lokys! Lokys!\"). Doktor ji uchopí za zápěstí a zneškodní, hosté komentují událost (sbor \"Kas ji, toji beprotė?\"), zatímco doktor plní svou hrozbu a stříhá hraběnce vlasy. Současně však hraběnčin výstup považuje za špatné znamení.\nHrabě se omlouvá hostům, vyzývá je k pokračování v hostině a žádá o slovo vzácného hosta, maršálka. Maršálek drží nábožný proslov ke snoubencům a nasazuje nevěstě věnec a ženichovi korunu (árie \"Laudater Jesus Christus\"). Profesor pak předříkává hraběti a Juliji slova manželského slibu a ti je po něm opakují (tercet \"Jaunasis Grafe ir jaunoji Julija\"). Hosté pak zpívají píseň o bratrské lásce ze starého žaltáře (sbor \"Širdimis susigiedokim\"). Pak profesor dává novomanželům prsteny. Hrabě pronáší přípitek nevěstě a Julija se přidává (přípitek \"Už mus! Už mano Juliją!\").\n\nDoktor pak podle tradice navrhuje přípitek ze střevíce nevěsty. Hrabě jej Juliji zouvá a je fascinován zaschlou krůpějí krve, která na něm zbyla poté, co si dívka poranila chodidlo o střep. Zatímco nevěstin střevíček koluje, hrabě myslí na její krev, „horkou a hustou jako madeirské víno“. Julija, klopýtajíc bez střevíce, se snaží utišit své rozrušení a neblahou předtuchu, stále však doufá, že její láska ozdraví churavou duší hraběte (árie \"Nurimk, širdie!\").\n\nKapela dřevěných dechových nástrojů hraje taneční hudbu, hosté se divoce baví. Když veselí dosáhne vrcholu, vstoupí do sálu jednooká stařena s hrncem popela. Tvrdí, že tento sňatek je požehnán ďáblem, a předpovídá manželům, že budou nerozlučně spojeni – ale na onom světě, a to již dnešní noci. Nevšímá si údivu svatebčanů ani toho, že ji maršálek vyhání, a vytýká hraběti, že neuposlechl její rady. Podá Pranciškusovi stříbrnou kuli a rozbije hrnec s popelem, pak zmizí (scéna se zpěvem jednooké stařeny \"Vestuvės, ir be piršlio?!\").\n\nHosté pokračují v divoké oslavě a tanci (sbor \"Lygios lankos, sraunios upės… Ant to medžio juodos uogos\").\n\nTu zvenčí zazní výstřel. Doktor se rychle vyjede podívat do zahrady, přikvapí Pranciškus. Lékař se vrací s Julijiným tělem v náručí, nevěsta má rozsápané hrdlo. Doktor potvrzuje, že je mrtva a že ji napadlo jakési divoké zvíře. Hosté jsou zkamenělí hrůzou.\n\nVstupuje hraběnka ve starodávných svatebních šatech a s ručnicí; objeví se i hrabě s poraněnou nohou, pronásledován Pranciškusem. Hrabě jako pronásledované zvíře se choulí k medvědí kůži. Pranciškus podá stříbrnou kouli hraběnce. Ta vidí ve svém synovi medvěda, který opět přišel na svatbu a byl raněn, když si odnášel kořist (árie \"Lokys! Ir vėl per mano vestuves\"). Proto po něm vystřelí. Hrabě klesá mrtev k zemi, strhnuv kůži se stěny tak, že jej zakrývá.\n\n(Epilog) Profesor s cestovní brašnou odchází, zatímco sólista čte poslední strany Mériméovy povídky \"Lokis\" (ve francouzštině). Sbor zpívá rozloučení (sbor \"Aš kartoju kaip maldą kvartalams\").\n\nDvě flétny, dva klarinety, dva hoboje, dva fagoty; čtyři lesní rohy; tři trubky, tři pozouny, tuba; tři bicí soupravy; dva klavíry; cembalo; varhany; smyčcové nástroje (housle, violy, violoncella, kontrabasy); zvukový záznam.\n\n"}
{"id": "1095500", "url": "https://cs.wikipedia.org/wiki?curid=1095500", "title": "Výpovědní doba (pracovní právo)", "text": "Výpovědní doba (pracovní právo)\n\nVýpovědní doba v pracovním právu představuje časový úsek, jehož uplynutím končí pracovní poměr, byla-li podána výpověď zaměstnancem nebo zaměstnavatelem. Trvá nejméně 2 měsíce, začíná však běžet vždy až prvním dnem měsíce následujícího po doručení výpovědi a končí posledním dnem příslušného kalendářního měsíce.\n\nJejí prodloužení je možné smlouvou mezi stranami. Její zkrácení je možné pouze v souvislosti s přechodem práv a povinností z pracovněprávních vztahů nebo přechodem výkonu práv a povinností z pracovněprávních vztahů. Takový pracovní poměr je možné ze strany zaměstnance ukončit nejpozději v den předcházející dni přechodu práv a povinností nebo dni, kdy přechod práv a povinností z pracovněprávních vztahů nabude účinnosti. Jedná se zejména o případy, kdy závod přechází na jiného vlastníka a dochází tak ke změně zaměstnavatele.\n"}
{"id": "1095504", "url": "https://cs.wikipedia.org/wiki?curid=1095504", "title": "Václav I. Lucemburský", "text": "Václav I. Lucemburský\n\nVáclav I. Lucemburský může být označení několika osob:\n\n"}
{"id": "1095506", "url": "https://cs.wikipedia.org/wiki?curid=1095506", "title": "Hortenzie řapíkatá", "text": "Hortenzie řapíkatá\n\nHortenzie řapíkatá (\"Hydrangea petiolaris\"), česky též hortenzie pnoucí, je druh rodu hortenzie, pnoucí opadavé listnaté dřeviny z čeledě hortenziovité. Druh je původem z lesů v Japonsku, na Korejském poloostrově a v Tchaj-wanu. Doba kvetení červen až červenec.\n\nDruh je někdy uváděn jako poddruh úzce související s druhem \"Hydrangea anomala\" z Číny a Himálají, s názvem \"Hydrangea anomala\" subsp. \"petiolaris\". Od druhu \"Hydrangea anomala\" se liší velikostí (hortenzie řapíkatá dorůstá do 20 m) a květenství má až 20 cm v průměru.\nPopínavá rostlina dorůstající 9–15 (až 20) metrů. Na opoře se uchytává přičepivými kořínky. Listy jsou lesklé, vstřícné, široce vejčité, špičaté, pilovité s dlouhým řapíkem, opadavé. Květenství jsou ploché asi 20 cm široké chocholíky. Bílé sterilní květy po obvodu mají 2,5–4,5 cm, ve středu chocholíku se nachází menší bělavé fertilní květy o průměru 1–2 mm. Plody jsou tobolky, semena jsou malá a okřídlená.\n\nHortenzie potřebuje sice dostatek světla, ale vhodné je pěstování ve stínu nebo polostínu. Je nutné chránit ji před přímým slunečním úpalem. Ve stínu květy vykvétají pomaleji než na slunci. Preferuje vlhké, humózní, mírně kyselé, živné půdy.\n\n"}
{"id": "1095510", "url": "https://cs.wikipedia.org/wiki?curid=1095510", "title": "Cynodontia", "text": "Cynodontia\n\nCynodontia („kynodonti“) je skupina terapsidů, do které patří z kladistického hlediska i všichni současní savci. Vznikli ve svrchním permu a mimo savce vymřeli ve spodní křídě. Kynodonti jsou vývojově nejpokročilejší terapsidi a mnozí z nich pravděpodobně měli srst a z některých se začátkem jury vyvinuli savci. Nejstarším známým kynodontem je rod \"Charassognathus\" a o něco mladší je \"Procynosuchus\", který žil částečně vodním způsobem života.\n\nKynodonti přežili největší hromadné vymírání všech dob, permské vymírání. Jedním z největších cynodontů byl raně až středně triasový \"Cynognathus\", který byl dravý a metr dlouhý. Nejmladším známým kynodontem (samozřejmě vyjma savců, ti žijí až dodnes) je \"Purbeckodon\", který žil v rané křídě asi před 140 miliony let. Savci se vyvinuli z jim podobných kynodontů ve střední juře před zhruba 190 až 170 miliony let.\n\nKynodonti mají mnoho charakteristických znaků společných se savci. Všichni nesavčí kynodonti pravděpodobně kladli vejce, ale přesto měli stálou tělesnou teplotu a krmili mláďata mateřským mlékem. Jejich zuby rostly jinak než zuby savců. Objev jedince tritylodontida druhu \"Kayentatherium wellesi\" s přinejmenším 38 mláďaty v hnízdě ukázal, že již předkové savců měli jako odvozený znak reprodukci s velkým počtem potomstva, a to ještě před začátkem encefalizace (vývojového zvětšování mozkovny).\n\nVýzkumy v pánvi Karoo na jihu Afriky ukázaly, že kynodonti pravděpodobně vyhrabávali komplexní systém podzemních nor, ve kterých zřejmě trávili většinu svého života.\n\nObecné dělení\ntaxonomie podskupiny Cynognathia\ntaxonomie podskupiny Probainognathia\n"}
{"id": "1095512", "url": "https://cs.wikipedia.org/wiki?curid=1095512", "title": "FISMA", "text": "FISMA\n\nFISMA je zkratka používaná ve více významech. \n\n\n"}
{"id": "1095514", "url": "https://cs.wikipedia.org/wiki?curid=1095514", "title": "Fed Cup 2007", "text": "Fed Cup 2007\n\nFed Cup 2007, oficiálně se jménem sponzora Fed Cup by BNP Paribas 2007, byl 45. ročník ženské tenisové týmové soutěže ve Fed Cupu, největší každoročně pořádané kolektivní události v ženském sportu. Obhájkyněmi titulu z předešlého ročníku 2006 byly hráčky Itálie, které v předchozím finále v charleroiské hale zdolaly Belgii 3:2 na zápasy.\n\nPrvní kolo Světové skupiny tohoto ročníku se konalo mezi 21. a 22. dubnem. Semifinále se odehrálo 14. a 15. červencem a finále se uskutečnilo 15. a 16. září 2007.\n\nTřetí titul v soutěži – i za předešlé čtyři ročníky – vyhrálo Rusko, když ve finále hraném v Paláci sportu Lužnikách hladce porazilo Itálii 4:0 na zápasy.\n\nČtyři týmy, které prohrály v 1. kole Světové skupiny (Belgie, Čínská lidová republika, Japonsko a Španělsko) se v baráži o Světovou skupinu 2008 utkaly se čtyřmi vítěznými družstvy ze Světové skupiny II (Českou republikou, Izraelem, Německem a Rakouskem).\n\nSvětová skupina II představovala druhou nejvyšší úroveň soutěže. Čtyři vítězné týmy – Kanada, Polsko, Francie a Argentina, postoupily do barážových utkání o účast ve Světové skupině 2008. Na poražené – Srbsko, Švédsko, Švýcarsko a Japonsko, čekala dubnová baráži o setrvání v této úrovni soutěže v příštím ročníku.\n\nČtyři týmy, které prohrály v 1. kole Světové skupiny II – Austrálie, Chorvatsko, Kanada a Slovensko, se utkaly v baráži o Světovou skupinu II 2008 se čtyřmi kvalifikanty z 1. skupin oblastních zón. Dva týmy se k barážovým zápasům kvalifikovaly z evropsko-africké zóny (Srbsko a Ukrajina), jeden z asijsko-oceánské zóny (Tchaj-wan) a jeden z americké zóny (Argentina).\n\n\n\n\n\n\n\n\n\n\n\n\n\n\n\n\nŽebříček ITF národních družstev byl vydáván vždy po odehraném kolu světové skupiny a kombinoval body z posledních čtyř ročníků.\n\n"}
{"id": "1095519", "url": "https://cs.wikipedia.org/wiki?curid=1095519", "title": "Marilyn vos Savantová", "text": "Marilyn vos Savantová\n\nMarilyn vos Savantová (* 11. srpna 1946 St. Louis) je americká sloupkařka, spisovatelka, dramatička a vysokoškolská učitelka, která se proslavila zápisem do Guinnessovy knihy rekordů jako osoba s nejvyšším naměřeným IQ. Podle jejího tvrzení svým prvním IQ testem prošla v roce 1956 s výsledkem 228 bodů, což odpovídalo mentálnímu věku 22 let a 10 měsíců. Podle pozdějších výzkumů byl přepočet jejího IQ korigován na 185 bodů v dospělosti.\n"}
{"id": "1095524", "url": "https://cs.wikipedia.org/wiki?curid=1095524", "title": "Brumovka", "text": "Brumovka\n\nBrumovka je vodní tok, který pramení na rozhraní Bílých Karpat a Javorníků, v okresu Vsetín, ve Zlínském kraji. Je levostranným přítokem řeky Vláry u Bylnice. Délka potoka je zhruba 19,2 km. Rozloha povodí je 86,5 km².\n\nPotok pramení ve výšce zhruba 710 m n. m., asi 1500 m jižně od vesnice Študlov v zalesněném údolí, západně od vrcholu hory Požár (792 m n. m.). Stéká dosti prudce do údolí, protéká Študlovem a postupně stáčí svůj tok směrem k severozápadu. U podhorské obce Valašské Příkazy stáčí svůj tok na jihozápad. V obci se do Brumovky zleva vlévá potok Dolina. Na samém začátku obce Poteč se zleva připojuje další potok - Rakové. Uprostřed obce opět zleva další přítok jménem Vesník. Horní tok Brumovky až pod Poteč je nazýván jako Doubravka nebo i Dúbravka.\n\nDále potok přitéká do města Valašské Klobouky. Uprostřed města se potok stáčí směrem na jih. Kousek pod městem se do potoka vlévá zleva další přítok - Dešňanský potok a pak ihned zprava Vlčí potok. Brumovka zde protéká hlubokým údolím na jih směrem k Brumovu. Tato střední část potoka je také nazývána Klobucký potok.\n\nNa severním okraji Brumova se vlévá do Brumovky zleva nejsilnější přítok, zvaný Nedašovka. Po dalších zhruba 800 metrech opět zleva potok Hodňov a vzápětí zprava Hložecký potok. Na počátku městské části Bylnice se připojuje poslední přítok zleva - potok zvaný Bylnička. Na jižním okraji města proteče Brumovka pod Vlárskou dráhou a vlévá se do řeky Vlára ve výšce 300 m n. m.\n\nÚdolím Brumovky v celé délce od obce Valašské Příkazy až do Bylnice prochází státní silnice I/57 a souběžně také železniční trať Bylnice - Horní Lideč.\n\nOd pramene až po své ústí má Brumovka řadu nepojmenovaných přítoků, převážně z levé strany. K těm větším, pojmenovaným přítokům, patří:\n\n"}
{"id": "1095525", "url": "https://cs.wikipedia.org/wiki?curid=1095525", "title": "Kaple svaté Barbory (Grabštejn)", "text": "Kaple svaté Barbory (Grabštejn)\n\nKaple svaté Barbory na zámku Grabštejn je bohatě zdobená sakrální prostora datovaná k roku 1569. Díky výzdobě a náročnému vnitřnímu vybavení je kaple považována za jednu z perel renesance a raného manýrismu v Čechách. Jako součást hradu a zámku Grabštejn je od roku 1966 je chráněna jako kulturní památka.\n\nZámecká kaple na Grabštejně je doložená již v roce 1387, 1391 a v roce 1393. Renesančně ji dal v roce 1569 přestavět Jiří Mehl ze Střelic. Původní figurální a ornamentální výmalba byla počátkem 19. století přemalována. Restaurovány byly roce 1908 Pavlem Bergnerem z Prahy.\n\nKaple je obdélná. Má také dvě obdélná okna. Je sklenutá třemi kříži s hřebínky. Na severní straně je klenba zasazena na hranolových pilířích, mezi kterými probíhá empora a oratoř. Vzadu je zděná kruchta na dvou sloupech. Celý interiér je pokryt nástěnnými malbami ze druhé poloviny 16. století. Podle nejnovějších výzkumů je autorem maleb v kapli nejspíše Heinrich Bocksberger, malíř salcburského původu, pokládaný též za autora slavného, tzv. \"Malého postního plátna\" v blízké Žitavě. Malby představují grotesky, figury andělů, světců, alegorie \"Ctností\" a \"Nectností\". Na stěnách a klenbách se nacházejí medailóny ve kterých jsou zobrazeny figurální výjevy ze života Ježíše Krista a Panny Marie. V hlavním medailónu se nachází obraz \"Posledního soudu\".\n\nK vybavení patří rámový oltář, který je dvoupatrový. Je na něm kopie původní renesanční tabule znázorňující Pannu Marii (\"Maria im Grünen\") pečující o zahradu od \"saského mistra\" z počátku 16. století. Originál obrazu visel v gallasovském paláci ve Vídni. Obraz byl poškozen při požáru v roce 1843. V nástavci oltáře je obraz \"Ukřižování\" od Josefa Berglera z roku 1819. Na oltářní menze je gotická dřevořezba sv. Barbory. Čtyři lavice pocházející ze 16. století jsou opatřeny malovanými groteskami. Před kaplí je hala s původním schodištěm na kruchtu. V letech 2005–2009 byla kaple zrestaurována.\n\n\n"}
{"id": "1095530", "url": "https://cs.wikipedia.org/wiki?curid=1095530", "title": "Císařka", "text": "Císařka\n\nCísařka může být:\n\n\n"}
{"id": "1095531", "url": "https://cs.wikipedia.org/wiki?curid=1095531", "title": "Alexandr a třicet vojáků", "text": "Alexandr a třicet vojáků\n\nAlexandr a třicet vojáků byli mučedníci v Philomeliu, v římské provincii Frýgie, v dnešním Turecku. Byli zabiti na příkaz Magnuse prefekta Antiochie.\n\nJejich svátek se slaví 13. července.\n\n"}
{"id": "1095532", "url": "https://cs.wikipedia.org/wiki?curid=1095532", "title": "Farnavaz I.", "text": "Farnavaz I.\n\nFarnavaz I. (gruzínsky: ფარნავაზი) byl zakladatel a první král království Kartli (jež Řekové a Římané nazývali Království Ibérie), prvního státu na území Gruzie. Historikové se v určení doby jeho vlády rozcházejí, krajními mezemi jsou léta 302 př. n. l. a 219 př. n. l. Byl zakladatelem farnavazské dynastie, která Gruzii (Ibérii) vládla do konce 2. století př. n. l., než ji vystřídala aršakianská dynastie (არშაკიანი).\n\nDle tradice (zaznamenané ve středověkém souboru textů \"Kartlis Cchovreba\" - ქართლის ცხოვრება) jeho původ sahal až k biblickému Noemovi. Legenda též praví, že Farnavaz se vzbouřil proti vládci Azonovi, kterého jako správce země dosadil makedonský vojevůdce Alexandr Veliký při svém vpádu na území dnešní Gruzie. Dle mýtu se měl Farnavaz ve snu vidět jako jádro Slunce, načež na lovu našel poklad, za který pak pořídil armádu, jež Azona svrhla. K této verzi nejsou jiné prameny, nicméně je pravděpodobné, že Alexandrův vpád do Kartli (o němž hovoří Plinius starší) s nástupem Farnavaze nějak souvisel, časově se události nejspíše překrývají. Existují dokonce pokusy ztotožnit Farnavaze s Farasmanem (Фαρασμάνης), o němž referuje Arriános v knize \"Alexandrova anabáze\". Arriános ovšem hovoří o králi \"Chórezmu\", což odpovídá území dnešního Uzbekistánu a Turkmenistánu. Někteří badatelé tvrdí, že mohlo jít o nedorozumění a Arriános nemínil Chórezm, ale gruzínskou provincii Klarjeti (která by se do řečtiny převedla asi jako Cholarzene). Je to ovšem předmětem sporů.\nSeleukovskou říší, jež vznikla po rozpadu Alexandrova impéria, byl Farnavaz pravděpodobně již uznáván za krále.\n\nSprávu země dle \"Kartlis Cchovreba\" rozdělil mezi sedm knížat (\"eristavi\"), kteří respektovali jeho vládu (ale možná jde o středověkou reinterpretaci, projektující do starověku středověký sociální systém). Nechal prý postavit chrám k uctění boha Armaziho, hlavního boha starogruzínského pohanství. Armaziho jméno nesla i pevnost, kterou Farnavaz vystavěl. Aby posílil vztahy s kmeny na severu Kavkazu, vzal si za manželku ženu z tohoto okruhu (středověké gruzínské zdroje tento lid nazývají Dzurdukové, možná šlo o Vajnachy).\n\nDle \"Kartlis Cchovreba\" stvořil také gruzínské písmo (užívané dodnes) a jako jediný jazyk v zemi povolil gruzínštinu. Vytvoření písma králem historikové dnes považují za nepravděpodobné, bylo mu nejspíše připsáno buď proto, že vzniklo za jeho vlády (podobně se připisovaly všechny vynálezy vládcům např. ve staré Číně), nebo proto, že učinil nějakou administrativní reformu, která rozšířila jeho užívání. Na trůně ho vystřídal jeho syn Saurmag.\n\nFarnavaz je dnes gruzínským národním hrdinou, zakladatel gruzínské státnosti. Jeho jména nesou ulice i školy, má řadu soch po celé zemi. Roku 2013 režisér Amiran Amiranašvili natočil výpravný životopisný film \"Farnavaz\".\n\n"}
{"id": "1095534", "url": "https://cs.wikipedia.org/wiki?curid=1095534", "title": "Cegléd", "text": "Cegléd\n\nCegléd je město v Maďarsku, v Pešťské župě mezi řekami Dunaj a Tisa. Nachází se 70 km jihovýchodně od Budapešti. V roce 2004 mělo město 38 220 obyvatel. Město také bývá označováno za \"bránu do Panonské nížiny.\n\nMěsto disponuje několika železničními tratěmi, které vedou do měst Budapešť, Nyíregyháza a Segedín. Ve své moderní podobě vzniklo na přelomu 19. a 20. století díky rozsáhlé urbanizaci. Roku 1902 zde vznikla dokonce i první kolektivní farma, založená na dobrovolné spolupráci jednotlivých zemědělců.\n\n"}
{"id": "1095535", "url": "https://cs.wikipedia.org/wiki?curid=1095535", "title": "Gyula", "text": "Gyula\n\nGyula je okresní město v Maďarsku, v župě Békés (na jihovýchodě země, nedaleko města Békéscsaba). Nachází se 235 km jihovýchodně od Budapešti. V roce 2018 ve městě žilo 29 606 obyvatel. Své jméno má město podle maďarského krále Gyuly III., který vládl Maďarsku v 11. století.\n\nMěsto je známé díky termálním lázním, středověkému hradu a také jako rodiště Ference Erkela, skladatele současné maďarské hymny.\n\nMěsto je s regionálním centrem (Békéscsaba) spojeno pomocí čtyřproudé rychlostní silnice. Železniční spojení zajišťuje hlavní maďarská železniční trať z Budapešti na jihovýchod země (do rumunského Aradu).\n\nRozkládá se v jihovýchodní části Maďarska. Na jihovýchodě sousedí s rumunskými župami Arad a Bihor. V Maďarsku pak sousedí s obcemi Elek a Kétegyháza na jihu, Szabadkígyós na západě, Békéscsaba na severozápadě, Doboz a Sarkad na severu.\n\nMěstem protéká zhruba od jihu na sever řeka Fehér-Körös (Bílý Kriš). Při severním okraji pak protéká řeka Fekete-Körös (Černý Kriš). Zhruba 2 km od hranice s Rumunskem je z řeky Bílý Kriš vyveden směrem na západ vodní kanál Élővíz-csatorna (vodní kanál Živá voda).\n\nMěstem prochází hlavní silnice č.44 vedoucí z města Kecskemét směrem do Rumunska.\n\nZ Gyuly pocházely následující známé osobnosti:\n\n\n"}
{"id": "1095536", "url": "https://cs.wikipedia.org/wiki?curid=1095536", "title": "Kiskunfélegyháza", "text": "Kiskunfélegyháza\n\nKiskunfélegyháza je město v Maďarsku, v župě Bács-Kiskun. Je také správním centrem okresu Kiskunfélegyháza. Nachází se 130 km jihovýchodně od Budapešti. V roce 2011 zde žilo 30 172 obyvatel.\n\nMěsto existovalo již ve 14. století pod názvem \"Feledház\". Během tureckých nájezdů do střední Evropy však bylo vypleněno. Jeho znovuosídlení se uskutečnilo až ve 30. letech 18. století (poté co byly po Karlovickém míru hranice Osmanské říše vytyčeny na Dunaji a Sávě). V roce 1753 získala Kiskunfélegyháza vlastní soud a od roku 1774 i status města.\n\nKiskunfélegyháza je jediným větším městem na trase Dálnice M5 z Budapešti do Szegedu (město se nachází zhruba na polovině trasy). Kromě vynikajícího silničního spojení díky této dálnici má i dobré spojení železniční (kříží se zde několik železničních tratí, zajišťujících obsluhu centrální a jihovýchodní části země).\n\nZ Kiskunfélegyházy pocházely následující známé osobnosti:\n\n"}
{"id": "1095537", "url": "https://cs.wikipedia.org/wiki?curid=1095537", "title": "Kiskunhalas", "text": "Kiskunhalas\n\nKiskunhalas (chorvatsky Olaš) je město v Maďarsku, v župě Bács-Kiskun, cca 130 km jižně od Budapešti. V roce 2009 ve městě žilo 28 997 obyvatel. Město má díky probíhající železniční trati Budapešť - Subotica nadstandardní spojení s centrem země. Zastavují zde i mezinárodní rychlíky (např. vlak Avala. Kromě toho zde začíná také i lokální trať do města Kiskunfélegyháza.\n\nKdysi středověká maďarská osada se začala rozvíjet v město v polovině 18. století v souvislosti s ústupem Osmanské říše za linii řek Sáva a Tisa. Nábožensky bylo jeho obyvatelstvo dlouhodobě rozdělené mezi katolickou a protestantskou komunitu.\n\nZ Kiskunhalasu pocházely následující známé osobnosti:\n\n"}
{"id": "1095538", "url": "https://cs.wikipedia.org/wiki?curid=1095538", "title": "Kisvárda", "text": "Kisvárda\n\nKisvárda (česky \"Malý Varadín\") je město v Maďarsku, v župě Szabolcs-Szatmár-Bereg (na východě země, u hranic s Ukrajinou). Nachází se 43 km od správního centra, Nyíregyházy. Je hlavním městem okresu Kisvárda. V roce 2012 ve městě žilo 16 473 obyvatel.\n\nPůvodně neslo město název \"Várda\" (historicky také doloženo v podobách \"Warda\", nebo \"Warada\"). Předpona Kis- (malý) byla dodána městu pro rozlišení od Velkého Varadína (Nagyvárad), který se v současné době nachází v Rumunsku, a nese název Oradea.\n\nPodobně jako řada měst dnešní Zakarpatské oblasti měla i Kisvárda značnou židovskou komunitu, která zde žila až do druhé světové války. V roce 1944 nicméně byli židé odsunuti do koncentračního tábora v Osvětimi a po skončení konfliktu již neměl kdo by židovskou přítomnost ve městě obnovil. V současné době tak židovské dějiny města připomíná pouze bývalá synagoga, která slouží jako muzeum.\n\nZ Kisvárdy pocházely následující známé osobnosti:\n\n"}
{"id": "1095539", "url": "https://cs.wikipedia.org/wiki?curid=1095539", "title": "Kőszeg", "text": "Kőszeg\n\nKőszeg (slovensky Kysak, německy Güns, česky Kysek) je město v Maďarsku, v župě Vas na západě země, u hranic s Rakouskem. Od hlavního města Maďarska (Budapešti) se nachází 250 km. V roce 2012 ve městě žilo 12 055 obyvatel.\n\nVzhledem ke své blízkosti k německy mluvícímu Rakousku patřila většina obyvatel města k německy mluvící populaci. Během 19. století však došlo k jejich asimilaci; po druhé světové válce byla zbylá část německojazyčného obyvatelstva odsunuta (vyhnána). Značná část obyvatelstva byla také židovského původu. V létě 1944 byli nicméně židé v Kőzsegu mezi posledními, kteří byli odsunuti do koncentračních nebo pracovních táborů. Několik tisíc jich nakonec při otrocké práci zemřelo na tyfus. Zhruba 2000 Židů přežilo kruté podmínky a v květnu 1945 se dočkali příchodu Rudé armády.\n\nZ Kőszegu pocházely následující osobnosti:\n\n\n"}
{"id": "1095540", "url": "https://cs.wikipedia.org/wiki?curid=1095540", "title": "Ózd", "text": "Ózd\n\nÓzd je město v Maďarsku, v župě Borsod-Abaúj-Zemplén na severu země (u hranic se Slovenskem). Je to druhé největší město v celé župě. Nachází se 45 km severozápadně od regionální metropole Miškovce. V roce 2014 zde žilo 33 944 obyvatel.\n\nVětšinu obyvatel města živí těžký průmysl, který byl v Ózdu vybudován během období existence socialistického Maďarska. Průmyslová tradice města nicméně sahá až do dob existence Rakousko-Uherska. Dynamický rozvoj, který zažil Ózd po druhé světové válce, si také vyžádal připojení několika sousedních vesnic (Bolyok a Sajóvárkony). Roku 1981 dosáhl počet obyvatel města rekordu (téměř padesáti tisíc), nicméně po útlumu těžkého průmyslu po roce 1989 začal přirozeně klesat.\n\nV Ózdu žije také početná romská populace.\n\n"}
{"id": "1095541", "url": "https://cs.wikipedia.org/wiki?curid=1095541", "title": "Szentes", "text": "Szentes\n\nSzentes je město v Maďarsku, v župě Csongrád, na jihu země, u hranic se Srbskem a Rumunskem. Rozkládá se 50 km severně od Segedína. V roce 2009 zde žilo 29 117 obyvatel. Je správním střediskem stejnojmenného okresu.\n\nMěsto je známé díky svým termálním lázním. Významnou roli v jeho ekonomice proto hraje turistický ruch, včetně například i konferenční turistiky.\n\nV Szentesi se nachází také 235 m vysoký televizní vysílač, který zajišťuje pokrytí komunikačními signály pro jih Maďarska.\n\n"}
{"id": "1095542", "url": "https://cs.wikipedia.org/wiki?curid=1095542", "title": "Tiszaújváros", "text": "Tiszaújváros\n\nTiszaújváros (česky doslova \"Nové město na Tise\") je město v Maďarsku v župě Borsod-Abaúj-Zemplén. Nachází se 175 km východně od Budapešti. V roce 2009 zde žilo 18 021 obyvatel. Je okresním městem stejnojmenného okresu.\n\nMezi lety 1970 a 1991 neslo město na 100. výročí narození Vladimíra Lenina název \"Leninváros\" (Leninovo město). V roce 1991 získalo město název \"Nové město na Tise\" analogicky podle města Dunaújváros, který dříve nesl název podle sovětského generalissima Stalina. Před rokem 1971 se Tiszaújváros jmenoval Tiszaszederkény, podle nejbližší vesnice, kterou nakonec Tiszaújváros pohltila.\n\nZa svůj vznik město vděčí plánovačům socialistického Maďarska, kteří se rozhodli zprůmyslnit severovýchod země. V polovině 50. let proto začalo na zelené louce vyrůstat nové město. Vznikly továrny na výrobu barev a zpracování chemických látek a ropná rafinerie. Ty na začátku 60. let doplnilo sídliště obytných domů.\n"}
{"id": "1095546", "url": "https://cs.wikipedia.org/wiki?curid=1095546", "title": "Unken (Salcbursko)", "text": "Unken (Salcbursko)\n\nUnken je obec v okrese Zell am See ve spolkové zemi Salcbursko v Rakousku ležící poblíž městyse Lofer. V roce 2014 zde žilo trvale 1 904 obyvatel. Obcí protéká na východní straně řeka Saalach.\n\n"}
{"id": "1095548", "url": "https://cs.wikipedia.org/wiki?curid=1095548", "title": "Fed Cup 2007 – Světová skupina", "text": "Fed Cup 2007 – Světová skupina\n\nSvětová skupina Fed Cupu 2007 představovala nejvyšší úroveň soutěže – elitní osmičlennou skupinu, z níž vzešel celkový vítěz 45. ročníku. Semifinalisté si zajistili účast ve Světové skupině následujícího ročníku 2008. Týmy, které prohrály v 1. kole, podstoupily dubnovou baráž o udržení v nejvyšší úrovni.\n\nObhájcem titulu byl tým Itálie, který se opět probojoval do přímého boje o pohár pro vítězné družstvo. V moskevském finále však hladce podlehl Rusku 0:4 na zápasy. Ruské tenistky si tak připsaly třetí trofej v soutěži, když všechny výhry dobyly v předešlých čtyř letech. \n"}
{"id": "1095549", "url": "https://cs.wikipedia.org/wiki?curid=1095549", "title": "Poutní cesta z Libkovic do Mariánských Radčic", "text": "Poutní cesta z Libkovic do Mariánských Radčic\n\nPoutní cesta z Libkovic do Mariánských Radčic spojovala dnes již zaniklou obec na mostecku Libkovice s poutním kostelem Panny Marie Bolestné v obci Mariánské Radčice, vzdáleném asi 1,5 kilometru. Bývala součástí původně 6 kilometrů dlouhé poutě, která vycházela od cisterciáckého kláštera v Oseku. Začátek cesty mezi Osekem a Libkovicemi zanikl v důsledku důlní činnosti.\n\nPůvodně úsek z Libkovic k poutnímu chrámu lemovalo 7 výklenkových kaplí, které tvořily soubor představující sedm bolestí Panny Marie. Kaple byly vystavěny v letech 1725 až 1742 z příspěvků poutníků, s výjimkou prostřední, která byla zvána opatskou nebo panskou kaplí (Herrenkapelle). Tu dal postavit opat Jeroným Besnecker z oseckého kláštera, v jehož majetku až do roku 1848 Libkovice byly. Cisterciácký klášter v Oseku byl i správcem poutního areálu s kostelem Panny Marie Bolestné v Mariánských Radčicích, ke kterému z Oseka vedly dvě větve této historické barokní poutní cesty. Východní větev z větší části zanikla v důsledku důlní činnosti dolu Bílina. Její původní trasa vedla z Oseka do Mariánských Radčic přes zaniklé obce Hrdlovka a Libkovice. Západní větev se zachovala a kopíruje státní silnice do Mariánských Radčic přes obec Lom.\n\nAutorem architektonického řešení kaplí byl Oktavián Broggio, jako materiál bylo použito smíšené omítané zdivo a pískovec.\n\nNa konci 80. let 20. století byly čtyři dochované kaple přemístěny do Vtelna ke kostelu Povýšení svatého Kříže z důvodu likvidace Libkovic kvůli těžbě uhlí. V letech 1989 až 1990 zděné cihlové kaple restaurovali akademičtí sochaři Michael Bílek a Bohumil Zemánek. Soubor kaplí je od roku 1958 Nemovitou kulturní památkou.\n\nKaple jsou dnes dostupné pěšky nebo po cyklotrase č. 3110.\n\nČíslování kaplí je posuzováno směrem od kostela k hlavní silnici.\n\nI. výklenková kaple – Obřezání Krista v chrámu\nKaplička původně stála v Libkovicích za železničním přejezdem u silnice z Mariánských Radčic, naproti domu čp. 133. Byla vystavěna po roce 1720 na příkaz opata Benedikta Littweriga tehdejším mariánskoradčickým farářem Prokopem Wolfem. Kaple je členěna pilastry s hlavicemi ve stylu napodobujícím iónský řád a ukončena segmentovým štítem s volutami. Stříšku původně zdobily další sochy.\n\nII. výklenková kaple – Útěk do Egypta\nKaplička stávala od roku 1724 při silnici u libkovického hřbitova. Člení ji pilastry s akantovými hlavicemi se závitnicemi na nárožích a završuje nízký trojúhelníkový štít. V roce 1915 byla opravena stavebním závodem D. Ferber v Teplicích-Šanově, přičemž náklady hradil podle svého slibu učiněného v 1. světové válce továrník Schick z Litvínova.\n\nIII. výklenková kaple – Dvanáctiletý Ježíš v chrámu mezi učenci\nKaplička má mělkou niku, kterou opět zdobí pilastry s hlavicemi ve stylu napodobujícím iónský řád na nárožích, ty završuje štít ve tvaru silně profilovaného oslího hřbetu s koulí na vrcholu. Stála poblíž libkovického kostela.\n\nIV. výklenková kaple – Nesení kříže\nKapli dal asi v roce 1727 vystavět osecký opat Jeroným. V orámované výplni je reliéfní obraz se dvěma putti v horních rozích. Jeden z nich drží perlík, postavička vpravo pak hřeb nebo kleště. Na konzole po levé straně je umístěna postava naříkající ženy (Panny Marie), na straně pravé plastika chybí. Čtyři pilastry ukončují akantové hlavice. Z bočních sloupů, které nesly silně profilované kladí završené segmentovým štítem s kamenným znakem v kartuši uprostřed, se zachovaly jen kulaté patky. Na pravé straně kladí je putti, na vrcholu štítu drobná figurální plastika. Kaple byla roku 1831 zrenovována a i nadále udržována oseckým klášterem. V roce 1941 byly dva sloupky zničeny vandalem, v roce 1942 byla jedna z bočních sošek shozena.\n\nV. výklenková kaple – Kristus na kříži\nNedochovaná kaple. Roku 1940 byla odklizena, protože spadla.\n\nVI. výklenková kaple - snímání Ježíše Krista z kříže\nNedochovaná kaple byla zbudována v roce 1725, obnovena pak roku 1832 dobrovolníky a udržována. Přesto ji čekal nepříznivý osud. V roce 1915 se sesypala, ještě téhož roku byla opravena. Stála však na velice vlhkém podkladu, takže když se v roce 1940 znovu zřítila, byla též odstraněna.\n\nVII. výklenková kaple – Ježíš Kristus v hrobě\nNedochovaná kaple byla zřízena v roce 1725 a tehdejším farářem Prokopem Wolfem vysvěcena. V roce 1832 byla jako ostatní kaple renovována dobrovolníky, roku 1915 pak stavební firmou D. Feber v Teplicích. Výlohy zde rovněž hradil továrník Viktor Schick.\n\n\n"}
{"id": "1095551", "url": "https://cs.wikipedia.org/wiki?curid=1095551", "title": "Taxenbach", "text": "Taxenbach\n\nTaxenbach je městys v okrese Zell am See ve spolkové zemi Salcbursko v Rakousku. V roce 2014 zde žilo trvale 2 732 obyvatel. Obcí protéká řeka Salzach. V obci se nachází katolický farní kostel zasvědený svatému Ondřeji a v blízkosti leží ruiny hradu.\n\n"}
{"id": "1095554", "url": "https://cs.wikipedia.org/wiki?curid=1095554", "title": "Sergej Vavilov", "text": "Sergej Vavilov\n\nSergej Ivanovič Vavilov (, Moskva, Ruské impérium – 25. leden 1951, Moskva, SSSR) byl ruský fyzik a prezident Akademie věd SSSR (1945-1951), který se věnoval fyzikální optice (zejména studiu fotoluminiscence).\n\nByl nositelem čtyř Stalinových cen (1943, 1946, 1951, 1952 - posmrtně). Narodil se v rodině moskevského výrobce obuvi a městského představitele Ivana Vavilova a byl mladším bratrem sovětského genetika Nikolaje Vavilova.\n\n"}
{"id": "1095556", "url": "https://cs.wikipedia.org/wiki?curid=1095556", "title": "Ella", "text": "Ella\n\nElla je ženské křestní jméno. Ve španělštině a francouzštině znamená \"ona\". Pravděpodobně může pocházet z praseverského prvku *alja = \"další\", \"cizí\" a visigótského ali \"další\", \"cizí\".\n\n\n\n"}
{"id": "1095557", "url": "https://cs.wikipedia.org/wiki?curid=1095557", "title": "Gloxinie", "text": "Gloxinie\n\nGloxinie (\"Sinningia\"), též někdy uváděná jako gloxínie, je rod rostlin z čeledi podpětovité. Zahrnuje asi 75 druhů a je rozšířen výhradně ve Střední a Jižní Americe. Gloxinie jsou vytrvalé byliny a keře vyrůstající z podzemní hlízy nebo oddenku. Mají zvonkovité nebo válcovité, nejčastěji červené nebo oranžové květy. Gloxinie nádherná je pěstována již od 19. století v mnoha kultivarech jako pokojová rostlina.\n\nGloxinie jsou vytrvalé, většinou pozemní, chlupaté byliny nebo keře. Vyrůstají z podzemního oddenku nebo z dřevnaté hlízy. Stonky jsou přímé nebo poléhavé, často nevětvené. Listy jsou vstřícné nebo v přeslenech, někdy nahloučené na krátkých stoncích vyrůstajících z hlízy. Listy jsou přisedlé nebo řapíkaté, podlouhlé, kopinaté nebo okrouhlé.\nKvětenství jsou úžlabní vrcholíky či okolíky nebo zdánlivě vrcholové hrozny. Kalich je zvonkovitý, s 5 trojúhelníkovitými laloky. Koruna je obvykle červená nebo oranžová, řidčeji bílá, zelenavá aj., se zvonkovitou nebo válcovitou, na bázi vypouklou korunní trubkou. Koruna je na konci dvoupyská nebo řidčeji zakončená 5 více méně stejnými laloky. Tyčinky jsou 4 a jsou přirostlé na bázi korunní trubky. Semeník je svrchní až polospodní, s tenkou čnělkou. Tobolky jsou vejcovité, pukající 2 nebo 4 chlopněmi. Obsahují mnoho drobných lesklých semen.\n\nRod gloxinie zahrnuje asi 75 druhů. Je rozšířen v Americe od Mexika po Bolívii, severní Argentinu a Uruguay. Centrum rozšíření je v jihovýchodní Brazílii.\n\nRod \"Sinningia\" má v češtině i v jiných jazycích poněkud matoucí jméno gloxinie a může tak být zaměňován s rodem \"Gloxinia\" (gloxiniovka). Tato skutečnost má historické kořeny. Nejznámější pěstovaný druh, \"Sinningia speciosa\", byl v roce 1817 zveřejněn jako \"Gloxinia speciosa\". Do rodu \"Sinningia\" byl oficiálně přeřazen až v roce 1877, mezitím se však tato oblíbená rostlina zapsala do širokého povědomí jako \"Gloxinia\" a jméno \"Gloxinia speciosa\" se objevovalo až do 20. století místy i v odborné literatuře. Zažitý český název gloxinie byl pro rod \"Sinningia\" ponechán a pro rod \"Gloxinia\" je doporučováno jméno gloxiniovka.\n\nGloxínie rostou zejména na skalnatých výchozech v atlantickém deštném lese, některé druhy rostou v normální půdě nebo jako epifyty.\nVětšina gloxínií má vytrvalou dřevnatou hlízu, z níž vyrůstají jednoleté nadzemní stonky. Hlíza pomáhá rostlinám přečkat suché období. Některé druhy (celkem 9) jsou vytrvalé a nezatahující.\n\nKvěty jsou tvarem, barvou i složením nektaru přizpůsobené různým opylovačům, mezi nimiž převažují kolibříci, můry, netopýři nebo včely. Druhy s dlouze trubkovitými květy jsou vesměs opylovány kolibříky. Nektar v těchto květech je sladký a obsahuje asi 24 % cukru. Dlouhá korunní trubka zabraňuje přístupu hmyzu loupícího nektar. Květy opylované včelami jsou zvonkovité nebo nálevkovité, většinou modré, purpurové, bílé nebo žluté. Nektar je velmi sladký (asi 29 % cukru). Květy opylované netopýry bývají zelenavé nebo krémové a široce rozevřené. Nektar obsahuje málo cukru (asi 7 %) a vůní připomíná pálící se plast. Květy opylované můrami jsou bílé a mají dlouhou a úzkou korunní trubku. Některé druhy mají velmi úzkou korunní trubku a fialové květy a jsou opylovány pravděpodobně motýly.\n\nRod \"Sinningia\" byl v minulosti řazen do tribu \"Gloxinieae\". V roce 1997 byl na základě molekulárních dat přeřazen spolu s dalšími 2 rody (\"Vanhouttea\", \"Paliavana\") do tribu \"Sinningieae\". Do rodu \"Sinningia\" byly vřazeny rody \"Rechsteineria\" a \"Lietzia\".\n\nGloxinie nádherná (\"Sinningia speciosa\") se jako okrasná rostlina pěstuje již více než 200 let. Pochází z Brazílie a do Anglie byla dovezena v roce 1815. V 19. století a na začátku 20. století byly již známy stovky kultivarů. Některé z těchto starých kultivarů přečkaly až do dnešní doby.\nDalší druhy gloxinií jsou k vidění ve sklenících českých botanických zahrad.\n\n"}
{"id": "1095560", "url": "https://cs.wikipedia.org/wiki?curid=1095560", "title": "Lauda Air", "text": "Lauda Air\n\nLauda Air byla rakouská letecká společnost se sídlem ve Vídni. Založil ji bývalý pilot F1 Niki Lauda. Společnost provozovala pravidelné rekreační charterové lety do prázdninových destinací v Evropě, severní Africe, Karibiku a jihozápadní Asie. Hlavní základnou Lauda Air bylo letiště Vídeň a společnost byla členem Austrian Airlines Group a Star Alliance.\n\nSpolečnost Lauda Air provozovala pravidelné charterové lety jménem Austrian Airlines, které šlo rezervovat přímo na internetu. Kromě toho byly nabízeny lety pro cestovní kanceláře.\n\nAntalya, Bodrum [sezónně], Catania [sezónně], Chania [sezónně], Korfu [sezónně], Dalaman [ sezónní], Faro [sezónně], Fuerteventura, Funchal [sezónně], Heraklion [sezónně], Hurghada, Karpathos [sezónní], Kavala [sezónně], Kos [sezónně], Lanzarote, Las Palmas, Lesbos [sezónně], Luxor, Malaga [sezónně], Mykonos [sezónně], Neapol [sezónně], Preveza [sezónně], Punta Cana, Rhodos [sezónně], Samos [sezónně], Santorini [sezónně], Šarm aš-Šajch, Skiathos [sezónně], Tenerife-Sur Reina Sofia, Soluň [sezónní], Zakynthos [sezónně]\n\nFlotilu Lauda Air tvořilo v květnu 2010 následující letadlo:\n\n\n"}
{"id": "1095561", "url": "https://cs.wikipedia.org/wiki?curid=1095561", "title": "Pays de Caux", "text": "Pays de Caux\n\nPays de Caux je historická oblast v Normandii o rozloze zhruba 3000 km². Leží v západní části francouzského departementu Seine-Maritime mezi dolním tokem Seiny a Alabastrovým pobřežím. Název kraje pochází od galského kmene \"Caleti\". Největším městem je Le Havre, dalšími významnými sídly jsou Fécamp, Yvetot a Dieppe. Část místních obyvatel používá starobylý dialekt normandštiny, zvaný \"cauchois\".\n\nOblast je tvořena velkou vápencovou plošinou, pocházející z období křídy. Pobřeží je lemováno příkrými útesy, které dosahují více než stometrové výšky, mezi nimi se nacházejí sníženiny zvané v místním nářečí \"valleuses\". Zvlněná krajina nepřekračuje nadmořskou výšku 180 m. Pays de Caux má mírné a vlhké oceánické podnebí. Větry od moře dosahují rychlosti až 180 km/h. To vedlo ke vzniku typického prvku místní krajiny, tzv. clos-masure: sadů jabloní nebo hrušní obklopených větrolamy z vyšších stromů (dub, buk, topol). V kraji se pěstuje len setý a brambory, rozšířené je i pastevectví normandského skotu a rybolov. Hospodářským centrem je Le Havre s druhým největším francouzským přístavem a petrochemickým i automobilovým průmyslem. Region má dobré silniční i železniční spojení s Paříží.\n\nV oblasti se nachází řada památek z římského období, kdy byla důležitým centrem \"Juliobona\" (dnešní Lillebonne). Za vlády Merovejců tvořila Pays de Caux samostatný pagus, vznikaly zde kláštery jako opatství Saint-Wandrille založené roku 649. Úpadek přinesly nájezdy Vikingů v 9. století, v letech 911 až 1469 byla oblast součástí Normandského vévodství. I po znovupřipojení k Francii si Normandie ponechala vlastní zákony, existovala zde silná protestantská menšina, řada jejich příslušníků se po hugenotských válkách vystěhovala do zámoří. Za druhé světové války byly v oblasti sváděny těžké boje a většina měst byla vážně zdevastována.\n\nPays de Caux inspirovalo řadu umělců: Gustave Flaubert, Guy de Maupassant, Claude Monet, Gustave Courbet. Gabriel Benoist je nejvýznamnějším spisovatelem publikujícím v jazyce cauchois.\n\nOblast o rozloze 80 000 hektarů v jižní části Pays de Caux je od roku 1974 chráněna jako Parc naturel régional des Boucles de la Seine normande. Na zdejších vlhkých půdách roste např. rosnatka okrouhlolistá nebo podezřeň královská. V kraji se nachází množství zachovaných starých statků, využívaných díky snadné dostupnosti z Paříže pro ekoturistiku. V obci Allouville-Bellefosse roste dub, jehož stáří se odhaduje na 1200 let a je pokládán za nejstarší ve Francii. \n\n"}
{"id": "1095564", "url": "https://cs.wikipedia.org/wiki?curid=1095564", "title": "Franz (kráter)", "text": "Franz (kráter)\n\nFranz je starý lunární kráter nacházející se na východním okraji Zálivu lásky (Sinus Amoris), který tvoří severní výběžek Moře klidu (Mare Tranquillitatis) na přivrácené straně Měsíce. Má průměr 26 km, pojmenován je podle německého astronoma Julia Heinricha Franze. Je to lávou zatopený a značně rozrušený kráter s nízkým okrajovým valem.\n\nSeverozápadně leží kráter Theophrastus, východně paprskovitý Proclus, jihozápadně malý kráter Lucian.\n\n"}
{"id": "1095566", "url": "https://cs.wikipedia.org/wiki?curid=1095566", "title": "Medvěd (rozcestník)", "text": "Medvěd (rozcestník)\n\nSlovo medvěd má více významů:\n"}
{"id": "1095568", "url": "https://cs.wikipedia.org/wiki?curid=1095568", "title": "Jan Lata", "text": "Jan Lata\n\nJan Lata (* 31. srpna 1953 Brno) je český lékař, profesor vnitřního lékařství, od března 2015 rektor Ostravské univerzity.\n\nVystudoval Střední všeobecně vzdělávací škola v brněnské městské čtvrti Královo Pole (maturoval v roce 1971). Následně v letech 1971 až 1977 vystudoval Lékařskou fakultu Univerzity Jana Evangelisty Purkyně v Brně (dnes Masarykova univerzita) a získal titul MUDr.\n\nV letech 1977 až 1986 pracoval jako lékař na III. interní klinice Fakultní nemocnice u sv. Anny v Brně. V první polovině 80. let získal atestaci z vnitřního lékařství (1981) a z gastroenterologie (1985). Následně mezi roky 1986 a 1988 působil jako lékař specialista v General Hospital Al Agailat v Libyi. Po návratu se krátce vrátil jako lékař na III. interní kliniku Nemocnice u sv. Anny v Brně (1988–1989).\n\nV letech 1989 až 2001 byl odborným asistentem na Lékařské fakultě Masarykovy univerzity a zároveň působil na jednotce intenzivní péče Interní gastroenterologické kliniky Fakultní nemocnice Brno-Bohunice, kde byl od roku 1995 vedoucím. Zároveň se dále vzdělával – v roce 1997 se stal kandidátem věd (získal titul CSc.) a v 90. letech absolvoval studijní pobyty v Nizozemsku, Francii a USA.\n\nV roce 2001 se na Masarykově univerzitě habilitoval (tj. získal titul doc.) v oboru vnitřní lékařství. V roce 2006 byl v tomto oboru jmenován profesorem. V letech 2001 až 2007 byl navíc vedoucím Metabolické JIP a mezi roky 2007 a 2010 zastával funkci přednosty Interní hepatogastroenterologické kliniky FN a LF MU Brno. Získal také řídící funkce, a to když byl v letech 2006 až 2010 proděkanem pro vnější vztahy na Lékařské fakultě MU.\n\nV roce 2010 přešel na Ostravskou univerzitu, kde působí jako profesor na tamní lékařské fakultě. O rok později se stal prorektorem pro vědu a vnější vztahy. V prosinci 2014 jej Akademický senát Ostravské univerzity v Ostravě zvolil rektorem. Prezident Miloš Zeman jej jmenoval dne 5. února 2015, funkce se ujal 1. března 2015.\n\nV listopadu 2018 byl akademickým senátem opět zvolen rektorem Ostravské univerzity v Ostravě, v lednu 2019 jej pak do funkce jmenoval prezident Miloš Zeman.\n\nJan Lata je ženatý a má tři děti. Od roku 2008 se také veřejně angažuje jako předseda správní rady nadačního fondu Pro Panacea, který založil.\n"}
{"id": "1095572", "url": "https://cs.wikipedia.org/wiki?curid=1095572", "title": "Fabbroni (kráter)", "text": "Fabbroni (kráter)\n\nFabbroni je nevelký impaktní kráter nacházející se na severním okraji Mare Tranquillitatis (Moře klidu) na přivrácené straně Měsíce. Má průměr 11 km, pojmenován je podle italského chemika Giovanni Fabbroniho. Je kruhovitého tvaru s malou plochou dna kolem středu. Než jej Mezinárodní astronomická unie v roce 1976 přejmenovala, nesl název Vitruvius E.\n\nJihozápadně leží kráter Dawes, jižně menší Beketov a jihovýchodně Vitruvius. V těsné blízkosti Fabbroniho (severně) se nachází horský masiv Mons Argaeus.\n\n"}
{"id": "1095573", "url": "https://cs.wikipedia.org/wiki?curid=1095573", "title": "Fed Cup 2007 – Světová skupina II", "text": "Fed Cup 2007 – Světová skupina II\n\nSvětová skupina II představovala druhou nejvyšší úroveň Fed Cupu 2007. Konala se 21. a 22. dubnem 2007. Čtyři vítězné týmy – Kanada, Polsko, Francie a Argentina, postoupily do barážových utkání o účast ve Světové skupině 2008. Na poražené – Srbsko, Švédsko, Švýcarsko a Japonsko, čekala dubnová baráži o setrvání v této úrovni soutěže v příštím ročníku. \n"}
{"id": "1095574", "url": "https://cs.wikipedia.org/wiki?curid=1095574", "title": "NTC aréna", "text": "NTC aréna\n\nNTC aréna, oficiálně od roku 2019 AXA aréna NTC, dříve Sibamac Arena a Aegon aréna, je víceúčelová aréna se zatahovací střechou ve slovenské metropoli Bratislavě.\n\nK otevření arény došlo 19. září 2003. Kapacita je závislá na typu pořádané události. Pro tenisové zápasy činí 4 000 míst, na koncerty pak 6 076 diváků. Provozují se v ní také squash, badminton či fitness. Slovenský daviscupový a fedcupový tým v hale hraje mezistátní utkání. Náklady na výstavbu činily přibližně 20 milionů eur.\n\nStadion je součástí Národního tenisového centra. Stal se dějištěm finále Davisova poháru 2005, v němž Slovensko na tvrdém povrchu podlehlo Chorvatsku těsně 2:3 na zápasy. Probíhá zde také challenger Slovak Open. Aréna se stala místem pořádání kulturních událostí, včetně koncertů Joe Cockera, Marilyna Mansona, Deep Purple a Rihanny.\n\n"}
{"id": "1095576", "url": "https://cs.wikipedia.org/wiki?curid=1095576", "title": "Skalokráska", "text": "Skalokráska\n\nSkalokráska (\"Petrocosmea\") je rod rostlin z čeledi podpětovité. Zahrnuje 27 druhů rozšířených v Asii, zejména v Číně. Jsou to vytrvalé byliny s přízemní růžicí chlupatých listů, přizpůsobené životu na mechovatých skalách. Náležejí mezi atraktivní skalničky, v České republice však nejsou mrazuvzdorné a lze je pěstovat jen ve sklenících.\n\nSkalokrásky jsou vytrvalé byliny s přízemní růžicí listů a bez stonku. Listy jsou chlupaté, poněkud dužnaté, na bázi klínovité až srdčité. Květy jsou uspořádané v řídkých úžlabních vrcholících složených obvykle jen z 1 až 4 květů. Kalich je nejčastěji pravidelný, až k bázi dělený na 5 podobných cípů. Koruna je modrá, purpurová nebo bílá, dvoustranně souměrná. Korunní trubka je široce trubkovitá, neztlustlá a kratší než pysky. Horní pysk je dvoulaločný, spodní je trojlaločný a stejně dlouhý nebo mnohem delší než horní. Tyčinky jsou 2 a jsou přirostlé u báze korunní trubky. Semeník je kuželovitý až široce vejcovitý, s 1 komůrkou a čnělkou zakončenou hlavatou, nedělenou bliznou. Tobolky jsou úzce eliptické, podlouhlé nebo vejcovité, asi zdéli kalicha, pukající 2 přímými, nestáčejícími se chlopněmi. Semena jsou bez přívěsků.\n\nRod skalokráska zahrnuje 27 druhů. Je rozšířen pouze v Asii: v Číně, sv. Indii, Myanmaru, Thajsku a j. Vietnamu. V Číně roste celkem 24 druhů. Většina druhů roste v nadmořských výškách od 400 do 1200 metrů, některé druhy vystupují do výšek až přes 3000 metrů. Nejčastěji rostou na mechovatých skalách v horských lesích nebo v alpínské vegetaci nebo na skalách, útesech a svazích v údolích. Vyhledávají zejména vápencové podklady. Většina druhů je stínomilná.\n\nSkalokrásky jsou atraktivní, ale křehké skalničky. V České republice je možno je pěstovat pouze ve skalničkovém skleníku, neboť nesnášejí silnější mrazy.\nDruhy \"Petrocosmea forrestii\" a \"P. rosettifolia\" jsou vysazeny v horské expozici skleníku Pražské botanické zahrady v Troji.\n\nSkalokrásky mají vzhledem ke stanovištím, na nichž rostou, osobité nároky. Vyžadují velmi propustný, mělký substrát, který by měl mezi jednotlivými zálivkami prosychat, poměrně vlhký vzduch a stinné místo. Nejlépe se jim daří v mělké misce. Rostliny při přemíře vláhy v půdě snadno zahnívají. Jsou citlivé na narušení kořenů a měly by se přesazovat zřídka. Množí se semeny, odnožemi nebo řízky. Nejsou odolné vůči silnějším mrazům.\n\n"}
{"id": "1095579", "url": "https://cs.wikipedia.org/wiki?curid=1095579", "title": "Vitalij Vlasenko", "text": "Vitalij Vlasenko\n\nVitalij Dmitrijevič Vlasenko (, ; * 12. září 1964, Kyjev, Sovětský svaz) je ukrajinský malíř a teoretik umění, průkopník nanotechnologického uměleckého díla a transpersonalního luminizmu. Zakladatel nanoobrazu a malíř akvarelů.\n\nNarodil se ve městě Kyjev v rodině inženýrů a geodetů. V raném věku ukončil Kyjevskou uměleckou školu, poté studoval na Kyjevské národní technické univerzitě stavebnictví a architektury, kterou ukončil s červeným diplomem. Na vysoké škole coby student pracoval jako sportovní trenér fitnessu a závodně soutěžil. V době studia se podílel mimo jiné jako dobrovolník na záchranných pracích při havárii v Černobylu a v Arménii po škodách způsobených zemětřesením. V letech 1982–1985 působil ve vojenském námořnictvu u speciální jednotky potápěčů. V roce 1989 navštívil Čínu, odkud se rozhodl vrátit zpátky do Evropy. V roce 1993 se přestěhoval, žil nejprve v Německu a o rok později, v roce 1994, se přestěhoval do Prahy. Z Prahy příležitostně cestuje po světě, kde pracuje a realizuje své umělecké projekty. Při cestovaní trempuje ve volné přírodě. Jeho neoblíbenější destinací je Japonsko, které pravidelně navštěvuje. Nejvíce pobývá v Tokiu a v Kyotu. Má dvě děti, syna Stanislava Vlasenka a dceru Kiru Vlasenkovou. Od roku 2014 se věnuje aktivitám kolem ukrajinské krize.Sbírá knihy popravených ruských a ukrajinských básníků. Archivuje fonotéku skladatele Valentýna Silvestrova. Stále se věnuje sportovním a společenským aktivitám.\n\n"}
{"id": "1095584", "url": "https://cs.wikipedia.org/wiki?curid=1095584", "title": "Kalinkavičy", "text": "Kalinkavičy\n\nKalinkavičy (bělorusky \"Kalinkavičy\", rusky \"Kalinkoviči\") je běloruské sídlo městského typu, které se nachází v Homelské oblasti. Město Kalinkavičy se nachází 122 km jihozápadně od Homelu a 275 km od Minsku.\n\nPrvní zmínka o osadě pochází z roku 1560, kdy patřila do Mozyrského povetu Minského vojvodství Litevského velkoknížectví. V polovině 18. století v osadě stálo 25 domů a Kalinkavičy bylo centrem farnosti.\n\nPo Druhém rozdělení Polska v 1793 se Kalinkavičy stala samosprávným městem s 36 staveními se 116 mužskými obyvateli v Rečyckém újezdu, které patřily k Šachovskému knížectví. V roce 1805 přešlo Kalinkavičy do vlastnictví státní správy, v roce 1866 zde stálo již 100 stavení. V roce 1882 zde byla postavena železniční stanice a v roce 1916 se stalo Kalinkavičy důležitým dopravním uzlem.\n\nV roce 1925 bylo Kalinkavičy povýšen na město. V roce 1939 zde působilo mnoho průmyslových podniků, vzdělávacích a kulturních institucí, a dokonce i okresní noviny. V této době zde žilo přibližně 10 000 obyvatel.\n\nV srpnu 1941 se v rajónu, západně od města Kalinkavičy, rozkládal štáb třetí armády střední fronty. Náčelníkem štábu byl generálmajor Aleksej Žadov. Dne 22. srpna 1941 bylo město během Velké vlastenecké války obsazeno německou armádou. Od 20. do 22. září Němci v rámci židovské genocidy vytvořili a zcela zničili židovské ghetto. Za okupace zde působila tajná organizace „Smugnar“, hnutí odporu mládeže.\n\nKalinkavičy bylo osvobozeno vojáky Konstantina Konstantinoviče Rokossovského během Kalinkovicko-Mazyrské operace 14. ledna 1944. Při osvobozování města bylo zabito 853 vojáků Běloruské fronty, z nichž 15 bylo vyznamenáno hrdiny Sovětského svazu. Na budově Kalinkovičského selsovětu byla vztyčena červená vlajka a v roce 1969 se Nikolaj Žgun stal čestným občanem Kalinkovičy.\n\nOd roku 1963 je město podřízeno oblasti. V moderním Kalinkavičy jsou hlavní ulice zastavěny 2, 5, 9 a 10 patrovými budovami. Byly vytvořeny 3 mikrorajóny. Ve městě fungují podniky pro výrobu železobetonových produktů, pro opravářské práce, chemikálií do domácností, výrobu nábytku, masových produktů, obilných produktů a jiné závody. Nachází se zde i komunikační centra, centrální rajónní nemocnice, která má 2 kliniky. Město Kalinkavičy je jedním z největších železničních uzlů Běloruska.\n\nK fungujícím vzdělávacích institucím patří Polesská zemědělská akademie, GPTU, 8 středních škol a jedno gymnázium (dříve škola číslo 9), hudební škola se dvěma pobočkami v Kalinkavičském rajónu, 2 sportovní školy, dům dětské tvorby, umělecká škola, kulturní centrum, knihovna a muzeum. Ve městě se nachází i hroby sovětských vojáků a partyzánů, kteří padli obětem fašismu. Postaven je Památník osvobození, pilotům, posádkám tanků, partyzánům a lidem pracujícím v tajém hnutí odporu, vojákům internacionalistům a památná Ulice Hrdinů. Město má své vlastní noviny nazvané „Kalinkavickija naviny“.\n\nV roce 1961 byly ve městě nalezeny mince z 16. století, což byla jedna z největších nálezů měděných předmětů.\n\nKalinkavičy je železničním uzlem na Homel, Žlobin, Brest a Ovruč. Nachází se na křižovatce silnic M10: Kobryn — Kalinkavičy — Homel — Dobruš a R31: Babrujsk — Paryčy — Azaryčy — Kalinkavičy — KKP Novaja Rudňa. V roce 2014 ve městě žilo na 39 325 obyvatel.\n\n"}
{"id": "1095585", "url": "https://cs.wikipedia.org/wiki?curid=1095585", "title": "Silnice II/360", "text": "Silnice II/360\n\nSilnice II/360 patří mezi nejdelší silnice II. třídy v České republice. Spojuje města Letohrad, Ústí nad Orlicí, Litomyšl, Polička v Pardubickém kraji a Nové Město na Moravě, Velké Meziříčí, Třebíč a Jaroměřice nad Rokytnou v kraji Vysočina. Měří 146 km.\n\nSilnice začíná na křižovatce se silnicí I/11 a III/31216 u Letohradu. V Ústí nad Orlicí peážuje cca 1 km se silnicí I/14, podjíždí železniční trať Kolín – Česká Třebová a pokračuje do Litomyšle. V Litomyšli se napojuje se silnicí I/35 a peážuje s ní v délce cca 2 km a dále pokračuje na Poličku. V Poličce se setkává se silnicí I/34, odkud se odpojuje dále na Nové Město na Moravě. Nedaleko obce Korouhev silnice opouští Pardubický kraj.\n\nSilnice pokračuje do Nového Města na Moravě, kde se potkává se silnicí I/19 a dále vede na Křižanov, kde se křižuje se silnicí I/37 a podjíždí železniční trať Brno – Havlíčkův Brod. Ve Velkém Meziříčí se setkává s dálnicí D1 a původní silnicí II/602. Silnice dále pokračuje do Třebíče, kde se setkává se silnicí I/23 až do Jaroměřic nad Rokytnou. Tam na křižovatce se silnicí II/152 končí. \n\nNedaleko Trnavy je na silnici nejhorší díra pro rok 2019 dle serveru Výmoly.cz v rámci Kraje Vysočina. \n\nV roce 2015 došlo k podpisu memoranda v dikci města Třebíče, stanovisko Kraje Vysočina bylo zveřejněno tak, že si přeje rekonstrukce této komunikace. V srpnu 2017 bylo oznámeno, že v případě, že bude schválena dostavba dalšího bloku Jaderné elektrárně Dukovany, tak začne stavba obchvatu města Třebíče, kdy ta by měla být dokončena nejpozději v roce 2030.\n\nV roce 2018 bylo oznámeno, že oprava úseku Oslavička - Rudíkov by mohla proběhnout mezi lety 2019 a 2020, oprava úseku Trnava - Rudíkov by mohla pak proběhnout v roce 2020. Silnice v okolí Rudíkova by měla být také rekonstruována v roce 2020. V únoru roku 2020 bylo oznámeno, že rekonstrukce bude zahájena dne 1. dubna 2020, při rekonstrukci v roce 2020 by měl být zbořen a nahrazen most přes železniční trať, most je sice v dobrém stavu, ale kapacitně nevyhovuje rekonstruované silnici. Silnice bude také rozšířena na 9,5 metru a bude tak nutné pokácet asi 300 stromů a posunout boží muka nedaleko obce.\n\nV plánu do budoucnosti je obchvat Moravských Budějovic, ten už má hotový projekt, ale kdy se bude stavět v roce 2019 není jisté. Plány existují i na obchvat Jaroměřic nad Rokytnou, ale jeho podoba není jasná.\n\nByl také zveřejněn seznam připravovaných prací na silnici II/360.\n"}
{"id": "1095586", "url": "https://cs.wikipedia.org/wiki?curid=1095586", "title": "Noëlle Châtelet", "text": "Noëlle Châtelet\n\nNoëlle Châtelet (narozena jako Noëlle Jospin, * 16. října 1944 Meudon) je francouzská spisovatelka, herečka a vysokoškolská profesorka. Jejím bratrem je politik Lionel Jospin, jejím manželem byl François Châtelet.\n\n\n\n\n"}
{"id": "1095588", "url": "https://cs.wikipedia.org/wiki?curid=1095588", "title": "Alfons ze Zurity", "text": "Alfons ze Zurity\n\nAlfons ze Zurity byl mexický řeholník Řádu mercedariánských rytířů.\n\nByl vždy upřímný a veřejný ochránce Neposkvrněného početí Panny Marie. Stal se prvním provinciálem v Mexiku. Muž velkého rozjímání a pokání, a předpověděl si svou smrt.\n\nJeho svátek je připomínán 6. června.\n\n"}
{"id": "1095591", "url": "https://cs.wikipedia.org/wiki?curid=1095591", "title": "Theo Angelopoulos", "text": "Theo Angelopoulos\n\nTheodoros \"Theo\" Angelopoulos, řecky Θεόδωρος Αγγελόπουλος (27. duben 1935, Athény – 24. leden 2012, Athény) byl řecký filmový režisér, scenárista a producent. Jeho nejslavnějším filmem byl snímek \"Věčnost a jeden den\" (\"Mia aioniotita kai mia mera\", Μια αιωνιότητα και μια μέρα), s Bruno Ganzem v hlavní roli smrtelně nemocného spisovatele. Za něj dostal Zlatou palmu na festivalu v Cannes roku 1998. Film \"Oddyseův pohled\" (\"To Vlemma tou Odyssea\", Το βλέμμα του Οδυσσέα) s Harvey Keitelem v hlavní roli, natočený roku 1995, zařadil časopis \"Time\" mezi 100 nejlepších filmů všech dob.\n\nStudoval nejprve práva, ale studia opustil a odjel do Paříže, kde začal studovat filozofii, ale především trávil hodiny v \"Cinémathèque française\". Film ho uchvátil a vystudoval nakonec \"Institut des Hautes Études Cinématographiques\" (zvaný dnes \"La Fémis\"). Poté se vrátil do Řecka, kde se krátce věnoval filmové kritice v levicovém deníku \"Allagi\", který byl však zakázán roku 1967 vojenskou juntou, která uchopila moc. Roku 1970 natočil svůj první film nazvaný \"Rekonstrukce\" (\"Anaparastasi\").\n\nZemřel krátce poté, co ho roku 2012 srazil motocykl při přecházení ulice, uprostřed natáčení filmu \"Jiné moře\", který měl pojednávat o řecké ekonomické krizi.\n\nŘada jeho filmů se věnovala tématům nedávné řecké historie (německá okupace, občanská válka). K takovým patří \"Krajina v mlze\" (\"Topio stin omichli\", 1988) či trilogie \"Dny roku 36\" (\"Meres tou '36\", 1972), \"Kočovní herci\" (\"O Thiassos\", 1975) a \"Lovci\" (\"Oi kynigoi\"', 1977).\n\nTypickým v jeho snímcích byly dlouhé scény bez dialogu a neobvyklé nakládání s filmovým časem (například prolínání minulosti do aktuální scény). Výjimkou také není stopáž přes tři hodiny. Od roku 1986, od snímku \"Včelař\" (\"O Melissokomos\"), kde dal příležitost Marcello Mastroiannimu, s oblibou obsazoval proslulé herce, mezi nimiž nechyběli Willem Dafoe či Jeanne Moreauová.\n\n\"New York Times\" ho označil za \"jednoho z nejdůležitějších režisérů 2. poloviny 20. století\", \"antitezi Hollywoodu\", jehož \"snivé, atmosférické a tajuplné\" filmy \"zkoumaly lidskou situaci i situaci moderního Řecka s neodbytnou imaginací zakořeněnou v mýtech\".\n"}
{"id": "1095593", "url": "https://cs.wikipedia.org/wiki?curid=1095593", "title": "Anastasius Surdi", "text": "Anastasius Surdi\n\nAnastasius Surdi byl řeholník Řádu mercedariánských rytířů.\n\nByl znám pro svou charitu, shovívavost a dodržování pravidel. Stal se vyznavačem.\n\nJeho svátek je připomínán 11. listopadu.\n\n"}
{"id": "1095595", "url": "https://cs.wikipedia.org/wiki?curid=1095595", "title": "Ondřej z Lary", "text": "Ondřej z Lary\n\nOndřej z Lary byl chilský řeholník Řádu mercedariánských rytířů.\n\nPobýval v klášteře svatého Jakuba. Ve jménu Panny Marie opakovaně velel moři a nechal ustoupit vítr. Zemřel v klášteře a byl pohřben v kostele u kláštera.\n\nJeho svátek je připomínán 19. února.\n\n"}
{"id": "1095601", "url": "https://cs.wikipedia.org/wiki?curid=1095601", "title": "Clerke (kráter)", "text": "Clerke (kráter)\n\nClerke je nevelký impaktní kráter nacházející se na východním okraji Mare Serenitatis (Moře jasu) na přivrácené straně Měsíce. Má průměr 7 km, pojmenován je podle irské astronomky Agnes Mary Clerke. Je kruhovitého tvaru. Než jej Mezinárodní astronomická unie v roce 1973 přejmenovala, nesl název Littrow B.\n\nJihozápadně leží kráter Abetti, jižně menší Ching-Te a východně Littrow. Okolí kráteru Clerke křižuje soustava brázd Rimae Littrow.\n\n"}
{"id": "1095603", "url": "https://cs.wikipedia.org/wiki?curid=1095603", "title": "Molln", "text": "Molln\n\nMolln je městys v rakouské spolkové zemi Horní Rakousy, v okrese Kirchdorf an der Krems.\n\nK 1. lednu 2014 zde žilo 3 590 obyvatel.\n\n"}
{"id": "1095604", "url": "https://cs.wikipedia.org/wiki?curid=1095604", "title": "Fed Cup 2007 – baráž Světové skupiny", "text": "Fed Cup 2007 – baráž Světové skupiny\n\nBaráž Světové skupiny Fed Cupu 2007 se odehrála mezi 14. a 15. červencem 2007. Utkaly se v ní čtyři týmy, které prohrály v 1. kole Světové skupiny – Belgie, Čínská lidová republika, Japonsko a Španělsko, se čtyřmi vítěznými družstvy ze Světové skupiny II – Českou republikou, Izraelem, Německem a Rakouskem. \n\nVítězové se kvalifikovali do Světové skupiny a poražení do Světové skupiny II pro rok 2008.\n"}
{"id": "1095605", "url": "https://cs.wikipedia.org/wiki?curid=1095605", "title": "Myokymie", "text": "Myokymie\n\nMyokymie (z řeckého \"myos\", tj. „sval“ a \"kyma\", tj. „vlna“) je mimovolné chvění svalů, svalové vlnění, vlnivé pohyby svalstva viditelné v podkoží. Většinou samovolně vymizí, i když to může trvat až tři týdny. Vzhledem k tomu, že se stav řeší sám, nenastává smrtelné nebezpečí.\n"}
{"id": "1095607", "url": "https://cs.wikipedia.org/wiki?curid=1095607", "title": "Kaple Navštívení Panny Marie (Litohlavy)", "text": "Kaple Navštívení Panny Marie (Litohlavy)\n\nPoutní kostel Navštívení Panny Marie na Vršíčku byl postaven rokycanskými měšťany jako projev díků za uchránění před morovou epidemií. Kopec Vršíček se nachází při jihozápadním okraji obce Litohlavy v okrese Rokycany v Plzeňském kraji.\n\nV letech 1680, 1689 a 1713 postihly Čechy morové rány, které se Rokycanům vyhnuly. Po epidemii z roku 1713, poslední velké morové nákaze v Čechách, rokycanští měšťané slíbili, že postaví na Vršíčku „malou kapli neb kostelíček“ jako projev vděku za ochranu Panny Marie. Ve válečném roce 1741 se po průchodu vojsk začal mor opět šířit a tentokrát postihl i Rokycany. Kdesi v polích mezi Rokycany a vsí Litohlavy byl postaven morový špitál, kde byli nemocní izolováni a čekali na uzdravení či smrt. Když epidemie odezněla, zakrátko byly z darů vděčných věřících shromážděny prostředky, aby stavba mohla v roce 1744 započít.\nKaple je chráněna jako kulturní památka ČR.\n\nVrchol Vršíčku je přístupný po žlutě značené turistické cestě, která vede z Klabavy kolem stejnojmenné vodní nádrže do Litohlav a dále k zámku Březina. Nejbližší spojení autobusem z Rokycan je na zastávku \"Litohlavy, háj.\" Nejbližší vlaková zastávka je cca 3,5 km vzdálená \"Klabava\" na železniční trati Praha – Plzeň.\n\nNejvětší událostí, spojenou s kaplí, je tzv. \"Pouť Vršíčková\", která se koná vždy první neděli v červenci u příležitosti svátku Navštívení Panny Marie.\n\n"}
{"id": "1095608", "url": "https://cs.wikipedia.org/wiki?curid=1095608", "title": "Oliver Oravec", "text": "Oliver Oravec\n\nOliver Oravec (31. května 1941 Liptovský Mikuláš – 9. července 2014 Poprad-Matejovce) byl zubní lékař, tajný kněz ze společenství koinótés, později sedevakantistický biskup a tvrdý odpůrce II. vatikánského koncilu.\n\nOliver Oravec se narodil v silně konzervativní katolické rodině 31. května 1941 v Liptovském Mikuláši. Po II. světové válce se jeho rodina přestěhovala do Prešova, kde navštěvoval základní školu a gymnázium. Po maturitě vystudoval Lékařskou fakultu Univerzity Pavla Jozefa Šafárika v Košicích. Jako mladý stomatolog v polovině 60. let navázal kontakt s biskupem Felixem Maria Davídkem, který ho 18. února 1968 tajně vysvětil na kněze.\n\nV roce 1979 emigroval do Itálie a následně do Kanady. V emigraci vstoupil do noviciátu Společnosti Ježíšovy. Silně konzervativní Oliver Oravec těžce nesl progresivní trendy některých jezuitů, což jej přivedlo k opuštění jezuitské formace a ke spolupráci s lefébristy (SSPX). Po asi dvouleté spolupráci s SSPX se přidal k skupině biskupa Roberta McKenny, který ho 21. října 1988 konsekroval na biskupa.\n\nV roku 1990 se Oliver Oravec vrátil do Československa, kde se snažil propagovat sedesvakantismus. V Čechách vedl dvě tradicionalistické skupiny založené ThDr. Ottou Katzerem, v Jablonci nad Nisou a v Praze. Na Slovensku působil v Prešově a v Popradě. Striktně odmítal náboženskou svobodu a ekumenismus, platnost všech svátostí udílených ve formě schválené papežem Pavlem VI., jako i platnost papežů po roce 1958. Tvrdil, že po smrti papeže Pia XII. je papežský úřad trvale uprázdněný, \"sede vacante\" (proto sedevakantista). S učením Katolické církve po 2. vatikánském koncilu se objektivně rozešel (odmítal jak magistérium, tak i hierarchii). Pro šíření svých názorů využíval zejména diskusní portály, zejména christnet.sk. Jeho působení bylo kritizováno v samotném tradičním hnutí, zejména JUDr. Ing. Břetislavem Klominským, a lefébvristy , kteří dokonce zpochybňovali platnost jeho kněžského, resp. biskupského svěcení. On však jejich tvrzení považoval za hrubé osočování veřejným okružným dopisem.\n\n\n"}
{"id": "1095610", "url": "https://cs.wikipedia.org/wiki?curid=1095610", "title": "Edward M. Lerner", "text": "Edward M. Lerner\n\nEdward M. Lerner (* 22. června 1949 Chicago, Illinois, USA) je americký autor science fiction, techno-thrillerů a populárně naučné literatury a fyzik. \n\nDo roku 2012 publikoval patnáct knih: sedm vlastních novel, tři sbírky a pět novel psaných spolu s Larry Nivenem, které se odehrávají v prostředí Známého vesmíru. Většina Lernerových kratších prací byla původně publikována v Analogu a (dokud se nepřestal vydávat) v Světě Jima Baena.\n\nJeho novela „Dědo?“ (\"Grandpa?\") byla zfilmována pod názvem Paradox dědečka (The Grandfather Paradox). Tento film na setkání Balticon Science Fiction convention v roce 2006 vyhrál cenu Nejlepší film, také byl v semifinále na Science Fiction festivalu krátkých filmů v roce 2006.\n\nLerner přes 30 let pracoval v leteckém průmyslu a průmyslu informačních technologií, během čehož na částečný úvazek psal science fiction. Zastával funkce v mnoha firmách, například Bell Labs, Hughes Aircraft, Honeywell a Northrop Grumman. V únoru 2004, po příjmu nabídky vydání knihy Moonstruck, se rozhodl psát science fiction na plný úvazek.\n\n\n\n\n\n\n\n"}
{"id": "1095612", "url": "https://cs.wikipedia.org/wiki?curid=1095612", "title": "Fed Cup 2007 – baráž Světové skupiny II", "text": "Fed Cup 2007 – baráž Světové skupiny II\n\nBaráž Světové skupiny II ve Fed Cupu 2007 se hrála mezi 14. a 15. červencem 2007. Utkaly se v ní čtyři týmy, které prohrály v 1. kole Světové skupiny II – Austrálie, Chorvatsko, Kanada a Slovensko, proti čtyřem postupujícím z 1. skupin oblastních zón. Srbsko a Ukrajina se kvalifikovaly z evropsko-africké zóny, Tchaj-wan z asijsko-oceánské zóny a Argentina z americké zóny.\n\nVítězové si zajistili účast ve Světové skupině II pro rok 2008.\n"}
{"id": "1095613", "url": "https://cs.wikipedia.org/wiki?curid=1095613", "title": "Ching-Te (kráter)", "text": "Ching-Te (kráter)\n\nChing-Te je malý impaktní kráter nacházející se v hornaté oblasti východně od Mare Serenitatis (Moře jasu) na přivrácené straně Měsíce. Má průměr 3,9 km. Není pojmenován dle zvyklostí podle osoby, nýbrž podle čínského mužského jména. Má kruhový obvod a miskovitý tvar. V údolí cca 20 km východně se nachází místo přistání americké expedice Apollo 17.\n\nJihozápadně leží horský masiv Mons Argaeus a kráter Fabbroni, severně kráter Clerke a soustava brázd Rimae Littrow.\n\n"}
{"id": "1095617", "url": "https://cs.wikipedia.org/wiki?curid=1095617", "title": "Gardner (kráter)", "text": "Gardner (kráter)\n\nGardner je impaktní kráter nacházející se v hornaté oblasti severně od Mare Tranquillitatis (Moře klidu) na přivrácené straně Měsíce. Má průměr 18,4 km, pojmenován je podle amerického fyzika Irvine Cliftona Gardnera. Je kruhovitého tvaru a má ploché dno. Než jej Mezinárodní astronomická unie v roce 1976 přejmenovala, nesl název Vitruvius A.\n\nSeverovýchodně leží lávou zaplněný kráter Maraldi, západně Vitruvius a východně kráter Theophrastus.\n\n"}
{"id": "1095618", "url": "https://cs.wikipedia.org/wiki?curid=1095618", "title": "Pontcallecovo spiknutí", "text": "Pontcallecovo spiknutí\n\nPontcallecovo spiknutí (franc. \"Conspiration de Pontcallec\") byla vzpoura proti daním, která vznikla v Bretani v době regentství, když Francii vládl regent Filip II. Orleánský, místo mladistvého Ludvíka XV.\n\nPo smrti Ludvíka XIV. v roce 1715, se Francouzské království topilo v dluzích, a proto došlo ke zvýšení daní. Bretonské stavy, které nebyly s vývojem událostí spokojeny, se shromáždily v Saint-Brieuc a odmítly království poskytnout další úvěr; následně vyslali do Paříže tři zástupce, aby regenta informovali o situaci. Filip II. obratem vyslal Pierra de Montesquiou d'Artagnana, jako královského reprezentanta, aby situaci vyřešil. De Montesquiou se rozhodl zvýšit daně násilím.\n\nRegent se rozhodl ke svolání stavů; 6. června 1718 se shromáždili v Dinanu. Zdejší šlechta se značně lišila od ostatní ve zbytku království; bylo zde mnoho tzv. \"spících šlechticů\", kteří tvořili významnou část populace. Jednalo se o koncept, který povoloval vznešené postavení a šlechtická privilegia i chudým v případě, že byli schopni doložit šlechtický původ. V některých oblastech žila taková šlechta v bídě a bretonské stavy odporovaly novému daňovému systému právě proto, že by ohrozil zchudlou šlechtu; to bylo přičinnou vzniku myšlenky \"šlechtické republiky\". Dne 22. července 1718 bylo 73 radikálních delegátů vyhoštěno.\n\nMezitím se vytvořily vazby mezi španělským králem Filipem V., Ludvíkem Augustem, vévodou z Maine a jeho manželkou Louisou s cílem svrhnout regenta a ujmout se vlády, kterou Ludvík XIV. přislíbil Ludvíku Augustovi, který byl jeho oblíbeným synem. Ludvík Alexandr, hrabě z Toulouse, který byl také vévodou z Penthièvre, tudíž příslušníkem bretonské šlechty, spolupracoval se svým bratrem Ludvíkem Augustem.\n\nRegentovo rozhodnutí ze dne 26. srpna 1718 zabránilo Ludvíku Augustovi přístup k mnoha výsadám, které mu udělil Ludvík XIV., což bylo pro Ludvíka Augusta silným stimulem pro svrhnutí regentství. Informace o omezení pravomocí Ludvíka Augusta se v Bretani rychle rozšířila, začaly se objevovat fámy, které tvrdily, že Ludvík August chtěl najmout vojsko. Mezitím byl vypracován \"Zákon o Unii\", obsahující seznam stížností bretonských stavů, který podepsalo několik stovek šlechticů. V září se hrabě Noyan, jeden z autorů Zákona o Unii, sešel s markýzem de Pontcallec (1670–1720), členem známé šlechtické rodiny a majitelem mocné pevnosti nedaleko Vannes. Spolu s několika radikály začal markýz de Pontcallec organizovat spiknutí; nábor do vlastních řad zorganizovali mezi zemědělci střední třídy a místními pašeráky. Když vypukla Válka čtverné aliance, byl vyslán Pontcallecem vyslanec ke kardinálu Giuliu Alberonimu.\n\nDne 29. prosince 1718 byl uvězněn Ludvík August i jeho žena. Pontcallec uskutečnil své plány a pokračoval v náboru, zatímco ostatní šlechtici se k němu přidávali. Hrozilo, že bude zadržen za pašeráckou činnost, proto uspořádal velkou schůzi v Questembertu, které se zúčastnilo na 200 příznivců. Nakonec nebyl proveden žádný pokus o jeho zadržení a skupina se rozpadla. Sešlost ale byla zaznamenána a regent byl v červenci informován.\n\nMezitím Španělsko nabídlo podporu se svržením regenta a dosazením na jeho místo Filipa V. nebo Ludvíka Augusta. Ani jeden z nich nefiguroval jako hlava státu v Pontcallecově představě, přesto však nabídku přijal. Dne 15. srpna skupina rolníků pod vedením Rohana z Pouldu, přepadla skupinu královských vojáků, kteří byli poslaní vybírat daně, a donutila je ustoupit. V září vstoupil Pierre de Montesquiou d'Artagnan do Rennes v čele armády o velikosti 15 000 mužů. Ve stejné době byl jeden ze spiklenců zatčen v Nantes, kde se přiznal úplně ke všemu. Pontcallec byl svými stoupenci upozorněn a utekl do svého hradu, ale nebyl schopen zorganizovat jeho obranu; pouhých dvanáct lidí přišlo na pomoc. K 3. říjnu byl regentem zřízen soud pro spiklence.\n\nTři fregaty s irskými jednotkami, poslané Španěly, se vylodily v Bretani. Když první loď dorazila, bylo jasné, že poslané 2 000 mužů nemohou odolávat přesile královské armády bez pomoci místních. Když zjistili, že žádná pomoc není k dispozici, odpluli zpět, a spolu s nimi někteří další spiklenci. Zcela osamocený Pontcallec byl zrazen a zatčen 28. prosince 1719 a sedmdesát dalších účastníků bylo také zadrženo.\n\nSoud zasedl v Nantes. Louisa Benedicta, manželka Ludvíka Augusta potvrdila, že existovala dohoda mezi Bretaní a Španělskem proti regentství. Regent Filip II., abbé Guillaume Dubois a finančník John Law označili 23 vůdčích postav spiknutí; 16 jich uprchlo a byli souzeni \"in absentia\" a zbylých 7 bylo ve vazbě (Pontcallec, Montlouis, Salarun, Talhouët, Du Couëdic, Coargan a Hire de Keranguen). Dvacet spiklenců bylo shledáno vinnými a čtyři ze sedmi byli odsouzeni k trestu smrti (Pontcallec, Montlouis, Talhouët and Du Couëdic), nepřítomní byli také odsouzeni. Přítomní odsouzení byli sťati týž den . 26. března 1720, na \"Place du Bouffay\" v Nantes. \n\nVerdikt šokoval současníky, od té doby proběhlo velice málo povstání, také náklady na celou vojenskou operaci a popravu byly považovány za nadměrné. Na tom měl podíl zejména abbé Dubois, který rozsah celého Pontcallecova spiknutí zveličil a prosadil jeho popravu pro svůj osobní prospěch (usiloval o místo arcibiskupa z Cambrai, což se mu ještě týž rok podařilo, následně pak byl jmenován kardinálem). Brzy poté přinesla hospodářská krize kolaps Lawsova systému; represe ustaly a vláda stáhla své požadavky na daně. Vyhnaným (uprchlým) spiklencům bylo dovoleno se vrátit až o deset let později.\n\nPřes neschopnost markýze de Pontcallec vést spiknutí, se z něj stal v Bretani národní hrdina. Théodore Hersart de la Villemarqué pojednává o jeho činu ve svých \"Barzaz Breiz\" (\"Balady Bretaně\") ve kterých je Pontcallecův příběh popsán v baladě \"Marv Pontkalleg\" (\"Pontcallecova smrt\").\n\n\n\n"}
{"id": "1095620", "url": "https://cs.wikipedia.org/wiki?curid=1095620", "title": "Dreams Come True", "text": "Dreams Come True\n\nDreams Come True je poslední epizodou šesté série a zároveň poslední epizodou seriálu \"Glee\". V celkovém pořadí se jedná o stou dvacátou první epizodu tohoto seriálu, scénář k ní napsali Ryan Murphy, Brad Falchuk a Ian Brennan a režíroval ji Bradley Buecker. Poprvé se vysílala ve Spojených státech dne 20. března 2015 na televizní stanici Fox společně s předcházející epizodou, s názvem 2009, jako speciální dvouhodinové finále seriálu.\n\nEpizoda zachycuje vítězství New Directions na národním kole soutěže sborů a změny, které postihnou nejen samotnou školu, ale i Willa Schuestera. Druhá polovina se odehrává v roce 2020, kde je vylíčen osud některých postav. Mezi speciální hosty epizody patří Jonathan Groff jako Jesse St. James a Geraldo Rivera s Andrewem Rannellsem, kteří ztvárnili sami sebe.\n\nPo chvíli, kdy přemýšlí o své vlastní minulosti ve sboru, se Will Schuester (Matthew Morrison) přidá na jevišti ke členům New Directions a jsou vyhlášeni jako vítězi národního kola soutěže sborů. Následně inspektor Bob Harris (Christopher Cousins) sdělí Willovi, že McKinleyova střední bude přeměněna na uměleckou školu a Will se stane jejím ředitelem. O tři měsíce později je Will nervózní ze svého prvního dne, ale jeho žena Emma Pillsbury (Jayma Mays) ho uklidňuje. Will přivítá bývalé i současné členy New Directions, kteří se ve škole sešli a oznamuje, že New Directions již nebudou jediným sborem na škole, obnovuje TroubleTones a vytváří novou pouze chlapeckou skupinu a juniorský sbor, ale nebude vedoucím ani jednoho z těchto sborů. Poté se s nimi rozloučí písní.\n\nBlaine Anderson (Darren Criss) se setkává se Samem Evansem (Chord Overstreet) a požádá ho, aby se k nim přestěhoval do New Yorku, ale Sam mu tvrdí, že je šťastný tam, kde je a má také jiné plány pro svou budoucnost. Will poté Sama představí jako nového vedoucího pro New Directions. Mercedes Jones (Amber Riley) pozve několik přátel do školní haly a s radostí jim oznámí, že byla vybrána jako předskokanka pro Beyoncé, takže se s nimi delší dobu neuvidí a s písní na rtech opouští budovu.\n\nBlaine a Kurt Hummel (Chris Colfer) se setkají se Sue Sylvester (Jane Lynch) ve Willově nové ředitelně a děkují Sue za to, že je dala opět dohromady. Sue vysvětlí, že zjištění o Kurtovi a jeho problémech pro ni otevřelo nové světy a děkuje jim. Sue se poté setká s Becky Jackson (Lauren Potter), která se omlouvá Sue za to, že ji vystavila v celostátním vysílání a obě se usmiřují. Nakonec se Sue setkává s Willem ve školním sále a pomocí písně se s ním loučí. V flashforwardu do roku 2020 Geraldo Rivera gratuluje Sue k znovuzískání titulu viceprezidentky Spojených států a Sue oznámí záměr kandidovat v roce 2024 na prezidentku .\n\nV roce 2020 jdou Blaine a Kurt na základní školu Harveyho Milka, aby povzbudili děti k následování svých snů. Mezitím, též v roce 2020, se Rachel Berry (Lea Michele) znovu setkává s Mercedes, Blainem, Kurtem a Artiem Abramsem (Kevin McHale) s Tinou Cohen-Chang (Jenna Ushkowitz), kteří spolu chodí. Rachel je také vdaná za Jesseho St. Jamese (Jonathan Groff) a je náhradní matkou pro dítě Kurta a Blaina. Později v ten den Rachel získá Cenu Tony pro nejlepší herečku v muzikálu a děkuje všem svým přátelům, ale zvláště Willovi Schuesterovi za jeho vedení. Na podzim roku 2020 viceprezidentka Sue Sylvester přejmenuje školní sál McKinleyovy střední školy jménem Finna Hudsona a omluví se za své předchozí špatné vnímání sboru. McKinleyova střední škola se stala vzorem dokonalosti a ostatní školy kopírují její formát. Bývalí i současní členové New Directions se scházejí pro poslední velkolepé vystoupení. Poslední záběr celého seriálu je na plaketu v sále pro bývalou vedoucí sboru Lillian Adler a Finna Hudsona.\n\nMnoho bývalých herců se do této epizody vrátilo, protože se jednalo o poslední epizodu celého seriálu. Mezi hostující hvězdy patří Jonathan Groff jako Jesse St. James a Geraldo Rivera a Andrew Rannells ztvárnili sami sebe. Mezi další vedlejší postavy tohoto dílu patřili\nDianna Agron jako Quinn Fabray, Jacob Artist jako Jake Puckerman, Jessalyn Gilsig jako Terri Schuester, Blake Jenner jako Ryder Lynn, Jayma Mays jako Emma Pillsbury, Heather Morris jako Brittany Pierce, Alex Newell jako Wade „Unique“ Adams, Mike O'Malley jako Burt Hummel, Naya Rivera jako Santana Lopez, Mark Salling jako Noah „Puck“ Puckerman, Harry Shum mladší jako Mike Chang, Becca Tobin jako Kitty Wilde, Jenna Ushkowitz jako Tina Cohen-Chang, Max Adler jako Dave Karofsky, Christopher Cousins jako Bob Harris, Laura Dreyfuss jako Madison McCarthy, Ashley Fink jako Lauren Zizes, Noah Guthrie jako Roderick, Samuel Larsen jako Joe Hart, Vanessa Lengies jako Sugar Motta, Billy Lewis Jr. jako Mason McCarthy, Finneas O'Connell jako Alistair, Lauren Potter jako Becky Jackson, Romy Rosemont jako Carole Hudson-Hummel, Dijon Talton jako Matt Rutherford, Iqbal Theba jako Principal Figgins, J. J. Totah jako Myron Muskovitz, Samantha Marie Ware jako Jane Hayward a Marshall Williams jako Spencer Porter. Tim Bagley byl představen jako učitel na základní škole Harveyho Milka.\n\nEpizoda obsahuje pět hudebních cover verzí a jednu původní píseň. Původní píseň je „This Time“, jež složil Darren Criss a v seriálu interpretovala Lea Michele. Přezpívané písně jsou „Teach Your Children“ od Crosby, Stills, Nash and Young v podání Matthewa Morrisona; „Someday We'll Be Together“ od Diany Ross & The Supremes v podání Amber Riley; „The Winner Takes It All“ od ABBY v podání Jane Lynch a Matthewa Morrisona; „Daydream Believer“ od The Monkees v podání Chrise Colfera a Darrena Crisse a „I Lived“ od OneRepublic v podání všech herců. K této epizodě bylo vydáno extended play s názvem . Extended play se umístilo na 63. místě v hitparádě Billboard 200 a za první týden se prodalo přes osm tisíc kopií.\n\nJedna z hlavních hereček seriálu, Jenna Ushkowitz, prozradila, že úplně poslední natočenou scénou seriálu byla ta, kde se všichni shromáždí v místnosti a Will Schuester zpívá „Teach Your Children“ pěti původním členům New Directions z první epizody.\n\nMagazín \"The Hollywood Reporter\" oznámil, že po ukončení natáčení seriálu si několik herců vzalo rekvizity domů jako suvenýr. Lea Michele ukázala na svém Twitteru fotku sebe, když si domů bere zarámovaný fotbalový dres Finna Hudsona, což je postava, kterou ztvárnil Cory Monteith. Jane Lynch si vzala některé ze svých teplákových souprav, Darren Criss si odnesl trofeje, některé zvukové izolace z místnosti sboru, pohovku z Figginsovy kanceláře a svůj oblek z dob Warblers. Amber Riley si vzala tenisky, které na sobě měla v první epizodě, mezi suvenýry Chorda Overstreeta patří trofeje, fotky a oblečení, Dot-Marie Jones si nechala prsten z fotbalového šampionátu a Mark Salling si odnesl plaketu s fotkou Coryho Monteitha.\n\n"}
{"id": "1095622", "url": "https://cs.wikipedia.org/wiki?curid=1095622", "title": "Severní Kalimantan", "text": "Severní Kalimantan\n\nSeverní Kalimantan ( ) je jedna z provincií Indonésie. Rozkládá se na severovýchodě Kalimantanu, indonéské části ostrova Borneo. Na jihu sousedí s provincií Východní Kalimantan a na severu s Malajsií.\n\nV roce 2010 žilo na dnešním území provincie zhruba 525 000 lidí, poslední odhad z prosince 2013 hovoří o 628 331 lidech. Největším městem je Tarakan ležící na stejnojmenném ostrově. Hustota zalidnění je zejména v hornatých oblastech na západě provincie velmi nízká (celkově za celou provincii cca 9 obyvatel na km²).\n\nProvincie Severní Kalimantan byla zřízena 25. října 2012 na území, jež do té doby bylo součástí provincie Východní Kalimantan.\n\nMezinárodní dopravu obstarává letiště v Tarakanu a trajekty spojující pobřežní oblasti s malajsijským příhraničním městem Tawau. V provincii neexistují žádné pozemní hraniční přechody. Silniční síť je do značné míry tvořena nezpevněnými a bahnitými cestami.\n"}
{"id": "1095623", "url": "https://cs.wikipedia.org/wiki?curid=1095623", "title": "Slovak Open", "text": "Slovak Open\n\nSlovak Open, od roku 2011 hraný jako Mezinárodní mistrovství Slovenska v tenise mužů, známý také pod názvem Bratislava Challenger, je profesionální tenisový turnaj mužů hraný ve slovenské metropoli Bratislavě. Probíhá v NTC aréně, součásti Národného tenisového centra, na dvorcích s tvrdým povrchem.\n\nBratislavská událost se řadí do druhé nejvyšší úrovně mužského tenisu ATP Challenger Tour a premiérový ročník se odehrál roku 2000. Ženská polovina se konala v letech 2006–2016, s tříletou přestávkou v sezónách 2012–2014. Řadila se do okruhu ITF s dotací 25 tisíc dolarů.\n\nRozpočet k roku 2019 činil 106 tisíc eur a zajištěno bylo i ubytování, tj. Hospitality. Na termínové listině je zařazen do první poloviny listopadu. Do soutěže dvouhry nastupuje třicet dva hráčů a čtyřhry se účastní šestnáct párů. Jediným vícenásobným vítězem dvouhry je slovenský hráč Lukáš Lacko, který triumfoval dvakrát v letech 2011 a 2013.\n\nV roce 2009 nesl turnaj komerční název Tatra Banka Slovak Open a roku 2010 pak Ritro Slovak Open.\n\n"}
{"id": "1095625", "url": "https://cs.wikipedia.org/wiki?curid=1095625", "title": "Maraldi (kráter na Měsíci)", "text": "Maraldi (kráter na Měsíci)\n\nMaraldi je starý lunární kráter nacházející se na západním okraji Sinus Amoris (Záliv lásky) na přivrácené straně Měsíce. Má průměr 40 km, pojmenován je podle italského astronoma Giovanni Domenico Maraldiho a francouzsko-italského matematika a astronoma Giacoma F. Maraldiho. Má velmi tmavé dno vyplněné zatuhlou lávou a značně rozrušený okrajový val.\n\nJihozápadně leží kráter Gardner a východně Carmichael. V blízkosti kráteru Maraldi (severovýchodně) se nachází horský masiv Mons Maraldi.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\nNásledující krátery byly přejmenovány Mezinárodní astronomickou unií:\n\n"}
{"id": "1095630", "url": "https://cs.wikipedia.org/wiki?curid=1095630", "title": "Dálnice M10 (Bělorusko)", "text": "Dálnice M10 (Bělorusko)\n\nM10 je běloruská dálnice, která vede od východu na západ přes Homelskou a Brestskou oblast. Vzájemně propojuje mezi sebou rajónní centra Polesí.\n\nZačíná u hranic s Ruskem a vede na západ přes města Dobruš, Homel, Rečyca, Vasilevičy, Kalinkavičy, Mazyr, Petrykaŭ, Žytkavičy, Mikaševičy, Luniněc, Pinsk, Ivanava, Drahičyn, Antopal a končí v Kobryně. Na východě pokračuje federální dálnicí M13.\n\nDélka trasy je přibližně 526 km.\n"}
{"id": "1095631", "url": "https://cs.wikipedia.org/wiki?curid=1095631", "title": "Auwers (kráter)", "text": "Auwers (kráter)\n\nAuwers je starý lunární kráter nacházející se v oblasti pohoří Montes Haemus jižně od Mare Serenitatis (Moře jasu) na přivrácené straně Měsíce. Má průměr 20 km, pojmenován je podle německého astronoma Arthura von Auwerse. Má tmavé dno vyplněné zatuhlou lávou a rozrušený okrajový val, který je otevřený na severu.\n\nSeverozápadně leží kráter Menelaus, severovýchodně Tacquet, jižně záliv Sinus Honoris (Záliv cti).\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "1095632", "url": "https://cs.wikipedia.org/wiki?curid=1095632", "title": "Tarakan", "text": "Tarakan\n\nTarakan může být:\n\n\n\n\n"}
{"id": "1095636", "url": "https://cs.wikipedia.org/wiki?curid=1095636", "title": "Cyrtandra", "text": "Cyrtandra\n\nCyrtandra (\"Cyrtandra\") je velký rod rostlin z čeledi podpětovité, zahrnující asi 600 druhů bylin i dřevin. Je rozšířen v tropické jihovýchodní Asii, severovýchodní Austrálii a Tichomoří. Mnoho druhů jsou endemity malých území. Cyrtandry rostou v podrostu primárních tropických deštných lesů a jsou citlivé na narušení biotopu. Nemají zvláštní význam.\n\nCyrtandry jsou vytrvalé byliny, keře nebo řidčeji i malé stromy. Rostliny nemají oddenky. Stonek je jednoduchý nebo větvený, často dužnatý. Listy jsou řídké, vstřícné, přeslenité nebo výjimečně střídavé, v párech stejné nebo nestejné. Jsou lysé nebo chlupaté, na bázi sbíhavé až klínovité, vzácně i srdčité. Květenství jsou řídké nebo husté, úžlabní vrcholíky, u některých druhů vyrůstá květenství ze starších větví (kauliflorie). Kalich je pravidelný nebo souměrný, dělený na 2 až 5 stejných nebo nestejných laloků. Koruna je bílá nebo žlutá, řidčeji zelená, oranžová nebo purpurová,\nvětšinou dvoustranně souměrná, uvnitř lysá nebo chlupatá. Korunní trubka je zvonkovitá, miskovitá, nálevkovitá nebo válcovitá, neztlustlá, obvykle mnohem delší než korunní laloky. Horní pysk je dvojlaločný, dolní trojlaločný. Tyčinky jsou 2 a jsou přirostlé zhruba v polovině ke korunní trubce. Zpravidla nevyčnívají z květů. V květech bývají 2 nebo 3 patyčinky. Semeník je vejcovitý až podlouhlý, obsahuje jedinou komůrku a nese čnělku zakončenou nedělenou nebo dvojlaločnou bliznou. Plodem je kožovitá nebo dužnatá, nepukavá bobule, o něco kratší nebo delší než kalich. Semena jsou bez přívěsků.\n\nRod cyntandra zahrnuje asi 600 druhů. Vyskytuje se od jižního Thajska přes a jihovýchodní Asii po severovýchodní Austrálii a Tichomořské ostrovy. Největší druhové bohatství je na Papui-Nové Guineji, Borneu, Sumatře, Filipínách, Sulawesi a Havaji. Většina druhů jsou endemity, mnohé druhy jsou svým výskytem omezeny pouze na jedinou horu nebo na jediný ostrov.\n\nCyrtandry jsou svým výskytem převážně vázány na tropické deštné lesy a zcela chybějí v sezónně suchých oblastech. Jsou velmi citlivé na narušení korunního patra a v oblastech těžby dřeva rychle vymizí. Ve velkých oblastech jihovýchodní Asie silněji narušených lidskou činností se již v současnosti nevyskytují. Některé druhy jsou uvedeny v Červeném seznamu ohrožených druhů IUCN jako zranitelné až kriticky ohrožené.\n\nRod \"Cyrtandra\" je v rámci čeledi \"Gesneriaceae\" řazen do podčeledi \"Didymocarpoideae\" a tribu \"Trichosporeae\". Vymezení jednotlivých druhů rodu \"Cyrtandra\" je mnohdy obtížné, neboť jsou silně variabilní a navíc se mezi sebou mohou křížit.\n\nCyrtandry nemají zvláštní význam. Ve sklenících botanických zahrad se pěstují vzácně.\n"}
{"id": "1095641", "url": "https://cs.wikipedia.org/wiki?curid=1095641", "title": "Sedesvakantismus", "text": "Sedesvakantismus\n\n__BEZOBSAHU__\n\nSedesvakantismus, sedisvakantismus nebo sedevakantismus (z lat. \"Sedes vacans\", dosl. „prázdný stolec“) je názor zastávaný minoritou tradicionalistickým katolíků, podle kterého je v současnosti papežský stolec uprázdněn a nároky současného papeže (resp. některých jeho předchůdců) na něho jsou nelegitimní.\n\nNěkteří přívrženci sedesvakantismu považují za posledního legitimního papeže Pia XII., jiní Pia XI. nebo Jana XXIII. V současnosti je sedesvakantismus heterogenní a těžko popsatelná entita, protože neexistuje jedno oficiální stanovisko, kromě toho, že všichni odmítají Druhý vatikánský koncil a jeho modernistické reformy v oblasti náboženské praxe považují za heretické. Přívrženci sedesvakantismu disponují vlastním duchovenstvem, oficiální církví neschválenými biskupy a kněžími.\n\nVe snaze vyhnout se otevřenému schizmatu se většina sedesvakantistů staví odmítavě k nezávislé volbě „legitimního“ papeže, i když existují volby jednotlivých skupin (Linus II., Pius XIII., Petr II. a Řehoř XVII.). Nejznámější separatistickou skupinou sedevakantistů byla španělská větev pod vedením Clementa Domíngueza y Gomeze (23. dubna 1946 Écija, Sevilla – 22. března 2005 El Palmar de Troya), který, po smrti papeže Pavla VI., se dne 6. srpna 1978 sám vyhlásil za papeže Řehoře XVII. a zformovat tak tzv. Palmarskou církev.\n\n\n\n"}
{"id": "1095643", "url": "https://cs.wikipedia.org/wiki?curid=1095643", "title": "Stará Dubá", "text": "Stará Dubá\n\nStará Dubá je zřícenina hradu na levém břehu Sázavy asi 2,5 km severně od Přestavlk u Čerčan v okrese Benešov. Pozůstatky hradu jsou chráněny jako kulturní památka.\n\nStará Dubá byla spolu s jihočeskými Příběnicemi jedinými hrady, které se mohly svou velikostí a výstavností vyrovnat menším královským hradům s obvodovou zástavbou, a dokládá tak výjimečné možnosti nejvýznamnějších šlechticů své doby.\n\nPrvní písemná zmínka o hradu je z roku 1282, kdy se po něm psal Onřej z Dubé z rozrodu Benešoviců. Rodu pánů z Dubé hrad patřil až do počátku patnáctého století, kdy ho získal Jan Zúl z Ostředka, který podnikal loupeživé výpady do okolí, a proto byl hrad roku 1404 dobyt zemskou hotovostí. Potom na hradě sídlil Vaněk z Dubé a po jeho smrti patřil Markétě z Rychemburka, která však žila v městském domě v podhradním městečku, takže samotný hrad byl zřejmě ve špatném stavu. Ve čtyřicátých letech patnáctého století hrad získal Bohuš Kostka z Postupic. Podle jedné verze v roce 1466 hrad oblehlo, dobylo a zbořilo vojsko krále Jiřího z Poděbrad. Protože však Bohuš Kostka z Postupic byl straník krále Jiřího, je pravděpodobnější, že hrad dobylo vojsko Zdeňka Konopišťského, potažmo jednoty Zelenohorské.\n\nHrad byl založen na ostrožně nad Sázavou. Pod ní se nacházelo podhradní městečko Odranec, jehož částečně dochované opevnění navazovalo na vlastní hrad, který proto neměl klasické předhradí. Podrobnějšímu poznání podoby hradu brání skutečnost, že se jedná o zavřený hrad, tzn. jeho zadní část je částečně zasypaná zříceným zdivem velké věže. Terénní úroveň zříceniny je tedy výrazně výše než tomu bylo ve středověku. Za příkopem, který hrad odděloval od zbytku ostrožny, se nacházelo malé nádvoří a jeho opevnění pokračovalo jako parkán kolem zadní části hradu. Na druhém nádvoří se nacházela velká budova, která je zavalena troskami až do úrovně podstřešního patra. Nádvoří uzavírají trosky věže, za kterou se nacházelo vlastní obytné jádro tvořené čtyřmi křídly okolo malého obdélného nádvoří.\n\nNa ploše před hradem se dochovalo opevnění obléhacího tábora s velitelským stanovištěm a na okraji plošiny jihozápadně od hradu také palebné postavení děl, která svou palbou zničila přilehlou stranu hradu.\n\nZřícenina je přístupná po žlutě značené turistické trase z Hvězdonic do Čerčan.\n\n\n"}
{"id": "1095644", "url": "https://cs.wikipedia.org/wiki?curid=1095644", "title": "Karel Žďárský", "text": "Karel Žďárský\n\nJméno Karel Žďárský nosí nebo v minulosti nosilo více osob:\n\n"}
{"id": "1095645", "url": "https://cs.wikipedia.org/wiki?curid=1095645", "title": "Josef Vaněk (podnikatel)", "text": "Josef Vaněk (podnikatel)\n\nJosef Vaněk (18. února 1898 Bítouchov – 22. února 1943 věznice Plötzensee, Berlín) byl český podnikatel, vynálezce a odbojář.\n\nPo ukončení malotřídní školy nastoupil ve 14 letech do semilské firmy Hamáček, která se zabývala výrobou a prodejem rakví. Zde si osvojil práci se dřevem. Po vypuknutí první světové války začal vyrábět a prodávat náhražkové bylinné cigarety, které pojmenoval „Ohio“. Název těchto cigaret se stal jeho známou přezdívkou. Po skončení první světové války se pustil do výroby zdravotních bonbonů z puškvorce. Kromě toho obchodoval s cídidly, vyráběl šněrovadla a posléze i griotku a francovky.\n\nPři svých častých obchodních cestách se seznámil s konceptem prvních výherních automatů. V pronajaté dílně sestrojil dle vlastního návrhu několik obdobných zařízení, které pojmenoval FORBES. Výherní automaty Josefa Vaňka se rychle staly velice populárními. První model automatu fungoval na dvacetihaléřové mince, posléze byla zahájena výroba i padesátihaléřová verze. Konstrukce přístrojů se v průběhu času zdokonalovala. V polovině dvacátých let byla zahájena výroba modelu zvaného FORBESON. Jednalo se o pětikorunové automaty s mramorovou spodní deskou a obložené ušlechtilým dřevem. Automaty FORBESON byly určeny zejména pro velká kasina v Karlových Varech a Poděbradech.\n\nPopularita automatů Josefa Vaňka narůstala. Na zakázku etiopského vladaře Haile Selassie I. vzniklo i několik kusů automatu FORBES na habešské stříbrné mince. Ve Varšavě založil filiálku, v jejímž rámci zřídil licenční výrobu svých automatů.\n\nRoku 1926 postavil Josef Vaněk v Semilech na Kruhách svou vlastní továrnu. Zde se kromě výherních automatů vyráběly i různé druhy vah, automaty na čokoládu, prezervativy, výdej drogistického zboží, postřik voňavkou. Krom toho se v továrně montovaly i Josefem Vaňkem patentované výčepní pulty s tlakovým mytím sklenic. Později byla výroba rozšířena i o několik druhů gramofonů včetně elektrické obdoby amerických jukeboxů. V roce 1936 došlo k zákazu provozování výherních automatů, což znamenalo konec jejich výroby.\n\nJiž krátce po začátku okupace Čech a Moravy nacistickým Německem vznikla kolem Josefa Vaňka nepočetná ilegální organizace. Do této skupiny patřili ředitel okresní nemocenské pojišťovny Josef Řepka, přednosta poštovního úřadu František Bubák, telegrafní dozorce Josef Čečelka, krejčí Josef Buriánek, správce městského krematoria František Vondráček, truhlář Josef Kunce, úředník okresního úřadu JUDr. Václav Trnovský a paní Marie Šimůnková.\n\nSkupina od března 1939 tajně rozšiřovala letáky a ilegální tiskoviny. Patrně v průběhu dubna proběhlo v Praze setkání Josefa Vaňka s jiným odbojářem, Otakarem Hoftou z Říčan u Prahy. Díky tomuto setkání bylo umožněno propojení semilské ilegální organizace s pražskými vydavateli časopisu V boj.\n\nV červnu 1939 se Josef Vaněk dozvěděl o protiříšských aktivitách podplukovníka Aloise Štrobla, člena organizace Obrana národa, tajného velitele podkrkonošských okresů Semily a Jilemnice. 8. června 1939 se v semilské nemocnici sešli k první společné schůzce všichni vedoucí činitelé vojenského i politického odboje v Semilech. Porady se zúčastnili Alois Štrobl, organizátor boje proti fašismu František Hyška, Josef Vaněk, František Bubák, Josef Řepka a MUDr. Alois Pluhař, v jehož pracovně se setkání konalo. Byla domluvena spolupráce obou skupin.\n\nLetáky získával Josef Vaněk buď v Praze od Otakara Hofty nebo mu byly posílány poštou. Nechával je rozmnožovat na psacím stroji a předával po jednom výtisku Františku Bubákovi, Josefu Řepkovi a pro Lomnici denně do Semil dojíždějícímu poštmistru Antonínu Cermanovi. Poštou docházely letáky Karlu Kotrbovi do Železného Brodu, MUDr. Ladislavu Nebeskému do Jilemnice a jeden výtisk byl posílán do Vysokého nad Jizerou. Od června 1939 dostával jeden výtisk každé ilegální tiskoviny i František Hyška. Letáky byly zprvu tištěny hektograficky, později jako vánoční ceníky zboží a detektivky. Všichni, kdo je obdrželi, byli povinni je dále rozmnožit a výtisky rozeslat po okolí. Podle konceptů od Josefa Vaňka kromě toho občas rozmnožovali letáky ve větším množství František Vondráček a Josef Buriánek s manželkou Julií na rozmnožovacím stroji městského úřadu v Semilech a rozšiřovali je donáškou do poštovních schránek i jinými způsoby. Tisk letáků financoval továrník Otto Stein. Pro podporu odbojových pracovníků a jejich rodin měl Josef Vaněk vytvořený fond ve výši 30 000 korun.\n\nPočátkem listopadu 1939 přijel Josef Vaněk z Prahy s požadavkem, aby vojenská složka v Semilech tiskla i část nákladu týdeníku \"V boj\" pro Prahu. Poprvé bylo vyhotoveno 60, podruhé 75 výtisků, pak již každý týden stovka. František Hyška si na hotové časopisy vždy počkal, dohodnuté množství donesl Vaňkovi, zbytek domů. Druhý den je po dvou až čtyřech kusech odeslal jednotkám, dva kusy posílal do Jilemnice MUDr. Nebeskému, dva až čtyři kusy do Turnova Aloisi Štroblovi, další dva kusy ukládal pro Památník odboje na tajné místo na půdě v semilské bance, o němž věděl mimo něj jen zřízenec filiálky Ladislav Holata. Kdyby Hyšku zatkli, měl za úkol vše včas uklidit. Do poloviny listopadu byl prostřednictvím Holaty doručován \"V boj\" také šoférům autobusů, kteří ho dováželi do Vysokého nad Jizerou. Vaněk vozil padesát výtisků do Prahy, zbylé posílal na různá místa v Čechách i na Moravě, po jednom výtisku předával třem konzulátům (severoamerickému, jugoslávskému a italskému) v Praze.\n\nDne 2. února 1940 bylo při poradě na vedoucí úřadovně gestapa v Praze rozhodnuto o prudkém zásahu proti organizaci \"Obrana národa\" na celém území protektorátu. Josef Vaněk byl 14. února zatčen ve svém domě v Semilech. Při opakovaném krutém mučení, které doprovázely jednotlivé výslechy, se choval statečně a nic nevyzradil. Po vězení v Jičíně, Vrchlabí, Drážďanech a Golnově skončil před Lidovým soudem v Berlíně, kde byl s ostatními členy své ilegální skupiny 28. října 1942 odsouzen k smrti. 22. února 1943 byli všichni tito odsouzení gilotinováni v neblaze proslulé nacistické věznici Plötzensee. a jejich těla vydána anatomicko-biologickému institutu Berlínské univerzity.\n\nV roce 1950 byla semilská továrna Josefa Vaňka znárodněna, veškerý archiv, suroviny, reklamní materiály a přístroje zničeny. Automaty, které Josef Vaněk vyráběl, jsou v současnosti vyhledávanými sběratelskými artikly.\n\n"}
{"id": "1095647", "url": "https://cs.wikipedia.org/wiki?curid=1095647", "title": "Tarakan (sopka)", "text": "Tarakan (sopka)\n\nTarakan je sopka nacházející se na severu indonéského ostrova Halmahera, nedaleko břehu zátoky Galela, severovýchodně od sopky Dukono. Tarakan se skládá ze dvou velkých bazaltových kuželů, a to Tarakan Lamo (Velký Tarakan, 318 m) a Tarakan Itji (Malý Tarakan, 205 m). Datum poslední erupce této sopky není známo.\n"}
{"id": "1095648", "url": "https://cs.wikipedia.org/wiki?curid=1095648", "title": "Otto Katzer", "text": "Otto Katzer\n\nThDr. Otto Katzer (10. května 1910 Brixen, Rakousko-Uhersko – 13. července 1979 Švýcarsko) byl český katolický kněz německého původu. Představitel českých tradicionalistů a zakladatel sedevakantistických komunit v Praze a v Jablonci nad Nisou.\n\nVysvěcen na kněze byl 5. července 1936 v Brně. V letech 1936–1938 byl farním vikářem v Šaraticích u Brna. V roce 1938 se jako Němec musel vystěhovat do Němci okupovaného Znojma. Od roku 1940 působil v Jihlavě jako katecheta a administrátor zdejšího kostela sv. Jakuba. Po roce 1945 směl zůstat v Československu a působil výpomocně v Jihlavě dál (v nemocnici, ve věznici apod.). V 50. letech byl odsouzen jako politický vězeň. Po podmíněném propuštění se odstěhoval do Jablonce nad Nisou, kde žil až do své emigrace do Švýcarska. Ve Švýcarsku měl vyučovat v lefebristickém semináři v Écône, nacházejícím se v kantonu Valais na jihu Švýcarska. Pro své sedevakantistické názory byl však arcibiskupem Marcelem Lefébvrem vyloučen ze sboru vyučujících v semináři.\n\n"}
{"id": "1095650", "url": "https://cs.wikipedia.org/wiki?curid=1095650", "title": "Míša (maskot)", "text": "Míša (maskot)\n\nMíša byl maskot Letních olympijských her 1980 v Moskvě. Medvěd hnědý zvaný Míša (domácká podoba jména Michail) bývá v ruských pohádkách často symbolem síly, proto byl vybrán jako reprezentant moskevské olympiády. V konkursu zvítězil návrh ilustrátora Viktora Čižikova, ale definitivní podoba maskota vznikala více než půl roku (bylo například nutné opatřit medvěda olympijskou symbolikou: nakonec mu Čižikov namaloval kolem břicha pás z pěti barevných pruhů se zlatou sponou ve tvaru olympijských kruhů). Oficiálně byl Míša přijat jako maskot 19. prosince 1977, poté, co ho schválil Ústřední výbor Komunistické strany Sovětského svazu.\n\nMíša byl vyobrazen na plakátech a poštovních známkách, v obchodech se suvenýry se prodávali maskoti různých velikostí a z různých materiálů. Vznikly také kreslené filmy s Míšou, jeden také v Japonsku (i když Japonci nakonec hry bojkotovali kvůli sovětské okupaci Afghánistánu). O Míšovi se zpívalo i v oficiální písni her „До свиданья, Москва“ Při závěrečném ceremoniálu olympiády 3. srpna 1980 na stadionu Lužniki vytvořilo na hlavní tribuně téměř pět tisíc vojáků z různobarevných desek, které drželi nad hlavou, obraz Míši s nápisem „Šťastnou cestu“. Po uhašení olympijského ohně Míšovi stékaly z očí slzy, vytvořené synchronizovaným převracením desek. Poté byla vypuštěna šestimetrová figurína Míši plněná héliem, která se vznesla nad stadion. Nafukovací Míša přistál na Vrabčích horách, sovětské úřady odmítly nabídky západních sběratelů na jeho odkoupení a umístily ho v pavilonu Výstavy úspěchů národního hospodářství. Později skončil v depozitáři, kde ho sežraly krysy.\n\nČižikov protestoval proti přijetí ledního medvěda za jednoho z maskotů zimní olympiády 2014 v Soči a označil ho za plagiát svého Míši z roku 1980.\n\n"}
{"id": "1095651", "url": "https://cs.wikipedia.org/wiki?curid=1095651", "title": "Odranec (rozcestník)", "text": "Odranec (rozcestník)\n\nOdranec může být:\n\n"}
{"id": "1095652", "url": "https://cs.wikipedia.org/wiki?curid=1095652", "title": "Paul Quasten", "text": "Paul Quasten\n\nPaul Quasten (* 13. března 1985) je nizozemsko-český fotbalový obránce, který momentálně působí v klubu Almere City FC. Bývalý člen českých mládežnických reprezentací.\nMá dvojí občanství.\n\nHrál za mládežnické týmy Ajaxu Amsterdam.\nPoté hrál za FC Volendam, Willem II, amatérský tým Ajaxu a od roku 2014 za druholigový Almere City FC.\n\nPaul Quasten reprezentoval Českou republiku v mládežnických kategoriích U19 a U21.\n\n"}
{"id": "1095654", "url": "https://cs.wikipedia.org/wiki?curid=1095654", "title": "Elektrická susceptibilita", "text": "Elektrická susceptibilita\n\nElektrická susceptibilita vyjadřuje míru polarizace dielektrika jako odezvu na působení elektrického pole.\n\nElektrická susceptibilita se značí formula_1.\n\nElektrická susceptibilita je bezrozměrná veličina.\n\nU většiny látek je elektrická polarizace dielektrika přibližně úměrná intenzitě elektrického pole.\nElektrická susceptibilita je proto definovaná jako koeficient této úměrnosti dělený permitivitou vakua (z rozměrových důvodů):\n\nkde:\n\nObecně se jedná o tenzor, v izotropním prostředí (amorfní látky a krystaly soustavy krychlové) je elektrická polarizace skalárem.\n\nPro vakuum je nulová, pro látky je obecně kladná (výjimkou mohou být metamateriály).\n\nVztah k relativní permitivitě:\n\nPro vakuum platí:\n\nDefiniční vztah platí i pro nelineární dielektrika, tedy dielektrika, u nichž není polarizace přímo úměrná intenzitě elektrického pole. Elektrickou susceptibilitu je pak potřeba chápat jako funkci intenzity elektrického pole:\n\nZpravidla se však tento vztah vyjadřuje mocninným rozvojem (pro izotropní dielektrika):\nkde\n\nU neizotropních dielektrik je nutno uvažovat tenzorový charakter koeficientů:\n\nZnalost závislosti je důležitá pro správné vysvětlení jevů tzv. nelineární optiky a jejich využití.\nU látek s permanentní elektrickou polarizací (elektrety, formula_14) by při nulové intenzitě elektrického pole musela být susceptibilita nekonečná (formula_15 pro formula_16); v těchto případech se proto jako charakteristika nepoužívá susceptibilita formula_17, ale permanentní polarizace formula_18 a lineární (případně i vyšší) koeficient susceptibility.\nU rychle proměnných elektrických polí je nutno uvažovat zpoždění polarizace oproti změně pole – paměťové vlastnosti materiálů lze vyjádřit konvolucí:\n\nV praxi (elektromagnetické vlnění, optika) je důležitý případ vysokofrekvenčních periodických polí, kde se vztah dá zapsat:\n\nTímto vztahem jsou dány disperzní vlastnosti materiálů, protože funkcí susceptibility formula_22 je index lomu a tedy i fázová a grupová rychlost elektromagnetického vlnění (světla).\n"}
{"id": "1095655", "url": "https://cs.wikipedia.org/wiki?curid=1095655", "title": "Purpurové srdce", "text": "Purpurové srdce\n\nPurpurové srdce () je nejstarší vojenské vyznamenání amerických ozbrojených sil, udělováno ve jménu prezidenta, zraněným nebo zabitým vojákům po 5. dubnu 1917. Jde o nejstarší kontinuálně udělované americké vyznamenání.\n\nPurpurové srdce bylo uděleno téměř 2 milionům vojáků.\n\nPurpurové srdce vychází ze staršího vyznamenání, mající podobu purpurového srdce (\"Badge of Military Merit\"), jehož je oficiálním nástupcem. Původní vyznamenání bylo určeno jako odznak za vojenské zásluhy, které založil George Washington. Odznak získali pouze tři vojáci revoluční války. Od té doby jeho legenda rostla. I když nikdy nebylo zrušeno, vyznamenání již nebylo nadále udělováno.\n\nSoučasné vyznamenání bylo 22. února 1932 k dvoustému výročí narození George Washingtona. Původně bylo udělováno zpětně za zranění utrpěná v první světové válce. V září 1942 bylo rozhodnuto udělovat toto vyznamenání vojenskému personálu za smrt nebo zranění způsobené nepřítelem.\n\nPurpurové srdce je fialová medaile 35 mm široká, ve tvaru srdce se zlatým okrajem. Uprostřed medaile se nachází zlatá podobizna generála a prezidenta George Washingtona. Nad ním je mezi dvěma zelenými větvičkami malý znak rodu Washingtonů. Stužka vyznamenání je široká 35 mm a složená ze tří nestejně velkých barevných pruhů. Uprostřed se nachází nejširší 29 mm široký purpurový (fialový) pruh a po jeho levém i pravém okraji se nachází 3 mm široké bílé pruhy. Zadní strana medaile je celá ve zlaté barvě a v horní polovině obsahuje heslo FOR MILITARY MERIT (\"Za válečné zásluhy\").\n"}
{"id": "1095658", "url": "https://cs.wikipedia.org/wiki?curid=1095658", "title": "Takoví normální zabijáci", "text": "Takoví normální zabijáci\n\nTakoví normální zabijáci (v anglickém originále Natural Born Killers) je americký film z roku 1994, jehož režisérem byl Oliver Stone. Autorem původního scénáře byl Quentin Tarantino. Jeho verze však nakonec použita nebyla, nejprve ji přepracoval David Veloz a později Richard Rutowski s Oliverem Stonem. Hlavní roli vraha Mickeyho Knoxe hrál Woody Harrelson, v dalších rolích se zde představili například Juliette Lewisová, Robert Downey Jr. a Tommy Lee Jones. Na soundtracku k filmu se nachází písně od mnoha hudebníků, mezi něž patří například Leonard Cohen, Patti Smith, Bob Dylan nebo skupina Nine Inch Nails.\n\nFilm je obviňován, že inspiroval své obdivovatele k řadě vražd a masakrů, včetně masakru na Columbine High School.\n\n"}
{"id": "1095663", "url": "https://cs.wikipedia.org/wiki?curid=1095663", "title": "Sokolovna (Holice)", "text": "Sokolovna (Holice)\n\nSokolovna v Holicích je budova postavená v roce 1913 podle plánů architekta Otakara Novotného v duchu geometrické moderny. Ten navrhl pro holickou sokolskou jednotu kromě budovy i vybavení její klubovny. Silná místní obec sokolská počala uvažovat o výstavbě vlastního domu již v roce 1905, kdy zakoupila potřebné pozemky. První návrh z roku 1908 se skládal z tělocvičny, přednáškového a divadelního sálu a veřejných lázní.. U druhé verze projektu z let 1910–1911 bylo zachováno dispoziční řešení, ale byla zredukována dekorativnost. Plášť budovy byl navržen z režného zdiva.. Základní kámen byl položen v srpnu 1912. Projekt ale z finančních důvodů nebyl realizován v plném rozsahu. Slavnostní otevření se konalo při župním sokolském sletu v srpnu 1913. Hypotéku jednota splácela ještě dalších 23 let,až do roku 1936.. Budova ve svém počátku sloužila i jako kulturně-společenské středisko. Za druhé světové války zmizel z průčelí budovy velký sokol. Po válce, v letech 1949 až 1956 sloužila sokolovna holickým občanům hlavně jako kino. Na počátku 21. století patří výhradně tělovýchově a sportu pro místní školy a kluby..\n"}
{"id": "1095664", "url": "https://cs.wikipedia.org/wiki?curid=1095664", "title": "Tarakan (město)", "text": "Tarakan (město)\n\nTarakan je město ležící na stejnojmenném ostrově při severovýchodním pobřeží Kalimantanu, indonéské části ostrova Borneo. Jde o největší město v provincii Severní Kalimantan a jedno z hlavních měst v oblasti severního a východního Bornea.\nV koloniálním období patřil Tarakan mezi pět nejvýznamnějších center zpracování ropy v rámci Nizozemské východní Indie. Měl též velký strategický význam během války v Tichomoří a byl jedním z prvních japonských cílů na počátku této války, v letech 1942 a 1945 se zde odehrály dvě velké bitvy (první vedla k japonské nadvládě nad městem, během druhé město obsadili spojenci).\n\nSlovo Tarakan pochází z jazyka Tidung: \"tarak\" (místo setkání) a \"ngakan\" (jíst). Tarakan byl původně místem setkání pro námořníky a obchodníky v oblasti Tidung k jídlu, odpočinku a obchodu s úlovkem.\n"}
{"id": "1095665", "url": "https://cs.wikipedia.org/wiki?curid=1095665", "title": "Denis Bališ", "text": "Denis Bališ\n\nDenis Bališ (* 7. dubna 1992) je slovenský fotbalový obránce, momentálně hostuje v týmu FC Neded z FC Spartak Trnava.\n\nJeho otcem je bývalý fotbalista Igor Bališ, matkou Adriana Bališová (mj. manažerka FC Horses Šúrovce), jeho mladším bratrem fotbalista Boris Bališ.\n\n"}
{"id": "1095668", "url": "https://cs.wikipedia.org/wiki?curid=1095668", "title": "Anna-Lena Friedsamová", "text": "Anna-Lena Friedsamová\n\nAnna-Lena Friedsamová, rodným jménem Anna-Lena Friedsam (* 1. února 1994 Neuwied) je německá profesionální tenistka. Ve své dosavadní kariéře na okruhu WTA Tour vyhrála jeden singlový turnaj v sérii WTA 125s. V rámci okruhu ITF získala do května 2016 dvanáct titulů ve dvouhře a tři ve čtyřhře.\n\nNa žebříčku WTA byla ve dvouhře nejvýše klasifikována v  15. srpna 2016 na 45. místě a ve čtyřhře pak v  12. září téhož roku na 90. místě. Trénuje ji Bijan Wardjawand.\n\nV německém fedcupovém týmu neodehrála k dubnu 2015 žádné utkání.\n\nS tenisem začala v šesti letech. V roce 2009 se stala juniorskou mistryní Německa. V sezóně 2011 debutovala na okruhu ITF. První tituly v této úrovni získala v roce 2012. Na Mariborské události ITF Infond Open 2012 vybojovala premiérovou trofej s dotací 25 000 dolarů, která znamenala třetí singlový titul.\n\nDne 11. srpna 2014 poprvé v kariéře vystoupala do elitní světové stovky žebříčku WTA dvouhry, když se posunula o jednu pozici na 100. místě. V sezóně 2014 se také premiérově probojovala do semifinále události WTA Tour, když na Generali Ladies Linz 2014 jako kvalifikantka vyřadila v úvodním kole turnajovou šestku Barboru Záhlavovou-Strýcovou. Mezi poslední čtyřkou ji zastavila sedmá nasazená a pozdější vítězka Karolína Plíšková po třísetovém průběhu. Čtyřikrát si v roce 2014 zahrála druhá kola.\n\nNa French Open 2014 debutovala v hlavní soutěži grandslamu. V prvním kole však podlehla Švýcarce Stefanii Vögeleové.\n\nV sérii WTA 125s první finále odehrála na listopadovém OEC Taipei WTA Ladies Open 2013 v Tchaj-peji, kde po boku Alison Van Uytvanckové ve čtyřhře nestačily na dvojici Caroline Garciaová a Jaroslava Švedovová po setech 3–6 a 3–6. Turnajovou trofej si pak z této série odvezla z dvouhry zářijového Suzhou Ladies Open 2014, konaného v čínském Su-čou. V boji o titul hladce přehrála Číňanku Tuan Jing-jing 6–1 a 6–3.\n\nV roce 2016 si poprvé zahrála semifinále dvouhry v Shenzhenu, kde podlehla Agnieszce Radwańské. Následně se na Australian Open poprvé v kariéře dostala do osmifinále grandslamu. Během US Open eskalovaly její problémy s ramenem, kvůli nimž roku 2017 a opět roku 2018 podstoupila operaci ramene. V roce 2017 ještě vyhrála turnaj ITF v Shrewsbury, ale po něm klesla na 517. příčku žebříčku WTA. po rekonvalescenci se v roce 2019 pomalu vrací do původní kondice. V červnu 2019 zaujímala 356. příčku a v osmifinále turnaje v Eastbourne podlehla Kiki Bertensové 3-6 3-6. \n\n"}
{"id": "1095669", "url": "https://cs.wikipedia.org/wiki?curid=1095669", "title": "Masakry v Indonésii 1965–1966", "text": "Masakry v Indonésii 1965–1966\n\nIndonéský masakr je označení pro čistku, ke které došlo v letech 1965–1966 v Indonésii a při níž bylo podle odhadů zabito 500 000 až milion lidí, kteří byli považováni za komunisty, nebo kteří byli jako takoví označeni. Došlo k němu po neúspěšném pokusu o státní převrat Hnutím 30. září, kdy bylo zavražděno šest vedoucích generálů indonéské armády. Generálové Suharto a Nasution puč potlačili. Z puče byla obviněna \"Komunistická strana Indonésie\" (PKI). Velitel ozbrojených sil generál Suharto nahradil prvního prezidenta Sukarna ve funkci a stal se tak druhým indonéským prezidentem, kterým zůstal následujících 31 let. O tomto masovém vyvražďování, podle CIA spolu se sovětskými, nacistickými a maoistickými čistkami jedním z největších ve 20. století, pojednávají cenami ověnčené dokumentární filmy \"Způsob zabíjení\" (\"The Act of Killing\", 2012) a \"Podoba ticha\" (\"The Look of Silence\", 2014) režiséra Joshuy Oppenheimera, které bylo v Česku možné vidět v rámci festivalu \"Jeden svět\" v letech 2013 a 2015. Film \"Podoba ticha\" ukazuje, že ani takřka 50 let od těchto událostí tyto čistky nebyly v Indonésii odsouzeny a viníci potrestáni, ti se naopak často těší společenské vážnosti, případně z nich mají potenciální oponenti stále strach.\n"}
{"id": "1095670", "url": "https://cs.wikipedia.org/wiki?curid=1095670", "title": "Ján Gabriel", "text": "Ján Gabriel\n\nJméno a příjmení Ján Gabriel nosí více různých osobností:\n\n"}
{"id": "1095671", "url": "https://cs.wikipedia.org/wiki?curid=1095671", "title": "Rusava (rozcestník)", "text": "Rusava (rozcestník)\n\nRusava může být:\n\n\n"}
{"id": "1095674", "url": "https://cs.wikipedia.org/wiki?curid=1095674", "title": "Inositol", "text": "Inositol\n\nInositol (resp. \"myo\"-inositol, což je označení pro v přírodě převažující stereoizomer) je cyklický alkohol s šesti hydroxylovými skupinami vzniklý redukcí příslušného cukru. Inositol je důležitým stavebním prvkem některých fosfolipidů a dalších biomolekul v těle.\n\"Myo\"-inositol je v lidském těle vyráběn dvoukrokovým mechanismem. V první fázi je glukóza-6-fosfát izomerizován pomocí inositol-3-fosfát syntázy (ISYNA1) na \"myo\"-inositol-1-fosfát. Ten je následně defosforylován pomocí inositolmonofosfatázy (IMPáza 1) na volný \"myo\"-inositol. Syntéza inositolu probíhá převážně v ledvinách v množství několika gramů za den.\n\nInositol se účastní celé řady biochemických reakcí v těle. Reaguje s CDP-diacylglycerolem za vzniku fosfatidylinositolu (PI), důležitého membránového fosfolipidu se signální funkcí. Ten může být následně na inositolovém kruhu fosforylován a vznikají fosfatidylinositidy. Patří mezi ně i fosfatidylinositol-4,5-bisfosfát, který však může být následně zpětně rozkládán fosfolipázou C na inositoltrifosfát a diacylglycerol. Fosfatidylinositol je významnou výchozí látkou i pro vznik tzv. GPI kotvy.\n\nVyjma zmíněného inositoltrifosfátu, který je důležitou signální molekulou (tzv. druhým poslem), existuje i celá řada dalších inositol mono-, a polyfosfátů. U rostlin tyto inositolfosfáty slouží jako zásobní látky.\n\nInositol, či některý z jeho derivátů, hraje také určitý význam v průmyslu. Inositolnitrát se může využívat při výrobě výbušnin jako želatinizující látka při zpracování nitrocelulózy. Samotný inositol může být slibnou látkou ve farmaceutickém průmyslu; vysoké dávky inositolu se v klinických studiích osvědčily při omezování příznaků obsedantně kompulzivní poruchy a dalších duševních poruch.\n\nInositol se někdy při pouličním prodeji přidává k tvrdým drogám (kokain, heroin) ke zředění. Má totiž podobnou barvu a chemické vlastnosti. Byl využíván i při natáčení filmu Kokain z roku 2001.\n\n10. https://www.celostnimedicina.cz/inositol.htm\n"}
{"id": "1095678", "url": "https://cs.wikipedia.org/wiki?curid=1095678", "title": "Skotské hry", "text": "Skotské hry\n\nSkotské hry (angl. Highland games) jsou tradiční kulturní a sportovní setkání, pocházející ze Skotské vysočiny.\n\nJe to oslava skotské kultury, na které je bohatě zastoupený skotský folklór, typické skotské dudy a skotský kilt. Za doprovodu dud a bubnů se soutěží ve skotském tanci. Sportovní discíplíny představují například individuální disciplíny hod kládou (\"caber toss\"), vrh kamenem (\"stone put\"), hod závažím do dálky (\"weight throw)\", hod závažím do výšky (\"weight over the bar\") či skotský hod kladivem (\"Scottish hammer throw\"). Typickou týmovou disciplínou bývá přetahování lanem (\"tug-of-war\").\n\nUkázka skotských her na Světové výstavě v Paříži měla podpořit Coubertina v jeho rozhodnutí uspořádat moderní olympijské hry.\n\nPopularita skotských her přesáhla hranice Skotské vysočiny, kromě Skotska, Kanady a USA se tato setkání pořádají pravidelně též na Bermudských ostrovech, v Brazílií, Maďarsku, Indonésii, ve Švýcarsku a na Novém Zélandu. V Česku se pořádají skotské hry od roku 2001 na zámku Sychrov v Libereckém kraji.\n\n\n\"Ke tvorbě tohoto článku byly použity informace z anglické Wikipedie.\"\n"}
{"id": "1095679", "url": "https://cs.wikipedia.org/wiki?curid=1095679", "title": "Dispaš", "text": "Dispaš\n\nDispaš (z franc.) je písemný rozvrh, ve kterém se stanoví poměrná účast na škodách, které vznikly v námořní nebo i vnitrozemské vodní dopravě při snaze vyhnout se vzniku větší škody (tzv. \"společná havárie\"), a zároveň jejich náhrada. Jejím prostřednictvím jsou tak vypořádány vzájemné nároky mezi provozovatelem lodě a vlastníkem přepravovaného nákladu. Rozvrh vytváří zvláštní znalec nazývaný \"dispašér\".\n\nČeské dispašéry jmenuje Hospodářská komora a v každém konkrétním případě společné havárie jsou pověřováni provozovatelem lodě. Vypracovaný rozvrh zveřejňují v Obchodním věstníku. Dispaš je vlastně návrhem dohody, kterou nemusí všichni účastníci akceptovat. Nepodá-li však žádný z nich do tří měsíců od zveřejnění žalobu na její zrušení, získává účinky pravomocného soudního rozhodnutí a je proto exekučně vymahatelná. Provozovatel lodě má navíc k zajištění svých nároků zástavní právo k přepravovanému nákladu, ledaže se účastníci dohodnout jinak. Zruší-li soud napadenou dispaš, musí být vypracována nová a dispašér je v takovém případě vázán právním názorem soudu.\n"}
{"id": "1095682", "url": "https://cs.wikipedia.org/wiki?curid=1095682", "title": "Stanislav Dostál", "text": "Stanislav Dostál\n\nJméno a příjmení Stanislav Dostál nosí více různých osobností:\n\n"}
{"id": "1095683", "url": "https://cs.wikipedia.org/wiki?curid=1095683", "title": "Bruselizace", "text": "Bruselizace\n\nBruselizace (anglicky \"Brusselization\", francouzsky \"bruxellisation\", nizozemsky \"verbrusseling\") je pejorativní označení pro urbanistickou praxi, typickou pro hlavní město Belgie, Brusel. Spočívá v překotném rozvoji města, bez ohledu na historickou tradici určitých částí města; výšku zástavby a její využití.\n\nJiž v 50. letech 20. století se objevilo několik impulzů, které vedly k dynamickým změnám ve vývoji města. Prvním z nich byla výstavba severo-jižního železničního spojení (které bylo realizováno prostřednictvím tunelu, procházejícího středem historického jádra města). Dalším pak výstava Expo 58, která si vyžádala nezbytné investice do dopravní infrastruktury. Řada historických objektů byla tehdy stržena, a to bez ohledu na svojí architektonickou, nebo historickou hodnotu. Městem byly protkány rozsáhlé a široké bulváry, doplněné o tunely a mimoúrovňové křižovatky. V severní části města (mezi Severním nádražím a náměstím Rogier) byla vybourána rozsáhlá část města (která v současné době slouží jako obchodní čtvrť).\n\nBěhem 60. let byly do Bruselu umístěny evropské instituce, a po vystoupení Francie ze Severoatlantické aliance také sídlo NATO. V roce 1959 bylo dokončeno sídlo Evropské komise ve východní části města, která je dnes označovaná také jako Evropská čtvrť.\n\nPotřeba stále většího množství hotelů, nádraží, bulvárů, dopravních křižovatek aj. znamenala také nezbytnost zbourat řadu významných objektů, mezi které patřil např. secesní palác Victora Horty Maison du Peuple, který musel ustoupit sídlu společnosti IBM. Tato a další jiné demolice v centru města vedly k řadě protestů veřejnosti. Kromě již zmíněného \"Paláce lidu\" byla totiž zbořena téměř polovina staveb Victora Horty. Východněji od centra města byla pro potřeby evropských institucí postupně transformána celá Leopoldova čtvrť, kde se dříve nacházely především historicky hodnotné a honosné vily. Z nich se dochoval již jen zlomek, který v současné době slouží především jako velvyslanectví různých zemí.\n\nHistorické centrum města, které je vymezené okružním bulvárem v současné době proto doplňují mnohé moderní stavby; Financial Tower u stanice metra Botanique, administrativní výškové budovy na náměstí De Brouckère, nebo v Evropské čtvrti. Přestože v 90. letech belgická metropole přijala zákonné regulace na ochranu historických památek, pokračuje moderní výstavba v centru města i na začátku 21. století, byť pomalejším tempem.\n"}
{"id": "1095686", "url": "https://cs.wikipedia.org/wiki?curid=1095686", "title": "Charles Harrelson", "text": "Charles Harrelson\n\nCharles Harrelson (23. července 1938 – 15. března 2007) byl americký zločinec.\n\nNarodil se ve městě Huntsville v Texasu a později pracoval jako prodejce encyklopedií v Kalifornii. V roce 1960 byl odsouzen za ozbrojenou loupež. Spolu se svou manželkou Diane Lou Oswaldovou měl tři syny, z nichž dva, hlavně starší Woody, dosáhl velkého úspěchu jako herec (mladší Brett je rovněž hercem). Otec rodinu opustil v roce 1968. Právě v tomto roce byl poprvé souzen za vraždu, obětí byl Alan Harry Berg. V září roku 1970 byl porotou zproštěn viny. Jeho další obětí byl Sam Degelia, Jr. V roce 1973 byl odsouzen na patnáct let vězení, ale již roku 1978 byl za dobré chování propuštěn. Zanedlouho se zapletl do další vraždy. Dne 29. května 1979 měl zastřelit okresního soudce Johna H. Wooda, Jr. Byl odsouzen k doživotnímu trestu. Dne 15. března 2007 byl nalezen mrtvý ve své cele ve federální věznici ADX Florence v Coloradu. Příčinou úmrtí byl infarkt.\n"}
{"id": "1095689", "url": "https://cs.wikipedia.org/wiki?curid=1095689", "title": "Stanislav Dostál (1991)", "text": "Stanislav Dostál (1991)\n\nStanislav Dostál (* 20. června 1991) je český fotbalový brankář, odchovanec a hráč moravského klubu FC Fastav Zlín.\n\nOdchovanec Zlína, do A-mužstva se dostal v roce 2008.\n15. listopadu 2008 se stal v dresu Zlína v zápase proti SK Sigma Olomouc (remíza 1:1) ve věku sedmnáct let, čtyři měsíce a devatenáct dní historicky nejmladším brankářem 1. české ligy, o dva týdny překonal rekord Petra Čecha. Se Zlínem postoupil v sezóně 2014/15 do 1. české ligy. Se zlínským týmem vyhrál v sezóně 2016/17 český fotbalový pohár, ve finále 17. května 2017 na Andrově stadionu v Olomouci přispěl čistým kontem k vítězství Zlína 1:0 nad druholigovým SFC Opava.\nV červnu 2017 přispěl k zisku další trofeje, premiérového Česko-slovenského Superpoháru (po zdolání Slovanu Bratislava).\n\nNastupoval za české reprezentační výběry U18 a U19.\n\n"}
{"id": "1095690", "url": "https://cs.wikipedia.org/wiki?curid=1095690", "title": "Mistrovství světa v biatlonu 2012 – závod s hromadným startem mužů", "text": "Mistrovství světa v biatlonu 2012 – závod s hromadným startem mužů\n\nZávod s hromadným startem mužů na Mistrovství světa v biatlonu 2012 se konal v neděli 11. března jako v pořadí pátý mužský závod biatlonu v lyžařském středisku Chiemgau Arena. Zahájení závodu s hromadným startem proběhlo v 13:30 hodin středoevropského času. Závodu se zúčastnilo celkem 30 biatlonistů.\n\nObhájcem titulu byl norský závodník Emil Hegle Svendsen. Vedoucím disciplíny ve světovém poháru byl norský závodník Emil Hegle Svendsen.\n"}
{"id": "1095691", "url": "https://cs.wikipedia.org/wiki?curid=1095691", "title": "Mistrovství světa v biatlonu 2012 – stíhací závod mužů", "text": "Mistrovství světa v biatlonu 2012 – stíhací závod mužů\n\nStíhací závod mužů na Mistrovství světa v biatlonu 2012 se konal v neděli 4. března jako v pořadí druhý mužský závod biatlonu v lyžařském středisku Chiemgau Arena. Zahájení stíhacího závodu proběhlo v 13:15 hodin středoevropského času.\n\nObhájcem titulu a vedoucím disciplíny ve světovém poháru byl francouzský závodník Martin Fourcade.\n"}
{"id": "1095692", "url": "https://cs.wikipedia.org/wiki?curid=1095692", "title": "Mistrovství světa v biatlonu 2012 – sprint mužů", "text": "Mistrovství světa v biatlonu 2012 – sprint mužů\n\nSprint mužů na Mistrovství světa v biatlonu 2012 se konal v sobotu 3. března jako zahajovací mužský závod biatlonu v lyžařském středisku Chiemgau Arena. Zahájení sprintu proběhlo v 12:30 hodin středoevropského času.\n\nObhájcem titulu byl německý závodník Arnd Peiffer. Vedoucím disciplíny ve světovém poháru byl francouzský závodník Martin Fourcade.\n"}
{"id": "1095693", "url": "https://cs.wikipedia.org/wiki?curid=1095693", "title": "Mistrovství světa v biatlonu 2012 – vytrvalostní závod mužů", "text": "Mistrovství světa v biatlonu 2012 – vytrvalostní závod mužů\n\nVytrvalostní závod mužů na Mistrovství světa v biatlonu 2012 se konal v úterý 6. března jako v pořadí třetí mužský závod biatlonu v lyžařském středisku Chiemgau Arena. Zahájení vytrvalostního závodu proběhlo v 15:15 hodin středoevropského času.\n\nObhájcem titulu byl norský závodník Tarjei Bø. Vedoucím disciplíny ve světovém poháru byl francouzský závodník Martin Fourcade.\n"}
{"id": "1095695", "url": "https://cs.wikipedia.org/wiki?curid=1095695", "title": "Mistrovství světa v biatlonu 2012 – štafeta mužů", "text": "Mistrovství světa v biatlonu 2012 – štafeta mužů\n\nŠtafeta mužů na Mistrovství světa v biatlonu 2012 se konala v pátek 9. března v lyžařském středisku Chiemgau Arena jako osmý závod šampionátu. Zahájení štafety proběhlo v 15:15 hodin středoevropského času. Závodu se zúčastnilo celkem 29 štafet.\n\nObhájcem titulu byl tým Norska. Vedoucím disciplíny ve světovém poháru byl tým Ruska.\n"}
{"id": "1095696", "url": "https://cs.wikipedia.org/wiki?curid=1095696", "title": "Mistrovství světa v biatlonu 2012 – vytrvalostní závod žen", "text": "Mistrovství světa v biatlonu 2012 – vytrvalostní závod žen\n\nVytrvalostní závod žen na Mistrovství světa v biatlonu 2012 se konal ve středu 7. března jako v pořadí třetí ženský závod biatlonu v lyžařském středisku Chiemgau Arena. Zahájení vytrvalostního závodu proběhlo v 15:15 hodin středoevropského času.\n\nObhájkyní titulu byla švédská závodnice Helena Ekholmová. Vedoucí disciplíny ve světovém poháru byla finská závodnice Kaisa Mäkäräinenová.\n"}
{"id": "1095697", "url": "https://cs.wikipedia.org/wiki?curid=1095697", "title": "Mistrovství světa v biatlonu 2012 – sprint žen", "text": "Mistrovství světa v biatlonu 2012 – sprint žen\n\nSprint žen na Mistrovství světa v biatlonu 2012 se konal v sobotu 3. března jako zahajovací ženský závod biatlonu v lyžařském středisku Chiemgau Arena. Zahájení sprintu proběhlo v 15:30 hodin středoevropského času.\n\nObhájkyní titulu a vedoucí disciplíny ve světovém poháru byla německá závodnice Magdalena Neunerová. \n"}
{"id": "1095698", "url": "https://cs.wikipedia.org/wiki?curid=1095698", "title": "Mistrovství světa v biatlonu 2012 – stíhací závod žen", "text": "Mistrovství světa v biatlonu 2012 – stíhací závod žen\n\nStíhací závod žen na Mistrovství světa v biatlonu 2012 se konal v neděli 4. března jako v pořadí druhý ženský závod biatlonu v lyžařském středisku Chiemgau Arena. Zahájení stíhacího závodu proběhlo v 16:00 hodin středoevropského času.\n\nObhájkyní titulu byla finská závodnice Kaisa Mäkäräinenová. Vedoucí disciplíny ve světovém poháru byla norská závodnice Tora Bergerová.\n"}
{"id": "1095699", "url": "https://cs.wikipedia.org/wiki?curid=1095699", "title": "Mistrovství světa v biatlonu 2012 – závod s hromadným startem žen", "text": "Mistrovství světa v biatlonu 2012 – závod s hromadným startem žen\n\nZávod s hromadným startem žen na Mistrovství světa v biatlonu 2012 se konal v neděli 11. března jako v pořadí pátý ženský závod biatlonu v lyžařském středisku Chiemgau Arena. Zahájení závodu s hromadným startem proběhlo v 16:00 hodin středoevropského času. Závodu se zúčastnilo celkem 30 biatlonistů.\n\nObhájkyní titulu byla německá závodnice Magdalena Neunerová. Vedoucí disciplíny ve světovém poháru byla běloruská závodnice Darja Domračevová.\n"}
{"id": "1095700", "url": "https://cs.wikipedia.org/wiki?curid=1095700", "title": "Mistrovství světa v biatlonu 2012 – štafeta žen", "text": "Mistrovství světa v biatlonu 2012 – štafeta žen\n\nŠtafeta žen na Mistrovství světa v biatlonu 2012 se konala v sobotu 10. března v lyžařském středisku Chiemgau Arena jako devátý závod šampionátu. Zahájení štafety proběhlo v 17:15 hodin středoevropského času. Závodu se zúčastnilo celkem 25 štafet.\n\nObhájcem titulu byl tým Německa. Vedoucím disciplíny ve světovém poháru byl tým Francie.\n"}
{"id": "1095701", "url": "https://cs.wikipedia.org/wiki?curid=1095701", "title": "Mistrovství světa v biatlonu 2012 – smíšená štafeta", "text": "Mistrovství světa v biatlonu 2012 – smíšená štafeta\n\nSmíšená štafeta na Mistrovství světa v biatlonu 2012 se konala ve čtvrtek 1. března v lyžařském středisku Chiemgau Arena jako první závod šampionátu. Zahájení smíšené štafety proběhlo v 15:30 hodin středoevropského času. Závodu se zúčastnilo celkem 27 štafet.\n\nObhájcem titulu byl tým Norska. Vedoucím disciplíny ve světovém poháru byl tým Francie.\n"}
{"id": "1095702", "url": "https://cs.wikipedia.org/wiki?curid=1095702", "title": "Kęstutis", "text": "Kęstutis\n\nKęstutis (asi 1300 – 15. srpna 1382, Kriavas) byl velkokníže Litvy v letech 1342-1382, který byl postaven před úkol bránit západní hranice své země proti Řádu německých rytířů.\n\nKęstutis (polsky Kiejstut) byl jeden ze sedmi synů Gediminase, velkoknížete Litvy, jenž vládl v letech 1316-1341, a který udělal z Litvy významnou východoevropskou říši.\n\nKęstutis docílil toho, aby se jeho bratr Algirdas stal oficiálním spoluvládcem země (1345). Zatímco Algirdas poté rozšiřoval území Litvy na jih a východ, Kęstutis se soustředil na nebezpečí na západě, německé rytíře, kteří chtěli z Litvy dělat centrum své Baltské domény. Poté, co se neúspěšně pokusili v roce 1345 obsadit Žmuď (území odpovídající většině dnešní Litvy), úchýlili se rytíři k taktice neustálých nenadálých nájezdů.\nKęstutis pochopil, že proti této taktice musí nasadit útočnou strategii a vedl několik výprav do pruských zemí (hlavní opory Řádu), a v roce 1370 způsobil Němcům těžké ztráty v bitvě u Rudavy.\n\nVe stejném roce se dočkal i dalšího triumfu, když završil svůj další spor, tentokrát s Polskem (trval od roku 1349), ukořistěním polské Haliče a Volyně.\n\nÚspěšné období zhatily vnitřní, dynastické spory. Roku 1377 zemřel bratr a spoluvládce Algirdas. Na Algirdasovo místo nastoupil syn Jogaila (Jagellonský), což se však nelíbilo dvěma jeho bratrům, Andrewovi a Skirgailovi. Ani jeden z nich neváhal se v boji proti Jogailovi a Kęstutisovi spojit se zahraničními nepřáteli. Andrew uzavřel spojenectví s Livonskými rytíři (větví Řádu německých rytířů), zatímco Skirgaila se spojil přímo s Řádem. To zvrátilo poměry a Kestutis byl nucen podepsat s Řádem německých rytířů mírovou dohodu (1379).\n\nNásledující rok však Kęstutise zradil třetí z bratrů, ten kvůli němuž tolik obětoval – Jogaila. Uzavřel s Řádem tajnou dohodu, která měla zajistit Kęstutisovo sesazení a litevský trůn pro Jogaila. Kęstutis se o zradě synovce dozvěděl od některých rytířů, Jogaila zatkl a uvěznil. Od té doby (1381) byl jediným vládcem země. Ale zatímco Kęstutis roku 1382 potlačoval povstání na ruských územích, Jogaila unikl z vězení, sestavil armádu a ovládl hlavní litevská města Vilnius a Trakai. Když Kęstutis přitáhl k Trakai, byl zatčen a převezen do Kriavasu, kde byl zřejmě zabit.\n\nO čtyři roky později (1386) se Jogaila stal králem Polska, jakožto Vladislav II. Jagello.\n"}
{"id": "1095703", "url": "https://cs.wikipedia.org/wiki?curid=1095703", "title": "Didak Josef z Cádizu", "text": "Didak Josef z Cádizu\n\nDidak Josef z Cádizu (též \"Didak de Gadibus López-Caamano\", 30. března 1743, Cádiz - 24. března 1801, Ronda) byl španělský římskokatolický kněz Řádu menších bratří kapucínů, kazatel a spisovatel.\n\nNarodil se 30. března 1743 v Cádizu, jako José Francisco López-Caamaño y García Pérez. Byl synem Joséa Lópeze Caamana a Garcii Pérez de Rendón de Burgos. Když mu bylo 9 let ztratil svou matku. V Grazalemě začal studovat gramatiku, kam odešel žít se svým otcem a až 12 let studoval logiku a metafyziku v klášteře otců dominikánů v Rondě. Roku 1757 vstoupil do noviciátů otců kapucínů v Seville a 31. března 1759 složil své věčné sliby.\n\nPo ukončení filosoficko-teologických studií v Carmoně byl roku 1766 vysvěcen na kněze. Svou kněžskou službu začal v Ubrique a následně v různých obcích Španělska a Portugalska. Vystupoval proti příznivcům velké francouzské revoluce. Stal se znalcem v diecézích Sevilla, Toledo a Valencie. Z Univerzity v Osmě získal titul Čestný doktorát.\n\nVyznamenal se jako kazatel a nadžízení ho jmenovali apoštolským misionářem.\n\nRozšiřoval kult Nejsvětější Trojice, Panny Marie a Dobrého pastýře.\n\nZemřel 24. března 1801 v Rondě.\n\nByl nazýván Janem Zlatoústým 18. století nebo vzkříšeným Tomášem Akvinským či druhým svatým Pavlem.\n\nProces se započal 27. září 1826. Dne 10. února 1884 byl prohlášen Ctihodným. Blahořečen byl 22. dubna 1894.\n\n"}
{"id": "1095704", "url": "https://cs.wikipedia.org/wiki?curid=1095704", "title": "Josef Křivánek", "text": "Josef Křivánek\n\nJosef Křivánek (5. dubna 1881, Mladá Vožice – 1954) byl jihočeský kamenosochař.\n\nNarodil se v Mladé Vožici u Tábora. Vystudoval na C.a k. odborné škole sochařsko-kamenické v Hořicích v oddělení pro sochaře. Zde absolvoval v roce 1900 u profesora Antonína Cechnera.\nPo vystudování založil v Českých Budějovicích kamenosochařství nedaleko tehdejšího Českého akciového pivovaru – dnešního Budvaru. Dlouhé roky byl jediným výrobcem soch z kamene v jižních Čechách. Vytvořil mnoho soch, z nichž některé se dodnes nacházejí na jihočeských hřbitovech, nejčastěji na hřbitově sv. Otýlie v Českých Budějovicích. Mezi jeho nejznámější díla patří památník souvěrců umučených v nacistických koncentračních táborech a padlých v boji proti nacismu. Vytvoření pískovcového památníku ve tvaru tumby s hebrejskými a českými nápisy zadala Židovská náboženská obec v Českých Budějovicích, navrhla jej architektka Marie Schwarzová. Umístěný je na Židovském hřbitově v Českých Budějovicích.\n\n"}
{"id": "1095710", "url": "https://cs.wikipedia.org/wiki?curid=1095710", "title": "Josef Vaněk", "text": "Josef Vaněk\n\nJméno Josef Vaněk nosí nebo v minulosti nosilo více osob:\n\n"}
{"id": "1095711", "url": "https://cs.wikipedia.org/wiki?curid=1095711", "title": "Barby Kelly", "text": "Barby Kelly\n\nBarbara Ann Kelly (* 28. duben 1975, Belascoáin, Španělsko) je bývalá irská zpěvačka, skladatelka a textařka, bývalá členka skupiny The Kelly Family.\n\nNarodila se v Belascoáinu do rodiny Barbary Ann Kelly a Daniela Jerome Kellyho jako třetí z jejich společných dětí. Stejně jako ostatní sourozence i jí rodiče od narození hudebně vzdělávali. Během působení ve skupině hrála především na konga, dále na akordeon, akustickou kytaru, klavír, buben a perkuse. Věnovala se také baletu a navrhovala koncertní kostýmy.\n\nBarby Kelly se ke skupině poprvé přidává po vydání debutového alba \"Christmas All Year\". Nejdříve vystupovala jako tanečníce, poté se zapojila i hraním na hudební nástroje a zpěvem.\n\nK neúspěšnějším písním, kde je hlavní zpěvačkou právě Barby, patří skladby jako \"Baby Smile\", \"Hooks\" nebo \"She´s Crazy\", která je jakýmsi vyprávěním o ní samotné.\n\nSkupinu opustila mezi lety 2000-2002, kdy se začaly více projevovat její psychické potíže. S kapelou se objevila poprvé po dlouhé době až při několika vystoupeních v roce 2012 při turné \"Stille Nacht\".\n\nBarby Kelly je svobodná a bezdětná, plynule mluví anglicky, španělsky, německy a francouzsky. Před rokem 2002 ještě s kapelou spolupracovala na albu \"La Platata\", poté se ale kvůli zdravotním potížím stáhla do ústraní. Podle všeho neustála tlak na skupinu, který v tomto období rostl.\n\n"}
{"id": "1095712", "url": "https://cs.wikipedia.org/wiki?curid=1095712", "title": "Římskokatolická farnost Těrlicko", "text": "Římskokatolická farnost Těrlicko\n\nŘímskokatolická farnost Těrlicko je samostatnou farností v Těrlicku u Českého Těšína. Náleží do Ostravsko-opavské diecéze do Karvinského děkanátu. Současným správcem (knězem) je Jiří Sedláček.\n\nZaložení farnosti v Těrlicku se odhaduje již na 14. století, ačkoliv první písemná zmínka je až z čtyřicátých či padesátých let 15. století. Farnost je zmíněná v listině řešícím spor místního faráře Jana Smyly a faráře Jakóba Persekiho z Wielkeho Kotorzu ohledně ušlých desátků z let 1444 – 1446. Tento spor vyhrál Těrlický farář. V této listině je uvedeno, že farnost existuje \"od nepaměti\".. Na druhou stranu farnost není uvedena v seznamu Svatopeterského halíře z roku 1447. Tehdejší místní kostel byl dřevěný.\n\nV období reformace byl kostel v držení protestantů, ale 24. března 1654 jim byl odebrán. V období reformace došlo ke změně patrocinia – zasvěcení Nanebevzetí Panny Marie bylo změněno na zasvěcení svaté Trojici. Dle dobových dokumentů byl kostel značně honosný a byl lépe vybaven, nežli ostatní těšínské kostely. Vizitační zpráva z roku 1679 uvádí, že kostel byl dřevěný, s věží a třemi zvony, střecha kostela byla v dobrém stavu. Od každého sedláka v obci dostával farář 2 bochníky chleba, od sedláků z jiných obcí krejcar. Z dokumentu z roku 1688 lze zjistit, že se postavila nová sakristie, lavice k sedění a křtitelnice Na místě původního dřevěného kostela byl v letech 1769 – 1772 postaven zděný kostel Nejsvětější Trojice v barokním stylu. Jeho kapacita byla 400 lidí.\n\nVzhledem k tomu, že kostel sv. Trojice byl v oblasti, která byla při výstavbě Těrlické přehrady zaplavena a proto byly v kostele 11. 2. 1962 ukončeny bohoslužby a kostel byl 30. 5. 1962 odstřelen. Po likvidaci kostela sv. Trojice se farním kostelem stal kostel sv. Vavřince na kopci Kostelec. Do tohoto kostela byly přeneseny také některé památky z původního kostela sv. Trojice.\n\nNa kopci kostelec byla již v 11. století pohanská svatyně, která byla ve 13. století přeměněna na křesťanský kostel. Stavba kaple byla z pevného materiálu. Kostel byl pravděpodobně postaven během reformace, ale při svém nuceném odchodu v roce 1654 zničil poslední protestanský farář Jakub Sandaly všechny dokumenty, proto nelze tuto informaci blíže podložit. Kostel byl zasvěcený sv. Vavřinci. Okolo Kostelce táhla v roce 1683 na pouť sv. Vavřince vojska polského krále Jana Sobieského na pomoc obléhané Vídni. Budova byla devastována různými krádežemi a její stav se zhoršoval. Nejprve bylo nutné postavit samostatnou zvonici, do které se přesunuly zvony, pak došlo k zřícení celé zvonice při hurikánu. Po zdlouhavých vyjednáváních bylo rozhodnuto o výstavbě nového kostela. Stavba byla zadána v roce 1889 Jonhischovi z Těšína. Celkové náklady se vyšplhaly na 13.000 florentů. Na stavbu přispěli farníci, ale také dary císař František Josef I., arcikníže Albrecht, kardinál Kopp, hrabě Larisch, kněží Onderek a Potiorek. Stavba byla dokončena a vysvěcena 16.8.1891.. V kostele lze nalézt obraz sv. Vavřince z roku 1659. V roce 1991 bylo oslaveno 100 let kostela a každoročně se zde koná pouť na svátek sv. Vavřince.\n\nFarnost se celkem třikrát pokusila postavit nový kostel. První pokus byl v roce 1968, ale po začátku normalizace nebyl realizován. Druhý pokus byl po roce 1990, ale nedošlo k shodě na místě kostela. V současné době (2017) probíhá třetí pokus. Nový kostel by měl být v centru obce, jsou připraveny první návrhy. Kromě kostela by vzniklo i duchovní centrum, které by pojalo i další farnostní aktivity. Poslední aktivity ohledně výběrových řízení však podle stránek proběhly v roce 2010.\n"}
{"id": "1095714", "url": "https://cs.wikipedia.org/wiki?curid=1095714", "title": "Základní škola v Česku", "text": "Základní škola v Česku\n\nZákladní škola v České republice označuje všeobecně vzdělávací školu, v níž mládež zahajuje povinnou školní docházku po dosažení věku 6 let. V současnosti má 9 ročníků, které jsou rozděleny na dva mezinárodně uznávané na sebe navazující stupně - 1. stupeň (1.-5. ročník) je mezinárodně označován jako primární vzdělání — ISCED 1 a 2. stupeň (6.-9. ročník), který je nejnižším stupněm vzdělání mezinárodně označovaným jako nižší sekundární — ISCED 2. Na prvním stupni většinou vyučuje všechny předměty jeden učitel, na druhém stupni mají různé předměty různé učitele s příslušnou aprobací. Obecným cílem základní školy je poskytovat žákům takové základy všeobecného vzdělání, které je připraví pro vstup do různých typů středních škol.\n\nZákladní škola poskytující povinné základní vzdělání měla v jednotlivých společenských formacích různé poslání a charakter. Ve feudálních společnosti se jednalo o vzdělávání v klášterních a farních školách, které vznikaly již v průběhu 11. století. Toto vzdělání zahrnovalo vyučování náboženství, elementární vzdělání a vyučování latině. Vedle těchto škol vznikaly ve 12.-13. stol. pod vlivem rozvoje obchodu a řemesel školy městské..\nPodle školního řádu z r. 1774 Marie Terezie byla ustanovena všeobecná vzdělávací povinnost.. Platila tehdy pro děti od 6 do 12 let, s výjimkou letního období, kdy děti na vesnici pomáhaly při polních pracích, a proto se nemusely školní docházky účastnit. Zřizované tři stupně elementárních škol zahrnovaly školy triviální, hlavní školy a školy s rozšířenou osnovu, při kterých se zřizovaly tzv. preparandy pro přípravu učitelů.\nV roce 1863 se nacházelo na Moravě v 874 katolických farních kuraciích (nejnižších církevních jednotkách) 11 hlavních škol, spojených s reálnými nižšími školami, 13 hlavních škol chlapeckých, 16 hlavních škol smíšených pro obě pohlaví, 3 hlavní školy dívčí, 3 školy triviální chlapecké, 20 triviálních škol dívčích, 1 532 triviálních škol smíšených a 78 škol zatímních, tedy celkem 1 676 katolických národních škol. V těchto uvedených školách se vyučovalo ve 473 německým jazykem, v 1 117 školách jazykem českým a v 86 jazykem českým i německým. Při školách se nacházelo 69 škol industriálních, 15 škol živnostenských pro úředníky a 1 628 škol opakovacích. V přiškolených obcích se nacházelo 3 345 škol ve 2632 293 domech.\n\nV roce 1863 bylo u školního zápisu 244 776 žáků, z toho 122 337 chlapců katolického, 1082 evangelického a 690 židovského vyznáni, 119 155 děvčat katolického, 914 evangelického a 598 židovského vyznání; školu pak skutečně navštěvovalo 242 420 žáků (121 821 chlapců katolíků, 1 010 chlapců evangelíků a 634 židovských chlapců, 117 527 děvčat katolických, 858 evangelických a 470 židovských); do opakovacích škol bylo zapsáno 123 369 žáků, z nichž 121 416 žáků školu skutečně navštěvovalo. Vedle toho se účastnilo výuky 39 žáků hluchoněmých, z toho 5 v ústavech a 20 mimoústavně, 12 slepých žáků, z toho 1 v ústavu a 10 mimo ústav.\n\nSprávu, dozor a výuku na všech uvedených školách obstarávalo: 83 okresních školních dozorců, 874 místních školních duchovních správců, 468 katechetů, 1 591 učitelů, 818 podučitelů, 34 dívčích učitelek, 9 podučitelek, 85 industriálních učitelek, mimo 1 594 místních školních dozorců. V Brně a Olomouci se nacházely přípravny na obor učitelství, kde se v uvedeném roce nacházelo 31 duchovních a 304 světských budoucích učitelů. Školní budovu měla každá škola, z toho 1 574 škol mělo budovu vlastní, 78 škol budovu pronajatou a 14 škol budovu propůjčenou zdarma. Co se stavu budov týče, 1 255 školních budov se nacházelo v dobrém stavu, 301 školních budov bylo označeno za průměrné a 110 budov kvůli bídnému stavu za nevyhovující.\n\nV celé Brněnské diecézi se nacházelo 178 školních knihoven s 16 916 svazky a sešity. Rozšiřovaly se vědomosti hospodářské a přibývalo škol s výukou štěpařství. V diecézi Brněnské se nacházelo při školách 517 štěpařských školek (zahrádek) s 98 226 sazenicemi, v arcidiecézi Olomoucké 410 štěpařských školek s 74 669 sazenicemi. Podpora včelařství a pěstování morušových stromků v rámci rozvoje hedvábnictví nacházela u učitelstva čím dál větší podporu.\n\nNa základě Hasnerova zákona byla roku 1869 v Rakousku, a tím i v Čechách, stanovena povinná osmiletá školní docházka, která byla dočasně nejdelší v Evropě. Byly zavedeny nové typy lidových škol (obecné, měšťanské), nové instituce pro vzdělávání učitelů (učitelské ústavy), vymezil se nový obsah vzdělání a povinnost školní docházky. Tuto povinnost si mohly venkovské děti splnit v osmileté obecné škole, děti městské v pětileté obecné škole a v tříleté na ni navazující škole měšťanské (dočasně existující osmileté školy měšťanské byly v r. 1883 zrušeny). Venkovské obecné školy jako školy malotřídní vyučovaly v jedné třídě zároveň děti několika ročníků (podmínkou fungování byla náročná organizace výuky a redukce učiva). Práci ztěžovaly vysoké počty žáků (i více než 100 v jedné třídě).\n\nNovela z r. 1883 pak zkrátila ve školní docházce fakticky školní povinnost na šest let a redukovala cíle a obsah výuky. Úprava pojetí měšťanky (nově chápána i jako přípravka pro studium na odborných školách) vedla k zvýšené jejich počtu. \n\nV nově vzniklém Československu byl roku 1922 malým školským zákonem převzat systém národní školy z Rakouska, pouze doplněný o nové předměty jako ruční práce pro chlapce, domácí nauka pro dívky, povinný tělocvik a občanskou nauku. Na základě práce V. Příhody, teorie Jednotné vnitřně diferencované základní školy, byly ve Zlíně na podnět T. Bati založeny v roce 1928 Masarykova pokusná diferencovaná měšťanská škola, budova od F. L. Gahury, a v roce 1938 Komenského pokusná diferencovaná měšťanská škola. V době po okupaci v roce 1939 byly školy přeměněny na reformní tzn. školy převádějící pokusy do praxe, po roce 1945 zůstala reformní pouze škola Komenského a v roce 1948 byly reformy ukončeny. Dalším významným podnětem byly výstavba Francouzských škol v Bílé ulici v Praze, budova od J. Gillara, navazující ve své části obecné školy terasami pro výuku spojenými s učebnami na aktuální nizozemské a francouzské ideje školy na volném vzduchu a použitím čtvercových, oboustranně osvětlených učeben poskytujících vědomě, i dle soudobých pramenů, šanci k alternativnímu uspořádání prostoru pro výuku (citát z časopisu Stavitel 2 (36) z roku 1935: \"„... u školy obecné, kde skutečně jest nutné, aby učitel měl po ruce všechny možnosti a všechny prostředky k docílení výsledků, kladených na moderní pedagogiku\"“).\n\nV roce 1948 byla zákonem o jednotné škole obecná škola přejmenována na školu národní (6-11 let) a měšťanská škola sloučena s nižšími ročníky gymnasií do nově utvořené školy střední (11-15 let). V roce 1953 byl ale přejat sovětský model základního školství, sestávající v SSSR ze sedmileté (později, od roku 1958 osmileté) a desetileté středních škol. Dle tohoto vzoru byla v Československu zavedena a uzákoněna \"osmiletá střední škola\" (6-14 let) a \"jedenáctiletá střední škola\" (6-17 let), což znamenalo zkrácení povinné školní docházky o jeden rok a maturitního studia o další rok. V roce 1960 byla základní školní docházka postupně opět prodloužena na 9 let. Základní škola se tehdy na rozdíl od osmiletých škol nazývala \"základní devítiletá škola - ZDŠ\". Devátá třída však byla postupně zrušena mezi léty 1976 - 1984, čímž došlo ke zkrácení základní školy na 8 ročníků. Povinná školní docházka byla přitom prodloužena na 10 let, tedy každý absolvent základní školy musel pokračovat ve studiu na gymnáziu, střední odborné škole nebo středním odborném učilišti .\n\nV roce 1990 byla povinná desetiletá docházka zkrácena na 9 let a na základních školách zavedena zpět devátá třída, nejprve nepovinná, od roku 1995 povinná.\n\nDocházka do základní školy je povinná (Školský zákon, paragraf 36). Základní školy mohou být zřizovány obcemi, státem, církví nebo mohou být soukromé. Docházení do státních či církevních škol je bezplatné. (Školský zákon, paragraf 2.) Soukromé školy vybírají od rodičů dětí školné.\n\nZákladní škola se v ČR dělí na dva stupně. První stupeň, primární, je tvořen 1. až 5. ročníkem; druhý, nižší sekundární, pak 6. až 9. ročníkem. (Do roku 1993 tvořil první stupeň 1. až 4. ročník a druhý stupeň 5. až 8. ročník.)\n\nV roce ve školním roce 2015/2016 existovalo v České republice 4 115 základních škol, které navštěvovalo 880 251 dětí. Zatímco počet žáků je v zásadě stabilní, počet základních škol poklesl od roku 2006/2007 o 2 %.\n\nŠkolní rok začíná 1. září a končí 30. června následujícího roku. Dělí se na dvě pololetí a prázdniny.\n\nJednotlivá pololetí se dělí na čtvrtletí. První čtvrtletí končí 15. listopadu, třetí 15. dubna.\n\n\nDěti jsou do školy přijímány při tzv. zápisu. Jedná se o dva konkrétní dny v dubnu. Znění tohoto ustanovení je účinné až od 1. 1. 2017, kdy se v § 36 odst. 4 školského zákona původní slova „15. ledna do 15. února“ nahrazují slovy „1. dubna do 30. dubna“. Přesný termín stanovuje ředitel školy. K zápisu se dostaví rodiče s dětmi, které k 1. září příslušného roku již dosáhnou věku 6 let. Tuto povinnost stanovuje rodičům zákon a platí i pro cizí státní příslušníky, kteří pobývají na území ČR (včetně uprchlíků a žadatelů o azyl).\n\nKaždá škola má určenou tzv. spádovou oblast - seznam ulic, ze kterých je povinna přijmout každého žáka. Jestliže kapacita školy není naplněna, může ředitel školy přijímat žáky s bydlištěm mimo spádovou oblast. Rodiče si tak mohou pro své dítě vybrat jakoukoli školu, která není naplněna.\n\nV určený den se rodič (zákonný zástupce) dostaví do školy. Kromě dítěte ještě s sebou musí mít průkaz totožnosti a rodný list dítěte. Vyplní zápisní lístek a je seznámen s podmínkami, za kterých může požádat pro své dítě o odklad. Budoucí prvňáček pak absolvuje krátké testování, jehož účelem je zjistit, zda jsou jeho schopnosti rozvinuty natolik, aby byl schopen ve škole pracovat (jemná motorika, obratnost, soustředění, slovní zásoba, výslovnost, rozpoznávání tvarů, barev …) - tyto schopnosti jsou označovány souhrnným pojmem školní zralost. Většinou to má formu zábavné procházky po škole, kde na jednotlivých stanovištích plní různé úkoly (tady jsou školy hodně vynalézavé). Na závěr dostane pamětní list a nějaký dárek zhotovený staršími žáky. Ředitel školy vyhotoví „Rozhodnutí o přijetí ke školnímu vzdělávání“ a zašle ho rodičům dítěte. Rozhodnutí o přijetí neupírá rodičům právo žádat pro své dítě odklad.\n\nPokud dítě není dostatečně zralé, může mu být zahájení docházky odloženo o rok (případně při dalším zápise po roce je možný odklad ještě o další rok). O odklad žádají rodiče ředitele školy v takovém termínu, aby žádost mohla být vyřízena do zahájení školního roku. K žádosti je třeba přiložit zprávu od dětského lékaře a posudek z pedagogicko-psychologické poradny, ve kterých je odklad doporučen. Ředitel na jejich základě rozhodne o odkladu zahájení školní docházky o 1 rok. Bez tohoto „Rozhodnutí o odkladu“ není možné, aby šestileté dítě chodilo do školky.O dodatečný odklad školní docházky mohou rodiče požádat tehdy, když se v průběhu 1. pololetí první třídy projeví školní nezralost dítěte. Postup je obdobný jako u odkladu.\n\nVětšina škol k hodnocení výsledků vzdělávání používá pětistupňovou číselnou škálu, kde číslo 1 vyjadřuje nejlepší hodnocení. V malé míře se používá slovní hodnocení, které má lepší vypovídací schopnost, ale je náročné na zpracování učitelem (nemá-li sklouznout do frází), kromě toho většina rodičů si přeje hodnotit žáky „klasicky“ známkami. Hodnocení je průběžné a na konci každého pololetí je žákům vydáno souhrnné hodnocení - vysvědčení, na němž jsou uvedeny známky z jednotlivých absolvovaných předmětů. Pokud je žák hodnocen na konci druhého pololetí z nějakého předmětu stupněm 5, musí úspěšně absolvovat na konci prázdnin přezkoušení, jinak nemůže postoupit do vyššího ročníku či odejít na střední školu. Má-li více než dvě hodnocení stupněm 5, přezkoušení se nekoná a opakuje ročník automaticky.\n\nJsou používána čísla 1 až 5, kde 5 znamená neprospěl, tedy že žák nemůže pokračovat po prázdninách ve vyšším ročníku. Takový žák musí ročník opakovat, přičemž opakováním ročníku nedochází k prodloužení délky povinné školní docházky (žák tedy může ze školy vyjít už třeba v sedmém ročníku). Je-li opakování ročníku častější, zvažuje se přeřazení žáka do zvláštní školy. Na základě psychologického posudku, který diagnostikuje silné poruchy učení nebo mentální postižení, může být žák do zvláštní školy zařazen již od 1. ročníku. \n\nK hodnocení na druhém stupni jsou používány tyto tři varianty:\n\nV čele základní školy stojí ředitel, který má jednoho nebo více zástupců. Ředitel je vybírán ve výběrovém řízení za účasti zřizovatele (u státních škol obec nebo kraj) a jednotlivých učitelů.\n\nKvalifikací učitele prvního stupně je pedagogická fakulta příslušné univerzity, pětileté magisterské studium. Takto kvalifikovaný učitel učí zpravidla všechny vyučovací předměty, které na prvním stupni žáci určité třídy mají a vykonává zároveň v této třídě i funkci třídního učitele. Kvalifikací učitele druhého stupně je též pedagogická fakulta (např. Pedagogická fakulta Univerzity Karlovy připravuje učitele všech aprobací kromě Z a F) nebo fakulta jiná, která má akreditováno učitelství pro základní školy příslušné aprobace (např. Matematicko-fyzikální fakulta Univerzity Karlovy připravuje učitele aprobace M-F pro 2.st.). Vyučované předměty jsou dány jeho aprobací, zpravidla jde o dva předměty (např. matematika a fyzika). Tyto předměty vyučuje v různých třídách, v některé může vykonávat i funkci třídního učitele. Učitel je placen zřizovatelem, ve skutečnosti ovšem státem, protože kraj či obec dostávají na platy učitelů přesně napočítané příspěvky ze státního rozpočtu. Platy učitelů se řídí tabulkami pro platy státních zaměstnanců, 11. a 12. platová třída, ředitel má zpravidla 13. platovou třídu.\n\nVelké školy, které mají několik desítek, popř. i set žáků v jednom ročníku, mají v každém ročníku několik tříd. Třídy jsou označovány číslicí označující pořadí ročníku a velkým písmenem latinské abecedy (např. 9.B). Naopak školy, které mají velmi malé množství žáků (méně než 15 v ročníku), musí požádat MŠMT o výjimku. Bez této výjimky je škola uzavřena. Výjimka bývá udělována u vesnických škol, kde by dojíždění žáků do nejbližší větší školy bylo přílišnou zátěží. Většinou je výjimka udělována jen na první stupeň. Pokud škola výjimku dostane, zpravidla spojují několik ročníků do jedné třídy.\n\nKromě úplných základních škol s prvním, primárním, a druhým, nižším sekundárním stupněm, se v současnosti s úbytkem žáků rozšiřují i základní školy obsahující jen první stupeň, primární, stejně jako v mnoha zemích Evropy, malotřídky (dochází ke spojování dvou ročníků do jedné třídy) a velmi řídce existující jednotřídky (všechny ročníky jsou spojeny do jedné třídy). Malotřídky a zejména jednotřídky poskytují někdy nižší kvalitu výuky, může jít o problém metodického zvládnutí výuky, neboť princip vzdělávání věkově heterogenních skupin je základem pedagogiky podle Jenského plánu, školy tohoto typu jsou v současnosti stále oblíbenější v Nizozemsku a v Německu.\n\nJeden z učitelů na škole působí též jako výchovný poradce, dalšími speciálními kompetencemi jsou protidrogová prevence a poradce pro ekologickou výchovu. Dále je na škole zaměstnán školník, kuchaři, uklízečky a v některých případech též psycholog.\n\nNa některých školách jsou sportovní třídy, kde mají žáci více hodin tělocviku, a také třídy pro žáky se specifickými poruchami učení.\n\nZákladní škola není ukončována žádnou zvláštní zkouškou. Po ukončení prvního stupně může dítě pokračovat ve studiu na osmiletém gymnáziu, složí-li úspěšně přijímací zkoušky. Do roku 2000, popř. 2001 byla tato gymnázia sedmiletá (odpovídá to období nepovinné deváté třídy na základních školách). Úspěšný absolvent sedmé třídy může obdobně nastoupit po složení přijímacích zkoušek na šestileté gymnázium. Na konci deváté třídy podávají žáci přihlášky na střední školy, střední odborná učiliště, gymnázia nebo konzervatoře.\n\n\n\n"}
{"id": "1095715", "url": "https://cs.wikipedia.org/wiki?curid=1095715", "title": "Ramonda", "text": "Ramonda\n\nRamonda (\"Ramonda\"), alternativně též ramondie, je rod rostlin z čeledi podpětovité. Zahrnuje pouze 3 druhy, které jsou všechny evropské endemity a třetihorní relikty. Ramonda pyrenejská se vyskytuje v Pyrenejích a přilehlých horách, zbývající 2 druhy rostou na Balkáně. Ramondy jsou pomalu rostoucí, vytrvalé byliny se svraskalými chlupatými listy v přízemní růžici a s nápadnými fialovými květy.\nPěstují se jako skalničky.\n\nRamondy jsou vytrvalé byliny s přízemní růžicí listů. Listy jsou svraskalé, vejčité, okrouhlé až úzce obvejčité, 2 až 6 cm dlouhé, na líci s krátkými bílými chlupy, na rubu a na řapíku dlouze vlnaté hnědými chlupy. Květenství jsou 6 až 12 cm vysoké stopkaté okolíky tvořené 1 až 6 květy. Květy jsou většinou pětičetné, někdy mají jako anomálie jiný počet květních částí. Kalich je pravidelný, s 5 laloky podobného tvaru a velikosti a delšími než kališní trubka. Koruna je fialová se žlutým středem, kolovitá nebo miskovitá a téměř pravidelná a má 2 až 4 cm v průměru. Korunní cípy jsou mnohem delší než korunní trubka. Tyčinek je 5, jsou všechny fertilní a vyčnívají z korunní trubky. Prašníky jsou asi stejně dlouhé jako nitky tyčinek. Semeník je svrchní, s jednou komůrkou a čnělkou nesoucí hlavatou, nedělenou bliznu. Plodem je 9 až 15 mm dlouhá přehrádkosečná tobolka, mnohem delší než kalich.\n\nDruhy \"Ramonda myconi\" a \"R. nathaliae\" jsou diploidní, u \"Ramonda serbica\" byl nejčastěji zjištěn hexaploidní počet chromozomů, výjimečně i vyšší. Přirozený kříženec balkánských druhů je většinou tetraploidní.\n\nRod ramonda zahrnuje 3 druhy a je to endemický rod Evropy. Ramonda pyrenejská (\"Ramonda myconi\") je endemit Pyrenejí a přilehlých pohoří v severovýchodním Španělsku. \"Ramonda nathaliae\" se vyskytuje zejména v Severní Makedonii a v menší míře na území Kosova a Řecka. Areál \"R. serbica\" je položen poněkud východněji, zejména v Albánii, dále na území Srbska, Černé Hory, Řecka a Severní Makedonie. Na dvou lokalitách v jihovýchodním Srbsku se tyto dva druhy vyskytují spolu a byly zde nalezeny i přirozené hybridy.\n\nRamondy se vyskytují na stinných, vlhkých, vápencových skalách a v roklinách na severně orientovaných stranách hor. Druh \"R. nataliae\" roste na dvou lokalitách také na hadcových podkladech, ramonda pyrenejská je nacházena i na slabě kyselých podkladech. Balkánské druhy rostou v nadmořských výškách od 100 do 2200 metrů, ramonda pyrenejská od 600 do 2250 m/m. Rostou zakořeněné ve skalních puklinách v mělké půdě pokryté mechy. Staré listy neopadávají, hromadí se pod rostlinou a spolu s odumírajícími mechy tvoří hlavní složku dostupných živin, jejichž příjem je podpořen mykorhizou. Hyfy symbiotických hub pronikají do většího objemu substrátu než samotné kořeny rostlin. Stabilita vodního režimu je zvyšována hustým kobercem mechů. \"Ramonda nathaliae\" je oproti \"R. serbica\" odolnější vůči suchu.\n\nRamondu pyrenejskou popsal již Carl Linné v roce 1753, který ji ovšem zařadil do rodu divizna a popsal jako \"Verbascum myconi\". Do rodu \"Ramonda\" ji zařadil v roce 1832 Reichenbach. Zbývající druhy byly popsány později, v letech 1874 a 1884 Pančičem.\n\nRamondy jsou pozůstatky horské flóry, rostoucí v oblasti Pyrenejí a Balkánu v období pozdních třetihor. Toto období se vyznačovalo teplým subtropickým až mírným klimatem a vysokou vlhkostí. Nastupující ledová doba zredukovala tyto populace na zvlášť chráněná stanoviště, jako jsou skalní pukliny v horách a říční soutěsky a údolí v nižších nadmořských výškách. Na těchto místech se jako jedny z mála evropských třetihorních reliktů dochovaly až do dnešních dnů.\n\nRamondy se pěstují jako atraktivní, zajímavé skalničky.\nJsou k vidění i v českých botanických zahradách. Ramonda pyrenejská je pěstována též v kultivarech s bílými ('Alba') a růžovými ('Rosea') květy, \"Ramonda nathaliae\" v bělokvěté formě ('Alba').\n\nRamondy je možno pěstovat na přistíněných místech na skalkách, suchých zdech, lávových blocích i v miskách. Vyhovuje jim dobře propustný substrát. Množí se dělením po odkvětu, v pozdním létě nebo na jaře, dále listovými řízky v létě a výsevem semen na jaře. Semenáčky rostou pomalu.\n"}
{"id": "1095717", "url": "https://cs.wikipedia.org/wiki?curid=1095717", "title": "Angelo Kelly", "text": "Angelo Kelly\n\nAngelo Gabriele Kelly (*23. prosinec 1981, Pamplona, Španělsko), je irský zpěvák, skladatel a textař, člen skupiny The Kelly Family.\n\nNarodil se v Pamploně do rodiny Barbary Ann Kelly a Daniela Jerome Kellyho jako poslední z jejich společných dětí, nedlouho po jeho narození jeho matka umírá na rakovinu prsu. Stejně jako ostatní sourozence i jeho otec od narození hudebně vzdělával. Během působení ve skupině hrál především na bicí, dále na baskytaru, akustickou a elektrickou kytaru, klavír, klávesy a foukací harmoniku.\n\nAngelo už jako tříletý s rodinou koncertoval, poprvé výrazně se však připojil v roce 1986 a zpíval vlastní píseň \"Danny Boy\". K nejúspěšnějším hitům, ve kterých vystupoval jako hlavní zpěvák, patří skladby jako \"An Angel\" nebo \"I Can´t Help Myself\".\n\nSe skupinou průběžně účinkoval až do nedávné současnosti. Kromě toho byl také součástí německé skupiny SIX Rockband, účinkoval také jako porotce talentových soutěží a živil se jako pouliční hudebník.\n\nNa svém osobním vydavatelském kontě má aktuálně 12 alb.\n\nV roce 2017/18 se vrátil se sourozenci na jeviště jako Kelly Family. Johhny, Joey, Jimmy, Kathy, Patricia, Paul. \nSložení není úplné 3.sourozenci chybí Maite, Barbara, Paddy. \n\nSe svou ženou Kira Harms Kelly a se svými dětmi vytvořili novou hudební formaci Angelo Kelly & Family. Koncertují v Irsku ale i po celé Evropě. \n\nAngelo Kelly je ženatý s manželkou Kirou, mají syny Gabriela, Josepha a Williama a dcery Helen a Emmu. Hovoří plynule anglicky a německy, částečně pak také francouzsky. Mezi lety 2003 a 2005 se věnoval vývoji tzv. Piano Drums, tedy bicího nástroje, na který lze hrát melodicky.\n\nOd roku 2013 trvale žije v Irsku.\n"}
{"id": "1095720", "url": "https://cs.wikipedia.org/wiki?curid=1095720", "title": "Paddy Kelly", "text": "Paddy Kelly\n\nMichael Patrick Kelly (*5. prosinec 1977, Dublin, Irsko), je irský zpěvák, skladatel a textař, bývalý člen skupiny The Kelly Family, mezi lety 2004 a 2010 znám také pod řeholním jménem br. John Paul Mary.\n\nNarodil se v Dublinu do rodiny Barbary Ann Kelly a Daniela Jerome Kellyho jako čtvrtý z jejich společných dětí. Stejně jako ostatní sourozence i jeho rodiče od narození hudebně vzdělávali. Během působení ve skupině hrál především akustickou a elektrickou kytaru, dále na baskytaru, piano, klávesy, akordeon nebo bicí.\n\nPaddy s rodinou začal koncertovat v roce 1982 a působí v ní (kromě vlastní sólové dráhy) dodnes. K největším hitům, ve kterých zpíval jako hlavní zpěvák, patří skladby jako \"An Angel\", \"Fall In Love With An Alien\", \"Take My Hand\" nebo \"One More Song\". Stejně jako ostatní členové jejich rodinné kapely byl znám pro své dlouhé vlasy. Těch se ale nakonec rozhodl sám zbavit a roku 2002 se tak nechal ostříhat. V tomtéž čase se nakonec i sám obrátil a přijal katolickou víru.\n\nMezi lety 2004 a 2010 se stáhl kvůli duchovním problémům do ústraní a stal se členem řeholního Společenství sv. Jana působícího ve Francii, kde přijal jméno br.John Paul Mary a pořádal různé nábožensky založené koncerty a různá podobně zaměřená setkání.\n\nPo roce 2010 z kláštera vystoupil a vrátil se k hudební kariéře. Mimo jiné s rodinou vystoupil na turné \"Stille Nacht\".\n\nSólově doposud vydal 4 alba.\n\nPaddy Kelly je ženatý s Joelle Verreet (sňatek: 2013). Hovoří plynule anglicky, německy, španělsky, francouzsky a částečně nizozemsky.\n\nJe pacifistou a účastnil se několika demonstrací bojujících za mír.\n\n"}
{"id": "1095723", "url": "https://cs.wikipedia.org/wiki?curid=1095723", "title": "Maite Kelly", "text": "Maite Kelly\n\nMaite Star Kelly (*4. prosinec 1979, Berlín, Německo), je irská zpěvačka, skladatelka, modelka a textařka, členka skupiny The Kelly Family.\n\nNarodila se v Berlíně do rodiny Barbary Ann Kelly a Daniela Jerome Kellyho jako sedmá z jejich společných dětí. Stejně jako ostatní sourozence i ji rodiče od narození hudebně vzdělávali. Během působení ve skupině hrála především na akustickou kytaru a baskytaru.\n\nMaite s kapelou začala vystupovat zhruba kolem roku 1985 především jako zpěvačka. K největším hitům, které zpívala jako hlavní zpěvačka, patří skladby jako \"Roses of Red\" nebo \"Every Baby\".\n\nDnes spolupracuje se zásilkovým obchodem BonPrix a působí zde jako modelka a módní návrhářka. Účinkovala také v německé verzi muzikálu \"Hairspray\" a vyhrála taneční soutěž \"Let’s Dance\". Účinkuje také v muzikálu \"Die Schwarzen Brüder\"\n\nZa svou kariéru vydala také 4 sólová alba.\n\nMaite Kelly je vdaná za Florenta Raimonda, se kterým má dcery Agnes a Josephinu a se kterým také chvíli žila v Togu, kam se i s rodinou dodnes vrací. Na svých webových stránkách vede také eshop s módními doplňky.\n\n"}
{"id": "1095724", "url": "https://cs.wikipedia.org/wiki?curid=1095724", "title": "Srbský koridor", "text": "Srbský koridor\n\nSrbský koridor (srbsky, bosensky Srpski koridor/Српски коридор) byl v letech 1992-2000 územní koridor Republiky srbské, který spojoval obě dvě části, rozdělené distriktem Brčko. Severní hranici koridoru představovala řeka Sáva, resp. hranice s Chorvatskem, jižní hranici pak pohoří Kozara. \n\nKoridor vznikl po vojenské operaci během války v Bosně a Hercegovině, kdy vojenským cílem Vojska republiky srbské ( VRS) bylo zajistit koridor pro vojenskou podporu Republice srbská krajina. V roce 2000 byl formálně reintegrován do distriktu Brčko, a to na základě výsledku mezinárodní arbitráže.\n"}
{"id": "1095735", "url": "https://cs.wikipedia.org/wiki?curid=1095735", "title": "Česká křídová pánev", "text": "Česká křídová pánev\n\nČeská křídová pánev je rozsáhlá pánev, největší v Česku dochovaný sedimentační prostor, který se rozprostírá od Drážďan v Sasku, v Česku přes Děčín, severními Čechami přes Polabí až k Blansku u Brna. V Česku je pánev asi 300 km dlouhá na ploše asi 14,6 tisíc km². Vznikla ve svrchní křídě v jediném sedimentačním cyklu (stupně cenoman až santon). Původní rozsah byl mnohem větší než jeho zbytek, který je patrný na geologické mapě v dnešní době, jelikož značná část pánve podlehla pokřídové erozi a vrásnění. Větší část pánve tvoří geomorfologickou jednotku Česká tabule.\n\nPánev vznikla díky transgresi, tj. výraznému globálnímu zvýšení hladiny moře ve svrchní křídě. Moře (tzv. křídové moře) tehdy zaplavilo rozsáhlá území včetně větší části území současného Česka. Tato záplava zanechala na našem území velmi patrné stopy v podobě mocných zpevněných sedimentárních hornin a fosílií.\n\nPodle litostratigrafie se pánev dělí na několik jednotek – souvrství:\n"}
{"id": "1095736", "url": "https://cs.wikipedia.org/wiki?curid=1095736", "title": "Spravedlivý mezi národy (Polsko)", "text": "Spravedlivý mezi národy (Polsko)\n\nPoláci jsou nejpočetnější skupinou lidí oceněnou izraelským nejvyšším civilním vyznamenáním pro ne-Židy, medailí Spravedlivý mezi národy, udělovaným Institutem paměti mučedníků a hrdinů holokaustu Jad Vašem.\n\n„Panuje u nás pohled, že se antisemitismus značně vzmohl v průběhu války, že se Poláci těší z neštěstí, které potkalo Židy v městech a městečkách Polska a tak podobně. Opatrný čtenář našich materiálů ale najde stovky dokumentů svědčících o něčem naprosto opačném. V nejednom hlášení si přečte, jak srdečně se polský lid k židovským uprchlíkům choval. Dozvíte se o stovkách případů, kdy venkované po několik dlouhých měsíců ukrývali a dobře krmili židovské uprchlíky z okolních městeček.”. – „Zápisky z ghetta” Emanuel Ringelblum, Varšava 1943.\n\nVyznamenáním Spravedlivý mezi národy je do tohoto okamžiku vyznamenáno 6454 Poláků; tedy okolo 26% všech vyznamenaných. Poláci jsou na prvním místě vyznamenaných Izraelem, co se pomoci Židům za 2. světové války týče. \n\nČást historiků odhaduje, že množství Poláků pomáhajících Židům je ještě mnohem větší. Historik Hans G. Furth odhaduje počet pomáhajících Poláků na více než jeden milion. Kanadský historik Gunnar S. Paulsson poznamenal, že je pravděpodobné, že medaili Spravedlivý mezi národy si zaslouží až sto tisíc Poláků, další stovky tisíc pomáhaly v menší míře a většina polské společnosti byla minimálně „pozitivně neutrální” (tedy nebyla aktivně zapojená do pomoci Židům, ale ani nekolaborovala s okupačními silami). Židům pomáhali jednotlivci, celé rodiny i vesnice, část odboje, ale i speciální organizace vytvořené pouze pro tento účel, jakými byla Żegota.\n\nOkupační podmínky byly pro ty, kteří Židům pomáhali, velice nepříznivé. Lidé odhodlaní jim pomáhat museli počítat s mnoha překážkami, represemi a dokonce ztrátou vlastního života nebo života své rodiny. V okupovaných územích ve Velkoněmecké říši nebo v Generálním gouvernementu hrozil za pomoc Židům trest smrti a to i pro všechny osoby nacházející se v bytě, ve kterém německá policie nalezla Židy. Tento trest je mnohem přísnější v porovnání s jinými okupovanými zeměmi.. Za pomoc bylo považováno nejen poskytnutí úkrytu, ale i jídla. Trestán byl i obchod s Židy. Nelegální bylo prodávání nebo kupování od nich jakýchkoliv výrobků a často i samotný kontakt s nimi, jelikož nacistická propaganda rozšiřovala informace, že Židé přenášejí tyfus.\n\nDalší hrozbou byla činnost takzvaných szmalcowníků, tedy osob, které výměnou za materiální zisk, nebo z ideologických pohnutek donášeli na Poláky, kteří buďto Židy ukrývali, nebo s nimi byli v kontaktu. Tato udání měla za následek represi okupačních úřadů jak proti Židům ukrývajícím se mimo ghetto, tak i proti jim pomáhajícím Polákům. Na 704 polských Spravedlivých bylo vyznamenaných posmrtně, protože byli pro své činy popraveni.. Historici odhadují, že na těchto základech byly popraveny tisíce Poláků.\n\nVýzkumná pracovnice Ella Linde z institutu Jad vašem analizovala motivy, které vedly nežidovské obyvatelstvo k pomoci Židům za Druhé světové války na skupině 4119 Poláků oceněných medailí Spravedlivý mezi národy a rozdělila je na několik skupin. Největší skupina – celých 49% – se s ukrývanými Židy před válkou dlouhodobě přátelila. Na druhém místě, s 43%, byly spontánní humanitární motivy vycházející z nesouhlasu s nelidským zacházením s Židy nacisty. Mezi zbylé skupiny patří: politcko-ideologická 5,75%, náboženská 2,1% z toho 0,7% mniši. Ve skupině vyznamenaných se nalezli i antisemiti, pod názvem \"zachraňující antisemité\", kterých bylo 0,17%. Tento výzkum byl publikován ve dvojdílné \"Encyklopedii spravedlivých mezi národy\" (anglicky: The Encykopedia of the Righteos Among the Nations) vydané v Jeruzalémě v roce 2004.\n\nSkupina polských Spravedlivých je velice rozmanitá co se týče vzdělání, majetkového statusu, živnosti, světopohledu a politických preferencí. Značně Židům pomáhala Katolická církev. Kněží, mniši i jeptišky ukrývali Židy po klášterech a na farách. Byli také angažováni v poskytování humanitární pomoci a vystavování falešných křestních a rodných listů, jelikož dle konkordátu z roku 1925 plnili katolické farnosti funkce dnešních matrik. V rámci projektu „Księża dla Żydów” (česky: Kněz pro Židy) byl nashromážděn materiál vypovídající o šesti stovkách kněží zapojených do záchrany Židů v okupovaném Polsku. Historikové se rovněž shodují na tom, že Židé byli ukrýváni ve více než sedmdesáti různých polských klášterech. Za tuto aktivitu bylo vyznamenáno medailí spravedlivých mezi národy několik desítek kněží: Bruno Boguszewski, Stanisław Falkowski, Mikołaj Ferenc, Władysław Głowacki, Marceli Godlewski, Józef Gorajek, Antoni Kania, Michał Kubacki, Albin Małysiak, Stanisław Mazak, Aleksander Osiecki, Andrzej Osikowicz, Jan Patrzyk, Jan Pawlicki, Jan Poddębniak, Jan Raczkowski, Jan Sielewicz, Adam Skałbania, Franciszek Smorczewski, Witold Stolarczyk, Adam Sztark, Witold Szymczukiewicz, Ludwik Wolski, Ludwik Wrodarczyk, Mieczysław Zawadzki, Jan Zawrzycki, Ignacy Życzyński.\n\nVyznamenány byly i jeptišky z řádu Františkánek rodiny Mariiny, které spolupracovaly s Żegotou v zachraňování Židů a především dětí z ghetta. Díky rozhodnutí matky představené Matyldy Getter, která souhlasila s přijetím každého dítěte, které se k nim z ghetta dostalo, získalo okolo pěti set dětí úkryt v katolických sirotčincích.\n\nVelkou skupinu vyznamenaných tvoří členové a spolupracovníci Żegoty, jediné organizace svého typu v okupované Evropě, která byla vytvořena za účelem pomáhání Židům přežít. Skupina byla tvořená nejen Židy, ale i členy katolických organizací jako Front Odrodzenia Polski reprezentované Zofií Kossak-Szczuckou, členy Polské socialistické strany a lidskoprávních aktivistů. Medaili získali také lídři a členové Żegoty jako byla vedoucí dětské sekce Żegoty – Irena Sendler, zakladatelé organizace – Zofia Kossak, Witold Bieńkowski, Ferdynand Arczyński, a mnoho jiných členů a dobrovolníků obstarávajících a nosících Židům jídlo v okupovaném Polsku.\n\nMedailemi byli oceněni i lidé, kteří se na pomoci nepodíleli bezprostředně, nýbrž informováním Západní veřejnosti o holokaustu a organizováním pomoci. Nejznámější oceněnou osobou je kurýr polského odboje a autor takzvaných \"Karského zpráv\" – Jan Karski.\n\nVelkou skupinou vyznamenaných tvoří i Poláci zavraždění nacisty pro ukrývání nebo pomoc Židům v průběhu okupace. Jsou to nejčastěji jedinci, ale byly i situace, ve kterých byla jako trest za ukrytí Židů spálena celá ves. Proti vískám, kde byli nalezeni Židé, Němci používali zásadu kolektivní zodpovědnosti, trestajíc i ty, kteří se jakékoli pomoci Židům neúčastnili a provinili se pouze možnou vědomostí o jejich ukrývání se. Často tedy pro odsouzení k smrti stačila pouhá přítomnost ve vsi v čase objevení Židů. Nejvíce známé vsi s takovýmto osudem jsou Ciepielów Stary a Rekówka.\n\nAmbasáda Izraele v Polsku ročně organizuje několik slavnostních udělení medailí polským Spravedlivým. Skoro všichni jsou vyznamenáváni posmrtně. Krom toho se ale také mimo rámec tohoto ocenění zabývá díky projektu Polští Spravedliví – Navrácení paměti vzpomínkou na Poláky, kteří Židy zachraňovali. Tento projekt je realizován pod záštitou Muzea historie polských Židů.\n\nProjekt samotný má počátky v roce 2007 ve Sdružení židovského historického ústavu v Polsku a to přímo z iniciativy Ewy Junczyk-Ziomecké a Ewy Wierzyńské (tehdy zástupkyň ředitele Muzea historie polských Židů.) Patronem projektu se stal tehdejší prezident, Lech Kaczyński.\n\nHlavní ideou projektu je připomínání lidí, kteří riskovali vlastní život, aby zachránili Židy před jistou smrtí. Cílem projektu je tedy popularizování zachránců a to jak těch, kteří vyznamenání dostali, tak i těch, kteří jej neobdrželi. Příběhy pomoci jsou prezentovány na dvoujazyčném portálu Polscy Sprawiedliwi.\n\nProjekt se zabývá hlavně dokumentací polské pomoci Židům a prezentací této pomoci v rámci edukačních činností. Výzkum je prováděn jak v Polsku, tak i v Izraeli. Intenzivní vědecké úsilí probíhalo hlavně v letech 2007-2010. Rozhovory se svědky pomoci, zachraňujícími i zachraňovanými prováděli zkušení výzkumníci. Pro výzkumné účely byly použity i relace dostupné v archivu Židovského historického institutu Emanuela Ringelbluma ve Varšavě a archivu Institutu Jad vašem v Jeruzalémě. \n\nV letech 2007, 2008 a 2009 byly ve spolupráci s kanceláří polského prezidenta publikovány tři alba prezentující příběhy několika Spravedlivých.\n\nArchiv projektu „Polscy Sprawiedliwi – Przywracanie pamięci” je systematicky obohacován relacemi uživatelů projektového portálu, většinou rodinami Spravedlivých. Průběžně shromažďovaná dokumentace příběhů záchran je zpracovávána a na tomtéž portálu i publikována.\n\nZáklady strany tvoří kolekce, která zahrnuje přes 600 zpracovaných příběhů. Texty jsou doplněné o obrázky a fotky, dokumenty, fragmenty rozhovorů a útržky videorozhovorů. Portál krom toho shromažďuje i jiné informace, které se týkají Spravedlivých a odkazy k dalším zdrojům: knihám, filmům, rádiovým rozhovorům a novinovým článkům. Lidé, kteří by měli zájem podělit se svým příběhem z války nebo hledající svědky událostí mohou publikovat svůj text v sekci \"Tvůj příběh\". Na stránce je i nabídka vzdělávacích programů spolu se zpřístupněnými materiály pro učitele.\n\nStrana je propojená s portálem Wirtualny Sztetl a stránkami jako je Facebook a Twitter. Na YouTube je krom toho možné nalézt videa spojená s projektem.\n\nV rámci projektu jsou neustále vytvářeny různé vzdělávací projekty cílené na mládež. Organizovány jsou i školení pro učitele.\n\nProblematika Spravedlivých je popularizovaná i díky jeho zapojení na vědeckých konferencích. nebo ve spojení s patronátem polských úřadů..\n\n\n\n\n"}
{"id": "1095737", "url": "https://cs.wikipedia.org/wiki?curid=1095737", "title": "Most sultána Selima I. Hrozného", "text": "Most sultána Selima I. Hrozného\n\nMost sultána Selima I. Hrozného, též Třetí bosporský most (, ) je třetí most přes Bosporskou úžinu severně od Istanbulu uvedený do provozu 26. srpna 2016.\n\nMost, pojmenovaný po osmanském sultánovi Selimovi I., se nachází v oblasti Odayeri – Paşaköy projektu dálnice O-6 (též zvané Northern Marmara Motorway). Železniční spojení bude sloužit cestujícím z Edirne do İzmitu a bude spojeno s železničním systémem, který propojí Marmaray a Istanbulské metro, letiště Atatürk a Sabiha Gökçen a v budoucnu i třetí letiště.\n\nPlánovaná dálnice O-6 a Most sultána Selima Hrozného jsou realizovány v režimu „Postav, provozuj a převeď“ (BOT).\n\nKoncepční návrh mostu byl vyhotoven Dr. Jeanem Francoisem Kleinem a Dr. Michelem Virlogeuxem, projekt společností T engineering, Švýcarsko / Turecko. Další společnosti dodaly specifická řešení návrhu.\n\nRealizace mostu byla zadána na základě výsledku mezinárodní veřejné soutěže tureckým ministerstvem dopravy KGM turecko-italskému konsorciu ICA tvořenému společnostmi Içtaş and Astaldi. Zahrnuje také provozování projektu – jedná se o investici v hodnotě 4,5 miliardy TL (1,5 miliardy USD) – konsorciem IC İçtaş – Astaldi po období 10 let, 2 měsíce a 20 dní. Na konci tohoto období bude projekt předán ministerstvu dopravy.\n\nKorejské joint venture mezi Hyundai E&C a SK E&C s názvem HDSK bylo vybráno jako zhotovitel mostu v režimu EPC. Velké množství subdodavatelů se podílelo na specifických činnostech.\n\nMost kombinuje dva druhy dopravy – železniční a silniční – ve stejném dopravním koridoru a na jedné úrovni. Doprava je vedena po 58,5 m široké ocelové mostovce, což ji činí nejširší zavěšenou mostovkou na světě. Rozpětí hlavního pole je 1 408 m (v době dokončení mostu světový rekord pro železniční mosty) se dvěma betonovými pylony na pevnině vysokými 322 m (v době dokončení mostu druhé nejvyšší betonové pylony na světě). Dálnice je vedena ve dvou směrech, každý ve čtyřech pruzích, a je v ose mostu rozdělena dvěma tratěmi pro rychlostní železniční dopravu.\n\n\nMost sultána Selima Hrozného je visutý most kombinovaný se zavěšeným, což je tzv. hybridní řešení.\n\nSlavnostní  položení  prvních  základů  mostu se konalo 29. března 2013. Zemní práce pro založení mostu byly zahájeny v oblastech Beykoz-Poyrazköy a Sarıyer-Garipçe.\n\nPylony mají tvar písmene A. Každý pylon se skládá ze dvou kruhových železobetonových dříků pod zemí a dvou nohou s trojúhelníkovým průřezem. Výška pylonů je 322 metrů, což je v době dokončení mostu světový rekord u visutých mostů. Tloušťka betonových zdí je 1,5 m u základu, snižuje se až na 1 m ve výšce 208 m.\n\nHlavní pole mostu má aerodynamickou ortotropní ocelovou mostovku, která zlepšuje jeho aerodynamické vlastnosti i estetický dojem. Kratší vedlejší pole mají mostovku betonovou, která působí jako protizávaží hlavnímu poli.\n\nCelková délka ocelového pole je 1 360 m. Skládá se z prefabrikovaných ocelových segmentů, každý je 58,5 m široký a 24 m dlouhý.\n\nHybridní systém zavěšení mostu má tři části:\n\n\n"}
{"id": "1095749", "url": "https://cs.wikipedia.org/wiki?curid=1095749", "title": "28. ročník udílení Nickelodeon Kids' Choice Awards", "text": "28. ročník udílení Nickelodeon Kids' Choice Awards\n\n28. ročník udílení cen Nickelodeon Kids' Choice Awards se konalo 28. března 2015 v The Forum v Inglewoodu v Kalifornii. Moderátorem večera byl Nick Jonas.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1095759", "url": "https://cs.wikipedia.org/wiki?curid=1095759", "title": "Vestine (kráter)", "text": "Vestine (kráter)\n\nVestine je lunární impaktní kráter nacházející se v librační oblasti na odvrácené straně Měsíce za severovýchodním okrajem. Má průměr 96 km, rozrušený okrajový val přibližně kruhového tvaru a relativně ploché dno s malým centrálním pahorkem, které je poznamenáno dopady dalších těles, lze zde nalézt několik malých kráterů.\n\nVestine se nachází v oblasti poseté krátery, na severozápadě leží dvojice kráterů Riemann a Beals, na severu Vashakidze, na severovýchodě velká valová rovina Harkhebi, na jihovýchodě trojice překrývajících se kráterů Richardson, Maxwell, Lomonosov, na jihu Joliot, na jihozápadě Rayleigh a na západě Gauss.\n\nPojmenován je podle amerického fyzika Ernesta H. Vestine.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "1095761", "url": "https://cs.wikipedia.org/wiki?curid=1095761", "title": "Manilius (kráter)", "text": "Manilius (kráter)\n\nManilius je výrazný impaktní kráter nacházející se na severovýchodním okraji Mare Vaporum (Moře par) na přivrácené straně Měsíce. Má průměr 39 km, pojmenován je podle římského básníka Marca Manilia. Jeho okrajový val má přibližně kruhový tvar, na dně se nachází formace středových pahorků.\n\nVýchodoseverovýchodně leží kráter Menelaus, severně Bowen, jihojihovýchodně Boscovich. V okolí Manilia se nachází měsíční jezera Lacus Doloris (Jezero žalu), Lacus Lenitatis (Jezero mírnosti), Lacus Gaudii (Jezero radosti) a měsíční moře Mare Vaporum (Moře par).\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\nNásledující krátery byly přejmenovány Mezinárodní astronomickou unií:\n\n"}
{"id": "1095764", "url": "https://cs.wikipedia.org/wiki?curid=1095764", "title": "Jalovec polehlý", "text": "Jalovec polehlý\n\nJalovec polehlý (\"Juniperus horizontalis\") je stálezelený neopadavý jehličnan, keřovitá dřevina nízkého vzrůstu z čeledi cypřišovité (\"Cupressaceae\").\n\nPodle biolib.cz je pro druh s označením \"Juniperus horizontalis\" používáno více rozdílných názvů, například \"Juniperus hudsonica, Juniperus prostrata, Juniperus repens, Juniperus virginiana var. prostrata, Sabina horizontalis, nebo Sabina prostrata\".\n\nPodle biolib.cz je pro druh s označením jalovec polehlý používáno více rozdílných názvů, například jalovec plazivý. V některých případech je ale používán i název jalovec vodorovný. \n\nJe původní v oblastech na severu Severní Ameriky, na většině území Kanady od Yukonu po Newfoundland, ve Spojených státech na Aljašce, a místně od státu Montana po Maine. Nejjižněji dosahuje výskytu ve Wyomingu a severním Illinois.\n\nKeř dosahuje pouze 10-30 centimetrů výšky, ale často bývá několik metrů široký. Výhonky jsou štíhlé, 0,7 do 1,2 mm v průměru. Mívá juvenilní jehlice (na mladých rostlinách nebo po řezu), jež jsou ostře špičaté, 5-10 mm dlouhé. Druh je dvoudomý, na jedinci jsou pouze samčí nebo samičí orgány. Samčí šištice jsou 2 až 4 mm v dlouhé a kvetou na jaře. Plody jsou kulovité, 5-7 milimetrů široké, tmavě modré se světle modrobílým voskovitým ojíněním, a obsahují dvě semena (zřídka jedno nebo tři). Stopka bývá zakřivená a dozrávají během 18 měsíců.\n\nJe blízce příbuzný s druhem \"Juniperus virginiana\" a často se s ním kříží tam, kde se vyskytují společně, obvykle v jižní Kanadě. Kříženci s druhem jalovec skalní jsou rovněž známi.\n\nJako okrasné rostliny pro použití v zahradách je vyšlechtěno více než 100 různých odrůd. Druh je ceněn jako stálezelená rostlina, v kompozici jej lze využít jako půdokryvné dřeviny nebo do skalek.\n\nOblíbenými kultivary jsou \"Bar Harbor\", \"Blue Acres\", \"Emerald Spreader\", \"Green Acres\" a \"Wiltonii\", \"Blue Carpet\". Mnoho z nejoblíbenějších kultivarů má nápadně namodralé jehlice, ovšem jsou pěstovány i odrůdy se sytě zelenými, nažloutlými nebo panašovanými jehlicemi.\n\nS ohledem na výšku jej snadno přerůstá plevel (zapleveluje se). Je proto vhodné namulčování mulčovací textilií. Vyžaduje plné osvětlení, ve stínu silně prosychá. Snáší otevřené prostranství, odolává namrzání a snese přísušky. Preferuje propustné i chudší, mírně kyselé půdy, ale snáší i zásadité. Přihnojení podpoří růst. Snáší průmyslové prostředí. Je vhodný i pro pěstování v mobilní zeleni.\n\n"}
{"id": "1095766", "url": "https://cs.wikipedia.org/wiki?curid=1095766", "title": "Poole", "text": "Poole\n\nPoole je velké pobřežní město v hrabství Dorset na jihu Anglie. Nachází se 33 kilometrů východně od města Dorchester. Podle sčítání obyvatel v roce 2011 zde žilo 154 718 lidí, čož město dělalo druhým nejlidnatějším městem hrabství Dorset. První lidé na toto území přišli během doby železné a první zmínka o názvu Poole pochází z dvanáctého století. Nachází se zde umělecké univerzita Arts University Bournemouth a od roku 1979 je sídlem orchestru Bournemouth Symphony Orchestra, který v minulosti sídlil v nedalekém městě Bournemouth.\n\n"}
{"id": "1095767", "url": "https://cs.wikipedia.org/wiki?curid=1095767", "title": "The Tonight Show", "text": "The Tonight Show\n\nThe Tonight Show je noční televizní pořad vysílaný stanicí NBC. Vznikl v roce 1954 a po následující tři roky byl jeho moderátorem komik Steve Allen. Na jeho pozici v roce 1957 nastoupil Jack Paar, kterého v roce 1962 vystřídal Johnny Carson. Právě on zde působil nejdéle, až do roku 1992. Toho roku jej nahradil Jay Leno, který ze své pozice odešel v roce 2009. Pořad převzal Conan O'Brien, ale již v roce 2010 se Leno vrátil zpět. Jeho druhý odchod následoval v roce 2014, kdy jej nahradil Jimmy Fallon. Původně byl pořad vysílán z New Yorku, v roce 1972 bylo přemístěno do Burbanku v Kalifornii. Odtud se vysílalo až do roku 2009, kdy odešel Leno. Následně se vysílalo z Los Angeles, ale s návratem Lenoa se pořad vrtáil zpět do Burbanku. Po Fallonově příchodu je pořad vysílán opět z New Yorku.\n"}
{"id": "1095773", "url": "https://cs.wikipedia.org/wiki?curid=1095773", "title": "Mistrovství světa v orientačním běhu 2015", "text": "Mistrovství světa v orientačním běhu 2015\n\n32. Mistrovství světa v orientačním běhu proběhlo ve dnech 31. července — 7. srpna 2015. Mistrovství světa hostilo Spojené království s hlavním centrem v severním Skotsku. Ve městě Inverness jež leží poblíž jezera Loch Ness.\n\nProgram Mistrovství světa byl zveřejněn v souladu s Pravidly IOF v Bulletinu číslo dva:\n\nV opoledních hodinách dne 31. července 2015 ve skotském městě Forres ležícím na pobřeží, severozápadně od Inverness proběhly kvalifikační závody ve sprintu. Běžely se tři kvalifikační závody mužů a tři závody žen, kdy do finálového závodu postoupilo 45 závodníků a 45 závodnic, což bylo nejlepších 15 mužů a 15 žen z jednotlivých kvalifikačních závodů. Kvalifikace se běžela v ulicích města Forres a v jeho přilehlém lesnatém okolí. V ženské kategorii své rozběhy vyhrály: Maja Almová (Dánsko), Tove Alexanderssonová (Švédsko) a Minna Kauppiová (Finsko). V mužské kategorii své rozběhy vyhráli: Yannick Michiels (Belgie), Kris Jones (Spojené království) a Jerker Lysell (Švédsko) ve stejném čase jako Mårten Boström (Finsko). Kvalifikace se zúčastnilo 6 českých reprezentantů a do finále postoupili všichni.\n\nV podvečer dne 1. srpna 2015 ve větrném Nairnu proběhl závod ve sprintu smíšených štafet. O první letošní mistrovské medaile bojovalo 32 smíšených štafet. Závod byl situován do centra starého města se spoustou úzkých uliček parků a písečných přímořských dun. Rychlý průběh závodu vítězně zakončila štafeta Dánska před druhou Norskou a třetí Ruskou štafetou. Obhájci titulu z loňského roku Švýcaři přišli o medaili v samotném závěru, kdy finišmanka Judith Wyderová zcela nalomená z průběhu, nestačila na Norsko a Rusko. Česká reprezentace po drobných chybách neudržela čelo závodu a doběhla desátá se ztrátou 3:54 na vítěze.\n\nNominační závody české reprezentace se konaly 3. dubna – 5. dubna 2015 na závodech WRE (Velká Británie) a na dalších závodech dle nominačních kritérií stanovených ČSOS.\n\nÚplná medailová tabulka:\n"}
{"id": "1095774", "url": "https://cs.wikipedia.org/wiki?curid=1095774", "title": "José Iturbi", "text": "José Iturbi\n\nJosé Iturbi Báguena (28. listopadu 1895 – 28. června 1980) byl španělský klavírista a dirigent. Narodil se ve Valencii, později odešel studovat do Paříže a v roce 1929 poprvé vystupoval na americkém území, v New Yorku. Ve čtyřicátých letech se podílel na několika hollywoodských muzikálech a vystupoval ve filmech. S vystupováním nepřestal ani ve věku více než osmdesáti let. V březnu 1980 mu lékaři doporučili s vystupováním na čas přestat. Zemřel v červnu toho roku na srdeční problémy ve věku 84 let. Jeho manželkou byla od roku 1916 María Giner de los Santos, která však roku 1928 zemřela.\n\n"}
{"id": "1095777", "url": "https://cs.wikipedia.org/wiki?curid=1095777", "title": "Ana Mendieta", "text": "Ana Mendieta\n\nAna Mendieta (18. listopadu 1948 – 8. září 1985) byla kubánská výtvarnice. Narodila se v Havaně. Ve svých dvanácti letech byla se svou o dva roky starší sestrou poslána do Spojených států amerických, aby unikla před režimem Fidela Castra. V roce 1966 za nimi přijela matka s nejmladším synem, zatímco otec se k rodině vrátil až v roce 1979. Ana Mendieta studovala na University of Iowa. Její pozdější díla měla autobiografické prvky, zabývala se tématy jako feminismus, násilí, život a smrt. Zemřela v roce 1985 po pádu z okna v 34. patře v Greenwich Village v New Yorku. Z vraždy byl obviněn její manžel Carl Andre, ale nakonec byl zproštěn obvinění.\n"}
{"id": "1095780", "url": "https://cs.wikipedia.org/wiki?curid=1095780", "title": "Nash Motors", "text": "Nash Motors\n\nNash Motors byla americká automobilka. Sídlila ve městě Kenosha ve Wisconsinu, kde vznikla v roce 1916. V roce 1954 se stala součástí nově vzniklé společnosti American Motors Corporation. Společnost založil Charles Warren Nash, bývalý prezident společnosti General Motors, poté, co získal automobilku Thomas B. Jeffery Company. Prvním sériově vyrábeným vozem značky Nash byl od roku 1917 model 671.\n"}
{"id": "1095782", "url": "https://cs.wikipedia.org/wiki?curid=1095782", "title": "Bowen (kráter)", "text": "Bowen (kráter)\n\nBowen je nevelký impaktní kráter nacházející se na severovýchodním okraji Lacus Doloris (Jezero žalu) na přivrácené straně Měsíce. Má průměr 9 km, pojmenován je podle amerického fyzika a astronoma Iry Sprague Bowena. Jeho okrajový val má kruhový tvar, který je narušen na jihovýchodě kráterovou jamkou. Má ploché dno. Než jej Mezinárodní astronomická unie v roce 1973 přejmenovala, nesl název Manilius A.\n\nJižně leží kráter Manilius, severně se rozkládá pohoří Montes Haemus, za nímž se rozprostírá plocha Mare Serenitatis (Moře jasu).\n\n"}
{"id": "1095783", "url": "https://cs.wikipedia.org/wiki?curid=1095783", "title": "Hod kládou", "text": "Hod kládou\n\nHod kládou (\"caber toss\") je tradiční skotská sportovní disciplína, se kterou se nejčastěji setkáme na skotských hrách (\"Highland games\"). Nejedná se o hod na maximální vzdálenost, ale na přesnost. \n\nVe Skotsku se na výrobu klády většinou používá modřín, její délka bývá 19 stop a 6 palců (5,94m) a váha 175 liber (79kg). Soutěžící musí kládu nejprve postavit tak, aby směřovala kolmo vzhůru, přičemž její širší konec je nahoře a zužující se konec je na zemi. Poté musí v předklonu kládu zespodu dobře uchopit do obou dlaní a zvednout. To je kritický moment, který vyžaduje velkou praxi, kládu je třeba dobře stabilizovat opřením o rameno a krk. Ve vhodný okamžik se soutěžící krátce rozeběhne a vyhodí kládu směrem kupředu a vzhůru tak, aby opsala oblouk, dopadla na opačný konec a skončila pokud možno rovně, bez odchylek do stran (jinak řečeno, na pomyslném ciferníku hodin stojí soutěžící na šestce a jím vržená kláda je jako hodinová ručička na dvanáctce). \n\nSoutěžící mají většinou k dispozici tři pokusy, rozhodčí měří odchylky klády do stran. Pokud se kláda po dopadu nepřetočí, ale dopadne zpět k soutěžícímu, je to počítáno jako horší výsledek, než jakákoliv odchylka do strany. Tato disciplína vyžaduje nejen velkou sílu, ale i správnou techniku. Je velmi divácky atraktivní a je součástí každých skotských her. \n"}
{"id": "1095786", "url": "https://cs.wikipedia.org/wiki?curid=1095786", "title": "Nahrávací studio", "text": "Nahrávací studio\n\nNahrávací studio je prostor pro nahrávání zvuku. Mělo by být složené z nejméně dvou místností, které jsou od sebe odděleny zvukotěsnou stěnou. První místnost slouží pro samotné nahrávání, instrumentalisté či zpěváci zde provádějí své party. Ve druhé místnosti se nachází zvukový inženýr, případně hudební producent, a zvuk zde upravuje na mixážních pultech. Ve 21. století vznikla možnost nahrávky pořizovat a upravovat na domácích počítačích. Studio by mělo být koncipováno tak, aby bylo možné dosáhnout optimálních akustických vlastností. Nahrávací studia jsou určena nejen pro nahrávání hudby, ale také například pro dabing.\n"}
{"id": "1095787", "url": "https://cs.wikipedia.org/wiki?curid=1095787", "title": "Seznam medailistů na mistrovství Evropy – chůze na 10 km", "text": "Seznam medailistů na mistrovství Evropy – chůze na 10 km\n\nMuži – Závod mužů na 10 km se poprvé uskutečnil v roce 1946\nŽeny – Závod žen na 10 km se poprvé uskutečnil v roce 1938\n"}
{"id": "1095788", "url": "https://cs.wikipedia.org/wiki?curid=1095788", "title": "Repozitář (verzování)", "text": "Repozitář (verzování)\n\nRepozitář () je takové datové úložiště verzovacího systému, ze kterého je standardním způsobem (způsobem předepsaným daným verzovacím systémem) možné vytvářet další úložiště, jinými slovy jeho obsah klonovat; tím se odlišuje od tzv. pracovní kopie (), jež duplikaci nepřipouští.\n\nObecně lze repozitář chápat jako vysoce specializovaný souborový systém, jehož neodmyslitelnou funkcí je poskytování detailních informací o jednotlivých změnách, i neomezeně hluboko do minulosti, a zastřešování souběžně předkládaných změn ve více souborech jedním identifikátorem. V obecném pojetí repozitáře podporují stromovou strukturu zařazení souborů a vnější reprezentací dat se velice blíží skutečným souborovým systémům.\n\nNad obvyklé možnosti souborových systémů repozitáře zpravidla nabízejí možnost souborům přidělovat zvláštní atributy, jež mohou ovlivňovat zacházení se soubory při základních verzovacích operacích (codice_1, codice_2, codice_3). Vývojářům tato vymoženost může být k užitku např. tehdy, když nějaká entita ukládá pomocné (dočasné) soubory do adresáře se soubory se zdrojovými kódy projektu. Značkovat bývá možné i operace codice_3.\n\nNa rozdíl od pracovních kopií repozitáře nemusí fyzicky uchovávat aktuální (poslední) verzi souboru, ale jen jeho první revizi a všechny (následné) změny, vyjádřené inkrementálně (diferenciálně); to zjednodušuje implementaci ukládání dat repozitáře, zejména v případě textových souborů. V porovnání se souborovými systémy u repozitářů verzovacích systémů není tak důležitá rychlost přístupu k datům.\n\nNovější verzovací systémy (kupř. systém git) umožňují, aby každý soubor byl aktuální ve více podobách, tzv. větvích (), současně. Větev je potom vlastností (parametrem) každé operace codice_3.\n\nRepozitáře lze hrubě rozdělit na ty, které umožňují přímý přístup uživatele (prostřednictvím souborového systému), a ty, k jejichž datům lze řádně přistupovat jedině skrze nad nimi operující serverové aplikace. První případ je charakteristický pro centralizované verzování, druhý pro distribuované.\n\nS výše uvedenou klasifikací souvisí fakt, zda je repozitář zároveň pracovní kopií. Pracovní kopie, která principielně může být obrazem celého obsahu repozitáře i jen některé jeho části (přesněji řečeno podadresáře libovolné úrovně v hierarchické struktuře), musí dovolovat přímou manipulaci s úplnou podobou souboru v uživatelem požadované verzi (jinak by nebylo možné provádět úpravy ve zdrojových kódech běžnými textovými editory). Repozitář a pracovní kopie v jedné sadě souborů je vlastní decentralizovaným (distribuovaným) verzovacím architekturám.\n\nVerzovacích systémy jako takové i jejich vlastní verze se liší ve způsobech organizace obsahu repozitářů. V principu lze data rozprostírat do adresářové struktury souborového systému, všechna soustředit v jednom souboru (ve smyslu stránkovacího souboru), nebo k jejich uložení využít (externí) systém řízení báze dat.\n\nPříkladem verzovacího systému, který ve věci vnitřní organizace obsahu repozitáře prodělal velkou změnu, je Apache Subversion. Tento systém byl převeden z databázového rozhraní do uchovávání dat v podobě jednotlivých souborů v souborovém systému.\n\nData podléhající správě verzí lze obecně rozdělit na textová a binární; binárními zde nejsou myšleny zkompilované zdrojové kódy, jež do repozitářů nepatří, nýbrž multimediální data, lépe řečeno data, změny v jejichž obsahu nemá smysl vyznačovat v textovém editoru. V zájmu optimalizace pak vývojový tým může zřídit jeden repozitář pro zdrojové kódy a dokumentaci, popř. významné chybové reporty, a druhý pro obrázky, zvukové a obrazové záznamy a jiná binární data; předpokladem je, že tuto dopřednou klasifikaci obsahu verzovací systém podporuje.\n\n"}
{"id": "1095789", "url": "https://cs.wikipedia.org/wiki?curid=1095789", "title": "Josef Hymnographus", "text": "Josef Hymnographus\n\nJosef, řečený Hymnographus (\"\"pisatel hymnů\"\", řecky Όσιος Ιωσήφ ο Υμνογράφος) byl baziliánský mnich, bojovník proti ikonoklasmu a v závěru svého života představený katedrálního chrámu Hagia Sofia v Konstantinopoli.\n\nJosef se narodil v blíže neznámém roce v Syrakusách na Sicílii. Stal se baziliánským mnichem a přijal kněžské svěcení. Spolu s Řehořem Dekapolitou vystupoval proti ikonoklasmu (obrazoborectví), které se rozmáhalo v tehdejší církvi. Při cestě do Říma byl zajat piráty a osvobozen byl až v roce 850. Následně se usadil v Konstantinopoli, kde založil klášter. Během této doby složil mnoho hymnů, z nichž některé se dosud používají v pravoslavné církvi. Po osmi letech byl nucen odejít do vyhnanství. Roku 867 se mohl vrátit a byl ustanoven představeným (dnešní terminologií by bylo možno říci farářem nebo rektorem) v katedrálním chrámu Hagia Sofia v Konstantinopoli. Při tomto chrámu pak sloužil až do své smrti v roce 886.\n\nJeho život a působení patří do doby ještě jednotné, nerozdělené církve, proto je jako světec uctíván jak katolíky a církemi v jednotě s Římem, tak pravoslavnými.\n\n"}
{"id": "1095791", "url": "https://cs.wikipedia.org/wiki?curid=1095791", "title": "Distribuované verzování", "text": "Distribuované verzování\n\nDistribuované verzování, distribuovaná kontrola verzí nebo decentralizované verzování umožňuje mnoha programátorům pracovat na daném projektu bez sdílení společné sítě. Softwarové revize se ukládají do systému pro distribuované verzování (anglicky \"distributed version control system\"), zvaného i distribuovaný systém pro kontrolu verzí.\n\nDistribuované verzování používá k verzování přístup peer-to-peer (v jedné rovině, neboli rovný-s-rovným), zatímco centralizované systémy přístup klient-server. Tedy centralizované systémy používají jediný centrální repozitář (úložiště), kde se klienti synchronizují, zatímco u distribuovaného verzování je pracovní kopie kódové báze (\"codebase\") kopií celého repozitáře. Distribuované verzování synchronizuje repozitáře výměnou tzv. patchů (kolekcí změn).\n\nTo znamená důležité rozdíly od centralizovaného systému:\n\nDalší rozdíly:\n\n\nV 90. letech se pro firemní řešení ve velké míře používaly proprietární verzovací systémy jako například Sun WorkShop TeamWare, které inspirovaly BitKeeper (1998), jeden z prvních open source verzovacích systémů. BitKeeper byl používán při počátečním vývoji linuxového jádra.\n\nPrvní generace open source verzovacích systému zahrnovala Arch a Monotone. Druhá generace odstartovala příchodem Darcs, následovaného dalšími. Když se vydavatelé BitKeeperu rozhodli v roce 2005 omezit licencování programu, začaly vznikat volné alternativy Bazaar, Git a Mercurial.\n"}
{"id": "1095792", "url": "https://cs.wikipedia.org/wiki?curid=1095792", "title": "Dixieland", "text": "Dixieland\n\nDixieland je styl jazzové hudby, který vznikl počátkem dvacátého století v New Orleans. Později jej místní hudebníci rozšířili do New Yorku, Chicaga a dalších měst. Mezi známé dixielandové písně patří například „Basin Street Blues“ od Spencera Williamse nebo „When the Saints Go Marching In“ od Virgila Olivera Stampse. V dixielandových kapelách mohlo hrát více hudebníků, ale za standardní je označováno složení s trumpetistou (případně kornetistou), pozounistou a klarinetistou. V rytmické sekci pak hráli například kytaristé nebo banjisté, kontrabasisté či tubisté, klavíristé a bubeníci.\n"}
{"id": "1095793", "url": "https://cs.wikipedia.org/wiki?curid=1095793", "title": "Hudson Motor Car Company", "text": "Hudson Motor Car Company\n\nHudson Motor Car Company byla americká automobilka. Založil ji v roce 1909 Roy Dikeman Chapin a počáteční kapitál do společnosti dodal podnikatel Joseph Lowthian Hudson, podle kterého firma dostala svůj název. Sídlo společnosti se nacházelo v Detroitu ve státě Michigan. První model nazvaný Twenty měl úspěch a v prvním roce se prodalo přes 4000 automobilů tohoto typu. V roce 1954 byla společnost sloučena s automobilkou Nash a vznikla tím firma American Motors Corporation.\n"}
{"id": "1095795", "url": "https://cs.wikipedia.org/wiki?curid=1095795", "title": "Louis-Zéphirin Moreau", "text": "Louis-Zéphirin Moreau\n\nLouis-Zéphirin Moreau [\"lui zéfire moró\"](1. dubna 1824, Bécancour, (Québec) – 24. května 1901, Saint-Hyacinthe) byl kanadský římskokatolický kněz, biskup v Saint-Hyacinthe a spoluzakladatel Sester svatého Josefa ze Saint-Hyacinthe.\n\nNarodil se 1. dubna 1824 v Bécancouru, asi 100 km jihozápadně od Québecu, ve skromné rodině a jako pátý z dvanácti dětí. Studoval v kněžském semináři v Nicoletu. Pro špatný zdravotní stav biskup Joseph Signay jeho kandidaturu na kněžství nejprve odmítl, ale poté byl dne 19. prosince 1846 vysvěcen na kněze. Stal se knězem diecézní katedrály. Sloužil také jako generální vikář a diecézní advokát.\n\nDne 19. listopadu 1875 jej papež Pius IX. jmenoval diecézním biskupem Saint-Hyacinthe, asi 50 km severozápadně od Montréalu. Biskupské svěcení přijal 16. ledna 1876.\n\nS Élisabeth Bergeron založil kongregaci Sester svatého Josefa ze Saint-Hyacinthe. Také založil Institut sv. Marty.\n\nZemřel 24. května 1901 v Saint-Hyacinthe.\n\nJeho proces byl započat roku 1929. Dne 10. května 1973 byl prohlášen za Ctihodného. Blahořečen byl 10. května 1987 na základě uznaného zázraku na jeho přímluvu: rychlé, úplné a trvalé vyléčení osmileté dívky Colleen Margaritae O’Brien z lymfomů a akutní lymfoblastické leukemie. Bylo to v červnu roku 1978.\n\n"}
{"id": "1095796", "url": "https://cs.wikipedia.org/wiki?curid=1095796", "title": "Galen (kráter)", "text": "Galen (kráter)\n\nGalen je nevelký impaktní kráter nacházející se nedaleko východního úpatí pohoří Montes Apenninus (Apeniny) na přivrácené straně Měsíce. Má průměr 10 km, pojmenován je podle starořeckého lékaře Galéna. Má přibližně kruhový tvar. Než jej Mezinárodní astronomická unie v roce 1973 přejmenovala, nesl název Aratus A.\n\nSeveroseverozápadně leží kráter Aratus, západně větší Conon. Jihovýchodně se z terénu zvedá pohoří Montes Haemus, za nímž se rozprostírá plocha Mare Serenitatis (Moře jasu).\n\n"}
{"id": "1095797", "url": "https://cs.wikipedia.org/wiki?curid=1095797", "title": "Courtney Barnett", "text": "Courtney Barnett\n\nCourtney Barnett (* 3. listopadu 1987, Sydney, Austrálie) je australská zpěvačka a kytaristka. V letech 2010 až 2011 působila v Melbourne ve skupině Rapid Transit, se kterou pořídila své první nahrávky. V letech 2011 až 2013 hrála v kapele Immigrant Union, později vydala několik EP desek a roku 2015 pak svou první dlouhohrající desku s názvem \"Sometimes I Sit and Think, and Sometimes I Just Sit\". V roce 2013 hrála na albu \"In Blood Memory\" australské zpěvačky Jen Cloher.\n\n\n"}
{"id": "1095799", "url": "https://cs.wikipedia.org/wiki?curid=1095799", "title": "Městské divadlo Nový Bor", "text": "Městské divadlo Nový Bor\n\nMěstské divadlo Nový Bor je kamennou divadelní budovou v Arnultovicích, které jsou od roku 1942 součástí města Nový Bor. Bylo dostavěno 26. září roku 1926 a už 2. října téhož roku zpřístupněno veřejnosti.\nSloužilo dříve jako kino, od roku 1945 je budova postavená podle plánu drážďanského architekta Rudolfa Bitzana pouze divadlem. Působila zde profesionální scéna Oblastní divadlo v Novém Boru. Dnes je tento kulturní stánek řízen organizací Kultura Nový Bor s r.o., vystupují zde pohostinsky profesionální i ochotnické divadelní i hudební soubory a zpěváci. Od roku 2004 zde má domovskou scénu ochotnický divadelní spolek N.O.P.O.Ď. \n\n"}
{"id": "1095801", "url": "https://cs.wikipedia.org/wiki?curid=1095801", "title": "Conques", "text": "Conques\n\nConques je obec v departementu Aveyron na jihu Francie. Leží na soutoku řek Dourdou a Ouche. Je sídlem stejnojmenného kantonu a byla oceněna sdružením Nejkrásnější vesnice Francie. Podle sčítání obyvatel v roce 2008 zde žilo 281 lidí. Nachází se zde klášter Sainte-Foy z jedenáctého století.\n"}
{"id": "1095803", "url": "https://cs.wikipedia.org/wiki?curid=1095803", "title": "Voltaire (kráter)", "text": "Voltaire (kráter)\n\nVoltaire je kráter na Deimosu, měsíci planety Mars. Jeho střední souřadnice činí 22° severní šířky a 3,5° západní délky. Má průměr cca 2–3 kilometry. Útvary na Deimosu jsou pojmenovány po spisovatelích, proto je pojmenovaný Mezinárodní astronomickou unií po francouzském spisovateli François-Marie Arouetovi známém pod pseudonymem Voltaire.\n\nVoltaire je jeden ze dvou nejdříve pojmenovaných kráterů na Deimosu, druhým je Swift. 10. července 2006 vyfotografovala planetární sonda Mars Global Surveyor Deimos a pořídila záběry kráteru Voltaire.\n\n"}
{"id": "1095804", "url": "https://cs.wikipedia.org/wiki?curid=1095804", "title": "Lars Norén", "text": "Lars Norén\n\nLars Norén (* 9. května 1944 Stockholm) je básník a dramatik, který je považován za nejvýznamnějšího švédského dramatika druhé poloviny 20. století. Jeho hry většinou poukazují na traumatické vztahy v rodině případně na sociální problémy. Často je přirovnáván k Augustu Strindbergovi a to hlavně proto, že pro jeho díla jsou charakteristické obnažené emoce a intenzivní konflikty.\nLars Norén se narodil ve Stockholmu, v dětství se ovšem s rodiči přestěhoval do města Genarp v Skåne, kde jeho otec dostal práci v hotelu. Tento hotel se později stal dějištěm několika Norénových her. V 15 letech se vrátil zpátky do Stockholmu, kde v roce 1962 pracoval jako asistent režiséra Bengta Ekorta při inscenaci v Královském dramatickém divadle (Dramaten). Později zde byly jeho hry často hrány, působil zde také jako režisér.\n\nPo roce 1999 působil jako umělecký šéf divadla Riksteatern, ale v roce 2007 po skandálu s inscenací 7.3 odstoupil. Roku 2009 přijal post uměleckého vedoucího v divadle Folkteatern v Göteborgu, odkud ale v roce 2012 kvůli zdravotním problémům odešel.\n\nNorén debutoval v 19 letech lyrickým dílem Šeříky, sníh (\"Syrener, snö\", 1963). V nich se soustředí na dvě hlavní témata: démonický sex a intenzivní pocity spojené se smrtí. Úspěch zaznamenaly sbírky Encyklopedie (\"Encyklopedi\", 1966) a Stupor (\"Stupor\", 1968), které tvoří koláž obrazů ze světových katastrof ale také soukromých osobních momentů. V textu nalézáme útržky obrazů utrpení, smrti a sexu. V 70. letech je v jeho sbírkách viditelná změna, jsou formálně disciplinovanější a konvenčnější, přičemž je stále citelná atmosféra vnitřní zranitelnosti. Jako hlavní témata se zde vyskytují separace a obětování se. Díla Denní a noční básně (\"Dagliga och nattliga dikter\", 1973), Deník srpen – říjen 1975 (\"Dagbok augusti – oktober 1975\", 1976) a Noční práce (\"Nattarbete\", 1976) obsahují lyriku psanou ve stylu deníkových zápisků. Norénovu básnickou tvorbu ovlivnil především Paul Celan a do jisté míry také Friedrich Hölderlin, Simone Weil a Joseph Beuys.\n\nPo smrti matky na počátku osmdesátých let začíná Norén psát dramata, protože, jak se sám vyjádřil: „moje básně se jaksi srážely, byly stále menší a menší. (…) A kromě toho bylo psaní básní příliš snadné. (…) Potřeboval jsem, aby mi látka kladla odpor. A to dělají moje hry. Psát dramata je mnohem namáhavější a časově náročnější práce“. V tomto počátečním období píše komorní hry inspirované americkou dramatikou 20. století (E. Albee, E. O´Neill). Zachycuje v nich odvrácenou tvář rodinného života.. Dramata z této doby (\"Orestes \"(Orestes, 1980) a \"Odvaha zemřít \"(Modet att döda, 1980) se vyznačují zřetelnou stavbou a zápletkou, v realistických dialozích probleskují surrealistické momenty. V jednotlivých hrách nejsou důležité vzájemné vztahy, ale prožitky jednotlivých postav a hledání vlastní identity. Norén se výrazně inspiruje zážitky ze svého života. Psaní dramatu mu zároveň slouží jako vnitřní sebereflexe. Jako dramatika ho proslavil cyklus \"Noc je matkou dne \"(Natten är dagens mor, 1983), \"Chaos je sousedem Boha \"(Kaos är granne med Gud, 1983) a \"Klid \"(Stillheten, 1986)\n\nV letech 1989–1995 Norénovi vychází čtrnáct her ve čtyřech svazcích pod názvem \"Mrtvé hry \"(De döda pjäserna). Téma smrti je v nich rozebíráno z různých uhlů pohledu. Nejdříve je smrt jen symbolická, smrt domova nebo citů, pak přechází do podoby smrtelných nemocí, až nakonec umírají i samotné postavy. Mrtvé hry začínají postrádat přehlednost, často nemají víc než jeden akt a podobají se skicám. Autor v nich postupně opouští líčení měšťácké rodiny ‚v uzavřeném prostoru‘, do něhož se události okolního světa promítají pouze prostřednictvím médií, a začíná se zajímat o vnější svět. Norén se věnuje lidem, kteří jsou nějakým způsobem vytlačeni ze společnosti: například rumunští emigranti v Americe ve hře \"Rumuni \"(Rumäner, 1994) nebo duševně nemocní z psychiatrických léčeben ve hrách \"Jakýsi Hádes \"(En sorts Hades, 1994) a \"Klinika \"(Kliniken, 1994). Píše o jedincích ovládaných pudy, vnitřním chaosem, kteří neumí překonat propast mezi ideálem a realitou, snem a rozumem. I v Mrtvých hrách lze nalézt záblesky týkající se společensko-politických otázek. \n\nV roce 1998 přichází s hrou \"Sedm Tři \"(Sju Tre), jejíž název odkazuje na §7.3 týkající se zločinců se zvýšeným rizikem útěku nebo recidivy. Norén pracuje s vězni souzenými za nacismus a rasismus, navštěvuje je a tráví s nimi svůj čas. Výsledkem je čtyřhodinová hra, jejíž text vychází z autentických rozhovorů vězňů. Tři vězni hrající sami sebe jsou vedeni profesionálním hercem, který jim klade otázky o jejich životě a snaží se je přimět, aby soudili své vlastní zločiny. Kritici tvrdě zpytovali Noréna především kvůli morální stránce hry, čemuž pomohlo také setření hranice mezi fikcí a realitou. Inscenace byla hrána i mimo vězení. Po skončení dvacáté páté reprízy ve městě Halunda využil Tony Olsson (mezi skiny velmi populární) propustky z vězení a s několika komplici přepadl banku ve městě Kisa. Při útěku byli zastřeleni dva policisté. Později se ukázalo, že loupež byla detailně připravená. Proti Norénovi se zvedla vlna ostré kritiky. O šest let později byl o představení natočen film \"Divadelní zkoušky\" (Repetitioner) a Norénovi se tak dostalo rehabilitace.\n\nTématu zraněných a zraňujících lidí a složitých mezilidských vztahů a se věnuje i ve svých nejnovějších hrách napsaných po roce 2000. Dramata \"Podzim \"(Tristano), \"Detaily\" (Detaljer), \"Zimní úschova\" (Vinterförvaring) z trilogie \"Klidná hladina\" (Stilla vatten, 2000), \"Tichá hudba\" (Tyst musik, 2001), \"Chlad \"(Kyla, 2002) se vracejí k rodinným ‚kvartetům‘ a tematizují výhradně stárnutí a smrt. Tyto hry jsou charakteristické strohými replikami a emočně drásavými momenty – Norén se zde inspiruje stylem norského dramatika Jona Fosseho, jehož překládá do švédštiny. Lars Norén balancuje mezi společenskými tématy a interním účtováním. Krutost smrti a brutalita člověka a společnosti jsou pro něj spojité nádoby.\n\n\n"}
{"id": "1095806", "url": "https://cs.wikipedia.org/wiki?curid=1095806", "title": "Svatý Nikita", "text": "Svatý Nikita\n\nSvatý Nikita z Medikionu (latinsky \"Nicetas hegumenus\") byl igumen kláštera Meditii a odpůrce ikonoklasmu. Katolické a pravoslavné církve jej uctívají jako světce.\n\nNení známo, kdy a kde se Nikita narodil. V dospělosti se stal představeným - igumenem kláštera Meditii. Odmítal hereze, se kterými se potýkala tehdejší církev, a rovněž tak ikonoklasmus. Z toho důvodu jej byzantský císař Leon V. Arménský dal nejprve uvěznit a později poslat do vyhnanství. Po císařově smrti v roce 820 se zřejmě mohl Nikita z vyhnanství vrátit. V závěru života žil v poustevně nedaleko Konstantinopole. Zemřel v roce 824.\n\nJeho život a působení patří do doby ještě jednotné, nerozdělené církve, proto je jako světec uctíván jak katolíky a církemi v jednotě s Římem, tak pravoslavnými.\n\n\n"}
{"id": "1095807", "url": "https://cs.wikipedia.org/wiki?curid=1095807", "title": "Jesus Jones", "text": "Jesus Jones\n\nJesus Jones je britská hudební skupina hrající alternative dance a alternativní rock. Byla založena v roce 1988 v hrabství Wiltshire. Jsou známí především svou písní „Right Here, Right Now“. Mezi jejich další hity patří například skladby „Real Real Real“, „International Bright Young Thing“ nebo „Info Freako“.\n\n\n\n\n"}
{"id": "1095808", "url": "https://cs.wikipedia.org/wiki?curid=1095808", "title": "Frej", "text": "Frej\n\nPříjmení Frej je počeštěná varianta příjmení Frei (něm. svobodný).\n\n\n"}
{"id": "1095813", "url": "https://cs.wikipedia.org/wiki?curid=1095813", "title": "Esmerine", "text": "Esmerine\n\nEsmerine je kanadská hudební skupina kombinující prvky drone music, post-punku a tureckého folku.\n\n\n"}
{"id": "1095814", "url": "https://cs.wikipedia.org/wiki?curid=1095814", "title": "Po stopách sklářského řemesla v Novém Boru", "text": "Po stopách sklářského řemesla v Novém Boru\n\nPo stopách sklářského řemesla v Novém Boru je naučná stezka vybudovaná v Novém Boru na Českolipsku v květnu 2014.\nJe stezkou městského typu, která turisty vede po sedmnácti očíslovaných zastaveních nejzajímavějšími místy města s důrazem na objekty spojené s historií sklářství ve městě. Délka trasy je zhruba 5 km.\n\nVšech 17 informačních tabulí naučné stezky zajistilo město s využitím dotace Evropské unie, konkrétně Evropského fondu pro regionální rozvoj a v součinnosti s německými partnery v Sasku.\n\nNa trase stezky je 17 očíslovaných naučných tabulí, vesměs na kovových stojanech, které jsou dvoujazyčné (česky a německy) a doplněné jak podrobným plánkem města s umístěním stanovišť stezky, tak fotografiemi. \n\n\n\n\n"}
{"id": "1095818", "url": "https://cs.wikipedia.org/wiki?curid=1095818", "title": "Nikolaj Gjaurov", "text": "Nikolaj Gjaurov\n\nNikolaj Gjaurov, bulharsky Николай Гяуров (13. září 1929, Velingrad – 2. červen 2004, Modena) byl bulharský operní pěvec, bas. Vynikal zejména v operách Modesta Petroviče Musorgského, Giuseppe Verdiho a Wolfganga Amadea Mozarta.\n\nVystudoval bulharskou akademii a moskevskou konzervatoř. Debutoval roku 1955 v Rossiniho \"Lazebníku sevillském\" v Sofii. Do zahraničí prorazil o dva roky později, kdy stál na pódiu Vídeňské opery jako Ramphis ve Verdiho \"Aidě\" a roku 1959 již zpíval na prknech La Scaly (Varlama v \"Borisi Godunovovi\"). Roku 1962 vstoupil do Royal Opera House v Covent Garden v Londýně a roku 1965 debutoval v Metropolitní opeře v New Yorku, jako Mefistofeles v Gounodově \"Faustovi\", odzpíval zde pak 81 představení v deseti rolích. Byl manželem italské operní pěvkyně, sopranistky Mirelly Freni (od roku 1978). Často spolu také vystupovali (prvně roku 1961 v Janově, ve Faustovi).\n\nRoku 1975 ho v jeho nejslavnější roli Borise Godunova mohli zhlédnout i návštěvníci pražského Smetanova divadla (operní scény Národního divadla).\n\n"}
{"id": "1095826", "url": "https://cs.wikipedia.org/wiki?curid=1095826", "title": "Šimon z Kyrény", "text": "Šimon z Kyrény\n\nŠimon z Kyrény či Šimon Cyrenejský je postava z Nového zákona, která nesla Kříž Ježíše Krista při cestě na Golgotu.\n\nKříž nesl Šimon podle synoptických evangelií, která uvádějí, že pocházel z Kyrené (v Kyrenaice) a byl k nesení kříže přinucen, když se vracel z pole. Marek navíc uvádí, že byl otcem jakéhosi Alexandra a Rufa, někdy ztotožňovaného s avignonským svatým Rufem. Naproti tomu v Janově evangeliu se píše, že kříž nesl sám Ježíš.\n\nZápadní křesťanská tradice se raději držela Janova podání, které symbolicky vyjadřovalo nesení břímě životem. Odlišné líčení ostatních evangelistů vysvětlovala tím, že Ježíš nebyl schopen kříž donést a proto byl Šimon přinucen, aby kříž nesl nebo s jeho nesením pomohl. Další tradice rozvinula toto podání o trojí Ježíšovo padnutí pod vahou kříže.\n\nZobrazení pašijové scény Šimona s Ježíšem a Křížem byl častý motiv křesťanské ikonografie, zejména jedním ze zastavení křížové cesty, v dřívější katolické tradici pátým. Tři související zastavení \"Ježíš padá pod křížem\" byla jako nekanonická zrušena.\n\nPodle historických pramenů si odsouzenci na místo ukřižování nosili sami pouze příčné břevno.\n\n"}
{"id": "1095834", "url": "https://cs.wikipedia.org/wiki?curid=1095834", "title": "Dobrušský rajón", "text": "Dobrušský rajón\n\nDobrušský rajón (bělorusky \"Добрушскі раён\", ukrajinsky \"Добруський район\", rusky \"Добрушский район\") je územně-správní jednotkou na východě Homelské oblasti v Bělorusku. Administrativním centrem rajónu je město Dobruš (bělorusky \"Добруш\", rusky \"Добруш\").\n\nÚzemí rajónu se nachází v Homelském Polesí. Reliéf je plochý, dominuje výškou 140 až 160 m. Rajón má rozlohu necelých 1 453 km². Rajón hraničí s Vetkaŭským a Homelským rajónem v Homelské oblasti, Novozybkovským, Zlynkovským a Klimovským rajónem Brjanské oblasti v Ruské federaci a Gorodňanským rajónem v Černihivské oblasti na Ukrajině.\n\nV západní části rajónu se nachází Šabrinská biologická rezervace, která byla založena v roce 1978 na ochranu divokých léčivých rostlin a zabírala oblast o rozloze 3 300 ha. V rezervaci bylo zakázány odvodňovací práce, těžba rašeliny a spásání sena dříve, než byla dokončena regenerace semen rostlin, jakož i sběr lesních plodů pomocí mechanických zařízení.\n\nHlavními řekami jsou Ipuť (s přítoky Chorapuc a Něťoša) a Uť (přítok řeky Sož). Na severu rajónu se rozkládá jezero Ravučaje.\n\nRajón byl vytvořen 8. prosince 1926 jako součást Homelského okruhu, ale 4. srpna 1927 byl zrušen a předán Vetkaŭskému, Homelskému a Cjerachoŭskému rajónu. Obnoven byl 12. února 1935. Od 15. ledna 1938 je součástí Homelské oblasti.\n\nPrvní písemná zmínka o osadě Dobruš je obsažena v soupisu majetku hradu Homel z roku 1560, kdy Bělorusko bylo součástí Litevského velkoknížectví. Dobruš byl již od založení řemeslnou osadou, kde se vyráběly plachty a lana. Tato skutečnost je vyobrazena i na znaku osady Dobruš, kde jsou na zelené louce „španělského“ štítu tři smotky lana ve stříbrné barvě s černými okraji položeny trojúhelníkovými základnami nahoru.\n\nPopulace rajónu čítá na 42 200 obyvatel, v městském prostředí žije 20 700 obyvatel. Celkem je zde 102 osad.\n\nDopravní infrastruktura zahrnuje železniční trať Homel — Brjansk, Homel — Bachmač, Homel — Krugavec a silniční spojení Brjansk — Kobryn.\n\n\nNa území Dobrušského rajónu se rozkládá exkláva Medvežje-Saňkovo, která administrativně patří k Brjanské oblasti Ruské federace.\n\n\n\n\n\n\n\n\n\n\n\n\n\n\n\n"}
{"id": "1095839", "url": "https://cs.wikipedia.org/wiki?curid=1095839", "title": "Lavagna", "text": "Lavagna\n\nLavagna je menší italské město v regionu Ligurie, v provincii Janov. Leží v severozápadní části Itálie, v Janovském zálivu, na pobřeží Ligurského moře. Je součástí Italské riviéry, respektive její východní části Riviery di Levante. Přístav jachet ve městě s 1600 kotvišti je největší svého druhu v Itálii. Lavagna značí \"břidlice\", město bylo dříve známé zpracováním břidlice.\nMěsto má rozlohu 14 km a žije zde okolo 12 500 obyvatel.\n\nObec se začala rozvíjet již v dobách Římské říše, původně se nazývala \"Lavania\". Od konce 12. století byla ve správě rodiny Fieschiů, časté byly spory s Janovskou republikou. Na konci 16. století byla Lavagna napadena a poškozena saracénskými piráty. V roce 1815 se obec stala součástí Sardinského království a od roku 1861 Italského království. Podle královského výnosu z roku 1889 byla Lavagna povýšena z obce na město.\n\nCentrum města se nachází severně od nádraží, v okolí ulice \"Via Roma\". Na \"Corso Risorgimento\" se konají městské trhy. Oblíbeným místem je promenáda na pobřeží \"Lungomare Labonia\".\n"}
{"id": "1095846", "url": "https://cs.wikipedia.org/wiki?curid=1095846", "title": "Getty Images", "text": "Getty Images\n\nGetty Images je americká fotobanka sídlící ve městě Seattle ve Washingtonu. Je dodavatelem fotografií pro podniky a spotřebitele a její archiv čítá více než 80 milionů statických snímků a ilustrací a více než 50 tisíc hodin filmových záběrů. Je zaměřena na tři oblasti: tvůrčí profesionály (reklama a grafický design), média (tisk a on-line publikace) a firemní (design interiérů). Společnost Getty má distribuční pobočky po celém světě. Její archiv se zvětšuje a společnost tak své snímky digitalizovala, což umožňuje on-line distribuci. Společnost byla založena Markem Gettym a Jonathanem Kleinem v roce 1995.\n\n"}
{"id": "1095848", "url": "https://cs.wikipedia.org/wiki?curid=1095848", "title": "Jalovec šupinatý", "text": "Jalovec šupinatý\n\nJalovec šupinatý (\"Juniperus squamata\") je stálezelený neopadavý jehličnan, keřovitá dřevina nízkého vzrůstu z čeledi cypřišovité (\"Cupressaceae\"). Latinské druhové jméno \"squamata\" (šupinatý) poukazuje na malé, šupinám podobné jehlice. Je používáno synonymum jalovec stěsnaný.\n\nJe původní v oblastech Himálaje a Číny, od severovýchodního Afghánistánu východu na západ Yunnan v jihozápadní Číně, na severu po západní Gansu a na východ po Fujian. Roste v nadmořských výškách 1,600-4,900 m.nm. \n\nJe to jehličnatý stálezelený keř (zřídka malý strom ), který dorůstá výšky 2-10 m (zřídka 15m), s hnědou borkou a nepravidelně kuželovitým habitem koruny. Listy jsou jehlice 3-9 mm dlouhé, uspořádané v šesti řadách střídavě protistojně po třech. Často bývají šedivě modrozelené barvy. Plody jsou zdužnatělé šišky připomínající bobule, kulovité až vejčité, 4-9 mm dlouhé o průměru 4-6 mm, lesklé, černé, ojíněné, obsahují jedno semeno. Zrají asi 18 měsíců. Samčí šištice jsou 3-4 mm dlouhé, kvetou na jaře. Druh je ve značné míře dvoudomý, samčí a samičí květenství vyrůstají na různých rostlinách, ale někteří jedinci jsou jednodomí.\n\nNěkterými autoritami je v taxonomii respektováno tři až pět variet:\n\nNěkdy je \"Juniperus morrisonicola\" Hayata z Tchaj-wanu, uváděn jako synonymum tohoto druhu, nebo jako varieta \"Juniperus squamata\" var. \"morrisonicola\" (Hayata) H.L.Li & H.Keng, ale je lépe jej rozlišovat jako odlišný druh, má totiž odlišný profil DNA.\n\nKultivary jsou vyšlechtěny s ohledem na habitus, výšku, barvu jehlic. Pěstované kultivary:\nVe 20. století byl v ČR populárním kultivarem \"Juniperus squamata\" 'Meyeri'.\n\nJako okrasné rostliny pro použití v zahradách je vyšlechtěno více různých odrůd s různými vlastnostmi vzhledu. Druh je ceněn jako stálezelená rostlina, v kompozici jej lze využít jako půdokryvné dřeviny, solitery, do skupin nebo do skalek, podle kultivaru. Keře mají dosti ostré jehlice a údržba je tak někdy nesnadná. Je vhodné pěstovat spíše nižší kultivary. Zastíněné části rychle prosychají. Sněhem se keře snadno rozvalují, zvláště vyšší kultivary. Vyšší dřeviny ztrácí nižší patra – vyholují, staré vyšší dřeviny jsou často nevzhledné. Je vhodný i pro pěstování v mobilní zeleni.\n\nVyžaduje plné osvětlení, ve stínu silně prosychá. Snáší otevřené prostranství, zcela odolává namrzání a snese přísušky. Preferuje propustné i chudší, mírně kyselé půdy, ale snáší i zásadité. Přihnojení podpoří růst. Snáší průmyslové prostředí. Nízké kultivary je vhodné mulčovat. Je náchylný k prosychání a napadení štítenkou.\n\n.\n"}
{"id": "1095849", "url": "https://cs.wikipedia.org/wiki?curid=1095849", "title": "Gettyho vila", "text": "Gettyho vila\n\nGettyho vila (anglicky Getty Villa) je jedním ze sídel muzea J. Paula Gettyho. Nachází se ve čtvrti Pacific Palisades na západě Los Angeles v Kalifornii. Komplex budov Getty Villa je sídlem vzdělávacího centra a muzea věnovaného umění a kultuře starověkého Řecka, Říma a Etrurie. Sbírka obsahuje více než čtyřicet tisíc starožitností od dob 6500 př. n. l. do roku 400 n. l. Kolekce je zdokumentována a prezentována on-line. Architekty budov jsou Robert E. Langdon, Jr. a Ernest C. Wilson, Jr. a muzeum zde bylo otevřeno v roce 1974.\n\n"}
{"id": "1095850", "url": "https://cs.wikipedia.org/wiki?curid=1095850", "title": "Rónán", "text": "Rónán\n\nRonan je mužské křestní jméno keltského původu znamenající \"malý tuleň\". Je odvozeno irského slova \"rón\", ke kterému se přidala přípona án.\n\n\n\n\n"}
{"id": "1095851", "url": "https://cs.wikipedia.org/wiki?curid=1095851", "title": "Stickney (kráter)", "text": "Stickney (kráter)\n\nStickney je největší impaktní kráter na Phobosu, měsíci planety Mars. Tvoří výraznou dominantu tohoto malého měsíce. Jeho střední souřadnice činí 1° severní šířky a 49° západní délky, má průměr 9 kilometrů. Je pojmenován Mezinárodní astronomickou unií po Chloe Angeline Stickney Hall, manželce amerického astronoma Asapha Halla, objevitele Phobosu a Deimosu.\n\nUvnitř se nachází menší kráter Limtoc pojmenovaný podle postavy z literárního díla \"Gulliverovy cesty\" od Jonathana Swifta.\n\n"}
{"id": "1095854", "url": "https://cs.wikipedia.org/wiki?curid=1095854", "title": "Petr Černý", "text": "Petr Černý\n\nPetr Černý (* 25. dubna 1975 Praha, Československo) je český florbalový delegát a bývalý florbalový rozhodčí nejvyšší mužské soutěže Tipsport Superligy (dříve Fortuna Extraligy). Florbalovým rozhodčím byl od roku 1993. Působil zejména v nejvyšší soutěži mužů v České republice – Superlize – a rozhodoval také všechna seniorská finálová utkání na Mistrovství světa. Od 10. 12. 1994 působil ve dvojici s Jiřím Janouškem. Mezinárodním rozhodčím florbalu byl od roku 1995 do roku 2016. V březnu 2018 (20.3.) dosáhl hranice 600 odřízených utkání v nejvyšší soutěži mužů. Ve své poslední 26. sezoně (2018/19) Superligy mužů dosáhl počtu 626 odřízených utkání (z toho 481 základní část, 118 play-off, 27 play-down). Posledním utkáním v kariéře bylo Superfinále mužů (Mladá Boleslav – Vítkovice 3:4), konané dne 14.4.2019 v Ostravě (Ostravar aréna). V srpnu 2019 se stal florbalovým delegátem.\n\nCelkem odřídil 25 finálových utkání české nejvyšší soutěže mužů, z toho pět krát Superfinále (historicky první a druhé v letech 2012 a 2013, páté a šesté v letech 2016 a 2017 a osmé v roce 2019).\n\nJako jediní na světě společně s Jiřím Janouškem rozhodovali všechna seniorská Finále Mistrovství světa (Finále MS žen 1999 v Borlange; Finále MS mužů B-divize 2000 v Oslo; Finále MS mužů C-divize 2008 v Bratislavě; Finále MS mužů A-divize 2012 v Curychu; Finále MS mužů A-divize 2014 v Göteborgu).\n\nZároveň se stali historicky prvními florbalovými rozhodčími, kteří rozhodovali Finále MS mužů dvakrát za sebou (2012 a 2014). Na svém kontě má i Finále Akademického MS mužů 2014 v Singapuru. Na mezinárodní scéně odřídil od dubna 1995 do 6.11.2016 celkem 143 utkání národních reprezentací (94× muži, 30× ženy, 17× junioři, 2× juniorky), z toho 17× odřídil vzájemný duel mužských reprezentací Švédska a Finska. Kariéru mezinárodního rozhodčího IFF ukončil 6. 11. 2016 v Lilienthalu (Německo) utkáním mužských reprezentací Lotyšsko – Dánsko. Celkový počet utkání na mezinárodní scéně (reprezentace, kluby) pořádaných IFF – 191. Dne 10. 12. 2016 na MS v Rize v rámci oslavy 30. výročí založení IFF obdržel stříbrné vyznamenání za přínos světovému florbalu.\n\nZ prvních 18. ročníků ankety Rozhodčí sezony má na svém kontě 16× 1.místo (Rozhodčí roku 2001, 02, 03, 04, 05 a Rozhodčí sezony 2008/09, 09/10, 10/11, 11/12, 12/13, 13/14, 14/15, 15/16, 16/17, 17/18, 18/19) a 2× 2.místo (Rozhodčí sezony 2006/07, 07/08).\n\nJeho kontakt s florbalem začal na podzim roku 1992, kdy se se spolužáky z Gymnázia Na Pražačce v Praze zúčastnili prvního florbalového turnaje na TJ Tatran Střešovice. Zde se seznámil s Martinem Vaculíkem (nyní prezident klubu TJ Tatran Střešovice) a zařadil se do skupiny nadšenců, kteří položili základ florbalového hnutí v ČR. Ve florbalové unii působil jako první sekretář ČFbU a první předseda Komise rozhodčích ČFbU. Položil základy vzdělávání rozhodčích florbalu v Česku. V letech 1995-2007 spolupořádal (v oblasti rozhodčích) florbalový turnaj Czech Open. Podílel se i na pořádání florbalového turnaje Prague Masters.\n\nStal se spoluzakladatelem florbalových týmů Gymnázium Na Pražačce a IBK Spoje Praha. Jako hráč působil ve 4 klubech: Gymnázium Na Pražačce, IBK Spoje Praha (nyní AC Sparta Praha), Mentos Praha (nyní TJ JM Chodov) a Star Dust. Aktivní hráčskou seniorskou kariéru ukončil v roce 1995. Od té doby se věnuje florbalu jako rozhodčí a funkcionář. V sezoně 2005/06 se na jednu sezonu vrátil jako hráč do veteránského týmu Star Dust, se kterým v roce 2006 získal titul Mistr ČR veteránské ligy.\n\nV historickém kanadském bodování základní části Extraligy mužů dosáhl celkem 12 bodů (ve 40 utkáních vstřelil 5 branek a měl 7 asistencí). Byl prvním kapitánem mužské reprezentace na florbalovém Mistrovství Evropy v Helsinkách v roce 1994.\n\nV současné době bydlí v Jihlavě, je ženatý a zaměstnán jako obchodní ředitel pro maloobchod a gastronomii ve společnosti Amylon, a.s.\n\n\n"}
{"id": "1095865", "url": "https://cs.wikipedia.org/wiki?curid=1095865", "title": "D'Arrest (kráter na Phobosu)", "text": "D'Arrest (kráter na Phobosu)\n\nD'Arrest je impaktní kráter na Phobosu, měsíci planety Mars. Jeho střední souřadnice činí 39° jižní šířky a 179° západní délky, má průměr cca 2 kilometry. Je pojmenován Mezinárodní astronomickou unií po dánsko-německém astronomovi Heinrichu Louisi d'Arrestovi známém zejména díky svým pracím o kometách a planetkách.\n\n"}
{"id": "1095867", "url": "https://cs.wikipedia.org/wiki?curid=1095867", "title": "Česká genealogická a heraldická společnost v Praze", "text": "Česká genealogická a heraldická společnost v Praze\n\nČeská genealogická a heraldická společnost v Praze \"(ČGHSP)\" je český spolek se sídlem v Praze, který si klade za cíl podporovat a rozvíjet genealogii, heraldiku a jiné pomocné vědy historické a přibližovat je českým občanům. Za tímto účelem pořádá přednášky a pravidelně vydává časopis \"Genealogické a heraldické listy\" (GHL). Organizace také provozuje registr osobních znaků, který si zde může registrovat (za poplatek) kterýkoliv občan České republiky.\n\nČGHSP má specifické požadavky pro registraci osobního znaku a každý návrh je vždy odborně posouzen komisí. Samotný znak musí obsahovat štít, přilbu, přikryvadla, točenici a klenot, popřípadě heslo/motto. Je doporučeno užít kolčí přílbu, ale akceptovány jsou i přílby hrncovité, kbelíkové a cylindrové. Naopak je u registrovaných znaků zakázáno užívat helmovní korunky, řádové dekorace, hodnostní odznaky, čepice, klobouky, štítonoše, prapory, půdu, trofeje, pokřiky, stany a pláště. Zváštní případ jsou pak písmena v samotném znaku. Pokud jsou dobře odůvodněna, je možno užít velké písmeno.\n\n"}
{"id": "1095868", "url": "https://cs.wikipedia.org/wiki?curid=1095868", "title": "Ben Bridwell", "text": "Ben Bridwell\n\nBen Bridwell (* 25. dubna 1978) je americký zpěvák a kytarista. Vyrůstal ve městě Irmo v Jižní Karolíně, odkud se ve svých šestnácti letech přestěhoval do Tucsonu v Arizoně. Později se se dvěma přáteli přestěhoval do Seattlu ve státě Washington, kde společně hráli v kapele Carissa's Wierd. Ta svou činnost ukončila v roce 2003 a Bridwell zanedlouho založil skupinu Band of Horses. V roce 2012 se podílel na písni „Starting Over“ z alba \"The Heist\" dua Macklemore a Ryan Lewis. V té době rovněž přispěl svým zpěvem do dvou písní na albu \"Opposites\" skotské kapely \"Biffy Clyro\". V roce 2015 nahrál společně se zpěvákem a kytaristou Iron & Wine album \"Sing Into My Mouth\" složené z coververzí.\n"}
{"id": "1095870", "url": "https://cs.wikipedia.org/wiki?curid=1095870", "title": "Fernando Tarrida del Mármol", "text": "Fernando Tarrida del Mármol\n\nFernando Tarrida del Mármol (2. srpna 1861 – 14. března 1915), byl kubánský anarchistický spisovatel. \nNarodil se v Havaně do bohaté rodiny katalánských emigrantů a byl synovcem generála Donata Mármola. Studoval inženýrství v Barceloně, Toulouse a v Madridu. Stal se profesorem a ředitelem Polytechnické školy v Barceloně. Zde také napsal články \"La Revista Blanca\" a \"El Productor\" ve spolupráci s Federicem Uralesem a Franciscem Ferrerem. Zformuloval pojem \"anarchismus bez přívlastků\". Dovolával se větší tolerance mezi různými anarchistickými frakcemi. Byl zatčen a uprchl nejdříve do Francie a poté do Anglie, kde se začlenil do Fabiánské společnosti. Zemřel v Londýně ve věku 54 let a je pohřben v anglickém Lewishamu.\n\n\n"}
{"id": "1095874", "url": "https://cs.wikipedia.org/wiki?curid=1095874", "title": "George Balanchine", "text": "George Balanchine\n\nGeorge Balanchine, původním jménem Giorgi Melitonovič Balančivadze, gruzínsky გიორგი ბალანჩივაძე (22. leden 1904, Petrohrad – 30. duben 1983, New York) byl gruzínský baletní choreograf narozený v Rusku, který se proslavil v USA, kde roku 1934 založil slavnou baletní školu (SAB), roku 1948 legendární soubor \"New York City Ballet\" a vytvořil nový baletní styl, tzv. neoklasiku (někdy nazývána americký balet). Mezi jeho nejvýznačnější tituly patří \"Apollon, vůdce múz\", \"Marnotratný syn\", \"Jewels\", \"Divertimento No. 15\", \"Themes and Variations\", \"Concerto Barocco\". Za ovlivněné jeho dílem se označovali další slavní choreografové - John Cranko, John Neumeier, William Forsythe, Jiří Kylián aj.\n\nVystudoval slavnou Imperiální baletní školu v Mariinském divadle v Petrohradě (po roce 1918 změnila název na Sovětská státní baletní škola, dnes Akademie ruského baletu A. J. Vaganovoje) a hudbu na petrohradské konzervatoři (na přání svého otce, hudebního skladatele Melitona Balančivadzeho). Studia skončil roku 1924 a vydal se spolu se skupinou dalších baletních umělců (Alexandra Danilovová, Tamara Gevergevová, Nikolas Efimov) na turné po Evropě. V Paříži se připojil k Ruskému baletu (Ballets russes) Sergeje Ďagileva. Jméno Balančivadze na Balanchine mu změnil právě Ďagilev. Balanchine pro něj nakonec napsal deset baletních představení, mj. i \"Apolla\" (1928) a \"Marnotratného syna\" (1929). U Ďagileva také Balanchine prvně potkal hudebního skladatele Igora Stravinského, s nímž až do své smrti úzce spolupracoval. Ďagilev zemřel roku 1929, načež Balanchine pracoval pro Dánský královský balet a Ruský balet Monte Carlo. Roku 1933 spoluzaložil avantgardní skupinu \"Les Ballets\". Když její vystoupení spatřil americký mecenáš a filantrop Lincoln Kirstein, pozval Balanchina do New Yorku, aby zde založil baletní školu i společnost a šířil moderní balet v Americe. To se podařilo, načas se Balanchinova skupina stala hlavní skupinou Metropolitní opery (do roku 1938), ale avantgardní pojetí Balanchinovo a konzervativní požadavky velké scény na sebe neustále narážely. Až roku 1948 našli Kirstein a Balanchine ideální model, když založili společnost \"New York City Ballet\", která vystupovala v \"New York City Center\" a později v \"New York State Theatre\" v Lincolnově centru. Pro tuto společnost vytvořil Balanchine 150 choreografií. V Americe začal Balanchine vytvářet rovněž choreografie pro film (zejm. slavné taneční číslo \"Slaughter on Tenth Avenue\" ve snímku \"On Your Toes\" z roku 1936) a broadwayskou muzikálovou scénu. S oblibou též vytvářel taneční variace na hudební díla, kupříkladu Brahmsův \"Liebeslieder Walzer\" (1960) či Schumannův \"Davidsbündlertänze\" (1980).\n\n"}
{"id": "1095875", "url": "https://cs.wikipedia.org/wiki?curid=1095875", "title": "Johan Mádr", "text": "Johan Mádr\n\nJohan Mádr (* 31. červenec 1994 Opočno) je český herec a moderátor.\n\nVůbec poprvé se na televizních obrazovkách objevil v roce 2012 v roli studenta v seriálu \"Vyprávěj\". V současné době je moderátorem Hitrádia City 93,7 spolu s Ondřejem Havlem, televizní stanice Óčko v pořadu Mixxxer a příležitostně hráčem florbalu. Hraje za FBC Dobruška.\n\n\n2014-2019 - Fajn rádio\n\n2020 - dodnes - Hitrádio City 93,7 \n\n"}
{"id": "1095876", "url": "https://cs.wikipedia.org/wiki?curid=1095876", "title": "1. ročník udílení Nickelodeon Kids' Choice Awards", "text": "1. ročník udílení Nickelodeon Kids' Choice Awards\n\n1. ročník Nickelodeon Kids' Choice Awards se konal 18. dubna 1988. Moderátory večera byli Tony Danza, Debbie Gibson, Brian Robbins a Dan Schneider.\n\n\n\n\n\n\n\n\n\n\n\n\n\n\n"}
{"id": "1095878", "url": "https://cs.wikipedia.org/wiki?curid=1095878", "title": "Vánoce jednoho kluka z Walesu", "text": "Vánoce jednoho kluka z Walesu\n\nVánoce jednoho kluka z Walesu (v anglickém originále \"A Child's Christmas in Wales\") je povídka velšského básníka Dylana Thomase. Ten ji napsal během druhé světové války, ale poprvé byla vydána v upravené podobě až roku 1955. V českém jazyce ji vydalo v roce 2013 nakladatelství Albatros. Jde o převyprávění Vánoc z pohledu malého chlapce. Povídka je označována za jedno z nejpopulárnějších autorových děl.\n\nVelšský hudebník a skladatel John Cale v roce 1973 vydal na svém albu \"Paris 1919\" píseň „Child's Christmas in Wales“, která je touto povídkou inspirována. V roce 1987 natočil kanadský režisér Don McBrearty na motivy této povídky film \"A Child's Christmas in Wales\", ve kterém se v hlavní roli představil Denholm Elliott. Anglický komik Mark Watson představil v roce 2009 komedii inspirovanou touto povídkou nazvanou \"A Child's Christmases in Wales\".\n"}
{"id": "1095881", "url": "https://cs.wikipedia.org/wiki?curid=1095881", "title": "2. ročník udílení Nickelodeon Kids' Choice Awards", "text": "2. ročník udílení Nickelodeon Kids' Choice Awards\n\n2. ročník Nickelodeon Kids' Choice Awards se konal 25. června 1989. Moderátory večera byli Nicole Eggert a Will Wheaton.\n\n\n\n\n\n\n\n\n\n\n\n\n\n\n"}
{"id": "1095885", "url": "https://cs.wikipedia.org/wiki?curid=1095885", "title": "Drunlo (kráter)", "text": "Drunlo (kráter)\n\nDrunlo je impaktní kráter na Phobosu, měsíci planety Mars. Jeho střední souřadnice činí 36,5° severní šířky a 92° západní délky, má průměr 4,2 kilometru a hloubku 1,1 km. Je pojmenován Mezinárodní astronomickou unií po literární postavě z díla \"Gulliverovy cesty\" od Jonathana Swifta, který v něm předvídal existenci měsíců Marsu.\n\nSeverně leží v těsné blízkosti kráter Clustril, východně Reldresal, jihovýchodně největší kráter Phobosu Stickney s menším Limtocem uvnitř.\n\n"}
{"id": "1095888", "url": "https://cs.wikipedia.org/wiki?curid=1095888", "title": "The Teardrop Explodes", "text": "The Teardrop Explodes\n\nThe Teardrop Explodes byla anglická post-punková skupina, která vznikla v Liverpoolu v roce 1978. Vůdčí osobností skupiny byl zpěvák Julian Cope. První album kapely nazvané \"Kilimanjaro\" vydala v říjnu roku 1980 společnost Fontana Records. Coby producenti jsou pod nahrávkou podepsáni Bill Drummond a David Balfe. Album bylo organizací British Phonographic Industry oceněno stříbrnou deskou. Druhé album, v prosinci 1981 vydané \"Wilder\", produkoval Clive Langer a rovněž získalo stříbrnou desku. V září 1982 skupina začala nahrávat své třetí studiové album, ale zanedlouho ukončila svou činnost.\n\n\n"}
{"id": "1095893", "url": "https://cs.wikipedia.org/wiki?curid=1095893", "title": "Letiště Stuttgart", "text": "Letiště Stuttgart\n\nLetiště Stuttgart, německy: \"Flughafen Stuttgart\", dříve \"Flughafen Stuttgart-Echterdingen\", (IATA: STR, ICAO: EDDS) je mezinárodní letiště ve Stuttgartu, v metropoli spolkové země Bádensko-Württembersko. Pojmenovaní získalo po bývalém stuttgartském starostovi Manfredu Rommelovi a k roku 2014 bylo šestým nejvytíženějším letištěm v Německu, když jím prošlo 9 728 710 cestujících.\n\nPředstavuje důležitý letištní uzel pro Germanwings, nízkonákladovou dceřinou společnost Lufthansy. Zprostředkovává pravidelné letecké linky do evropských měst i rekreačních destinací, stejně tak zajišťuje dvě dálková spojení do Atlanty a Abú Dhabí. Letiště disponuje čtyřmi terminály pro cestující, které mají samostatné prostory pro odbavení, a jsou vzájemně propojeny, když sdílejí jedinou neveřejnou zónu letiště (airside).\n\nLetiště je vzdálené přibližně 13 km jižně od Stuttgartu a leží na hranicích blízkých měst Leinfeldenu-Echterdingenu, Filderstadtu a samotného Stuttgartu. V roce 2007 došlo k přestěhování výstaviště Stuttgartských veletrhů do přímého sousedství letiště. Sídlí zde také světové ředitelství společnosti APCOA Parking, působící ve službách parkování aut.\n\nNa letiště lze dojet přibližně za půl hodiny z hlavního vlakového nádraží Stuttgart Hauptbahnhof linkami metra S2 nebo S3 Stuttgart S-Bahn, a to na výstupní stanici „Stuttgart Flughafen/Messe“.\n\nLetiště zahájilo provoz v roce 1939, když nahradilo Letiště Böblingen. Po porážce Třetí říše v roce 1945 převzalo jeho kontrolu Letectvo Spojených států amerických. Město se nacházelo v americké okupační zóně. Německé orgány jej do správy získaly zpět roku 1948.\n\nV době trvání studené války využívala vzletovou dráhu a zázemí také americká armáda, která provozovala vrtulníky, bitevníky Grumman OV-1 Mohawk a další letadla z jižní části letiště, patřící pod Echterdingen Army Airfield.\n\nPo druhé světové válce došlo k jeho rozšíření. V roce 1948 se vzletová dráha prodloužila na 1 800 metrů, roku 1961 na 2 250 metrů a konečně v roce 1996 na 3 345 metrů.\n\nPůvodní terminál byl nahrazen roku 2004. Letiště disponuje čtyřmi terminály s maximální kapacitou přibližně 12 milionů cestujících ročně. Po úmrtí bývalého křesťanskodemokratického starosty Manfreda Rommela v listopadu 2013, navrhli místní politici přejmenování letiště na počest této osobnosti. Návrh způsobil zjitřenou veřejnou debatu, protože se jednalo o syna nacistického polního maršála Erwina Rommela, ale současně respektovanou osobnost na poli mezikulturních vztahů. Od července 2014 nese letiště oficiální název Flughafen Stuttgart – Manfred Rommel Flughafen.\n\nV září 2014 aerolinie United Airlines zrušily lety z Newarku do Stuttgartu. Jediným transatlantickým spojením tak zůstala Atlanta, prostřednictvím společnosti Delta Air Lines. Od prosince 2014 pak aerolinie Air Berlin oznámily spojení do Abú Dhabí. Od března 2015 létá na letiště easyJet. Stuttgart se stal sedmou německou destinací této britské společnosti.\n\n"}
{"id": "1095894", "url": "https://cs.wikipedia.org/wiki?curid=1095894", "title": "Annaberg-Lungötz", "text": "Annaberg-Lungötz\n\nAnnaberg-Lungötz je obec v Salcbursku v okrese Hallein v Rakousku, ve které žije obyvatel.\n\nObec se nachází v oblasti Tennengau v Salcbursku, v údolí Lammertal na úpatí Gosaukammu. Až do roku 1896 obec spadala do okresu Pongau. Toho roku však byl zřízen okres Hallein a Annaberg-Lungötz byl zařazen do něj. Do konce roku 2002 obec patřila k okresnímu soudu Abtenau, od roku 2003 je součástí soudního okresu Hallein. Obec je jedním z center lyžařského areálu Dachstein West.\n\nObec se skládá z osmi sídel (v závorce uveden počet obyvatel k 31. říjnu 2011):\n"}
{"id": "1095898", "url": "https://cs.wikipedia.org/wiki?curid=1095898", "title": "Low Society", "text": "Low Society\n\nLow Society je americká bluesrocková hudební skupina pocházející z Memphisu ve státě Tennessee. Tvoří ji zpěvačka Mandy Lemons Nikides, její manžel a kytarista Sturgis Nikides, baskytarista Nick Dodson a bubeník Mike Munn. Za čestného člena je označován saxofonista Herman Green, který v šedesátých letech hrál například s kytaristou B. B. Kingem. V roce 2014 skupina vydala album \"Can’t Keep a Good Woman Down\". Hlas zpěvačky skupiny je přirovnáván například k Janis Joplin.\n\n"}
{"id": "1095900", "url": "https://cs.wikipedia.org/wiki?curid=1095900", "title": "David IV.", "text": "David IV.\n\nDavid IV. (1073–1125), také \"Budovatel\" nebo \"Stavitel\" (gruzínsky დავით აღმაშენებელი, Davit Aghmashenebeli) byl gruzínský král vládnoucí v letech 1089–1125.\n\nDavid IV. je považován za jednoho z nejvýznamnějších gruzínských králů z dynastického rodu Bagrationů. Vládl Gruzínskému království od roku 1089 až do své smrti v roce 1125. Byl velice charismatický a energický panovník. Jeho vláda započala zlatou éru gruzínských dějin, v které úspěšně pokračovala královna Tamara Gruzínská. Gruzínské království se v jejich éře stalo nejsilnějším státním útvarem na Kavkaze. \n\nKrál David a jeho vojska porazila v bitvě u Didgori (v roce 1121) invazní vojska Seldžucké říše. Rozhodujícím vítězstvím se David zbavil muslimské nadvlády a vyhnal loupeživé hordy (Seldžucké Turky). Bitva u Didgori je v gruzínských kronikách opěvována jako \"zázračné vítězství\" (gruzínsky ძლევაჲ საკვირველი, dzlevay sakvirveli). Gruzínci pořádají na počest této významné události tradiční každoroční vzpomínkovou akci známou jako Didgoroba. Po této rozhodující bitvě král David ovládl Tiflis, které ustanovil hlavním městem země. \n\nNásledně provedl král David IV. vnitropolitické změny a reformy. Aktivně podporoval rozvoj školství a vzdělání, dále rozvíjel vědy a umění, sjednocoval národ, reorganizoval armádu, usiloval o hospodářský pokrok a zvyšování úrovně blahobytu obyvatelstva. Snažil se zabezpečit prosperitu Gruzínského království. Za jeho vlády vznikaly nebo se rozvíjely nová městská sídla, zejména Gori a některé unikátní stavby, především klášter Gelati, který se nachází nedaleko druhého největšího gruzínského města Kutaisi a je místem posledního odpočinku krále Davida. \n\nKrál David měl v oblibě poezii a napsal cyklus duchovní lyriky Kajícné žalozpěvy (gruzínsky გალობანი სინანულისანი, Galobani sinanulisani).\n"}
{"id": "1095901", "url": "https://cs.wikipedia.org/wiki?curid=1095901", "title": "Limtoc (kráter)", "text": "Limtoc (kráter)\n\nLimtoc je impaktní kráter na Phobosu, měsíci planety Mars. Jeho střední souřadnice činí 11° jižní šířky a 54° západní délky, má průměr 2 kilometry. Je pojmenován Mezinárodní astronomickou unií po literární postavě z díla \"Gulliverovy cesty\" od Jonathana Swifta, který v něm předvídal existenci měsíců Marsu. \n\nLimtoc leží uvnitř největšího kráteru Phobosu pojmenovaného Stickney.\n\n"}
{"id": "1095903", "url": "https://cs.wikipedia.org/wiki?curid=1095903", "title": "2. jezdecký pluk (Spojené státy americké)", "text": "2. jezdecký pluk (Spojené státy americké)\n\n2. jezdecký pluk (2nd Cavalry Regiment), známý také jako 2nd Dragoons (2. dragounský) je plukem mechanizovaného jezdectva armády USA, jehož tradice sahají do roku 1836, kdy vznikl jako pluk dragounů. Pluk se během své existence aktivně zúčastnil mnoha konfliktů včetně americké občanské a obou světových válek. V závěru druhé světové války operoval i na českém území. V současné době je dislokován na území SRN jako součást sil americké armády v Evropě.\n\nPluk byl dříve známý jako 2. pluk dragounů (\"2nd Regiment of Dragoons\" – květen 1836 až březen 1843; duben 1844 až srpen 1861), 2. pluk střelců (\"2nd Regiment of Riflemen\" – březen 1843 až duben 1844), 2. pluk jezdectva Spojených států (\"2nd US Cavalry Regiment\" – srpen 1861 až červenec 1942), 2. jezdecký pluk (mechanizovaný) (\"2nd Cavalry Regiment (Mechanized)\" – leden až prosinec 1943), 2. jezdecká skupina (mechanizovaná) (\"2nd Cavalry Group (Mechanized)\" – prosinec 1943 až červenec 1946), 2. pluk četnictva (\"2nd Constabulary Regiment\" – červenec 1946 až listopad 1948), 2. pluk obrněného jezdectva (\"2nd Armored Cavalry Regiment\" – listopad 1948 až červenec 1992), 2. lehký obrněný jezdecký pluk (\"2nd Armored Cavalry Regiment (Light)\" – červenec 1992 až červen 2006), 2. jezdecký pluk (Stryker) (\"2nd Stryker Cavalry Regiment\", červen 2006 až červenec 2011). Od července 2011 je znám pod svým nynějším označením.\n\nPluk svou organizací odpovídá brigádní bojové skupině mechanizované pěchoty vybavené vozidly Stryker, ačkoliv jeho podřízené jednotky nadále používají tradiční terminologii jednotek jezdectva, např. \"squadron\" (korouhev) a \"troop\" (švadrona) namísto pěchotních označení \"battalion\" (prapor) a \"company\" (rota).\nSkládá se z následujících jednotek:\n\n"}
{"id": "1095906", "url": "https://cs.wikipedia.org/wiki?curid=1095906", "title": "Fosfatidylinositol-4-kináza", "text": "Fosfatidylinositol-4-kináza\n\nFosfatidylinositol-4-kináza (PI4 kináza, PI4K) je enzym ze skupiny kináz, který katalyzuje navázání fosfátové skupiny na D4 pozici inositolového kruhu fosfatidylinositolu, čímž vzniká fosfatidylinositol-4-fosfát. U savců jsou klasifikovány na fosfatidylinositol-4-kinázy II. a III. typu, a každý typ ještě zahrnuje isoformy α a β (tedy PI4K IIα, PI4K IIβ, PI4K IIIα, PI4K IIIβ). Jinak se však PI 4-kinázy strukturně podobají známějším PI 3-kinázám a dokonce jsou mnohdy inhibovány stejnými inhibitory (wortmannin). Funkcí PI 4-kináz je podílet se na syntéze fosfatidylinositidů, a to zejména v membráně Golgiho aparátu, ale i jinde.\n"}
{"id": "1095908", "url": "https://cs.wikipedia.org/wiki?curid=1095908", "title": "Česko Slovenská SuperStar (4. řada)", "text": "Česko Slovenská SuperStar (4. řada)\n\nČtvrtá řada Česko Slovenská SuperStar známé spíš jako SuperStar se objevila na TV Nova a TV Markíza 30. srpna 2015. V nové řadě se objevil nový moderátor Martin Rausch, který doposud moderoval talentovou show \"Česko Slovensko má talent\" na konkurenčních stanicích TV Prima a TV JOJ, Rausch tím nahradil Zorku Kepkovou a Romana Juraška. Od semifinále ho doplnila Jitka Nováčková. Do poroty se vrátil Pavol Habera, Ondřej Soukup, Marta Jandová a připojila se k nim Klára Vytisková.\n\nDne 6. prosince 2015 se čtvrtou \"SuperStar\" stala Emma Drobná, která získala 75 000 Eur, roční vstupné do Aquapalace v Čestlicích a notebook a tiskárnu od HP z limitované edice Star Wars.\n\nFormát \"SuperStar\" prošel několika změnami. První změnou bylo představení nového moderátora Martina Rausche, který se vrátil k moderování SuperStar, od dob \"Slovensko hľadá SuperStar,\" kde moderoval po boku Adely Banášové. Dne 14. října 2015 televize oznámily, že od semifinálový kol se k jeho bodu přidá nová moderátorka Jitka Nováčková.\n\nV porotě se vrátili dva osvědčení porotci Pavol Habera a Ondřej Soukup. Velký návrat zažila zpěvačka Marta Jandová, která zasedla do křesla porotce v první řadě federální \"SuperStar\". Nově se k nim připojila česká zpěvačka Klára Vytisková.\n\nNový ročník se vrátil zpět ke klasickému zpracování, kdy již nenabízí speciální dům pro soutěžící a živé přenosy přes internetové stránky, což nabízel v průběhu třetí řady. Novým prvkem při výběru soutěžících byla Volba CD, kdy si soutěžící vybral jedno CD daného porotce, jehož rozhodnutí by rozhodlo v případě remízy. Novinkou byl také tzv. Super výběr, který nahradil díly s názvem Divadlo, které následoval po castingových kolech. Super výběr se natáčely v industriální hale bývalých oceláren Poldovka v Kladně a na písečné pláži Žlutých lázní v Praze. Inspirací pro novinky a design byla německá verze \"SuperStar\".\n\nNově byla také spuštěna mobilní aplikace pod názvem SuperStar.\n\nCastingy byly zahájeny 10. března 2015. Současně byly oznámeny také města s termíny konání.\nDva díly s názvem Super výběr byly odvysílané 4. a 11. října 2015, ve kterých soutěžilo sto soutěžících, kteří postoupili z castingových kol před porotou. V prvním díle Super výběru byli v první části vybráni soutěžící, kteří před porotou vystoupili ještě jednou, kde již začínali vypadávat. V druhé části zpívali soutěžící za doprovodu klavíru. Soutěžící byli rozděleni do několik skupin, v nichž dostali jednu z písni: Sam Smith – Stay With Me, Daniel Powter – Bad Day, Kelly Clarkson – A Moment Like This, Bruno Mars – Just The Way You Are, Hozier – Take Me To Church, Coldplay – Viva La Vida, Elton John – Can You Feel The Love Tonight, Katty Perry – Roar, John Legend – All of Me a Adele – Someone Like You. V druhém díle Super výběru byli soutěžící rozděleni do dvojic a odzpívali duety. Poté následovala tzv. Dlouhá cesta, ze které vzešlo 20 semifinalistů.\n\nNíže je uveden seznam semifinalistů, kteří se nedostali do finálových kol.\nSemifinále se odvysílalo 18. října 2015 a 25. října 2015. V prvním semifinále se představilo s výběrem vlastní písně deset chlapců a v druhém deset dívek. Soutěžící s největším počtem hlasů od diváků automaticky postoupili do finálových kol, další tři soutěžící vybrala porota. Celkem ze semifinále postoupili 4 chlapci a 4 dívky.\n\nSemifinále proběhlo v prostorách Muzea současného skla v Praze.\n\n\n\n\n\n\n\n\n\n\n\nVe čtvrtém ročníku federativní SuperStar bylo šest finálových večerů, které odstartovaly 1. listopadu 2015.\nVýsledky hlasování v jednotlivých finálových kolech v procentech jsou doplněny podle zveřejněných výsledků TV Nova.\n\n\n"}
{"id": "1095910", "url": "https://cs.wikipedia.org/wiki?curid=1095910", "title": "HMNB Clyde", "text": "HMNB Clyde\n\nHMNB Clyde \"(Her Majesty's Naval Base, Clyde)\" je jednou ze tří základen Britského královského námořnictva (dalšími jsou HMNB Devonport a HMNB Portsmouth). Základna je velitelstvím pro Skotsko a je rovněž domovským přístavem pro jaderné ponorky vyzbrojené raketami Trident, které jsou schopné nést jaderné zbraně.\n\nHMNB Clyde leží na východním pobřeží Gare Loch ve správní oblasti Argyll a Bute, v severní části Firth of Clyde a 40 kilometrů západně od Glasgow.\n"}
{"id": "1095912", "url": "https://cs.wikipedia.org/wiki?curid=1095912", "title": "Haberlea rodopská", "text": "Haberlea rodopská\n\nHaberlea rodopská (\"Haberlea rhodopensis\") je druh rostliny z čeledi podpětovité a jediný druh rodu haberlea. Je to endemit Balkánu, třetihorní relikt a jeden z mála zástupců čeledi podpětovité v Evropě. Rostlina je zajímavá schopností upadnout při nedostatku vláhy do stavu anabiózy, z něhož se po zalití opět rychle vzpamatovává. Je pěstována jako skalnička.\n\nHaberlea rodopská je vytrvalá bylina s přízemní růžicí listů. Listy jsou obvejčité až podlouhle vejčité, svraštělé, měkce chlupaté nebo řidčeji na líci téměř lysé, postupně se zužující v krátký řapík.\nKvěty jsou uspořádané ve stopkatém okolíku. Květenství dosahuje výšky 6 až 10 cm a je tvořeno 1 až 5 květy. Kalich je srostlý z 5 lístků, s laloky asi zdéli kališní trubky. Koruna je modrofialová, s více méně trubkovitou korunní trubkou zakončenou 5 lehce dvoupyskými laloky. Uvnitř je chlupatá. Korunní trubka je delší než horní korunní laloky. Tyčinky jsou 4, jsou přirostlé ke korunní trubce a nevyčnívají z květů. Prašníky jsou mnohem kratší než nitky tyčinek. V květech je přítomna 1 sterilní patyčinka. Semeník je svrchní, s čnělkou zakončenou dvoulaločnou blizou. Tobolka je přehrádkosečná, asi stejně dlouhá jako kalich.\n\nRostlina kvete od konce dubna do července, semena dozrávají v červenci až srpnu.\n\nHaberlea rodopská je endemit Balkánu. Vyskytuje se v horách středního a jižního Bulharska a severovýchodního Řecka. Vyskytuje se v rozdrobeném areálu, skládajícím se z izolovaných lokalit, na území o rozloze asi 20000 km. V Bulharsku je známo asi 70 lokalit. Jejich rozloha kolísá od několika m po více než 3 km.\n\nHaberlea roste zejména na vlhkých stinných skalnatých místech v bukových či borových lesích na vápencových či vulkanických podkladech v nadmořských výškách od 500 do 1700 metrů, řidčeji níže (od 100 m/m). Mimo to se vyskytuje i na otevřených, slunných stanovištích s nižší vzdušnou vlhkostí. Na stanovištích tvoří husté trsy listových růžic. Je hmyzosprašná. Množí se semeny i vegetativně pomocí odnoží a krátkých výběžků. Je odolná vůči suchu, které přežívá ve stavu anabiózy, kdy rostlina vysychá a snižují se její metabolické pochody. Je schopna tak přetrvat více než 30 měsíců. Po zvlhčení se rychle vrací do vegetace. Do stavu anabiózy přecházejí rostliny v závislosti na podmínkách stanoviště. U bulharských populací je to od konce dubna do srpna, přičemž období anabiózy trvá 1 až 6 měsíců. Rostliny jsou poměrně dlouhověké a mohou se dožívat stáří až několika desetiletí.\n\nV Červeném seznamu ohrožených druhů IUCN je vedena jako málo dotčený druh. Její populace v přírodě jsou početné, stabilní a nalézají se na místech chráněných před narušením. V Řecké červené knize je vedena jako zranitelná. V Bulharsku je její sběr možný pouze se speciálním povolením.\n\nHaberlea rodopská byla popsána v roce 1835.\nV roce 1903 byl z Bulharska popsán další druh, \"Haberlea ferdinandi-coburgii\". Od té doby již nebyl znovu nalezen. V botanických zahradách jsou pěstovány rostliny pod tímto jménem, není však jisté že se jedná o tentýž taxon. Podle originálního popisu se od \"H. rhodopensis\" liší celkově menší velikostí, na líci lysými listy, menšími květy, užšími kališními lístky, tmavě modrou korunou a protáhlými tobolkami. V díle \"Flora of Bulgaria\" z roku 1995 je uveden jen jako varieta \"H. rhodopensis\". Taxonomické studie neprokázaly zásadní odlišnost obou taxonů a v současné taxonomii není druh \"Haberlea ferdinandi-coburgii\" uznáván a rod \"Haberlea\" je považován za monotypický.\n\nZ kultury je znám kříženec \"Haberlea rhodopensis\" s ramondou pyrenejskou (\"Ramonda myconi\"), popsaný v roce 1989 jako ×\"Ramberlea kistlerae\", a rovněž hybrid s \"Jankaea heldreichii\", popsaný v témže roce jako ×\"Jankaeberlea panayotii\".\n\nRostlina má historický a archeologický význam. Ve staré Thrácké kultuře se nazývala Orfeův květ a byla spojována se smrtí a vzkříšením. Je zmiňována v Thrácké i Řecké mytologii, kde je spojována s Orfeovou smrtí.\n\nHaberlea rodopská se pěstuje jako skalnička. Je známa též forma se sněhově bílými květy, pěstovaná pod názvem 'Virginalis'. Haberlea není udávána ze sbírek žádné české botanické zahrady.\n\nV bulharské lidové medicíně byla haberlea používána při léčení slintavky a kulhavky. Byla testována v kosmetice.\n\nHaberlea se pěstuje v chudé, vlhké, dobře odvodněné půdě. V létě je třeba ji chránit před slunečním úpalem. Je mrazuvzdorná až do -28 °C.\nMnoží se dělením trsů na jaře nebo koncem léta, letními listovými řízky nebo výsevem semen na jaře při 13 až 18 °C.\n"}
{"id": "1095913", "url": "https://cs.wikipedia.org/wiki?curid=1095913", "title": "Cisternová automobilová stříkačka", "text": "Cisternová automobilová stříkačka\n\nCisternová automobilová stříkačka (akronym CAS) je hasičský automobil vybavený nezávislým čerpadlem a obvykle vodní cisternou, hadicemi, proudnicemi a dalšími pomocnými zařízeními potřebnými k hašení požáru. \n\nZákladním znakem tohoto typu vozidla je trvale instalované čerpadlo a velký zásobník vody, který umožňuje první hasičský zásah bez externího zásobování vodou pomocí hydrantů nebo přístupných míst. Proto jsou tato vozidla navržena a vybavena především pro hašení požárů. Existují různé velikosti tohoto typu vozidla, které se liší především počtem osob posádky, zatížení, velikostí nádrže a čerpacím výkonem.\n\nCAS je určena na zdolávání požárů zejména třídy A a B zásahem vodou a pěnou, příp. v závislosti na objemu cisterny a výkonu čerpadla může být využita i na kyvadlovou dopravu vody nebo dopravu vody pomocí dálkového hadicového vedení.\n\nCisternové automobilové stříkačky se, podobně jako ostatní hasičské automobily, označují následovně:\n\npříklad: CAS 32 Tatra 815 6x6\n\n"}
{"id": "1095914", "url": "https://cs.wikipedia.org/wiki?curid=1095914", "title": "První pražský vikariát", "text": "První pražský vikariát\n\nPrvní pražský vikariát je územní část pražské arcidiecéze, tvoří jej 24 farností. Okrskovým vikářem je M. P. Mgr. Vladimír Kelnar, který je zároveň mimo jiné kanovníkem u sv. Víta a diecézním konzervátorem. Vikariát se rozléhá v centru Prahy (Praha 1, Praha 2). Vikariát sousedí na severovýchodě se čtvrtým pražským vikariátem, na jihovýchodě s druhým pražským vikariátem a na západě s třetím pražským vikariátem. Zajímavostí je, že v prvním pražském vikariátu fungují čtyři personální farnosti – slovenská, polská, maďarská a akademická, tedy farnosti, které nesdružují věřící podle místa jejich pobytu, jako je to ve většině farností nejen v ČR, ale podle jazyka (slovenská, polská) či stavovské příslušnosti (akademická).\n\nOsobami ustanovenými ve vikariátu jsou:\n\n\n\n"}
{"id": "1095918", "url": "https://cs.wikipedia.org/wiki?curid=1095918", "title": "Geologie Alp", "text": "Geologie Alp\n\nVýzkum geologie Alp, na kterém se podíleli geologové mnoha evropských zemí, významně ovlivnil celkový vývoj mnoha oborů geologie a Alpy jsou dodnes místem, kam míří mnozí odborníci, kteří se zdokonalují ve výzkumu orogenních pásem.\nAlpy jsou nejvyšším pohořím na území Evropy. Rozkládají se v 1200 km dlouhém a mezi 150 a 250 kilometrů širokém oblouku, táhnoucím se od Ligurského moře do Panonské pánve. Jde o pásmové pohoří, které je součástí terciérního orogénu tvořícího součást alpsko-himálajské soustavy. Patří k její severní větvi, nazývané alpidy, která se táhne jižní a jižní Evropou až do Asie. Tento řetězec hor vznikl během několika fází Alpinského vrásnění.\n\nAlpy vznikly v důsledku srážky Apulské a Euroasijské tektonické desky, během které zanikla západní část původního oceánu Tethys. Velké mechanické napětí při jejich srážce působilo na horniny nacházející se na dně pánví oceánu Tethys a způsobilo jejich zvrásnění, kerné přesmyky, odlepení a násun na sever k předpolí, v podobě příkrovů. Předpolí Alp tvoří Evropská platforma a hercynsky konsolidovaná pohoří Massif Central, Vogézy, Schwarzwald a Český masiv. Největší horotvorné pohyby nastaly v křídě, oligocénu a miocénu. Při těchto horotvorných procesech byly do struktury Alp zavrásněny i mnohé starší celky, které dnes tvoří nejvyšší části pohoří.\n\nAlpy tvoří směrem na sever vypouklý (konvexní) oblouk kolem Pádské pánve. Kvartérní a neogénní sedimenty této pánve leží diskordantně na nejjižnějších částech alpského vějíře. Západní okraj Alp se nachází u Ženevy, na východě sahají až k Vídni. Severně od Alp leží jejich předpolí – alpská prohlubeň (tzv. „Molasová pánev“), okrajová pánev předpolí, ukloněná na jih a vyplněná nezvrásněnými molasovými sedimenty. Předpolí na severovýchodě navazuje na Bavorskou pánev. Na severozápadě prohlubeň odděluje pohoří Jura, které vzniklo tlakem Alp z jihu před asi 7 miliony let, koncem miocénu. Příčina odlišnosti severozápadní a východnější části prohlubně je dodnes předmětem diskusí. Za velmi pravděpodobné vysvětlení je považován vliv ze severu na jih se táhnoucího Rýnského příkopu severozápadně od Alp.\n\nAlpy z jihozápadu navazují na Apeniny a obloukovitě se točí o skoro asi 90° a dále pokračují směrem na východ a severovýchod do Karpat. Na východě jsou Alpy odděleny od Západních Karpat soustavou pokleslých pánví tvořících Panonskou pánev (vídeňská a štýrská pánev), místem jejich styku na povrchu je Karnutská brána. Jižní Alpy přímo navazují na Dinárské hory.\n\nGeologie Alp je poměrně složitá, ale základní princip vývoje je podobný jako u jiných pohoří spojených s kontinentální kolizí. Složitou stavbu Alp způsobila přítomnost ne jedné ale mnoha sutur. Zdánlivá důležitost periadriatické linie je způsobena až pozdějšími, třetihorními násunovými pohyby, které způsobily stlačení staršího křídového příkrovového systému.\n\nAlpy lze rozčlenit na dvě části. Jednou je směrem na Evropu (sever) nasouvané pásmo. To vzniklo mezi křídou a neogénem násunem kontinentálních a oceánských oblastí na Evropskou plaformu a molasovou pánev. Druhou je na jih (směrem k Apulii) nasouvané neogénní vrásově-násunové pásmo tvořící Jižní Alpy..\n\nHlavní sutura (styčná plocha tektonických mikrodesek) má v Alpách různé názvy: periadriatická linie (Drávská jizva, či insubrická nebo gailská linie) a prochází Alpami od západu na východ. Je hranicí mezi tehdejší Evropskou a Apulskou deskou (označovanou též Adriatická) a významnou strukturní hranicí Alp. Periadriatická linie je však jen součást zlomového systému a navazuje na západě na giudicarskou a rhônsko-simplonskou linii. Oblast je kořenovou oblastí několika příkrovů, které z ní byly vytlačeny na sever (příkrovové jednotky různého původu se označují helvetikum, penninikum a austroalpinikum). Jižní Alpy, které leží jižně od periadriatické linie mají odlišnou geologickou stavbu. Nejsou přítomny příkrovy a horniny mají podobnou stavbu jako Dinaridy. Kvůli nasunutí helvétských, penninických a austroalpinských příkrovů na sever, mají Alpy dominantní severní vergenci (směrování vrás). V Jižních Alpách byl směr násunu opačný a tak je vergence vrás v této oblasti jižní. Alpy proto mají v průřezu tvar označovaný jako „asymetrický vějíř“. Rozdíl je i mezi západní a východní částí Alp. Zatímco v Západních Alpách převládají nižší příkrovy jako helvetikum a penninikum, ve Východních Alpách jsou dominantní vyšší příkrovy austroalpinika. Austroalpinikum a dinarikum leželo v druhohorách na okraji apulské desky, zatímco penninikum tvořilo samostatný element severně od nich a jižně od helvetika, které leželo na okraji Evropské desky.\n\nDinarikum se nachází jižně od periadriatické linie, geograficky tvoří Jižní Alpy. Tato oblast je zvrásněná a poznamenána několika násuny (tvoří tzv. „vrásovo-násunové pásmo“), příkrovy však nejsou přítomny, což je znakem odlišného původu. Tato stavba vznikla v miocénu.\n\nČlenění alpských jednotek severně od periadriatické linie se do značné míry odvíjí od paleogeografického původu hornin.\n\nHelvétská zóna (Helvetikum) se nachází na vnější, severní straně Alp. Na povrchu převládá zvláště v Západních Alpách, kde se vyskytuje často po obvodu příkrovových trosek penninických příkrovů jako například v oblasti Préalpes du Sud jižně od Ženevského jezera. Ze severu na jih tvoří zónu flyšové a vápencové helvétské příkrovy nasunuté na předpolí, které je flexurně přehnuto, vytvářejíc prohlubeň a vyplněnou molasou. Autochtonní klastické mezozoické sedimenty pocházející z kontinentálního okraje erodovaných mateřských hornin Evropské platformy, leží na starším hercynském krystaliniku a jsou označovány jako infrahelvetikum. Původně tvořily kontinentální šelf. Podloží infrahelvetika však není ve své původní pozici, tyto původně hercynské horniny byly odděleny od svého podloží a během orogeneze zavrásněny mezi mladší jednotky. Později vytvořily rozsáhlá vyklenutá antiklinoria (hrástě), díky své vyšší odolnosti, budující nejvyšší části dnešních Alp. Helvetický příkrov v oblasti Glarus byl prvním místem, kde geologové předpokládali příkrovovou stavbu.\n\nPenninikum je nasunuto na helvetikum a výrazně metamorfováno. Na povrchu jsou příkrovy penninika přítomné zejména v západní části Alp. Na východě vystupují v rozsáhlých tektonických oknech zpod austroalpinika (např. tektonické okno Vysokých Taur nebo Engadine.) Původně se, dnes už pohlcený, sedimentační prostor (penninikum) těchto příkrovů nacházel mezi helvetikem a jižnějším austroalpinikem. Prostor označovaný jako Briançonnaiský mikrokontinent s kontinentální kůrou byl ze severu ohraničován Piemontsko-ligurským oceánem a z jihu Valaiským oceánem.. Oba oceány vznikly v juře a ze západu do nich vpadlo moře. Pro celou zónu jsou typické Bündnerské břidlice (též označované jako „shistes lustrés“). Troska mezozoických hornin penninika severně od helvetika je označována jako Předalpy.\n\nAustroalpinská zóna (austroalpinikum) se původně nacházela na okraji Apulské desky, kde tvořila šelf a kontinentální svah přiléhající k Valaiskému oceánu. V Západních Alpách bylo austroalpinikum erodováno a nachází se jen v tektonických oknech (např. tektonické okno Dent Blanche s horou Matterhorn), které leží nad penninikem. Naopak ve Východních Alpách pokrývá většinu území. Vytváří tři výrazné tektonické jednotky: unterostalpin, který leží na penniniku v lemu tektonických oken; mittelostalpin tvořený krystalinikem a oberostalpin, který je soustavou několika superficiálních příkrovů. Spodní příkrov je označován jako juvavikum, v jeho podloží se nachází slabě metamorfovaná karbonsko-permská Grauwackenzone. Horní příkrovy tvoří tirolikum a vrchní bajuvarikum.. Křídovou stavbu austroalpinika překrývají svrchněkřídovo-paleogénní sedimenty gossauské superskupiny.\n\nStarší vyvřelé horniny v nižší části zemské kůry, která vznikla během hercynského vrásnění (devon-perm), tedy před vznikem samotných Alp, jsou podle radiometrického datování staré až 320 milionů let (karbon). V Alpách však lze najít i mladší intruze felzického magmatu.\nTy pocházejí z permu a triasu, během nichž podléhala kůra v této oblasti rozpínání. Intruze v Alpách nezabírají velká území, největší se nacházejí podél periadriatické linie, kde vznikly například adamelské granity. V oblasti penninických příkrovů se vyskytují migmatity.\n\nHorniny helvétských, austroalpinských příkrovů, jakož i dinarika, nebyly během terciéru zasaženy přeměnou vysokého stupně. Přeměněné horniny vysokého stupně nevznikly v těchto zónách v důsledku orogeneze, jejich původ lze vysvětlit například tak, že pocházejí z původně hlubších částí kůry a na povrch se dostaly až pozdějším výzdvihem, při kterém byly přeměněny do amfibolitové facie. V zóně austroalpinských příkrovů se vyskytuje i eklogit, jehož vznik je spojen s křídovými orogénními pohyby.\n\nTerciérní eklogity se nacházejí i v penninických příkrovech. Ty obsahují i horniny facie modrých břidlic. To však signalizuje teplotně-tlakové podmínky, které se mohou vyskytovat jen hluboko uvnitř Země, na rozhraní spodní kůry a svrchního pláště. To znamená, že tyto horniny původně subdukovaly a dostaly se několik stovek kilometrů hluboko, ale později byly při obdukci vyzdviženy.\n\nKontaktní metamorfóza je v alpských terciérních horninových komplexů poměrně vzácná.\n\nAlpy jsou vrásově-příkrovové pásmo, které vzniklo v důsledku kůrového zkrácení způsobeného konvergentním pohybem Euroasijské a Apulské litosférické desky.\n\nKoncem karbonu, před asi 300 miliony let, zformovalo hercynské (též označované jako variské) vrásnění velký superkontinent Pangea, který v té době zahrnoval většinu tehdejší souše. Pangea vznikla srážkou dvou velkých bloků, jižní Gondwany a severní Laurasie. Do Pangey z východu zasahoval jako obrovský záliv oceán Paleotethys, který nesl menší kry kontinentální kůry, která později vytvořila část Alp a dalších pohoří alpsko-himálajské soustavy.\n\nVítr, voda a drsné povětrnostní podmínky způsobovaly chemické a mechanické zvětrávání a erozi hercynských pohoří, která vznikly na místě srážky obou kontinentů. V permu proto v oblasti dnešní Evropy vznikaly hlavně klastické sedimenty, zejména pískovce, přesněji jejich na křemen bohatá forma křemence a slepence. Ve stejné době se však zemská kůra těchto pohoří, která byla izostaticky nestabilní, začala horizontálně rozpínat a ztenčovat, což vedlo k takzvanému orogénnímu kolapsu. V důsledku této extenze začaly v ztenčených částech kůry vznikat pánve a podél osy horstva se objevila felzická sopečná činnost. Byla to první fáze riftingu, který opět oddělil Laurasii a Gondwanu. Během kolísání hladiny světového oceánu v triasu byl východní okraj Pangey zaplaven mořem Paleotethys. V mělkých částech šelfu tohoto epikontinentálního moře se tak usadily verfénské břidlice a při dalším pozvolném poklesávání obzvlášť mocné vrstvy vápenců, které mají lokální názvy. Masivní tmavé guttensteinské vápence vznikající v mělčí, severní části šelfu, jsou často dolomitizovány.\n\nJižněji, v o něco hlubších částech pánví, vznikaly tenčí zvrstvené světlé wettersteinské vápence. V depresích na okraji šelfu, které poklesly nejvíc, vznikaly reiflingské vápence s rohovci. Zajímavostí jsou též lunzské vrstvy z svrchního triasu, které mají flyšový charakter a jejich vznik byl spojen s krátkodobou ale výraznou změnou podnebí, která způsobila erozi okolního krystalinika. Na lunzské vrstvy nasedá významná až 3000 m mocná formace tzv. hauptdolomitu (hlavní dolomit).\n\nZačátkem jury, před 180 miliony let, pokračoval rozpad Pangey vznikem riftu a následně oceánu, nejprve mezi Severní Amerikou a Západní Afrikou, později v křídě i v oblasti Eurasie, Jižní Afriky a Jižní Ameriky. Vznikal Atlantik. Jedna z jeho větví sahala i do oblasti evropské desky. Oceánská kůra, která při tomto procesu vznikla, byla označena jako Piemontsko-ligurský oceán. Všeobecně je tento oceán považován za součást Západní Tethydy, ta se však nacházela více na východ a Piemontsko-ligurský oceán s ní geologicky nebyl spojen. Oddělovala je poloostrovní kra africké kontinentální kůry označovaná jako Apulská deska (Adriatická, Jaderská). Označení \"Západní Tethys\" je pojmenováním několika menších oceánských pánví jihozápadně od Evropské platformy, které je odlišuje od Neotethydní oblasti na východě. Protože se v juře na Zemi nevyskytovaly žádné kontinentální ledovce, mořská hladina sahala vysoko a oba tyto oceány byly spojeny rozsáhlými mělkými oblastmi, v nichž se mohly usazovat karbonáty.\n\nKoncem jury postihla extenze i euroasijskou desku, vznikl při tom Valaiský oceán, který oddělil od kontinentu malou Iberskou desku. Tu z druhé strany ohraničoval Piemontsko-ligurský oceán. Obě tyto oceánské provincie nikdy nedosáhly velikost porovnatelnou s dnešním Atlantikem, byly spíš porovnatelné s dnešním Rudým mořem. Ve stejné době (svrchní jura – malm) byl však narušen pasivní okraj Piemontsko-ligurského oceánu, jehož kůra začala subdukovat a Apulská deska se začala pohybovat směrem k Euroasijské desce. V důsledku subdukce vznikl ve východní části Alp oceánský příkop (tzv. trenč), v němž se usazovaly hlubokomořské sedimenty, hlavně radiolarity a Bündnerské břidlice. Místy byly zachovány nepohlcené ofiolity.\n\nVzdalování (divergentní pohyb) Euroasijské a Africké desky nemělo dlouhého trvání. Před asi 100 miliony let, ve středu křídy, vznikl Atlantský oceán a Afrika se začala pohybovat na severovýchod. V důsledku tohoto pohybu došlo ke stlačení a zkrácení sedimentačních pánví oceánu Tethys, jejichž sedimenty byly tlačeny před Africkou deskou. Oceánská kůra se mezi oběma kontinentálními deskami začala zužovat a subdukovat pod Apulskou desku. V důsledku působení obrovských sil se nejjižnější část Euroasijské desky ohnula a ponořila hlouběji do horkého zemského pláště, který ji natavil a pohltil. Africká deska zatím pokračovala ve svém pohybu na sever, v průběhu tohoto období se posunula o více než 1000 km.\n\nMladokimerská fáze se v Alpách projevila jen okrajově (významnější byly tehdy horotvorné pohyby na Krymu), důležitá však byla austrijská fáze, kterou lze považovat za začátek deformace Apulské desky, jejíž horniny později vytvořily podstatnou část austroalpinských příkrovů a dinarika. Stopy těchto horotvorných pohybů lze pozorovat i v některých oblastech Piemontsko-ligurského oceánu, jenž dnes tvoří příkrovy penninika. Ve svrchní křídě (mediteránní fáze) nastala první kontinentální kolize, když severní část Apulské desky narazila na Evropskou platformu.\n\nPo skončení prvních fází Alpinské orogeneze vzniklo několik vrásovo-násunových struktur, velká část oblasti však zůstala v křídě stále pod hladinou moře. Na jižním okraji Evropské tabule vznikly v mělké šelfové zóně hojné vápencové uloženiny, které byly v Alpách zabudovány do helvétských příkrovů. Naopak v hlubokých částech anoxického dna Piemontsko-ligurského a Valaiského oceánu vznikaly nadále jílovité sedimenty penninského flyše. Usazovaly se též sedimenty gossauské skupiny.\nPo úplné subdukci Piemontsko-ligurské oceánské kůry pod Apulskou desku v paleocénu začala subdukovat i kontinentální provincie Briançonského mikrokontinentu a pravděpodobně i část Iberské desky. Jednalo se o laramskou a sávskou fázi alpinské orogeneze. Briançonnaiský mikrokontinent a Valaiský oceán (s ostrovním obloukem) subdukoval pod Apulskou desku v eocénu. Během tohoto období se dostal do hloubky asi 70 km, přičemž jeho horniny byly přeměněny do eklogitové facie a na některých místech byly i intrudovány migmatity. Tyto horniny se později staly součástí penninických příkrovů, ale velká část Briançonnaiského kontinentu byla pohlcena hlouběji a zanikla. Zároveň byla vrchní část Apulské desky, představující austroalpinské příkrovy, nasunuta na své předpolí, tvořené Evropskou tabulí. Tyto události byly vrcholem alpinského vrásnění. V kolizní oblasti došlo k úplnému odlepení a vytlačení hornin penninika, austroalpinika a helvetika na sever, vyvrásnilo se i alpské flyšové pásmo a molasová pánev. V místě uzavření sutury vznikla Periadriatická linie.\n\nSubdukující Apulská kra se však rozpadla, jedna její část pokračovala v subdukci a později zanikla, ale druhá byla izostaticky vyzdvižena. Tento výzdvih vedl v miocénu k roztahování mocné kůry kolizního pásma, erozi a vytvoření tektonických oken Vysokých Taur a Engadine.\n\nApulská a Euroasijská deska se přibližují dodnes. Jádro Alp, které subdukovalo během paleocénu a eocénu, nadále pomalu stoupá. Podle měření v silničních a železničních tunelech se Alpy zdvihají průměrně o milimetr až centimetr ročně. To vede k rovnováze mezi výzdvihem (izostází) a zvětrávaním. Pohoří je stále seismicky aktivní. Energie, která se postupně hromadí v horninách, se uvolňuje zejména podél hlubokých zlomových linií. Pohyb příkrovů na sever stále pokračuje podél Penninického násunu. Pokračuje též subsidence okrajových pánví Pádské a Bavorské pánve.\n\n"}
{"id": "1095921", "url": "https://cs.wikipedia.org/wiki?curid=1095921", "title": "Długopole Górne", "text": "Długopole Górne\n\nDługopole Górne (německy \"Oberlangenau\") je ves v Polsku, v Dolnoslezském vojvodství v gmině Międzylesie.\n\nJedná se o jediné raně středověké známé osídlení v \"Kotlinie Kłodzkiej\". Roku 1611 se zde narodil Vavřinec Scipio, pozdější opat cisterciáckého kláštera v severočeském Oseku. Nachází se zde kostel sv. Petra a Pavla ze 16. století, přestavěný barokně v 18. století. Dále barokní zámeček z 18. století a empírový zámeček z 19. století.\n"}
{"id": "1095922", "url": "https://cs.wikipedia.org/wiki?curid=1095922", "title": "Frei", "text": "Frei\n\nFrei (něm. svobodný) a Freiová je příjmení více osob:\n\n\n"}
{"id": "1095924", "url": "https://cs.wikipedia.org/wiki?curid=1095924", "title": "Reldresal (kráter)", "text": "Reldresal (kráter)\n\nReldresal je impaktní kráter na Phobosu, měsíci planety Mars. Jeho střední souřadnice činí 41° severní šířky a 39° západní délky, má průměr 2,9 kilometru. Jeho okrajový val je na jihozápadě narušen menším kráterem. Reldresal je pojmenován Mezinárodní astronomickou unií po literární postavě z díla \"Gulliverovy cesty\" od Jonathana Swifta, který v něm předvídal existenci měsíců Marsu.\n\nSeverozápadně leží kráter Clustril, západně Drunlo, jihojihozápadně největší kráter Phobosu Stickney s menším Limtocem uvnitř.\n\n"}
{"id": "1095925", "url": "https://cs.wikipedia.org/wiki?curid=1095925", "title": "Mistrovství světa juniorů v orientačním běhu 1992", "text": "Mistrovství světa juniorů v orientačním běhu 1992\n\n3. Mistrovství světa juniorů v orientačním běhu proběhlo ve Finsku ve dnech 7. až 13. července 1992. Centrum závodů JMS bylo poblíž města Jyväskylä.\n\n"}
{"id": "1095928", "url": "https://cs.wikipedia.org/wiki?curid=1095928", "title": "Clustril (kráter)", "text": "Clustril (kráter)\n\nClustril je impaktní kráter na Phobosu, měsíci planety Mars. Jeho střední souřadnice činí 60° severní šířky a 91° západní délky, má průměr 3,4 kilometru a hloubku 0,7 km. Je pojmenován Mezinárodní astronomickou unií po literární postavě z díla \"Gulliverovy cesty\" od Jonathana Swifta, který v něm předvídal existenci měsíců Marsu.\n\nJižně leží v těsné blízkosti kráter Drunlo, jihovýchodně Reldresal.\n\n"}
{"id": "1095932", "url": "https://cs.wikipedia.org/wiki?curid=1095932", "title": "Marie Krescencie Höss", "text": "Marie Krescencie Höss\n\nSvatá Marie Krescencie Höss (20. října 1682, Kaufbeuren - 5. dubna 1744, tamtéž) byla bavorská řeholnice a mystička, katolickou církví dnes uctívaná jako světice.\n\nNarodila se do chudé tkalcovské rodiny v Kaufbeurenu v Bavorsku a pokřtěna byla jménem Anna. Od raného věku toužila po řeholním životě, do konventu františkánských terciářek byla však přijata až na přímluvu kaufbeurenského starosty, kterému byl konvent zavázán. Spolusestry dávaly Marii Krescencii, jak znělo Annino řeholní jméno, najevo, že v klášteře není vítána. Ta ale tyto ústrky snášela s trpělivostí a pokorou.\n\nPo většinu života trpěla Marie Krescencie bolestmi hlavy a zubů. I tyto nepříjemnosti snášela trpělivě a pokorně. Snažila se své utrpení přijímat jako účast na utrpení samotného Krista. Dostávalo se jí mystických zážitků a vidění, které se ale snažila udržet v tajnosti a mluvila o nich jen pokud jí to bylo nařízeno představenými. Po nějakém čase se v konventu změnila představená a ústrky od spolusester vůči Marii Krescencii ustaly. Byla jmenována novicmistrovou. Roku 1741 jí pak spolusestry zvolily za konventní představenou. Povedlo se jí klášter pozvednout po duchovní i materiální stránce. Řada lidí také do kláštera přicházela, aby prosila Marii Krescencii o radu. V únoru roku 1744 Marie Krescencie onemocněla a na Slavnost Zmrtvýchvstání Páně toho roku zemřela.\n\nDne 25. listopadu 2001 jí Jan Pavel II. kanonizoval.\n\n\n\n"}
{"id": "1095934", "url": "https://cs.wikipedia.org/wiki?curid=1095934", "title": "John Gale", "text": "John Gale\n\nJohn Gale může být:\n\n"}
{"id": "1095938", "url": "https://cs.wikipedia.org/wiki?curid=1095938", "title": "Gale", "text": "Gale\n\nGale může být:\n\n"}
{"id": "1095941", "url": "https://cs.wikipedia.org/wiki?curid=1095941", "title": "Johnny Horton", "text": "Johnny Horton\n\nJohnny Horton, rodným jménem John Gale Horton (30. dubna 1925 Los Angeles, Kalifornie – 5. listopadu 1960 Milano, Texas) byl americký zpěvák. Narodil se v Los Angeles jako nejmladší z pěti sourozenců. Vyrůstal v Texasu, ale s rodinou často odjížděl za prací do Kalifornie. Později pracoval v rozhlasové stanici KXLA v Pasadeně a zanedlouho se začal věnovat hudbě. Jeho největším hitem byla píseň „The Battle of New Orleans“, jejíž autorem byl Jimmy Driftwood. Horton svou verzi vydal v roce 1959 a umístila se na první příčce hitparády Billboard Hot 100 a rovněž mu přinesla cenu Grammy. Zemřel v roce 1960 při autonehodě.\n"}
{"id": "1095950", "url": "https://cs.wikipedia.org/wiki?curid=1095950", "title": "Observatoř Lomnický štít", "text": "Observatoř Lomnický štít\n\nObservatoř Lomnický štít () je astronomická a meteorologická observatoř, která se nachází na vrcholu Lomnického štítu ve Vysokých Tatrách ve výšce 2 632  m n. m. Jde o nejvýše položené meteorologické a astronomické pracoviště na Slovensku. V padesátých letech 20. století byla k původní meteorologické stanici přistavěna astronomická laboratoř pro výzkum kosmického záření. V blízkosti observatoře se nachází nejvýše položený telefonní automat na Slovensku.\n\nBudova observatoře byla postavena v letech 1957 až 1962 jako samostatná budova spojená s horní budovou visuté lanovky Tatranská Lomnica–Lomnický štít. Od té doby slouží k meteorologickým měřením a pozorováním Slovenského hydrometeorologického ústavu. V roce 1964 se místo stalo trvalým pracovištěm astronomů z Astronomického ústavu Slovenské akademie věd. Oba ústavy spolupracují, společným a hlavním objektem pozorování je Slunce.\n\n"}
{"id": "1095951", "url": "https://cs.wikipedia.org/wiki?curid=1095951", "title": "Campan", "text": "Campan\n\nCampan [kampan] je v pořadí pátý (odshora druhý) ze šesti chronostratigrafických stupňů oddělení svrchní křídy, který je datován do rozmezí před 83,6 ± 0,7 až 72,1 ± 0,6 Ma (milionů let). Campanu předcházel santon a následoval ho maastricht.\n\nStratigrafická definice campanu byla představena ve vědecké literatuře francouzským geologem Henrim Coquandem v roce 1857. Je pojmenován podle francouzské obce Champagne (lat. \"Campania\") v departementu Charente-Maritime. Původní typová lokalita byla vrstva, odkrytá poblíž obce Aubeterre-sur-Dronne ve stejném regionu. Vzhledem ke změnám stratigrafické definice, je tato sekce nyní součástí stupně maastricht. Báze (dolní hranice) campanu je na stratigrafické stupnici (sloupci) založena na vymření lilijice druhu \"Marsupites testudinarius\", horní hranice campanu prvním objevem amonitu druhu \"Pachydiscus neubergicus\".\n\nCampan je někdy dělen na tři podstupně: spodní, střední a svrchní. Celkově jde o velmi dlouhé období svrchní křídy, trvající asi 12 milionů let. Biodiverzita dinosaurů byla v průběhu tohoto geologického věku nejvyšší v celé jejich historii.\n"}
{"id": "1095958", "url": "https://cs.wikipedia.org/wiki?curid=1095958", "title": "Ucháč svazčitý", "text": "Ucháč svazčitý\n\nUcháč svazčitý (\"Discina fastigiata\" (Krombh.) Svrček & J. Moravec, syn.: \"Gyromitra fastigiata\" (Krombh.) Rehm) je vzácná a ohrožená jedlá vřeckovýtrusná houba s nepravidelně laločnatým kloboukem, vyrůstající zjara v teplých listnatých lesích.\n\nPlodnice, apothecium, je poměrně statná, vysoká až 15 cm, dělená na theciem svrchu pokrytou kloboukovitou část a třeň. Celá je komůrkatě dutá.\n\nKlobouk dorůstá velikosti až 12 cm. Je nepravidelně tvarovaný, někdy sedlovitý, zpravidla rozesedající se ve 2-4 velké, zploštělé cípy. Jeho povrch je výrazně žilnatě vrásčitý, červenohnědý.\n\nTřeň je dlouhý 4–8 cm, nepravidelný, podélně široce zvrásněný, na bázi většinou rozšířený, bílý.\n\nDužnina je v celé plodnici poměrně tenká a chrupavčitě křehká, s příjemnou vůní a chutí.\nVýtrusy, tvořící se po osmi ve vřeckách, jsou elipsoidní, na konci opatřeny bradavkami; jejich rozměry jsou 24–32 × 11-15 μm.\n\nRoste dosti vzácně v dubnu a květnu v doubravách, habřinách apod., někdy na zbytcích dřeva. Nalézán bývá v teplých oblastech, zvláště ve středních Čechách a na jižní Moravě. Náleží mezi ohrožené druhy (EN) dle Červeného seznamu hub (makromycetů) České republiky. Na Slovensku je chráněn zákonem.\n\nUcháč svazčitý je sice jedlý a chutný, je-li před další úpravou spařen ve vařící vodě (syrové ucháče mohou být podezřelé ze zdravotní škodlivosti), budiž však pamatováno na to, že jde především o druh ohrožený a proto ochrany hodný.\n\n\n"}
{"id": "1095962", "url": "https://cs.wikipedia.org/wiki?curid=1095962", "title": "Ulmus × hollandica 'Wredei'", "text": "Ulmus × hollandica 'Wredei'\n\nUlmus × hollandica 'Wredei' je označení pro listnatou opadavou dřevinu, z čeledi jilmovité (\"Ulmaceae\"), kultivar druhu označovaný jako jilm holandský (\"Ulmus × hollandica\"). Kultivar je také někdy označovaný obchodním názvem „zlatý jilm“. Odborná literatura český název neuvádí. Kultivar vznikl jako sport kultivaru 'Dampieri\" v Alt-Geltow Arboretum, nedaleko Postupimi, v Německu, v roce 1875. \nStrom zpočátku roste jako úzce sloupovitý, ale později se může vyznačovat spíše širším habitusem. Dorůstá výšky až 10 m. Mladé listy rostlin jsou žluté, ale u starších stromů zelenají.\n\nKultivar je jedním z nejpopulárnějších jilmů prodávaných v Evropě pro zbarvení listů, menší vzrůst a především odolnost proti chorobě grafióza jilmu způsobované houbou \"Ophiostoma novo-ulmi\". Kultivar je uváděn jako vhodný pro menší zahrady. Řez snáší dobře.\n\nJe nenáročný, vhodný na stanoviště na slunci i v polostínu, snese všechny běžné půdy mimo přemokřených, suchých, zasolených. Snese vápenaté půdy. \n\n"}
{"id": "1095966", "url": "https://cs.wikipedia.org/wiki?curid=1095966", "title": "Slovenský hydrometeorologický ústav", "text": "Slovenský hydrometeorologický ústav\n\nSlovenský hydrometeorologický ústav (zkráceně SHMÚ) je ústav zaměřený na shromažďování informací o vodstvu a ovzduší na území Slovenska, poskytuje informace (např. i předpověď počasí) o jejich stavu a věnuje se i studiu a popisu dějů v atmosféře a hydrosféře.\n\nPrvní měření teploty ovzduší na Slovensku probíhala už v 18. století. Mezi první pozorovatele patřil Ján Adam Raymann z Prešova. Systematická měření vykonával jako první Ústřední ústav pro meteorologii a geodynamiku ve Vídni přibližně od poloviny 19. století. V roce 1870 pokračoval v měřeních Ústřední ústav pro meteorologii a zemský magnetismus v Budapešti Po vzniku Československa bylo v roce 1919 Bratislavě založeno Hydrografické oddělení Krajinského úradu. Meteorologická pozorování řídil Státní ústav meteorologický v Praze. V roce 1939 vzniklo „Ústredie slovenskej poveternostnej služby“, které se následně sloučilo s \"Hydrografickým oddělením Krajinského úradu\", čímž vznikl „Štátny hydrologický a meteorologický ústav“. Po skončení druhé světové války byl v roce 1954 v Praze vytvořen Hydrometeorologický ústav, který měl i svou pobočku v Bratislavě. Samostatný ústav vznikl 1. ledna 1969 jako Hydrometeorologický ústav.. V roce 1982 byl přejmenován na Slovenský hydrometeorologický ústav.\n\nNa jaře 2011 zaznamenal ústav týdenní výpadek poskytování on-line služeb pro veřejnost (od 14. do 21. dubna). Služby nebyly k dispozici v důsledku kombinace výpadků hlavního a několika komunikačních serverů. Porucha byla důsledkem dlouhodobého podfinancování ústavu, který už delší dobu vyžadoval obnovu technického zařízení.\n"}
{"id": "1095968", "url": "https://cs.wikipedia.org/wiki?curid=1095968", "title": "Patricia Barber", "text": "Patricia Barber\n\nPatricia Barber (* 8. listopadu 1955 Chicago, Illinois) je americká jazzová a bluesová zpěvačka, pianistka a textařka.\n\nOba její rodiče byli profesionálními hudebníky. Její otec Floyd \"Shim\" Barber byl bývalým členem Orchestru Glenna Millera. Hře na klavír se začala učit v šesti letech. Vyrůstala ve státech Illinois a Iowa a na University of Iowa vystudovala klasickou hudbu a psychologii. Graduovala roku 1978. Po původním zdráhání se nakonec rozhodla nastoupit dráhu jazzové hudebnice. Rok po ukončení univerzity se přestěhovala do Chicaga, kde se protloukala příštích pět let. Zlom přišel v roce 1984, kdy získala práci v klubu Gold Star Sardine Bar. Tam měla podle smlouvy pouze zpívat a přehrávat jazzové standardy. Ty však dokázala interpretovat svým osobitým stylem. Nakonec do svého repertoáru začala přidávat i vlastní skladby. Roku 1989 vydala své první album \"Split\", které prodávala přímo z pódia.\n\nNa počátku 90. let začala Patricia Barber vystupovat v chicagském jazzovém klubu Green Mill. Dále rozšiřovala svůj repertoár, přitom využívala neobvyklých inspiračních zdrojů, včetně gregoriánských chorálů. Počala také psát vlastní písně a aranžovat básnické texty E. E. Cummingse a Maya Angelou.\n\nNespokojena se svým vydavatelem druhého alba, začala své další desky produkovat sama pro malé místní vydavatelství Premonition. U něj vyšla alba \"Café Blue\" (1994), \"Modern Cool\" (1998) a \"Companion\" (1999), která rozšířila její popularitu za hranice Chicaga. V roce 1998 bylo Premonition zakoupeno vydavatelstvím Blue Note Records s větší distribuční sítí. Album \"Night Club\" (2000) které pod jeho hlavičkou vyšlo, se stalo jazzovým bestsellerem. Patricia Barber také začala pořádat koncertní turné po severní Americe, Evropě a Izraeli. Jejími dalšími alby byla \"Night Club with Verse\" (2002) a živá nahrávka \"A Fortnight in France\" (2004). Roku 2003 získala Guggenheimovo stipendium na vytvoření cyklu písní založených na Ovidiových \"Proměnách\", jehož výsledkem bylo album \"Mythologies\" (2006). Jejími posledními díly jsou alba \"The Cole Porter Mix\" (2008) a \"Smash\" (2013).\n\nJejí zpěv v tradičním jazzovém a bluesovém stylu je charakteristický poměrně nízkým hlasovým rejstříkem. Zpěv doprovází technicky precizní hrou na klavír. Repertoár Patricie Barber zahrnuje vlastní skladby i rockové a jazzové standardy jako \"Ode to Billie Joe\", \"A Taste of Honey\", nebo \"Black Magic Woman\". Její vlastní písně se vyznačují vynalézavou a inteligentní lyrikou, s využitím ironického humoru a melancholie.\n\n\n"}
{"id": "1095975", "url": "https://cs.wikipedia.org/wiki?curid=1095975", "title": "Vladimír Kocourek", "text": "Vladimír Kocourek\n\nVladimír Kocourek (* 21. března 1948) je bývalý československý fotbalista, záložník a útočník. Po skončení aktivní kariéry působí jako trenér Sokola Dobřichovice.\n\nV československé lize hrál za Duklu Praha, Bohemians Praha. Nastoupil ve 38 ligových utkáních a dal 2 ligové góly. Vítěz Československého poháru 1969. V nižších soutěžích hrál i za Viktorii Žižkov.\n\n\n"}
{"id": "1095976", "url": "https://cs.wikipedia.org/wiki?curid=1095976", "title": "Jan Kobzáň", "text": "Jan Kobzáň\n\nJan Kobzáň (9. července 1901 Liptál – 10. října 1959 Soláň (Velké Karlovice)) byl český akademický malíř, grafik a spisovatel. Je autorem loga firmy Baťa.\n\nMatka malému Janovi brzy zemřela. Otec ho pak opustil, a tak ho v Jasenné vychovávala teta. Do obecné školy chodil v Liptále, na měšťanku ve Vsetíně. Když mu bylo 15 let, začal pracovat jako dělník na pile Baťových závodů ve Zlíně. \n\nJeho výtvarný talent zaujal samotného Tomáše Baťu. Díky Baťově podpoře mohl začít studovat na Uměleckoprůmyslové škole v Praze, později v letech 1924–1926 studoval kresbu na Akademii výtvarných umění u profesora Maxe Švabinského. \n\nZa druhé světové války se aktivně podílel na pomoci partyzánskému hnutí.\n\nRozsáhlou venkovní expozici Kobzáňova díla nabízí rožnovské sídliště Záhumení, jehož domy, okna či balkóny vyzdobil množstvím sgrafit. Ačkoli sídliště vznikalo v 50. letech 20. století, bylo mu dopřáno využít v nich rostlinné a zvířecí motivy anebo náměty ze starých pověstí. Jeho sgrafita či fresky lze nalézt také v rožnovské ulici Pionýrská a dále na budovách ve Valašském Meziříčí nebo Holešově.\n\nV závěrečném období svého života žil a tvořil na chalupě na Soláni ve Velkých Karlovicích. Ve věku 58 let zde zemřel na srdeční selhání. Je pohřben na Valašském Slavíně, hřbitůvku obklopujícím kostelík sv. Anny ve Valašském muzeu v přírodě \n\n\n\n"}
{"id": "1095978", "url": "https://cs.wikipedia.org/wiki?curid=1095978", "title": "Gholam Reza Ramezani", "text": "Gholam Reza Ramezani\n\nGholam Reza Ramezani (* 1960 Teherán), někdy uváděný jako Gholamreza Ramezani, je íránský režisér, scenárista a producent, známý zejména jako autor dětských filmů.\n\nNarodil se v roce 1960 v íránském hlavním městě Teheránu. Svou profesionální uméleckou kariéru začínal už v roce 1983, zprvu jako asistent režiséra či scenáristy a produkční. Jedním z 11 filmů, na nichž takto spolupracoval, byl i \"Davandeh\" (\"Běžec\", 1984) režiséra Amira Naderiho. Sám pak napsal a režíroval několik úspěšných dětských filmů.\n\nPrvní dva Ramezaniho celovečerní snímky zpracovávaly téma vztahu otce a syna. Byly jimi \"Oboor az tale\" (\"Překonání nástrahy\" / \"Uniknout pasti\", 1993) a \"Charkh\" (\"Kočár\", 1998). Druhý z nich získal v roce 2000 Zlatý střevíček za nejlepší hraný film pro děti na Mezinárodním festivalu filmů pro děti a mládež ve Zlíně a za autorovy účasti byl uveden i na Letní filmové škole v Uherském Hradišti. Zlínského festivalu se Ramezani účastnil také v roce 2004 jako člen hlavní poroty. Po filmu \"Bazi\" (\"Hra\", 2004), uvedeném mimo jiné na Febiofestu 2006, přišel \"Hayat\" (\"Život\", 2005), jenž získal na zlínském festivalu v roce 2007 zvláštní uznání. Dále následovaly \"Ghofl-saz\" (\"Zámečník\", 2006) a \"Sabz-e-Koochak\" (\"\", \"Sám\", 2007) a \"Class 3B\" (\"Třída 3B\", 2011).\n\n"}
{"id": "1095979", "url": "https://cs.wikipedia.org/wiki?curid=1095979", "title": "Kostel svatých Šimona a Judy (Bystřice)", "text": "Kostel svatých Šimona a Judy (Bystřice)\n\nKostel svatých Šimona a Judy v Bystřici u Benešova, který byl pravděpodobně založen roku 1352, je původně gotická, roku 1666 barokně přestavěná jednolodní obdélná stavba s trojboce uzavřeným presbytářem. V západním průčelí kostela je vstupní předsíň. Na severní straně kostela stojí hranolovitá věž. Horní část věže na nárožích členěna pilastry. Hlavní oltář je neogotický. Pod tribunou jsou umístěny rokokové zrcadlové svícny. Původně se nacházel okolo kostela hřbitov, který byl při opravě v roce 1899 zrušen. Naposledy byl kostel opravován roku 2009. Současným správcem kostela, jakož i bystřickým farářem je dp. ThLic. Antoni Kośmidek. Mše svaté se zde slouží ve středu, čtvrtek a pátek v 17 hodin, nedělní mše je zde od 8:30 hodin.\n\nKostel je od roku 1958 zapsán v seznamu kulturních památek.\n\nPrvá písemná zmínka o Bystřici pochází z roku 1352 a předpokládá se, že někdy v tomto období vznikl i kostel, patrony tehdy byl rod pánů z Dubé, které mmj. připomíná jejich znak v závěrovém svorníku v presbytáři. Kostel byl v historii dvakrát těžce poničen, a to prve 7. března 1645, kdy po bitvě u nedalekého Jankova vyplenili a zapálili městečko i s kostelem Švédové. Roku 1666 byl na náklady patrona Josefa Priama z Rovoratu důkladně opraven a zároveň prošel již zmiňovanou barokní úpravou. Spolu s touto opravou byla přistavěna i kostelní loď. Podruhé byl poničen roku 1813, kdy v Bystřici vypukl požár a ten poškodil i střechu kostelní věže, přičemž se rozlil jen jeden zvon, ostatní čtyři vyvázly kupodivu bez úhony. Generální opravou prošel kostel roku 1899, a to na náklady Vincence Daňka, šlechtice z Esse, který sídlil na nedalekém líšenském zámku, jenž též zásadním způsobem upravil. Šlechtic také kostelu věnoval tři vitrážová okna - jedno vzorkované na památku pětadvacetiletého kněžství tehdejšího bystřického faráře Emanuela Lašťovky a dvě figurální (sv. Vincenc - patron šlechticův a sv. Alžběta - patronka Daňkovy manželky). Oltářní obraz na hlavním oltáři namaloval roku 1875 J. Zapletal. Nad obloukem, oddělujícím presbytář od lodi spatřujeme vlevo znak pánů z Dubé s letopočtem 1258 a vpravo znak Daňků z Esse s letopočtem 1872. Loď má stlačenou křížovou klenbu bez žeber, po stranách jsou úzké empory, podklenuté tak, že prostory pod nimi tvoří mělké výklenky. Nalevo od vchodu do kostela, díváme-li se k oltáři stojí boční oltář sv. Petra, na němž stojí jeho socha, o které se však, stejně jako o protější soše sv. Pavla na druhém bočním oltáři, předpokládá, že sem byla kdysi převezena z jiného kostela, poněvadž jsou obě sochy mnohem větší, nežli ostatní sochy v kostele (Panny Marie, sv. Jiří, sv. Václava, sv. Jana Nepomuckého a Božského Srdce Páně, která je nad křtitelnicí). Přibližně do třetí čtvrtiny XX. století byla v kostele patronátní lavice, umně řezbářsky vyvedená, s vyobrazeními erbů patronů kostela. Byla převezena do kostela Nalezení sv. Kříže ve vedlejších Nesvačilech.\n\nVe věži visí dva zvony: prvý s nápisem \"„Leta Páně 1553 slit jest tento zvon ke cti a chvále Pánu Bohu, P. Marii i vší říši nebeské, Šimoniše a Judy a vší osady Bystřické ve městě Benešově skrze mne, Matěje Špice Slepýho”\". Na plášti spatřujeme znak Šternberský a jméno \"Voldřich Hollický z Šternberka\". Druhý, patrně z XV. století má na sobě nápis gotický, nerozluštitelný.\n\n"}
{"id": "1095981", "url": "https://cs.wikipedia.org/wiki?curid=1095981", "title": "Observatoř Skalnaté pleso", "text": "Observatoř Skalnaté pleso\n\nObservatoř Skalnaté pleso () je astronomická a meteorologická observatoř umístěná ve Vysokých Tatrách u Skalnatého plesa. Observatoř byla založena v roce 1943 Antonínem Bečvářem, který byl i jejím prvním ředitelem. Leží v nadmořské výšce 1 783 m. Je po ní pojmenována planetka (2619) Skalnaté Pleso.\n\nObjekt je dvoupodlažní, hranolového tvaru s připojenou válcovou věží, na které je kupole s hlavním dalekohledem – 61cm astrometrickým a fotometrickým reflektorem s CCD. Kromě ní je další menší kupole umístěna na ploché střeše, která je vybavena 60cm fotometrickým reflektorem.\n\n\n\n"}
{"id": "1095985", "url": "https://cs.wikipedia.org/wiki?curid=1095985", "title": "Filip Burgundský (1323–1346)", "text": "Filip Burgundský (1323–1346)\n\nFilip Burgundský ( \"Philippe de Bourgogne\" řečený \"Philippe Monsieur\", 10. listopadu 1323 – 10. srpna 1346) byl hrabě z Auvergne a Boulogne.\n\nNarodil se jako jediný přeživší syn burgundského vévody Oda IV. a Johany, dcery francouzského krále Filipa V. Roku 1338 se oženil se svou vrstevnicí Janou, jedinou dědičkou hraběte Viléma z Auvergne a Boulogne. O dva roky později společně s otcem bránil Saint-Omer před Robertem z Artois. Zúčastnil se obrany proti anglické invazi, což se mu stalo osudným. Během bitvy u Aiguillonu v srpnu 1346 při zdolávání příkopu nešťastně spadl z koně a zemřel. Byl pohřben v cisterciáckém klášteře Fontenay. Syn Filip se narodil jako pohrobek.\n"}
{"id": "1095986", "url": "https://cs.wikipedia.org/wiki?curid=1095986", "title": "Katalpa trubačovitá 'Nana'", "text": "Katalpa trubačovitá 'Nana'\n\nKatalpa trubačovitá 'Nana' je listnatá opadavá dřevina, kultivar druhu katalpa trubačovitá (\"Catalpa bignonioides\").\n\nJde o keř nebo na kmen roubovaný strom s poměrně malou v mládí výrazně kulovitou korunou a velkými listy exotického vzhledu. Jako keř dorůstá až 2-3m. Roubovaná dřevina je vysoká podle výšky roubování, někdy je uváděna výška a šířka koruny 4-5m. Druh je dlouhověký. Obvykle je odrůda roubována na katalpu trubačovitou. Světlá textura olistěné koruny může působit z blízka až řídkým, světlým, příjemně svěžím dojmem. Vystoupavé větve jsou často v mládí ojíněné. Tenká borka má světle hnědou barvu a je v mládí celkem tenká. Při manipulaci v materiálem v okolí, nebo při nešetrné dopravě rostlin k výsadbě snadno může dojít k rozsáhlému poškození kmene nebo větví. Ve stáří je borka ztlustlá a hluboce zbrázděná, odlupuje se v šupinách.\n\nKatalpa má charakteristické velké listy, srdčitě vejčité, 10-25 cm dlouhé, zašpičatělé a zpravidla celokrajné. Listy jsou na stromech dlouho do zimy (V-XI). Barva listů je tmavě až světle zelená, na rubu jsou krátce chlupaté. Katalpa je v zemi dobře ukotvena, ve stáří ztlustlými, silnými kořeny.\n\nJe vhodná jako solitéra, hodí se pro pěstování v alejích, v zahradách a parcích.\n\nPodzimní údržba je méně nákladnější a složitější než u srovnatelných druhů.\n\nZalévat první rok po výsadbě je doporučeno pravidelně každý týden, avšak podle potřeby, tak aby nedošlo k přemokření nebo aby strom v kritickém období po výsadbě neuschnul. Katalpa snáší lépe sucho, než mokro. Mladé rostliny, zejména na podzim, nemají být příliš zalévány, aby kořeny a zimou ohrožené letorosty do podzimu co nejvíce vyzrály. Části rostliny, které jsou dužnaté a křehké, totiž mráz snadno poničí.\n\nPřihnojování dusíkatými hnojivy během vegetace má být ukončeno na konci července. Přihnojovat lze mladší jedince po výsadbě, výsledky nebudou však příliš patrné, protože katalpa v mládí slabě roste. Přihnojovat lze během jarních měsíců komplexními hnojivy a nejlépe kapalnými hnojivy aplikovanými na list. V pozdějších letech po výsadbě je přihnojování bezvýznamné. Pokud rostlina trpí chlorózou lze aplikovat postřik a zálivku chelátovým železem, avšak je pravděpodobné, že příčinou poruchy je spíše převlhčení než nedostatek mikroprvků.\n\nS ohledem na nebezpečí namrzání u mladých rostlin se doporučuje spíše jarní výsadba. Přesazují a vysazují se mladší rostliny, starší jedinci, podobně jako starší lidé, přesazování nesnášejí dobře. Proto je velmi důležitý výběr vhodného stanoviště. Je ovšem velmi žádoucí vysadit rostlinu co nejdříve.\n\nOdborná literatura uvádí, že stromy po řezu dobře obrůstají, ale řez je u katalp prováděn spíše výjimečně, obvykle jsou odstraňovány jen suché a poškozené větve. Nedoporučuje se odstraňovat více než jednu třetinu koruny najednou. Rány jsou zamazávány bílým, nebo aspoň světlým latexem, nebo balakrylem.\n\nPřestože je katalpa mírně jedovatá a obsahuje alkaloidy, kořeny mohou být poškozeny od myší. V zemích původu jsou napadány bodavým hmyzem vylučujícím medovici a mšicemi. Jsou popisovány i malé můry nazývané \"whiteflies\", nebo \"Catalpa Sphinx moth\" přenášejícími viry a antraknózu, nebo žlutavé skvrny způsobené bakteriózami. Oslabení jedinci v našich podmínkách mohou být ve vlhkém prostředí na listech napadeni plísněmi.V ČR neznámé choroby a škůdci se díky změnám klimatu nazývané globální oteplování mohou objevit i v ČR.\n\n"}
{"id": "1095990", "url": "https://cs.wikipedia.org/wiki?curid=1095990", "title": "Beatrix Navarrská", "text": "Beatrix Navarrská\n\nBeatrix Navarrská ( \"Béatrice de Champagne\", 1242–1295, Villaines-en-Duesmois) byla burgundská vévodkyně z dynastie z Blois.\n\nNarodila se jako dcera navarrského krále Theobalda a jeho třetí manželky Markéty, dcery Archambauda VIII. z Bourbonu. Roku 1258 byla smluvena její svatba s burgundským vévodou Hugem, nadšeným účastníkem křížových výprav, dělilo je téměř třicet let. Roku 1272 ovdověla a v následující léta trávila spory s nevlastním synem Robertem. Zemřela po červenci 1295.\n"}
{"id": "1095993", "url": "https://cs.wikipedia.org/wiki?curid=1095993", "title": "Kostel svatého Martina (Tožice)", "text": "Kostel svatého Martina (Tožice)\n\nFiliální římskokatolický kostel svatého Martina na Tožici z 12. století je malá, románská stavba, která má malou obdélníkovou loď, k níž se vpředu připojuje hranolová věž, vzadu pak půlkruhová apsida. Původně mívala loď rovný strop, trámový, teprve asi v šestnáctém století obdržela nynější valenou klenbu s výseky nad okny. Oltář, jejž dal roku 1684 zřídit rytíř Jan Jiří Radecký z Radče, pán na Tvoršovicích pro kostel Ouběnický a byl sem později přenesen. Je na něm obraz sv. Martina na koni, který si usekává část pláště, aby ho dal žebrákovi almužnou. V dlažbě jsou umístěny dva náhrobky členů rytířské rodiny Trmalů z Tožice, někdejších patronů tohoto kostela, oba jsou z roku 1532.\n\nVe věži jsou tři zvony: prvý, ulitý roku 1617 nákladem panny Alžběty Trmalky z Tožice od Baltazara Hoffmanna, zvonaře v Novém městě pražském „Na Slovanech”, druhý, gotický s latinským nápisem \"„Ave Maria, gratia plena, Dominus tecum, benedicta tu in mulieribus et benedictus fructus ventris tui Iesus. Sancta Maria, Mater Dei, ora pro nobis peccatoribus nunc et in hora mortis nostræ. Amen.”\" - tj. modlitba Zdrávas Maria. Třetí je rovněž gotický, ale bez nápisu. Z kostela pochází gotická bronzová monstrance, o které se v knize \"Zlatá doba měst českých\" z roku 1913 zmiňuje Zikmund Winter: \"Křišťálovou neb skleněnou nádobku na hostii objímá gotický rámec, jenž se na obou stranách rozšiřuje fiálami, pilířky, oblouky v křídla architektonického rázu. Je to jako malý oltář gotický, na noze se rozevírající.\nKostel byl dříve kostelem farním, pod farnost bystřickou přešel roku 1419.\n\nV kostele se konají pravidelné bohoslužby, a to každou neděli od 11:30 hodin. Kostel patří pod bystřickou farnost, kterou nyní spravuje dp. ThLic. Antoni Kośmidek.\n\n"}
{"id": "1095994", "url": "https://cs.wikipedia.org/wiki?curid=1095994", "title": "Římskokatolická farnost Nová Včelnice", "text": "Římskokatolická farnost Nová Včelnice\n\nŘímskokatolická farnost Nová Včelnice je územním společenstvím římských katolíků v rámci jindřichohradeckého vikariátu českobudějovické diecéze.\n\nNová Včelnice nesla původně jméno \"Nový Etynk\", jako protiklad ke \"\"Starému Etynku\"\" – Altöttingu, známému poutnímu místu v Bavorsku, kopie altöttinské milostné sošky Panny Marie se nachází v místním kostele. Farnost zde byla zřízena v roce 1786. Roku 1834 byl farní kostel rozšířen a upraven v empírovém stylu.\n\nFarnost v Nové Včelnici nemá v současnosti sídelního duchovního správce, a je administrována ex currendo z proboštství v Jindřichově Hradci.\n"}
{"id": "1096001", "url": "https://cs.wikipedia.org/wiki?curid=1096001", "title": "Polští letci RAF", "text": "Polští letci RAF\n\nPolské vzdušné síly ve Velké Británii (: , zkráceně nazývány PSP), de facto po část války Polští letci RAF, avšak ne po válku celou, jelikož v jejím průběhu postupně přešli pod polské velení. Některé zdroje uvádí účast 145 polských stíhacích pilotů, kteří sloužili v Royal Air Force během Bitvy o Británii, což je po samotných Britech nejvíc nasazených pilotů. Koncem války bylo již polského leteckého personálu v Británii na 19400.\n\nPo prohrané zářijové kampani se polský letecký i pozemní personál uchýlil do Francie a Velké Británie. Díky smlouvám s francouzskou vládou se na půdě této země rychle zformovaly polské vojenské jednotky, z nichž část byla jednotkami leteckými. Ve Velké Británii formování jednotek nebylo tak jednoduché z ohledu na britský právní systém. Největší překážkou bylo uznání suverénnosti ozbrojených sil jiného státu na jejím území. Zpočátku měly v Británii polské jednotky povoleno pouze začlenit své piloty do britských perutí pod výhradně britským velením. V první části Bitvy o Británii, v srpnu 1940, bylo rozhodnuto do akce v rámci 65. východoindické perutě zapojit dva z desítky vyškolených pilotů. Byli jimi Franciszek Gruszka a Władysław Szulkowski.\n\n22. srpna 1940 byl podepsán základní dokument o začlenění pilotů. Následně 11. června 1940 (po evakuaci Dunkerku) bylo podepsáno jeho první rozšíření. Britská strana povolila vytvoření dvou bombardovacích perutí a výcvikového střediska pro jejich letce. Tito letci, kteří podléhali britskému právu a britským vojenským předpisům, měli povinnost skládat dvě přísahy (polskou a britskou) a nosili britské vojenské hodnosti na rukávech uniforem. Na letištích podle této smlouvy mohla být vyvěšena pouze polská letecká vlajka a to níže, než byla letecká vlajka RAF.\nVlivem přílivu dalších polských dobrovolníků do Anglie bylo nutné podepsat další smlouvu. Ta byla dojednána 5. srpna 1940. Byla v ní mimo jiné přiznána suverénnost Polských vojsk, jejichž součástí byly Polské vzdušné síly – PSP. Letci měli dle této smlouvy skládat pouze jednu vojenskou přísahu. Bylo rozhodnuto o založení čtyř bombardovacích perutí, dvou perutí stíhacích a jedné podpůrné ve spojení s pozemní armádou. Bylo spekulováno i o možnosti vytvoření dalších třech stíhacích perutí v případě potřeby. Smlouva upravovala i vyvěšování polských vlajek a to tak, že mohly být umisťovány vedle vlajek britských. Polští piloti mohli nosit i polské hodnosti a to na výložkách. Důležitou součástí smlouvy bylo vytvoření takzvaného Inspektorátu PSP, jehož inspektor měl spolupracovat s britským ministerstvem letectva v oblasti administrativy polského personálu. Polské letecké jednotky měly dle této smlouvy nadále podléhat britskému velení.\n6. duben 1944 byl dnem podepsání třetí smlouvy, díky níž polské letectvo přešlo pod výhradní polské velení a začal být uplatňován polský vojenský řád. Inspektorát PSP byl tehdy přejmenován na Velitelství PSP.\n\nInspektoři PSP:\n\nVojáci Polských vzdušných sil nosili ocelově modré uniformy RAF s polskými knoflíky. Krom toho nosili zlatá označení polských hodností na výložkách a britské modročerné na rukávech a náramenících plášťů. Řadoví vojáci nosili železné emblémy vzorované podle polských leteckých emblémů z roku 1936. Důstojníci pak měli tyto emblémy stříbrně vyšívané a k tomu zlatá husarská křídla na černém podkladě. K polní uniformě piloti nosili mnohobarevné šály. Všichni polští příslušníci letectva nosili na náramenících vyšitý modrý nápis \"POLAND\". Letci krom toho dostávali typickou koženou bundu RAF.\n\nStandartu, která vyobrazuje Ostrobramskou madonu se slovy \"Miłość żąda ofiary\" (česky: Láska si žádá oběti), navrhl koncem roku 1939 jeden z polských stíhacích pilotů ve Francii. Další pilot pak využil svých odbojových kontaktů a zorganizoval její vyrobení v okupovaném Vilniusu. Damašek pro ní byl spolu s nitěmi obstarán v Berlíně, odkud celou zásilku diplomaté neutrálních států převezli do Vilniusu. Standarta tam byla dokončena v červnu 1940. Japonský konzul ve Vilniusu (de iure neutrálním vůči Japonsku) pak zaslal standartu diplomatickou poštou do Londýna na jaře 1941. V červnu téhož roku byla standarta generálem Władysławem Sikorským předána 300. bombardovací peruti.\n\nZ rozkazu generála Sikorského měla být standarta předávána dalším polským divizím, dokud jí nebude možné převézt do svobodné vlasti. Tak se stalo až v roce 1991, kdy ji přivezla skupina polských pilotů PSP ve výslužbě a několik důstojníků RAF. Momentálně se standarta nachází na čestném místě v Dęblinské Škole orlat.\n\n\nFighter Command\n\n(19. duben 1940 - 8. květen 1945), nezapočítány činnosti speciálních záloh\nBomber Command, Coastal Command, Tactical Air Force\n\nBomber Command, Coastal Command, Tactical Air Force\n\nTransport Command, piloti ATA\n\nCoastal Command, Bomber Command, Fighter Command, Transport Command, Jednotky speciálního určení\n\n\n\n"}
{"id": "1096004", "url": "https://cs.wikipedia.org/wiki?curid=1096004", "title": "3. ročník udílení Nickelodeon Kids' Choice Awards", "text": "3. ročník udílení Nickelodeon Kids' Choice Awards\n\n3. ročník Nickelodeon Kids' Choice Awards se konal 23. dubna 1990 v Candlestick Park, San Francisco v Kalifornie. Moderátoři večera byli Dave Coulier, Candace Cameron a David Faustino.\n\n\n\n\n\n\n\n\n"}
{"id": "1096005", "url": "https://cs.wikipedia.org/wiki?curid=1096005", "title": "4. ročník udílení Nickelodeon Kids' Choice Awards", "text": "4. ročník udílení Nickelodeon Kids' Choice Awards\n\n4. ročník Nickelodeon Kids' Choice Awards se konal 22. dubna 1991. Modeátorem večera byl Corin Nemec. Poprvé se předala cena nazvaná \"Síň slávy\", kterou si domů odnesla zpěvačka Paula Abdul.\n\n\n\n\n\n\n\n\n\n\n\n\n"}
{"id": "1096006", "url": "https://cs.wikipedia.org/wiki?curid=1096006", "title": "Sestri Levante", "text": "Sestri Levante\n\nSestri Levante je menší italské město v regionu Ligurie, v provincii Genova. Leží v severozápadní části Itálie, v Janovském zálivu, na pobřeží Ligurského moře. Je součástí Italské riviéry, respektive její východní části Riviery di Levante. Sestri Levante leží 34 km od Janova, hlavního města Ligurie .\nMěsto je známé zajímavou polohou mezi dvěma zátokami \"Baia delle Favolle\" a \"Baia del Silenzio\". Rovněž leží \"na půl cesty\" mezi oblíbenými turistickými destinacemi Portofinem a Cinque Terra.\n\nObec byla založená ve starověku, ještě před vznikem Římské říše. Byla přístavem a obchodním centrem. V období Říma byla známá pod jménem \"Segesta Tigulliorum\". Stejně jako ve starověku byla důležitým přístavním a obchodním centrem. Poprvé je Sestri Levante zmiňovaná v listině krále Berengaria v roce 909, dále ve středověku se obec rozšiřuje z poloostrova směrem na pevninu. V průběhu 11. století probíhá v oblasti soupeření mezi Janovem a Pisou. Ve 12. století, také z obavy z vlivu vládnoucích Fieschů v sousední obci Lavagna, se Sestri Levante stává součástí Janovské republiky. V roce 1145 je opatství \"San Colombano\" přestavěno na opevnění. V roce 1427 bylo město neúspěšně obléháno Luccou, v roce 1432 Benátskou republikou, rovněž neúspěšně. V pol. 16. století a na počátku 17. století bylo napadeno saracény. V roce 1815 se Sestri Levante stalo součástí Sardinského království, v roce 1861 Italského království.\n\nStřed města leží na náměstí \"Piazza Giacomo Matteotti\", zde se nachází barokní chrám \"Santa Maria di Nazareth\". Západním směrem pak leží výběžek poloostrova s parkem na návrší a \"Grandhotelem dei Castelli\", historizující stavbou z roku 1925 - 28 (původní hrad z pol 12. století byl na počátku 20. století zbourán). Severně od Piazza Matteotti vede pobřežní ulice s promenádou \"Via Vittorio Veneto\", severovýchodně hlavní ulice s restauracemi a obchody \"Via XXV Aprile\", jižně leží zátoka \"Baia del Silenzio\".\n"}
{"id": "1096007", "url": "https://cs.wikipedia.org/wiki?curid=1096007", "title": "5. ročník udílení Nickelodeon Kids' Choice Awards", "text": "5. ročník udílení Nickelodeon Kids' Choice Awards\n\n5. ročník Nickelodeon Kids' Choice Awards se konal v roce 1992.\n\n\n\n\n\n\n\n\n\n"}
{"id": "1096008", "url": "https://cs.wikipedia.org/wiki?curid=1096008", "title": "Episcie", "text": "Episcie\n\nEpiscie (\"Episcia\") je rod rostlin z čeledi podpětovité. Zahrnuje 10 druhů a je rozšířen v tropické Americe. Episcie jsou nízké plazivé byliny s chlupatými a často různě mramorovanými či zbarvenými listy a nápadnými květy různých barev. Jsou pěstovány jako okrasné rostliny dekorativní listem i květem a byla vyšlechtěna řada kříženců a kultivarů.\n\nEpiscie jsou nízké, pozemní nebo epifytické byliny s poléhavými nebo plazivými stonky. Stonek je jednoduchý nebo větvený, v uzlinách kořenující. Listy jsou vstřícné, často nahloučené, vejčité, eliptické nebo kopinaté, na vrcholu špičaté nebo zaoblené, na bázi klínovité až srdčité, měkce chlupaté. Na líci jsou tmavě zelené nebo s rozličnou kresbou, spodní strana bývá zbarvená. Řapík je krátký. Květy jsou nápadné, dvoustranně souměrné, jednotlivé nebo po 2 až 6 ve stopkatých květenstvích. Kalich je často nepravidelný, složený z 5 volných nebo na bázi srostlých lístků. Koruna je bílá, žlutá, modrá, purpurová nebo červená, miskovitá až zvonkovitá, na bázi se zřetelnou ostruhou. Korunní trubka je úzká, trubkovitá, většinou nad ostruhou a u ústí zúžená, zakončená 5 laloky. Laloky jsou zaokrouhlené, celokrajné, drobně zubaté nebo třásnité. Tyčinky jsou 4, jsou přirostlé u báze korunní trubky a nevyčnívají. Semeník je svrchní, s čnělka|čnělkou zakončenou dvoulaločnou bliznou. Čnělka nevyčnívá z květu. Plodem je dužnatá tobolka pukající dvěma chlopněmi. Semena jsou elipsoidní, hnědá, lesklá.\n\nRod episcie zahrnuje v současném taxonomickém pojetí 10 druhů. Vyskytuje se v tropické Americe od Nikaraguy po Brazílii a Peru. Rostou spíše v nižších nadmořských výškách, v roce 2008 však byl z Venezuely popsán nový druh \"Episcia duideae\", který se vyskytuje na stolových horách ve výšce 1500 až 1600 metrů.\n\nRod \"Episcia\" je v současné taxonomii řazen v rámci čeledi \"Gesneriaceae\" do podčeledi \"Gesnerioideae\" a do tribu \"Episcieae\", který zahrnuje celkem 17 rodů.\nV minulosti byl pojat mnohem šířeji. V roce 1978 jej revidoval Hans Joachim Wiehler. Mnoho druhů bylo přesunuto jinam, zejména do rodů \"Alsobia\", \"Nautilocalyx\" and \"Paradrymonia\". Toto pojetí bylo potvrzeno i fylogenetickými molekulárními studiemi.\n\nEpiscie jsou pěstovány jako pokojové rostliny, okrasné zejména listem. Byla vyšlechtěna celá řada kultivarů, vzniklých zejména křížením různých forem \"Episcia cupreata\", \"E. reptans\" a \"E. lilacina\".\nRůzné druhy a kultivary episcií jsou pěstovány ve sklenících botanických zahrad.\n\nEpiscie jsou tropické rostliny, kterým vyhovuje teplota v rozpětí 18 až 32 °C. Pokles teplot pod 15 nebo 16 °C špatně snášejí a při teplotách pod 10 °C odumírají růstové vrcholy. Prospívají v humusem bohaté, propustné zemině a spíše v mělčích nádobách. Půda by měla být stále přiměřeně vlhká a nesmí vyschnout, některým druhům a kultivarům škodí též příliš vydatná zálivka. Episcie ochotně rostou i ve stínu, ke zdárnému kvetení však potřebují přiměřené světlo. Různé druhy a jejich hybridy mají různé světelné nároky. Obecně formy se zelenými nebo stříbrnými listy se spokojí s menším osvětlením, zatímco formy s hnědými nebo měděnými listy vyžadují silné světlo. Při vyšší vzdušné vlhkosti (70 %) se jim daří lépe, rostou však i v rozpětí 40 až 50 %.\nMnoží se snadno odnožemi které tvoří na koncích oddenků, dále je možno je množit listovými řízky, což je zdlouhavější, a také výsevem semen.\n"}
{"id": "1096010", "url": "https://cs.wikipedia.org/wiki?curid=1096010", "title": "6. ročník udílení Nickelodeon Kids' Choice Awards", "text": "6. ročník udílení Nickelodeon Kids' Choice Awards\n\n6. ročník Nickelodeon Kids' Choice Awards se konal v roce 1993. Moderátory večera byli Brian Austin Green, Holly Robinson Peete a Tori Spelling.\n\n\n\n\n\n\n"}
{"id": "1096011", "url": "https://cs.wikipedia.org/wiki?curid=1096011", "title": "27. ročník udílení Nickelodeon Kids' Choice Awards", "text": "27. ročník udílení Nickelodeon Kids' Choice Awards\n\n27. ročník Nickelodeon Kids' Choice Awards se konal 29. března 2014 v Galen Center v Los Angeles v Kalifornii. Herec Mark Wahlberg ceremoniál uváděl. Oranžový koberec byl připraven před Galen Center na Jefferson Boulevard. Show byla vysílaná stanicí Nickelodeon.\n\n\n\nNominace byly oznámeny 24. února 2014.\n\nVítězové jsou napsáni tučně.\n\n\nLedové království\n\nMiranda Cosgrove jako Margo (\"Já, padouch 2)\"\n\nAdam Sandler (\"Machři 2)\"\n\nJennifer Lawrence (\"\")\n\nRobert Downey, Jr. (\"Iron Man 3)\"\n\nJennifer Lawrence (\"\")\nSam a Cat\n\nRoss Lynch (\"Austin a Ally\")\n\nAriana Grande (\"Sam a Cat\")\n\nDrtivá porážka\n\nSpongeBob v kalhotách\n\nPatrick Hvězdice (Spongebob v kahotách)\n\nOne Direction\n\nJustin Timberlake\nSelena Gomez\n\n\"Story of My Life\" od One Direction\n\nDespicable Me: Minion Rush\n\n\"Deník malého poseroutky série \"od Jeff Kinney\n\nKevin Hart\n\nJust Dance 2014\n\nDwight Howard z Houston Rockets\n\nSelenators\n"}
{"id": "1096014", "url": "https://cs.wikipedia.org/wiki?curid=1096014", "title": "Moxonidin", "text": "Moxonidin\n\nMoxonidin je léčivem určeným především pro léčbu mírné až středně závažné hypertenze. Je vhodným v případech, kdy jiná antihypertenziva jako např. thiazidová diuretika, beta-blokátory, inhibitory ACE či blokátory vápníkového kanálu neposkytují dostatečnou léčebnou odpověď, či jsou dokonce kontraindikovaná. Oproti výše uvedeným skupinám farmak, moxonidin působí na úrovni centrálního nervového systému, konkretně prodloužené míchy. Jeho klinicky významnou a prospěšnou zvláštností je jeho schopnost zlepšovat fyziologické parametry tzv. syndromu inzulinové rezistence. Je tedy lékem volby u nemocných, u nichž je vysoký krevní tlak spojen se zhoršenými parametry dynamiky glukózového metabolismu. Moxonidin je původním výrobkem firmy Solvay Pharmaceuticals, která jej dodává na trh pod označením Physiotens. Je však dostupný i pod jinými názvy jako např.: Cynt, Moxogamma, Moxonidin-Actavis, Moxonidin-Mylan, Moxostad, Stadapress aj.\n\nMoxonidin je selektivní agonista imidazolinového receptoru 1 (I). Receptory I se nacházejí jak v rostrální ventrolaterální oblasti prodloužené míchy, tak v oblasti ventromediální. Obě tyto oblasti prodloužené míchy jsou klíčové pro regulaci aktivity sympatického nervového systému (viz sympatikus), a tudíž mají vliv na regulaci tlaku krve. Oproti dřívějším centrálně působícím léčivům proti vysokému tlaku krve, monoxidin méně ovlivňuje α receptor, který je zodpovědný mj. za sedaci. Např. dřívější klonidin obsazuje oba receptory v poměru 50:50, což však má své výhody v jiných indikacích resp. syndromech.\nKromě toho moxonidin podporuje vylučování sodíku, snižuje inzulinovou rezistenci, zlepšuje glukózovou toleranci, čímž souhrnně zlepšuje ochranu orgánů, které jsou ze své fyziologické podstaty nejvíce ohroženy vysokým tlakem krve, jako jsou ledviny (prevence např. diabetické nefropatie) a srdce (různé hypertrofie -zbytnění- srdeční tkáně).\n\nJak bylo naznačeno výše, moxonidin má komplexnější fyziologické působení, které z něj činí výhodné léčivo u rozličných souborů příznaků, které víceméně s vyšším tlakem krve souvisejí. Tato působení byla zjištěna na animálních modelech. Zajímavé místo moxonidinu by mělo být zejména v terapii těch metabolických syndromů, kde je v popředí nestabilní glukózový metabolismus spojený s vyšším tlakem krve.\n\nVe všech animálních modelech inzulinové rezistence, se moxonidin ukázal jako úspěšný v zabránění její rozvoje. Snížil hyperinzulinémii a obnovil glukózovou rovnováhu. Zlepšení citlivosti organismu vůči inzulinu je důležitým předpokladem zabránění rozvoje kardiovaskulárních chorob, které mohou díky zhoršenému metabolismu glukózy vzniknout.\n\nNa základě animálních modelů bylo zjištěno, že moxonidin:\n\nSnížení aktivity sympatiku je jedním z pozitivních faktorů zabraňujících rozvoji chronického selhávání ledvin. Toto onemocnění přirozeně souvisí s potížemi kardiovaskulárního původu, protože zhoršené hospodaření s vodou, za což jsou ledviny zodpovědné, zatěžuje oběhový systém a následně celý kardiovaskulární aparát. Moxonidin také snižuje strukturální (tkáňové) poškození ledvin.\n\nU těch myší, které trpěly přirozenou hypertenzí, moxonidin zjednodušeně řečeno snižoval hmotnost srdce, což je znakem nižšího zbytnění srdeční tkáně, oproti kontrolní skupině myší, které moxonidin neužívaly.\n\nSchachter zmiňuje tři případy vážného předávkování moxonidinem, a to u dvou dětí (2 a 3 roky), které léčivo pozřely omylem. Plně se zotavily bez následků na srdeční systém. Třetí případ byl 23letý muž, který záměrně pozřel 70-násobek doporučené dávky monoxidinu včetně alkoholu a ranitidinu (antihistaminikum určené pro snížení sekrece žaludečních šťáv). Hlavní příznaky byly zpomalení srdeční činnosti (bradykardie), ospalost a nízký tlak krve. Byl vyléčen bez následků. Možným postupem při předávkování je podání alfa-blokátoru tolazolinu a léčiv posilující oběhový systém organismu.\n\nBěžné toxikologické studie moxonidinu prokázaly, že v doporučených dávkách nevykazuje teratogenní, mutagenní či obecně pronádorové účinky. Nicméně z důvodu předběžné bezpečnosti se nedoporučuje podávání moxonidinu v době těhotenství. Vzhledem k tomu, že moxonidin proniká do mateřského mléka, není možné kojení.\n\nMoxonidin se nesmí přerušit náhle, protože jinak by došlo k nebezpečné aktivaci sympatického systému (náhlé zvýšení krevního tlaku), pokud se moxonidin podává spolu s beta-blokátory, vždy se jako první vysazuje beta-blokátor a teprve následně moxonidin. Režim přerušení léčby vždy určuje lékař.\n\nHlavními kontraindikacemi moxonidinu jsou: angioedém, poruchy převodního systému srdce jako je sick sinus syndrom či atrioventrikulární blokáda druhého a třetího stupně. Další kontraindikace jsou: bradykardie, zavážná srdeční selhání, onemocnění koronárních tepen, Raynaudův syndrom, intermitentní klaudikace, epilepsie, deprese, Parkinsonova nemoc, glaukom.\n\nMezi důležité kontraindikace náleží různá onemocnění ledvin (nejen vzhledem k farmakokinetice). Při výskytu onemocnění ledvin je nutné, aby nasazení moxonidinu posoudil nefrolog (specialista zabývající se onemocněním a léčbou ledvinného aparátu).\n\nV počátcích léčby se obvykle vyskytuje sucho v ústech a bolest hlavy. Dále se může vyskytnout ospalost (efekt snížení tlaku). Tyto vedlejší účinky odeznívají s tím, jak vnitřní baroregulační systémy organismu se adaptují na nové fyziologické rozmezi tlaku krve. Mezi méně obvyklé vedlejší účinky náleží otok tváře, nevolnost, nespavost, celkové oslabení a snížení výkonnosti (astenie), kožní poléková reakce.\n"}
{"id": "1096015", "url": "https://cs.wikipedia.org/wiki?curid=1096015", "title": "Universiteti Aleksandër Moisiu", "text": "Universiteti Aleksandër Moisiu\n\nUniversiteti Aleksandër Moisiu je nejnovější veřejná akademická instituce Albánské republiky. Nachází se ve starobylém městě Drač. Byla založena 20. prosince 2005 albánskou vládou a slavnostně otevřena v roce 2006. Používá americký vzdělávací systém, na rozdíl od ostatních veřejných vysokých škol v zemi. Více než 1300 studentů začalo navštěvovat kurzy 2. října 2006. Univerzita má jméno po rakousko-italském herci Aleksandërovi Moisiu, který byl albánského původu.\n\n\n"}
{"id": "1096017", "url": "https://cs.wikipedia.org/wiki?curid=1096017", "title": "Bečej", "text": "Bečej\n\nBečej (v srbské cyrilici Бечеј; maďarsky Óbecse) je město v srbské Vojvodině na řece Tise, na hranici mezi regiony Banátu a Bačky. V roce 2011 mělo město 23 985 obyvatel. Administrativně je součástí Jihobačského okruhu.\n\nObyvatele města tvoří Srbové a Maďaři, přibližně v poměru 1:1.\n\nMěsto je poprvé připomínáno k roku 1091; vzniklo z podhradí, které se postupně vytvářelo okolo ostrova na řece Tisa, kde se nacházela středověká pevnost.\n"}
{"id": "1096020", "url": "https://cs.wikipedia.org/wiki?curid=1096020", "title": "Náměstí Rogier", "text": "Náměstí Rogier\n\nNáměstí Rogier (francouzsky Place (Charles) Rogier, nizozemsky (Karel) Rogierplein) se nachází na severním okraji belgické metropole Bruselu. Jmenuje se podle Charlese Rogiera, jednoho ze zakladatelů nezávislého belgického státu.\n\nNáměstí vždy sloužilo jako významná dopravní křižovatka Bruselu. V 19. století zde bylo vybudováno nádraží a na něj se napojovala veřejná doprava. Po druhé světové válce bylo nádraží nicméně odstraněno a celé okolí náměstí doznalo značných změn. V současné době se tak v blízkostí náměstí nachází velké množství výškových budov. Pod náměstím byl vybudován silniční tunel a linka metra (stanice Rogier). Prochází tudy také malý okruh (Boulevard Badouin); silniční okruh kolem centra města.\n\nOkolí náměstí je ukázkovým příkladem procesu tzv. bruselizace, tedy přestavby historické zástavby v moderní velkoměsto bez ohledu na jeho historickou tradici. Od roku 2006 prochází prostor samotného náměstí další rekonstrukcí.\n\n"}
{"id": "1096023", "url": "https://cs.wikipedia.org/wiki?curid=1096023", "title": "Sekretářka (film, 2002)", "text": "Sekretářka (film, 2002)\n\nSekretářka (v anglickém originále \"Secretary\") je americký romantický film s erotickým nádechem z roku 2002 režiséra Stevena Shainberga podle povídky ze sbírky \"Bad Behavior\" americké spisovatelky Mary Gaitskillové o vztahu mezi sexuálně dominantním mužem-zaměstnavatelem a jeho submisivní sekretářkou.\n\nV hlavních rolích se představili Maggie Gyllenhaal jako Lee a James Spader, jenž si zahrál advokáta E. Edwarda Greye.\n\nMladá a citlivá dívka Lee Holloway se vrací z ústavu, kam ji rodina umístila kvůli sebepoškozování. Po návratu se naučí psát na psacím stroji a začne pracovat jako sekretářka pro excentrického advokáta E. Edwarda Greye. Při pohovoru ji upozorní, že se jedná o nudnou práci a že firma nepoužívá počítače. Lee je s tím srozuměna.\n\nAčkoliv se zpočátku zdá, že Edward je iritován jejími chybami a překlepy, záhy vyjde najevo, že jej vzrušuje její submisivní chování. Povšimne si také jizev po sebeubližování. Při jednom důvěrnějším rozhovoru ji zakáže si znovu ubližovat. Lee se dvoří její bývalý spolužák Peter, s nímž si začne vlažný vztah. V zaměstnání udržuje BDSM vztah s Edwardem, do kterého se zamiluje.\nEdward je však nejistý a za své sexuální choutky se stydí. Jednoho dne sdělí Lee, že u něj končí.\n\nŠokovaná Lee souhlasí se sňatkem, který jí nabízí Peter. Těsně před svatbou však uteče k Edwardovi do kanceláře, kde mu vyzná svou lásku. Edward, který se stále není jist, zda by jejich vztah mohl fungovat, ji otestuje. Přikáže jí sedět na židli s rukama na stole, dokud se nevrátí. Hodiny ubíhají a v kanceláři se vystřídají členové rodiny, někteří ji odrazují od jejího záměru. V kanceláři se objeví i Peter, kterému Lee oznámí, že ho nemiluje. Peter vyklízí pozice. Edward vše sleduje zpovzdálí.\n\nPo 3 dnech se Edward vrací do kanceláře a odnáší vysílenou Lee do koupelny, kde ji celou omyje. Pár se vezme a udržuje nadále vztah dominance (on) versus submisivita (ona), který jim oběma vyhovuje.\n\n\n\n"}
{"id": "1096024", "url": "https://cs.wikipedia.org/wiki?curid=1096024", "title": "Mistrovství světa juniorů v orientačním běhu 1993", "text": "Mistrovství světa juniorů v orientačním běhu 1993\n\n4. Mistrovství světa juniorů v orientačním běhu proběhlo v Itálii ve dnech 7. až 10. července 1993. Centrum závodů JMS bylo poblíž města Bolzano v komuně Castelrotto, která je součástí autonomní provincie Bolzano.\n\n"}
{"id": "1096027", "url": "https://cs.wikipedia.org/wiki?curid=1096027", "title": "Batalion Azov", "text": "Batalion Azov\n\nAzov (ukrajinsky \"Азов\") je samostatné oddělení Ukrajinské národní gardy, dříve policejní pluk Ministerstva vnitra Ukrajiny, který vznikl 5. května 2014, poté co nový ukrajinský ministr vnitra Arsenij Avakov povolil vznik polovojenských dobrovolných jednotek.\n\nBatalion se skládá z příznivců krajní pravice, nacionalistů, neonacistů, veteránů ukrajinské armády i zahraničních nadšenců. Kromě Chorvatů, Slováků a dalších Slovanů jsou v batalionu údajně i občané Itálie, Řecka, Irska a skandinávských zemí. Prapor se v minulosti podílel na pokusech o dobytí Doněcku a má velké zásluhy na dobytí Mariupolu, který jeho příslušníci od konce března 2015 opevňují, protože očekávají ofenzívu proruských povstalců.\n\nSymboly praporu jsou žlutá vlajka s černým symbolem Werwolfů, to jest vlčím hákem (\"Wolfsangel\"), to je runa, kterou často používali nacisté a stále používají někteří neonacisté. V pozadí se nachází okultistický symbol černého slunce a v dolní části znaku je vidět státní znak Ukrajiny (ukrajinský trojzubec). Podobný vlčí hák užívala i 2. tanková divize Waffen-SS „Das Reich“. Černé slunce je původně indoevropský okultní symbol a někdy je označován jako symbol okultismu Třetí říše. Existují i konspirační teorie, které hovoří o tom, že zkratka SS znamená ve skutečnosti \"Schwarze Sonne\" (černé slunce).\n\nPodle agentury Unian zadržela v únoru 2016 ukrajinská tajná policie SBU velitele ukrajinských dobrovolnických milicí Azov-Krym Stanislava Krasnova. Podle obvinění SBU Krasnov spolupracoval s Ruskem, měl provokovat přestřelky na severní hranici Krymu a ruským agentům předat seznam členů dobrovolnického pluku Azov.\n\nÚřad vysokého komisaře OSN pro lidská práva (OHCHR) prohlásil, že Azov porušuje pravidla vedení války např. masovým rabováním, mučením a únosy novinářů. Od září 2014 do února 2015 bylo zdokumentováno hromadné rabování civilních domů. V srpnu až září 2014 bylo zaznamenáno kruté zacházení, znásilnění a další formy sexuálního násilí zhruba desítkou členů praporů Azov a Donbass. K vynucení přiznání ze zadržených civilistů používal Azov mučení a bití, včetně využití elektrického proudu a dušení vodou.\n"}
{"id": "1096032", "url": "https://cs.wikipedia.org/wiki?curid=1096032", "title": "Útok na Univerzitu v Garisse", "text": "Útok na Univerzitu v Garisse\n\n2. dubna 2015 několik ozbrojenců zaútočilo na univerzitu Garissa University College ve městě Garissa v Keni. Zabili nejméně 148 lidí a nejméně 79 osob zranili. K útoku se přihlásila vojenská skupina Aš-Šabáb. Členy této skupiny se označili i dotyční ozbrojenci. Útočníci zajali několik studentů jako rukojmí. Později propustili muslimy, avšak studenty křesťanského vyznání zadrželi. Útok skončil téhož dne poté, co čtyři z útočníků byli zabiti. Pět mužů bylo později zatčeno v souvislosti s útokem a byla vypsána odměna za dopadení podezřelého organizátora.\n\nJedná se o nejkrvavější útok v Keni od bombového atentátu na keňské velvyslanectví Spojených států v roce 1998. Měl více obětí než útoky v Mombase roku 2002, útok na nákupní centrum Westgate, bombový útok na autobus v Nairobi roku 2014, bombový útok v Gikombě a útoky v Lamu roku 2014.\n\nGarissa, město v keňské severovýchodní provincii nacházející se zhruba 200 km od hranice se Somálskem, bylo považováno za „jedno z nejbezpečnějších míst v oblasti“. Nacházejí se zde vojenská kasárna a policejní velitelství.\n\nAš-Šabáb, vícenárodnostní vojenská skupina s propojením na Al-Kajdu a základnou v Somálsku, před touto událostí zabil v Keni během dvou let více než 200 lidí. Tyto útoky značně poškodily cestovní ruch v Keni, ovšem již před existencí Aš-Šabábu byly útoky v Mombase roku 2002 taktéž namířeny proti turistům. Do této chvíle měl Aš-Šabáb na svědomí útoky především mimo metropole.\n\nDiplomaté a analytici také kriticky označovali taktiku keňských bezpečnostních složek jako velmi restriktivní včetně nevybíravého zatýkání Somálců. Dále varovali, že takto radikální chování může vyvolat nelibost mezi muslimy, a tak poskytnout Aš-Šabábu záminku k vyhrocení situace.\n\nBylo hlášeno, že před útokem byla vyslovena „varování, že dojde k ohrožení velké univerzity“. Grace Kai, student blízké vysoké školy, řekl, že „byli v Garisse spatřeni cizí lidé vypadající jako teroristé“ a že „v pondělí 30. března 2015 nám ředitel školy oznámil, že … byli na naší škole spatřeni cizí lidé“; v úterý, kdy tato škola byla zavřená a poslala studenty domů, bylo zaútočeno na univerzitu, která zůstala otevřena.\n\nÚtok byl proveden den poté, co keňský prezident Uhuru Kenyatta pokáral Velkou Británii a Austrálii za to, že začali znovu upozorňovat na nebezpečí při cestování do Keni a obvinil je z přetrvávajícího kolonialismu.\n\nÚtok začal okolo 5.30 hodin místního času, kdy došlo k přestřelce mezi útočníky a ochrankou střežící univerzitu. Dva strážci byli zabiti ve vchodu. 20 studentů bylo zachráněno vojáky, včetně Collinse Wetanguly, který popsal přítomnost nejméně pěti maskovaných ozbrojených útočníků a křesťany, kteří byli „na místě zastřeleni“. Další přeživší uvedli, že ozbrojenci svolali žáky, aby vyšli ze svých pokojů v ubytovně, lehli si čelem na zem, a poté tyto studenty popravili.\n\nK útoku byla povolána keňská armáda a další bezpečnostní organizace. Oblehly a uzavřely prostor univerzity, aby zneškodnily útočníky. Ministerstvo vnitra a Národní krizové operační středisko v Keni hlásily, že tři ze čtyř ubytoven byly evakuovány. Michael Bwana, jeden ze studentů, kteří unikli, řekl v souvislosti se zbývající ubytovnou, že „většina lidí, kteří zůstali uvnitř, jsou dívky“. V této ubytovně se snad měli skrývat i útočníci.\n\nObsazení univerzity skončilo po téměř 15 hodinách krátce po setmění, kdy byli zabiti čtyři útočníci. Maskovaní ozbrojenci byli ozbrojeni puškami AK-47 a opásáni výbušninami. Když byli keňskými vojáky zastřeleni, útočníci vybuchli „jako bomby“. Nebylo jasné, zda výbušniny byly úmyslně odpáleny útočníky, anebo výbušniny zažehla palba z pušek vojáků.\n\nZe 148 mrtvých bylo 142 studentů, 3 vojáci a 3 policisté. Zhruba 587 studentů uteklo, ale 79 jich bylo zraněno. Úřady oznámily, že všichni studenti byli již nalezeni a sečteni.\n\nJeden přeživší student řekl, že útočníci mluvili svahilsky a tvrdil, že byli napojeni na vojenskou skupinu Aš-Šabáb. Tato skupina se později k útoku přihlásila. Mluvčí skupiny Šejk Ali Mohamud Rage řekl v souvislosti s touto událostí, „když naši muži dorazili, propustili muslimy“, ale zadržovali křesťanské rukojmí. Rage také řekl, že posláním jeho mužů je „zabít ty, kteří jsou proti Šabábu“, a „Keňa je ve válce se Somálskem“ v souvislosti s přítomností keňských jednotek v AMISOMu. Jiný mluvčí tvrdil, že Aš-Šabáb napadl univerzitu, protože je „na muslimském území kolonizovaném nemuslimy“.\n\nJeden z podezřelých z útoku byl zatčen, když prchal z prostoru univerzity během jejího obléhání. Poté, co obležení skončilo, další dva podezřelí byli nalezeni v areálu univerzity a zadrženi. Jeden z nich byl Tanzánec a s univerzitou neměl nic společného.\n\nKeňská vláda označila občana somálského původu Mohameda Mohamuda (alias Šejk Dulajadajn, Gamadhere nebo Mohamed Kuno) jako organizátora útoku a vypsala 20 miliónů keňských šilinků (215 000 amerických dolarů) odměny za jeho dopadení. Mohamud pracoval v letech 1993 až 1995 v Al-Haramain Foundation a později učil na škole Madrasa Najah school v Garisse a stal se jejím ředitelem. Místní média dala Mohamuda do spojitosti s dvěma různými útoky Aš-Šabábu v roce 2014 v oblasti Mandera.\n\n4. dubna vydal Aš-Šabáb prohlášení v angličtině směřované keňské veřejnosti. Zpráva zaslaná elektronickou poštou odsoudila to, co popsala jako „nevýslovné zvěrstvo vůči muslimům ve východní Africe“ páchané keňskými bezpečnostními složkami, jak v Severovýchodní provincii obývané převážně Somálci, tak v jižním Somálsku, kam byly povolány keňské branné síly jako součást AMISOMu. Vojenská skupina tvrdí, že útočníci v Garisse chtěli „pomstít smrt tisíců muslimů zabitých rukou keňských bezpečnostních složek.“ aš-Šabáb prohlásil, že v další odvetě „keňská města zrudnou krví“ a slíbil, že „za nic na světě nepřestaneme mstít smrt našich muslimských bratří, dokud vaše vláda nepřestane s jejich útlakem a dokud všechna muslimská území nebudou osvobozena od keňské okupace.“ Skupina dále upozornila keňskou veřejnost, že se může zaměřit na jejich pracoviště, domovy, školy a univerzity, protože „jste přehlíželi represivní taktiku vaší vlády tím, že jste se proti ní neozvali“ a „jejím zvolením jste tuto represi podpořili.“\n\n4. dubna keňské ministerstvo vnitra oznámilo, že bylo zatčeno pět mužů podezřelých z účasti na útoku. Tři z těchto osob, keňští občané somálského původu, jsou podezřelé z organizátorství. Byly zadrženy při pokusu dostat se do Somálska. Další z mužů, také keňský občan somálského původu, byl členem ochranky univerzity. Má se za to, že usnadnil ostatním vstup do univerzity. Poslední ze zadržených, Tanzánec jménem Rašíd Charles Mbeserero, je podezřelý, že byl jedním z ozbrojenců. Byl údajně nalezen, když se skrýval ve stropě a nesl munici.\n\nDo 16. dubna byl v Garisském okrese a třech dalších okresech poblíž hranic Severovýchodní provincie se Somálskem (Wajir, Mandera a Tana River) vyhlášen zákaz nočního vycházení od 18.30 do 6.30 hodin.\n\nBývalý keňský premiér Raila Odinga, bývalý ministr obchodu Moses Wetangula a další členové Koalice pro reformy a demokracii vyzvali k okamžitému stažení keňských jednotek ze Somálska. Wetangula též doporučil keňské vládě, aby snížila rozpočet armády na polovinu a takto získané prostředky použila k posílení vnitřní bezpečnosti. Odinga navíc nařkl keňského prezidenta Uhuru Kenyattu z arogance, když opomíjel varování bezpečnostních služeb před potenciálními útoky vyvolanými cizími národnostmi.\n"}
{"id": "1096045", "url": "https://cs.wikipedia.org/wiki?curid=1096045", "title": "Flimnap (kráter)", "text": "Flimnap (kráter)\n\nFlimnap je impaktní kráter na Phobosu, měsíci planety Mars. Jeho střední souřadnice činí 60° severní šířky a 350° západní délky, má průměr 1,5 kilometru. Je pojmenován Mezinárodní astronomickou unií po literární postavě z díla \"Gulliverovy cesty\" od Jonathana Swifta, který v něm předvídal existenci měsíců Marsu.\n\nJihozápadně leží kráter Reldresal, východně Skyresh.\n\n"}
{"id": "1096047", "url": "https://cs.wikipedia.org/wiki?curid=1096047", "title": "Křídlatec trojlistý", "text": "Křídlatec trojlistý\n\nKřídlatec trojlistý (\"Ptelea trifoliata\") je opadavá listnatá dřevina, patřící do čeledi routovité (\"Rutaceae\"). Nepoužívané české synonymum je křídlatec ztenčený (Presl 1846) Kvete od května do června.\n\nPůvodní v Severní a Střední Americe.\nPřestože je \"Ptelea trifoliata\" nejčastěji považována za druh s poddruhy či varietami v různých oblastech rozšíření, někteří botanici rozlišují více blízce příbuzných druhů:\n\nPodle některých zdrojů preferuje spíše bohaté a vlhké půdy. V oblasti Mississippi (Mississippi River Valley), roste nejčastěji na skalnatých svazích jako součást podrostu. Podle jiných zdrojů ale roste v dubových lesích a prériích, v okolí vodních toků, na půdách suchých, vápenatých.\n\nOpadavý listnatý keř nebo strom, se širokou korunou, dorůstá až 8 m výšky a 4 m šířky. Její latex je štiplavě hořký.\n\nLetorosty jsou štíhlé, červenohnědě nebo hnědě zbarvené s hlubokými listovými jizvami tvaru \"U\". Zimní pupeny jsou malé, stlačené, kulaté, světle hnědé, pokryté stříbrnými trichomy.Listy jsou střídavé, 5-18 centimetrů dlouhé, složené z tří (zřídka pěti) lístků, každý lístek 1-10 cm dlouhý, řídce pilovitý nebo celokrajný, lesklé tmavě zelený, naspodu bledší. Západní a jihozápadní formy mají menší listy (5 - 11 cm) než východní formy (10 do 18 cm) jako adaptaci na sušší podnebí.\n\nKvěty jsou malé, 1-2 cm v průměru, s 4-5 úzkými, zelenobílými korunními lístky. Některé vydávají nepříjemný zápach, ale jiné mají příjemnou vůni. Plodem je nažka s širokým okrouhlým lemem, 1,5-2 cm v průměru, světle hnědá, zraje v létě, uvolňuje se větrem na začátku zimy.\n\nBorka je červenohnědá až šedohnědá s krátkými, horizontálně vedenými lenticelami (korkovými lištami), nepříjemně páchne a chutná hořce. Dřevo je žlutohnědé, těžké a tvrdé.\n\nByly vyšlechtěny četné kultivary pro okrasné využití v parcích a zahradách. Kultivar 'Aurea' se žlutým olistěním byla oceněna Royal Horticultural Society 's Award Garden.\n\nListy křídlatce se kdysi užívaly jako prostředku pro vypuzení škrkavek a jiných cizopasných červů ze střev. Nažky přidávali podle dostupných informací sládci do chmele, aby pivo získalo lepší chuť.\n\nNěkteré kmeny amerických indiánů borku používají jako koření a jako bylinný lék na různé neduhy, má posilující účinky.\n\nV USA ve státech New Jersey, New York a Pennsylvania je druh zařazen jako ohrožený.\n\n"}
{"id": "1096056", "url": "https://cs.wikipedia.org/wiki?curid=1096056", "title": "Podfuck", "text": "Podfuck\n\nPodfuck je hardrocková/punkrocková skupina založená v roce 2002 v Košicích na Slovensku. Zakládajícími členy jsou Miroslav Terifaj a Michal Šmajda. Název skupiny pochází ze stejnojmenného filmu \"Podfuck\". Skupina hraje ve složení Miroslav Terifaj (zpěv, kytara, harmonika), Alexander Albert (zpěv, baskytara), Michal Šmajda (kytara) a Vladimír Palai (bicí).\n\nSamotný vznik sahá do roku 2002. Založili ji bývalí spolužáci Miroslav Terifaj a Michal Šmajda, ovlivněni kapelami jako Green Day, The Offspring, blink-182 nebo Iné Kafe. Za bicí nástroje (tehdy značky Amati) usedl několik měsíců po vzniku kapely Marián Pillár. Marián Pillár také natočil se skupinou první EP album \"Lost In My Soul\". Setrval v kapele skoro pět let a jeho poslední vystoupení se konalo 31. března 2007 v Irish pubu v Banské Bystrici, kde hrál Podfuck s kapelou Problém z Martina.\n\nNa postu baskytaristy se vystřídalo několik hráčů. Prvních jedenáct koncertů kapely odehrál Miloš Altman (přezdívaný „Stimpi“). Jeho poslední vystoupení se uskutečnilo dne 4. prosince 2004 v košickém Live Music Club-e Butterfly, kde hráli s kapelou Iné Kafe. S Podfuck nenahrál žádné album. Poté přišel do kapely Alexander Albert (bývalý člen kapely SS3S), který s kapelou vystoupil poprvé 18. prosince 2004 v klubu Butterfly, kde Podfuck hrál společný koncert s kapelou Plus Mínus z Bratislavy. Alexander Albert hraje v kapele Podfuck i v současnosti, kdy zastává post zpěváka a baskytaristy.\n\nV roce 2005 se kapela rozhodla přijmout mezi své řady sólového zpěváka Marcela Jureka (před Marcelovým příchodem zpíval Miroslav Terifaj). Kapele se v tomto roce podařilo dostat do finále hudební soutěže „USS Talent Night 2005“ a koncem roku se poprvé zavírá do studia. V roce 2006 vychází první EP CD \"Lost In My Soul\". Kapela také v tomto roce odehrála první koncert mimo území Slovenska. Konal se 30. dubna 2006 v maďarském městě Tokaj, na BMX a sk8 soutěži „Harlee Cup 2006“. Kapela je v tomto období zařazena na kompilacích: \"Punk Rock Made In Slovakia vol.5\" a \"MUSIC FOR EXTREME SPORTS\", které vydalo vydavatelství Musica, sro. Koncem roku z kapely odchází zpěvák Marcel a postu zpěváků se ujímají kytarista Miroslav Terifaj a baskytarista Alexander Albert.\n\nNa přelomu let 2006 a 2007 oznamuje bubeník Majo svůj odchod z kapely a na jeho pozici přichází začátkem nového roku Vladimír Palai (bývalý bubeník skupiny Naša vec), který v kapele hraje dodnes. Jeho první koncert se uskutečnil dne 26. června 2007 v Košicích v klubu „Khoi-Khoi“ (později se stal druhým, menším pódiem podniku Collosseum) s kapelami To Be Continued z Rakouska a dnes již neexistující kapelou Linolleum z Košic. Od této chvíle hraje kapela ve stejné čtyřčlenné sestavě až do současnosti (2012). V roce 2007 absolvovala své první vlastní miniturné s názvem „Nelutujem Podfuck tour 2007“. Koncem roku nahrává své druhé EP s názvem \"Mapa Času\". Celý rok 2008 kapela koncertuje po Slovensku a propaguje nové CD. Dne 13. září 2008 na festivalu „LADOVA fest 2008“ zahrál Marián Pillár (bývalý bubeník) celé vystoupení namísto Vladimíra Palaia.\n\nV roce 2009 se manažerem kapely stal Atila Ceranko (bývalý manažer kapely Punkreas). Skupina absolvovala množství vystoupení v České republice a na Slovensku. V průběhu roku 2010 kapela hrála na největším počtu festivalů ve své historii (Topfest, Fajny fest, Siravafest, Revolution fest a mnohé jiné) a ukončila spolupráci s Atilou. Začátkem tohoto roku vydala sólový singl s názvem „Cesta“, který se žánrově odlišuje od běžné tvorby skupiny. Je to rockově založená pomalá skladba, jejíž hudbu složil Miroslav Terifaj, autorem textu je jeho spolužák ze střední školy Peter Harich (bývalý zpěvák košické skupiny Zephyr). Nahraný byl ve studiu Lukáše Kreheľa.\n\nV roce 2011 se kapela spravovala sama a připravovala materiál na nové album. Předělala starou demo skladbu „Be alone“ a znovu ji nahrála ve studiu Lukáše Kreheľa pod názvem „Hymna“. S touto skladbou se účastní finále soutěže „Hymna basketbalového tímu Good Angels Košice“. Je to zároveň stý oficiální koncert kapely Podfuck. Od konce roku 2011 až do léta 2012 nahrával Podfuck své třetí album s názvem \"Znamenie\". To bylo vydáno v srpnu 2012.\n\n\n"}
{"id": "1096060", "url": "https://cs.wikipedia.org/wiki?curid=1096060", "title": "Vladimír Thiele", "text": "Vladimír Thiele\n\nVladimír Thiele (14. února 1921 Potštejn – 30. července 1997 Praha) byl český básník a spisovatel.\n\nOd devíti let, kdy osiřel, byl vychováván v sirotčinci v Čermné. Vyučil se truhlářem. \n\nOd roku 1937 přispíval do Lidových novin. V době druhé světové války byl totálně nasazen v německém Hallendorfu poblíž Hannoveru. Po skončení války se stal redaktorem Svobodných novin a redigoval i časopis Nový hlas. \n\nOd roku 1948 pracoval v ČKD, nejprve jako úředník a od roku 1950 jako truhlář. V roce 1958 nastoupil do redakce Svobodného slova, v letech 1960–1963 byl propagačním textařem ve Státní propagaci, následně až do odchodu do penze roku 1981 vykonával svobodné povolání.\n\n\n\n\n\n\n"}
{"id": "1096064", "url": "https://cs.wikipedia.org/wiki?curid=1096064", "title": "Seznam postav seriálu Ordinace v růžové zahradě", "text": "Seznam postav seriálu Ordinace v růžové zahradě\n\nSeznam postav seriálu Ordinace v růžové zahradě zahrnuje přehled fiktivních postav, které se objevily v českém televizním seriálu z lékařského prostředí \"Ordinace v růžové zahradě\", vysílaném od 6. září 2005 na stanici TV Nova. Na počátku roku 2008 došlo k přejmenování seriálu na \"Ordinace v růžové zahradě 2\".\n\n\n\n\n\n\n\n\n\n\n\n\n\n\n\nMUDr. Tiché \n\n\nbývalý primář urgentního příjmu \n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1096067", "url": "https://cs.wikipedia.org/wiki?curid=1096067", "title": "Beslerie", "text": "Beslerie\n\nBeslerie (\"Besleria\") je rod rostlin z čeledi podpětovité. Zahrnuje přes 150 druhů a je rozšířen v tropické Americe. Beslerie jsou vytrvalé byliny a keře s jednoduchými vstřícnými listy a trubkovitými, nejčastěji oranžovými květy.\n\nBeslerie jsou pozemní vytrvalé bylina a keře. Stonky jsou oblé nebo čtyřhranné, často nevětvené a mohou dosahovat délky až 5 metrů. Listy jsou vstřícné, eliptické, vejčité nebo kopinaté, tenké nebo kožovité, celokrajné nebo na okraji řídce zubaté. Na vrcholu čepele jsou špičaté až zašpičatělé, na bázi klínovité až zaokrouhlené. Řapíky jsou dlouhé nebo krátké.\nKvěty jsou uspořádány v úžlabních vrcholících, svazečcích či okolících, výjimečně jsou květy jednotlivé. U některých druhů květy vyrůstají na starších, bezlistých stoncích (kauliflorie). Kalich je zvonkovitý, baňkovitý nebo válcovitý, srostlý z 5 lístků, zakončený 5 zuby nebo laloky. Kališní lístky jsou zelené nebo různě zbarvené. Koruna je žlutá, oranžová, červená nebo bílá, většinou s válcovitou korunní trubkou zakončenou 5 zuby. U některých druhů je na bázi korunní trubky ostruha, květy mohou být také baňkovité a u hrdla stažené. Tyčinky jsou 4, jsou přirostlé u báze korunní trubky, se zploštělými nitkami. Někdy je přítomna 1 patyčinka. Semeník je svrchní, s jedinou komůrkou a čnělkou zakončenou dvoulaločnou bliznou. Plodem je bílá, oranžová nebo červená dužnatá bobule obsahující mnoho semen. Semena jsou drobná, hnědá, elipsoidní.\n\nRod beslerie zahrnuje asi 155 druhů. Je rozšířen v tropické Americe od Mexika po Brazílii a Bolívii a na Karibských ostrovech. Nejvíce druhů se vyskytuje na severozápadě Jižní Ameriky. Mezi druhy s širokým rozšířením náleží zejména \"Besleria laxiflora\" a \"B. solanoides\".\n\nRod \"Besleria\" je v současné taxonomii čeledi \"Gesneriaceae\" řazen do podčeledi \"Gesnerioideae\" a do tribu \"Beslerieae\", zahrnujícího celkem 9 rodů.\nRodu \"Besleria\" jsou blízce příbuzné rody \"Gasteranthus\" (40 druhů) a \"Cremosperma\" (23 druhů). Rostou na podobných stanovištích a jsou si podobné i habitem. Rod \"Gasteranthus\" byl v roce 1939 vřazen do rodu \"Besleria\", v roce 1975 byly tyto dva rody opět odděleny. Hlavní odlišnosti jsou v plodech (dužnaté tobolky versus bobule) a v uspořádání průduchů.\n\nPřevážná většina druhů beslerie má červené nebo oranžové trubkovité květy, které jsou opylovány ptáky, zejména kolibříky. Dužnaté bobule vyhledávají ptáci a plodožraví netopýři.\n"}
{"id": "1096070", "url": "https://cs.wikipedia.org/wiki?curid=1096070", "title": "Jindřich Vácha", "text": "Jindřich Vácha\n\nJindřich Vácha (10. března 1872 Hrotovice – 16. ledna 1954 Brno) byl český právník, rada Nejvyššího soudu v Brně, dlouholetý předseda Soudcovské jednoty moravskoslezské. \n\nByl politicky činný za Lidovou stranu na Moravě – moravští mladočeši. V roce 1907 kandidoval za venkovský obvod český číslo 28, dosáhl 20,5 % (neboli 2714 hlasů) a nebyl zvolen. Do roku 1910 vykonával funkci okresního soudce v Hrotovicích. V době první republiky byl předsedou trestního senátu Nejvyššího soudu Československa. Byl také členem zkušební komise Právnické fakulty Masarykovy univerzity v Brně. Penzionován byl v roce 1939.\n\nJindřich Vácha byl synem manželů Jana Váchy a Anny, roz. Kouřímské (1848? – 1. 5. 1934). Otec Jan Vácha se narodil v Rohozné u Dolní Cerekve. Rodina žila v Dolní Cerekvi, posléze v Němčicích u Ivančic. Jan Vácha působil jako nadučitel v Boskovicích. . Jindřich Vácha měl tři sourozence: Otta, 25. 8. 1877 - 7. 10. 1959 který se stal knězem a naposledy byl farářem v Ivani, dále Marii provdanou Novotnou a Arnošta, 1883 - 31. 1. 1962 jenž byl ředitelem gymnázia v Tišnově.\n\nManželka Jindřicha Váchy byla Viktorie (26. 12. 1876 Domamil – 1. 12. 1957 Uherské Hradiště), rozená Juránková. Jindřich a Vítězslava Váchovi měli pět dětí. Zora 25. 6. 1901 - 7. 11. 1984, Jitka 5. 11. 1902 - Věra 18. 11. 1904 - Helena 9. 3. 1906 - 10. 9. 1906 a Dagmar 17.2. 1911 - 17.11. 1986. Pravnučkou Jindřicha Váchy je právnička a aktivistka Klára Samková.\n"}
{"id": "1096072", "url": "https://cs.wikipedia.org/wiki?curid=1096072", "title": "Náměstí Svobody (Zákupy)", "text": "Náměstí Svobody (Zákupy)\n\nNáměstí Svobody se nachází v centru městečka Zákupy na Českolipsku a také součástí Městské památkové zóny s řadou nemovitých kulturních památek. Náměstí změnilo ve své historii několikrát jméno.\n\nNáměstí vzniklo s příchodem německých kolonistů ve 14. století. Velké přestavby jsou zaznamenány od 18. století. Náměstí se jmenovalo před rokem 1945 Marktplatz – Tržní, po roce 1945 náměstí Svobody.\n\nV samém středu náměstí stojí kamenné Sousoší Nejsvětější Trojice (nazývané \"morový sloup\") s množstvím soch, postavené roku 1708. Na severní straně je novogotická budova zákupské radnice z roku 1867. Rohový dům dodnes slouží svému účelu. Na jižní straně je třetí kulturní památkou na náměstí budova čp. 243. Nyní je zde v přízemí prodejna.\n\nVelkým, dlouhodobě prázdným objektem s bohatou historií je bývalý hotel Orlík, kde bylo kino a restaurace. Na východní straně směrem ke škole a Kamenickému kopci je tovární objekt firmy Eduard Held (nazývaný Heldovka), kde se vyrábělo a vyrábí papírenské, karnevalové zboží. Větší část budovy přiléhající k náměstí byla upravena na muzeum. Na západní je velká budova někdejší školy boromejek (klášter milosrdných sester sv. Karla Boromejského), nyní poloprázdná. V přízemí je zákupská pošta.\n\nSeverojižně náměstí přetíná frekventovaná silnice II/268 z Mimoně na Nový Bor. Na jižní straně je pojmenována ulicí Mimoňskou, na severní Borskou. Západním směrem na Českou Lípu z náměstí vede ulice Nádražní, východním směrem se svažují ke Svitávce uličky Tichá a U splavu.\n\n"}
{"id": "1096074", "url": "https://cs.wikipedia.org/wiki?curid=1096074", "title": "Třída Dorina", "text": "Třída Dorina\n\nTřída Dorina (jinak též Vosper Thornycroft MK3) je třída korvet nigerijského námořnictva. Celkem byly postaveny dvě jednotky této třídy. Obě jsou stále v aktivní službě.\n\nTřídu tvoří dvě jednotky postavené v anglických loděnicích Vosper Thornycroft.\n\nJednotky třídy \"Dorina\":\nVýzbroj plavidel tvoří dva 102mm kanóny v dělové věži na přídi, dva 40mm a dva 20mm kanóny. Pohonný systém tvoří dva diesely MAN o výkonu 8000 hp, pohánějící dva lodní šrouby. Nejvyšší rychlost dosahuje 22 uzlů.\n"}
{"id": "1096077", "url": "https://cs.wikipedia.org/wiki?curid=1096077", "title": "Felix z Noly", "text": "Felix z Noly\n\nSvatý Felix z Noly byl italský kněz, spolupracovník nolanského biskupa Maxima. Katolická církev jej uctívá jako světce.\n\nNarodil se v neznámém roce v Nole u Neapole v rodině vysloužilého vojáka. Byl lektorem a často asistoval při bohoslužbách. Oblíbil si jej nolský biskup Maxim a ještě v relativně velmi mladém věku mu udělil kněžské svěcení. Tento biskup byl nedlouho poté označen (kvůli svým nekompromisním katolickým postojům) za nepřítele státu. Musel se proto ukrývat. Po dobu své nepřítomnosti svěřil Felixovi řízení biskupství. Felix byl následně zatčen a přemlouván ke zřeknutí se křesťanské víry. Když to odmítl, byl mučen.\n\nPodle legendy se mu poté zjevil anděl a vyvedl jej z vězení. Přenesl jej na poušť, kde se ukrýval biskup Maxim, který byl vážně nemocný. Felix jej tedy ošetřoval.\n\nPo konci pronásledování církve se mohl Felix vrátit k veřejnému působení. Mezitím biskup Maxim zemřel, a věřící požadovali, aby se Felix stal jeho nástupcem v biskupském úřadu. Ten to však odmítl a jako biskupa prosadil jednoho ze svých přátel. Sám odešel do ústraní, pronajal si malou zahradu a z jejích plodů poděloval chudé. Zemřel, těšíc se všeobecné úctě, v poměrně vysokém věku.\n\n"}
{"id": "1096078", "url": "https://cs.wikipedia.org/wiki?curid=1096078", "title": "Borovice Krempfova", "text": "Borovice Krempfova\n\nBorovice Krempfova (\"Pinus krempfii\") je velká, ve Vietnamu endemicky se vyskytující borovice, jedinečná svými širokými jehlicemi a schopností růst ve velmi hustých lesích.\n\n\nStálezelený, jehličnatý a dlouhověký (dožívá se přes 1000 let) strom, dorůstající do výšky 55 m a šířky 30 m. Kmen je jednotlivý, často zesílený, a dosahující průměru 2,5 m. Koruna je široce kopulovitá. Borka je stříbrnošedá, šupinatě vločkovitá, odloupávající se po nepravidelných úlomcích; borka je prostoupena pryskyřičnými kanálky. Letorosty jsou hladké, s dolů zahnutými, 1 mm dlouhými, 2–4 rokem odpadávajícími, šupinatými základnami listů. Spodní větve starých stromů a mladých stromů ve stínu bývají velmi štíhlé a pomalu rostoucí, 1–4 cm dlouhé a 1,3 mm silné, se 2–10 roztroušenými svazečky na každoročních přírůstcích; letorosty nesoucí šišky jsou silnější, 5–10 cm dlouhé a 3–5 mm silné, s početnými svazečky.\n\nJehlice jsou kopinatě srpovité, ze všech stran zelené, na slabých letorostech zploštělé, se zploštělými svazečky, drženými naplocho v jedné rovině (jedinečná vlastnost mezi všemi borovicemi). Na silnějších letorostech jsou jehlice uspořádané všude okolo celého letorostu; jehlice jsou ve svazečcích (\"Fasciculus\") po 2. Jehlice jsou u dospělých stromů 3–7 cm dlouhé a 2–7 mm široké, u mladistvých stromů jsou výrazně větší, dlouhé až 15 cm. Svazečkové pochvy jsou tvořeny několika širokými, ostrými a střídavě uspořádanými šupinami; každá šupina je výrazně delší než ta předcházející, s nejdelšími dlouhými 15 mm; svazečkové pochvy brzy opadávají.\n\nSamčí šištice někdy rostou na visících, malých, slabých a střapcovitých letorostech, s několika anebo žádnými svazečky jehlic. Samičí šištice – šišky jsou ve zralém stavu 3,5–9,5 cm dlouhé, vejčité, oranžovohnědé. Rostou na 7–15 mm dlouhých a 4–5 mm tlustých zakřivených stopkách, čímž visí dolů; vyskytují se jednotlivě nebo v přeslenech po 3. Výrůstky (\"Apophysis\") mají vyvýšený příčný, 3–4 mm silný hřbet. Přírůstek prvního roku (\"Umbo\") je malý, beztrnný, dobře vymezený a hřbetmího umístění, bez těsnícího pásku, zato s malým, 0,5 mm velkým, zašpičatělým koncem. Semena jsou 4–5 mm dlouhá. Křídla semen jsou členitá, 10–15 mm dlouhá. Semena dozrávají červenec-září.\n\nDomovinou stromu je Vietnam (provincie Khánh Hòa, provincie Lâm Đồng a provincie Ninh Thuận), kde se vyskytuje endemicky.\n\nBorovice Krempfova roste v nadmořských výškách 1200–2000 m ve vlhkém, subtropickém klimatu, ve velmi hustých tropických deštných lesích. Strom není příliš mrazuvzdorný, snáší teploty pouze do –1 °C. Půdy černošedé nebo jílové, vlhké, s velkým množstvím humusu. Dokáže růst se stálezelenými rostlinami z čeledi bukovitých (\"Fagaceae\") a vavřínovitých (\"Lauraceae\"), se kterými je, jako jedna z mála borovic, schopna úspěšně soupeřit v hustých porostech tropického deštného lesa s uzavřeným (přehoustlým) zápojem v horní vrstvě stromového patra (koruny stromů tvoří hustou, stálezelenou a uzavřenou, pro světlo těžko propustnou klenbu). Dále stromu tvoří společnost například borovice \"Pinus dalatensis\", cypřiškům příbuzná \"Fokienia hodginsii\", \"Dacrydium elatum\", \"Symingtonia populnea\" a další.\n\nKvalitní měkké, lehké a málo pryskyřičnaté dřevo nebylo v minulosti pro vzácnost stromu příliš používáno. Současná zákonná ochrana zakazuje komerční využití stromu (pro dřevo i jinak). Nicméně v některých oblastech výskytu stromu bylo zaznamenáno nezákonné kácení.\n\nStrom je považován za zranitelný a blíží se stavu ohrožený, ve Vietnamu je již považován za ohrožený. Jeho populace klesá. Největším nebezpečím pro borovici Krempfovu je roztříštění míst jejího výskytu v důsledku rozvoje infrastruktury. Další nebezpečí představuje zvýšený výskyt lesních požárů v kraji v důsledku přeměny lesů v nižších nadmořských výškách na lesy borovice \"Pinus kesiya\", která snadno podléhá ohni, a též neoprávněné zásahy do chráněných oblastí při pěstování kávy. Nedávná výstavba nové státní dálnice v chráněných oblastech, kde se borovice Krempfova vyskytuje, narušila některá stanoviště této borovice a zpřístupnila dříve nepřístupné oblasti, čímž pravděpodobně v budoucnosti dojde ke snížení kvality míst výskytu této borovice. Většina stanovišť borovice Krempfovy se nicméně nalézá v chráněných oblastech.\n\n"}
{"id": "1096079", "url": "https://cs.wikipedia.org/wiki?curid=1096079", "title": "Třída Erinomi", "text": "Třída Erinomi\n\nTřída Erinomi (jinak též Vosper Thornycroft MK9) je třída korvet nigerijského námořnictva. Celkem byly postaveny dvě jednotky této třídy. Obě jsou stále v aktivní službě.\n\nTřídu tvoří dvě jednotky postavené v anglických loděnicích Vosper Thornycroft.\n\nJednotky třídy \"Erinomi\":\nHlavňovou výzbroj plavidel tvoří jeden 76mm kanón v dělové věži na přídi, jeden 40mm a dva 20mm kanóny. Plavidla byla navíc vybavena trojitým vypouštěcím zařízením pro protiletadlové řízené střely Sea Cat (celkem nesly 15 střel) a 375mm protiponorkovým raketometem Bofors ve dvouhlavňové verzi. Pohonný systém tvoří dva diesely MTU o výkonu 17 600 hp. Nejvyšší rychlost dosahuje 28 uzlů.\n"}
{"id": "1096086", "url": "https://cs.wikipedia.org/wiki?curid=1096086", "title": "Vegemite", "text": "Vegemite\n\nVegemite [vedžimajt] je tmavě hnědá australská pomazánka, která obsahuje převážně kvasnicový extrakt. \n\nVegemite je obdobou Marmite, která je oblíbená ve Velké Británii, na Novém Zélandu a v Jižní Africe. \n\nV roce 1919 došlo v důsledku První světové války k narušení dovozu pomazánky Marmite z Velké Británie do Austrálie. Australská firma Fred Walker & Co. tedy pověřila svého zaměstnance Cyrila P. Callistera, aby vytvořil pomazánku ze zbytkových kvasnic pivovaru Carltlon&United. Callister vytvořil kvasnicový extrakt, který smíchal se solí a s výtažkem z cibule a celeru, tento nový produkt spatřil světlo světa v roce 1922.\n\nTvorba obchodního názvu nového produktu proběhla prostřednictvím celonárodní soutěže a vypsané odměny pro autora vítězného názvu. Ten pochází od sester Hildy a Laurel Armstrongových, kterým se pak po zbytek jejich života říkalo „\"The Vegemite girls\"“. \n\nMarketing prodeje byl zaměřen především na to, že Vegemite je zdraví prospěšná, což bylo v roce 1939 vzhledem k vysokému obsahu vitamínů skupiny B podpořeno i Britskou zdravotnickou asociací. V období Druhé světové války se Vegemite stala součástí stravy australské armády a do konce 40. let mělo Marmite v kuchyni devět z deseti australských domácností.\n\nReceptura Vegemite zůstává nezměněná, v říjnu 2008 byl vyroben její miliardtý kus. Protože licenci vlastní americká firma Mondelēz International, na australském trhu se objevily nové alternativy vyráběné australskými vlastníky, například AussieMite.\n\nBarva je tmavě hnědá, konzistence lepivá. Chuť Vegemite je charakterizována jako slaná, mírně nahořklá a umami. Chutí připomíná bujón.\n\nVegemite je jedním z nejbohatších zdrojů vitamínů řady B, konkrétně obsahuje thiamin, riboflavin, niacin a kyselinu listovou, ale na rozdíl od Marmite neobsahuje vitamín B12. Vegemite neobsahuje žádný tuk, cukr a živočišné produkty. Obsahuje lepek.\n\n"}
{"id": "1096087", "url": "https://cs.wikipedia.org/wiki?curid=1096087", "title": "Explainer video", "text": "Explainer video\n\nExplainer videa jsou krátká online videa používaná na vysvětlení produktu nebo služby firmy. Jsou to krátká marketingová videa (většinou kratší než 2 minuty) používaná značkami, online společnostmi a korporacemi k vysvětlení toho jak produkt nebo služba fungují. Mají specifické marketingové cíle zaměřené na cílovou skupinu a jsou zpracovány v jednoduchém a zábavném stylu.\n\nNásledující jsou hlavní marketingové výhody tohoto druhu videí, podporované několika výzkumy a průzkumy:\n"}
{"id": "1096088", "url": "https://cs.wikipedia.org/wiki?curid=1096088", "title": "Pavel Bušta", "text": "Pavel Bušta\n\nPavel Bušta (* 18. listopadu 1991 Praha) je současný český básník, prozaik a žurnalista.\n\n\n\nZa dramatizaci svého debutu \"expres praha radotín\" ve spolupráci s Divadlem na okraji získal v roce 2013 třetí místo v Ceně Evalda Schorma.\n\nV současnosti je spolupracovníkem literárního webu iLiteratura.cz a zástupcem vedoucího projektu Česká kniha, literárního ocenění, jež propaguje současnou českou beletrii v zahraničí.\n\n"}
{"id": "1096089", "url": "https://cs.wikipedia.org/wiki?curid=1096089", "title": "Sergej Alejnikov", "text": "Sergej Alejnikov\n\nSergej Jevgeněvič Alejnikov (bělorusky Сярге́й Яўге́навіч Але́йнікаў, rusky Серге́й Евгеньевич Алейников; * 7. listopadu 1961, Minsk) je bývalý běloruský fotbalista, který reprezentoval jak bývalý Sovětský svaz, tak samostatné Bělorusko. Hrával na pozici záložníka. Po skončení hráčské kariéry se stal trenérem.\n\nHrál za Dinamo Minsk (1981–1989), Juventus Turín (1989–1990), US Lecce (1990–1992), Gambu Osaka (1993–1996), IK Oddevold (1996) a USC Corigliano (1997–1998).\n\nS Juventusem Turín vyhrál v sezóně 1989/90 Pohár UEFA.\n\nS Dinamem Minsk se stal mistrem SSSR (1982), s Juventusem vyhrál italský pohár (1990).\n\nSovětský svaz reprezentoval v letech 1984–1991, a to v 73 zápasech, v nichž vstřelil 6 branek. Za Společenství nezávislých států odehrál 4 reprezentační utkání. Stihl však ještě repreprezentovat také samostatné Bělorusko, rovněž ve čtyřech utkáních.\n\nSe sovětskou fotbalovou reprezentací vybojoval stříbrnou medaili na mistrovství Evropy roku 1988. Hrál i na světovém šampionátu roku 1986 a 1990. V dresu výběru Společenství nezávislých států startoval i na EURU 92.\n\nKdyž evropská fotbalová federace UEFA roku 2003 u příležitosti 50 let od svého vzniku požádala jednotlivé národní asociace, aby jmenovali nejlepšího hráče uplynulých padesáti let do elitního seznamu \"UEFA 52\", Bělorusko zvolilo právě Alejnikova. Třikrát vyhrál v Bělorusku anketu Fotbalista roku (1984, 1986, 1988).\n"}
{"id": "1096090", "url": "https://cs.wikipedia.org/wiki?curid=1096090", "title": "Offenhausen (Horní Rakousy)", "text": "Offenhausen (Horní Rakousy)\n\nOffenhausen je městys v rakouské spolkové zemi Horní Rakousy, v okrese Wels-venkov. Žije zde obyvatel.\n\n"}
{"id": "1096095", "url": "https://cs.wikipedia.org/wiki?curid=1096095", "title": "Levanto", "text": "Levanto\n\nLevanto je obec v regionu Ligurie, v provincii La Spezia, v Itálii. Leží v severozápadní části země, v Janovském zálivu, na pobřeží Ligurského moře. Je součástí Italské riviéry, respektive její východní části Riviery di Levante.\nLevanto leží v menším zálivu, v údolí, obklopené vrchy výškově okolo 600 m. Je vzdálené přibližně 75 km od Janova a 25 km od La Spezie.\n\nLevanto bylo známé již v období Římského císařství pod jménem \"Ceula\", jednalo se však spíše o osadu při důležité obchodní cestě \"Via Ligurum\". V 9. století v Levantu již stála současná zvonice farního \"kostela San Siro\", která ve své době sloužila jako strážní věž. V roce 1229 se Levanto stalo součástí Janovské republiky. V průběhu 13. století se obec začala rozšiřovat, byla známá obchodem s vlastními vypěstovanými a vyrobenými produkty - víno, olej. V 17. a 18. století Levanto zaznamenalo další stavební rozvoj, řada staveb z té doby se dochovala až do současnosti. V roce 1815 se stalo součástí Sardinského království a v roce 1861 Italského království.\n\nStřed města leží na \"Piazza Cavour\". V budovách bývalého kláštera klarisek zde sídlí radnice, městská knihovna a další úřady. K dalším hlavním ulicím náleží \"Cosrso Roma\" a \"Corso Italia\".\n\n"}
{"id": "1096096", "url": "https://cs.wikipedia.org/wiki?curid=1096096", "title": "Staráky", "text": "Staráky\n\nStaráky jsou systém světniček považovaný za skalní hrad východně od obce Kokořín v okrese Mělník. Jsou vytesány v pískovcových skalách v nadmořské výšce okolo 300 m. východně od kokořínského zámku na okraji přírodní rezervace Kokořínský důl. Odehrává se zde děj románu Cikáni.\n\nBylo-li místo hradem, může rozhodnout pouze archeologický výzkum. Argumentem pro je náročné vedení původní přístupové cesty, ale proti hovoří absence stop obvodového opevnění.\n\nO lokalitě se nedochovaly žádné písemné zprávy a jméno Staráky je pravděpodobně novodobé. Jediný na místě nalezený keramický střep pochází ze 14. století.\n\nStaráky tvoří komplex světniček ve skalním bloku, který výrazně vystupuje do údolí. Přístupová cesta vedla úzkou skalní štěrbinou od jihu. Jedna velká světnička se nachází v nejnižší úrovni, ale další propojené místnosti se nacházejí ve třech výškových úrovních a jsou přístupné ve skále vysekanou chodbou. Na vrchol skalního bloku vedlo ve skále vysekané schodiště. Na vrcholu se nachází homolovitý pozůstatek nějaké stavby, ale není jisté, zda souvisela se středověkým hradem (mohla to být věž), nebo vznikla až během parkových úprav v pozdější době.\n\nLokalita se nachází na pozemku přístupném po neznačené cestě.\n\n\n"}
{"id": "1096097", "url": "https://cs.wikipedia.org/wiki?curid=1096097", "title": "7. ročník udílení Nickelodeon Kids' Choice Awards", "text": "7. ročník udílení Nickelodeon Kids' Choice Awards\n\n7. ročník Nickelodeon Kids' Choice Awards se konal 1. května 1994 v Pantages Theater v Los Angeles. Ceremoniál moderovali Joey Lawrence, Candace Cameron a Marc Weiner.\n\n\n\n\n\n\n\n\n\n\n\n\n\n\n"}
{"id": "1096098", "url": "https://cs.wikipedia.org/wiki?curid=1096098", "title": "8. ročník udílení Nickelodeon Kids' Choice Awards", "text": "8. ročník udílení Nickelodeon Kids' Choice Awards\n\n8. ročník Nickelodeon Kids' Choice Awards se konal 20. května 1995 v The Summit (domov Houston Rockets) v Houstonu, Texas. Ceremoniál vysílala živě stanice Nickelodeon. Moderátory večera byli Whitney Houston a DJ Rick Adams.\n\n\n\n\n\n\n\n\n\n"}
{"id": "1096099", "url": "https://cs.wikipedia.org/wiki?curid=1096099", "title": "Zimolez Tellmannův", "text": "Zimolez Tellmannův\n\nZimolez Tellmannův (\"Lonicera × tellmanniana\") patří mezi opadavé listnaté dřeviny. Je to popínavá liána z čeledi zimolezovitých (\"Caprifoliaceae\"). Jde o pěstovaného zahradního křížence, ceněný, ale teplomilný druh popínavé okrasné dřeviny.\nJako popínavá rostlina dorůstá 4- 5m výšky, ješ ale uváděna i výška 8m. Je opadavá dřevina s jednoduchými, oválnými, celokrajnými, zelenými listy. Bohatě kvete od května do června oranžově žlutými trubkovitými květy ve svazcích. Květy jsou silně vonné. Plody jsou červené nebo černé bobule, které jsou jedovaté stejně jako celá rostlina.\n\nHodí se jako půdní kryt ale především jako popínavá dřevina na i na pergoly, ploty, zábradlí, protihlukové stěny a treláže. Stálezelený však vydrží jen v nejteplejších oblastech nebo na chráněných místech. Je bohatým zdrojem nektaru a pylu pro včely a dobrým úkrytem a hnízdištěm pro ptáky.\n\nRostlině vyhovují propustné, živné, neutrální, zásadité i mírně kyselé humózní půdy. Druh preferuje plné slunce nebo polostín, v polostínu méně kvete a trpí mšicemi. Vyžaduje oporu. Snese teploty až do -18 ° C, je doporučována zimní přikrývka, zvláště u mladé rostliny.\nMnožit jej lze vegetativně řízkováním.\n\n"}
{"id": "1096102", "url": "https://cs.wikipedia.org/wiki?curid=1096102", "title": "Mydlovar", "text": "Mydlovar\n\nMydlovar (též \"Kostomlaty\") je zřícenina hradu 2,5 km jihovýchodně od obce Ostrá v okrese Nymburk. Hrad stál v blatné poloze na pravém břehu Labe v nadmořské výšce 185 metrů. Od roku 1965 je chráněn jako kulturní památka.\n\nPrvní písemná zmínka z roku 1223 se pravděpodobně vztahuje ke stejnojmenné zaniklé vesnici. Hrad postavil některý z příslušníků místní šlechty někdy ve druhé polovině 13. století. Později ho drželi páni z Častolovic a páni z Kunštátu. V roce 1493 ho koupil král Vladislav Jagellonský, ale zastavil ho Janovi ze Šelmberka. Posledním šlechtickým majitelem byl Bedřich z Donína, kterému byl v roce 1547 zkonfiskován. Potom byl připojen k Lysé a zpustl. Jako pustý je poprvé označen až roku 1561.\n\nHrad byl postaven na uměle zvýšeném návrší obklopeném mokřinami a mrtvými rameny řeky Labe. Na severní a západní straně ho chránily zdvojené příkopy a valy. Předhradí beze stop zástavby se nacházelo na východní straně. Do hradního jádra, které patřilo mezi hrady s plášťovou zdí, se vstupovalo ze severu. Hlavní obrannou stavbou byla cihlová plášťová zeď, která místy vystupuje nad povrch. Obvodová hradba i zástavba se zřítila do nádvoří, takže úroveň terénu je výrazně výš než bývala ve středověku a zároveň neumožňuje bližší poznání vnitřního uspořádání jádra. Pravděpodobně je jediným hradem v Čechách, který byl postaven převážně z cihel.\n\nZbytky hradu se nachází v přírodní rezervaci Mydlovarský luh a jsou přístupné po odbočce z modře značené turistické trasy z Milovic do Nymburka. Asi 1 km severovýchodně od hradu se na tuto trasu napojuje žlutě značená cesta z nádraží v Kostomlatech nad Labem.\n\n\n"}
{"id": "1096103", "url": "https://cs.wikipedia.org/wiki?curid=1096103", "title": "9. ročník udílení Nickelodeon Kids' Choice Awards", "text": "9. ročník udílení Nickelodeon Kids' Choice Awards\n\n9. ročník Nickelodeon Kids' Choice Awards se konal 11. května 1996 v Universal Studios v Los Angeles, v Kalifornii. Ceremoniál moderovaly Rosie O'Donnell a Whitney Houston. Whitney Houston se stala první celebritou, která ceremoniál moderovala více než jednou.\n\n\n\n\n\n\n\n\n"}
{"id": "1096104", "url": "https://cs.wikipedia.org/wiki?curid=1096104", "title": "Offenhausen", "text": "Offenhausen\n\nOffenhausen může být:\n\n"}
{"id": "1096106", "url": "https://cs.wikipedia.org/wiki?curid=1096106", "title": "10. ročník udílení Nickelodeon Kids' Choice Awards", "text": "10. ročník udílení Nickelodeon Kids' Choice Awards\n\n10. ročník Nickelodeon Kids' Choice Awards se konal 19. dubna 1997 v Grand Olympic Auditorium v Los Angeles, Kalifornie. Herečka Rosie O'Donnell ceremoniál moderovala.\n\n\n\n\n\n\n\n\n\n\n\n"}
{"id": "1096107", "url": "https://cs.wikipedia.org/wiki?curid=1096107", "title": "Trnová koruna (rozcestník)", "text": "Trnová koruna (rozcestník)\n\nTrnová koruna může být:\n\n"}
{"id": "1096109", "url": "https://cs.wikipedia.org/wiki?curid=1096109", "title": "Marco Polo (kráter)", "text": "Marco Polo (kráter)\n\nMarco Polo je starý lunární kráter nacházející se nedaleko jižního úpatí pohoří Montes Apenninus (Apeniny) poblíž severozápadního okraje Mare Vaporum (Moře par) a nultého poledníku na přivrácené straně Měsíce. Je protáhlého tvaru o rozměrech 28×21 km, pojmenován je podle benátského kupce a cestovatele Marca Pola. Má velmi rozrušený okrajový val, který na jihu již téměř neexistuje.\n\nSeverně se z terénu zvedá pohoří Montes Apenninus (Apeniny).\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "1096113", "url": "https://cs.wikipedia.org/wiki?curid=1096113", "title": "Alexandre Skirda", "text": "Alexandre Skirda\n\nAlexandre Skirda (* 1942) je francouzský anarchista. Jeho matka byla Ukrajinka a otec Rus. Skirda je historik a překladatel specializující se na ruské anarchistické revoluční hnutí. Jeho díla jsou psaná ve francouzštině.\n\n\n\n\n"}
{"id": "1096114", "url": "https://cs.wikipedia.org/wiki?curid=1096114", "title": "11. ročník udílení Nickelodeon Kids' Choice Awards", "text": "11. ročník udílení Nickelodeon Kids' Choice Awards\n\n11. ročník Nickelodeon Kids' Choice Awards se konal 4. dubna 1998 v Pauley Pavilion na Kalifornské univerzitě v Los Angeles. Moderování se ujala Rosie O'Donnell.\n\n\n\n\n\n\n\n\n\n\n\n\n"}
{"id": "1096116", "url": "https://cs.wikipedia.org/wiki?curid=1096116", "title": "Aratus (kráter)", "text": "Aratus (kráter)\n\nAratus je nevelký impaktní kráter nacházející se nedaleko severovýchodního úpatí pohoří Montes Apenninus (Apeniny) na přivrácené straně Měsíce. Má průměr 10,6 km, pojmenován je podle starořeckého básníka Arata. Má pravidelný kruhový tvar a malou plochu dna.\n\nVýchodně leží okraj Mare Serenitatis (Moře jasu), jihojihovýchodně kráter Galen, který v minulosti nesl označení Aratus A, jihozápadně pak větší Conon. Severozápadně se z terénu zvedá vrchol Mons Hadley Delta, za nímž se nachází místo přistání americké expedice Apollo 15.\n\nV okolí kráteru se nachází několik menších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\nNásledující krátery byly přejmenovány Mezinárodní astronomickou unií:\n\nAratus CA je oblast v západní části Mare Serenitatis, kde se vyskytují brázdy, deprese a malá údolí (Rima Sung-Mei, Vallis Christel, Vallis Krishna) a krátery Manuel a Yoshi.\n\n"}
{"id": "1096118", "url": "https://cs.wikipedia.org/wiki?curid=1096118", "title": "Světlahorsk", "text": "Světlahorsk\n\nSvětlahorsk (, \"Světlahorsk\"; rusky Светлогорск \"Světlogorsk\"), do roku 1961 Šacilki (, rusky Шатилки \"Šatilki\"), je město v Homelské oblasti v Bělorusku. Leží na řece Berezině v Světlahorském rajónu, jehož je administrativním centrem. V roce 2010 zde žilo asi 70 tisíc obyvatel.\nVe městě je železniční stanice na trati ze Žlobina do Kalinkavičy.\n"}
{"id": "1096122", "url": "https://cs.wikipedia.org/wiki?curid=1096122", "title": "Marketing destinace cestovního ruchu", "text": "Marketing destinace cestovního ruchu\n\nDestinace cestovního ruchu je místo (oblast), které má z hlediska podmínek rozvoje cestovního ruchu unikátní vlastnosti. Výkladový slovník pod pojmem destinace cestovního ruchu rozumí v užším smyslu cílovou oblast v daném regionu, pro kterou je typická bohatá nabídka atraktivit a infrastruktury cestovního ruchu. V širším pojetí především atraktivní země, regiony, lidská sídla a další oblasti s rozvinutými službami a infrastrukturou, kdy výsledkem je dlouhodobá koncentrace návštěvníků.\n\nTrh cestovního ruchu má mnoho zvláštností vyplývajících z charakteru potřeb klientů a služeb nabízených v cestovním ruchu. \n\nHlavní rysy trhu cestovního ruchu jsou:\n\nMarketing destinace je definován jako řízený a cílený souhrn aktivit vyvažující cíle destinace s potřebami návštěvníků. \n\nMarketing destinace je možné charakterizovat osmi základními znaky: \n\nSnahou marketingového řízení destinace je především ovlivňování množství, složení, časového a místního rozložení poptávky v destinaci.\n\nTradiční marketingový mix by měl tyto složky sladit dohromady do ideální kombinace. Všechny prvky marketingového mixu jsou nástroje, u kterých má management destinace nebo podnikatel možnost je ovlivnit a přizpůsobit neustálým změnám. Prostřednictvím marketingového mixu lze realizovat stanovené cíle. V praxi bohužel není univerzální návod na sestavení efektivního a ideálního marketingového mixu. Podnik nebo destinace, která se chová v souladu se zásadami správného marketingu, realizuje své stanovené cíle prostřednictvím spokojenosti zákazníků. Před sestavením marketingového mixu je třeba prvotně analyzovat prostředí, segmentaci trhu a vybrat vhodný cílový trh neboli segment.\n\nMarketingový mix obsahuje následující složky:\nProdukt destinace cestovního ruchu je složen z primární nabídky, kterou tvoří příroda \na primární antropogenní nabídka, a sekundární nabídky, jež je zastoupena především infrastrukturou cestovního ruchu. Na celkovém charakteru produktu destinace se podílejí samotní zákazníci- hosté a turisté, kteří se spolupodílejí na vytváření atmosféry návštěvního místa, vytvářejí jeho pověst (image) a tím i pověst nabízených produktů.\nDistribuce je nástrojem, pomocí kterého zajišťujeme, aby se produkt dostal ve správném čase a místě ke konečnému klientovi. Památky, většinou ani muzea a galerie, jež obvykle sídlí v historických objektech, si nemohou vybrat místo. Zákazníkovi ale lze pomoci v orientaci a usměrnění, aby věděl, jak se má k instituci nejčastěji dostat pomocí orientačních značek.\nCenové nabídky jsou důležité především v reklamních kampaních nebo u podpory prodeje. Všechny složky marketingového mixu produkují náklady, ale cena produkuje výnosy. V neziskové sféře má cena zvláštní postavení, protože kulturní památky jsou veřejným statkem, který je dotován z veřejných rozpočtů a cena na trzích umění je ovlivněna mnoha specifickými faktory, např. vkusem, preferencemi, motivy apod. Mezi omezující vnější faktory v kulturní a neziskové sféře lze považovat především společenské, právní a ekonomické činitele.\nCílem komunikačního mixu neboli propagace je přesvědčení potenciálních klientů o výhodách nákupu výrobků a využití služeb. Organizace chce vzbudit zájem, aby potenciální zákazníci produkt vyzkoušeli, zároveň vybízí dosavadní klienty, aby produkt kupovali opakovaně.V oblasti cestovního ruchu je nutné pracovat s rozšířeným marketingovým mixem obsahujícím složku lidé (People). V této oblasti dochází ke kontaktu s návštěvníky, poskytovateli služeb, ale i obyvateli destinace, která tvoří tzv. hostitelskou komunitu. Z pohledu návštěvníků je hodnocena kvalita poskytovaných služeb a pozitivní přístup hostitelské komunity. Obyvatelé destinací sdílejí své prostředí dobrovolně, oficiálně ale i náhodně. Lidé trvale žijící v destinaci by měli být informováni o koncepci rozvoje cestovního ruchu v oblasti a jeho přínosu. Mezi přínosy se řadí především nové pracovní pozice, podpora rozvoje kultury a tradic, zvýšení životního standardu, ale zároveň je nutné zmínit i negativní dopady na destinaci a navrhnout řešení k jejich minimalizaci či návrh, jak jim předejít.\n\nCílem marketingu destinace není vždy vytváření nových produktů a jejich následný prodej cílovým zákazníkům. Marketing destinace bývá zaměřen na přilákání investorů, kteří by byli ochotni investovat do cestovního ruchu, ale i jiných odvětví. Základem vstupu investora bývá investiční pobídka a dobrá infrastruktura regionu. Rozhodujícím prvkem je vyspělost infrastruktury služeb (např. obchody, čerpací stanice, banky, lékárny…), infrastruktura z technického hlediska, demografie (např. zaměstnanost ve službách, průmyslu, složení a hustota populace) a objem veřejných financí.\n\nSnahou marketingového řízení destinace je především ovlivňování množství, složení, časového a místního rozložení poptávky v destinaci.\n\nCestovní ruch na pozici regionální, národní nebo světové ekonomiky je nejčastěji spojován s realizací příjmů, rozvojem činnosti v podnikatelské oblasti, s budováním nových pracovních míst, ale i s realizací daňových a jiných pozitivních dopadů. Je potřeba sledovat pozitivní dopady cestovního ruchu, avšak i negativní efekty, které se zpravidla projevují jako negativní externality na fyzickém nebo sociokulturním prostředí. \n\nCestovní ruch na úrovni národní ekonomiky vytváří tři typy ekonomických efektů:\n\nPřímé efekty jsou zahnuty v odvětvích, kde dochází k přímému kontaktu poskytovatele s účastníkem cestovního ruchu. Příkladem může být zakoupení pobytu v hotelu. Nepřímé efekty nalezneme především na úrovni dodavatelsko-odběratelských vztahů. Příkladem je nákup nábytku a jiného vybavení pro hotel. Indukované efekty turismu tvoří další uskutečnění příjmů ze soukromého a veřejného sektoru, ale i domácností. Pohled na kulturu z hlediska ekonomiky nezahrne všechny aspekty této oblasti, avšak pro rozvoj a výši veřejných rozpočtů je zásadní. Ekonomizace kultury definuje kulturu jako kapitál. Přesné měření vlivu kultury na oblast hospodářství komplikují národní statistiky, protože působící vlivy jsou měřeny pouze částečně, někdy dokonce vůbec. Kulturní průmysl je neodmyslitelnou součástí odvětví služeb, které má růstový charakter. V globálním měřítku tento trend převýšil celkové tempo růstu ekonomiky.\n\n"}
{"id": "1096128", "url": "https://cs.wikipedia.org/wiki?curid=1096128", "title": "Santa Margherita Ligure", "text": "Santa Margherita Ligure\n\nSanta Margherita Ligure (\"česky\" sv. Markéta Ligurská) je menší italské město v regionu Ligurie, v provincii Genova. Leží v severozápadní části Itálie, v Janovském zálivu, na pobřeží Ligurského moře. Je součástí Italské riviéry, respektive její východní části Riviery di Levante. Leží 30 km jihovýchodně od Janova, hlavního centra Ligurie. Jižně od města se rozkládá Přírodní park Portofino a turisticky oblíbená obec Portofino.\n"}
{"id": "1096132", "url": "https://cs.wikipedia.org/wiki?curid=1096132", "title": "Rapallo", "text": "Rapallo\n\nRapallo je menší italské město v regionu Ligurie, v provincii Genova. Leží v severozápadní části Itálie, v Janovském zálivu, na pobřeží Ligurského moře. Je součástí Italské riviéry, respektive její východní části Riviery di Levante. Leží 27 km jihovýchodně od Janova, hlavního města Ligurie.\nPo Janovu a společně s Chiavari, se jedná o největší města východní části Italské riviéry. Rapallo bývalo známé jako lázeňské středisko, v roce 1922 zde byla podepsána smlouva mezi Německem a sovětským Ruskem.\nJižně od města se rozkládá Přírodní park Portofino a turisticky oblíbená obec Portofino.\n\nCentrum města leží v blízkosti pobřeží. Podél pobřeží vede promenáda \"Lungomare Vittorio Veneto\" lemovaná palmami s restauracemi, hotely a secesními budovami. Na náměstí \"Piazza Cavour\" stojí bazilika \"Santi Gervasio e Protasio\". Ulice \"Corso Italia\" ústí na náměstí \"Piazza delle Nazione\", kde jsou radnice, věž \"Torre civica\" a \"Museo Civico\".\n\n"}
{"id": "1096134", "url": "https://cs.wikipedia.org/wiki?curid=1096134", "title": "Važa Pšavela", "text": "Važa Pšavela\n\nVaža Pšavela, gruzínsky ვაჟა ფშაველა, původním jménem Luka Razikašvili (26. červenec 1861, Chargali – 10. červenec 1915, Tbilisi) byl gruzínský básník. Inspiroval se folklórem rodného kraje a jeho horskou přírodou. Jeho nejslavnějším dílem je sbírka \"Pojídač hadů\".\n\nNarodil se v malé vesničce Chargali v horské oblasti pšavského a chevsurského kraje (od pšavského kraje i jeho pseudonym). Studoval církevní školu a později pedagogický institut v městě Gori a práva na univerzitě v ruském Petrohradě. Po nedokončených studiích práv se vrátil do Gruzie a živil se jako učitel gruzínštiny. Podílel se také na národně-obrozeneckém procesu.\n\nZačátky jeho literární tvorby se datují k roku 1881. Hlavním motivem jeho poezie je život horalů a jejich zvyky a tradice. S oblibou ve svých básních také používal dialekt rodného kraje. Často zobrazoval rozdíly mezi moderním světem a světem předků. Přírodu popisoval jako živou bytost, která cítí a myslí. Žil v období rozvoje tovární výroby v Gruzii, kterou viděl jako příznak úpadku a stavěl proti němu romantickou adoraci minulosti. Mnohé postavy z jeho děl se neumějí přizpůsobit změnám ve společnosti (zejm. \"Gvelis Mčameli\", česky \"Pojídač hadů\").\n\nJeho básně byly přeloženy do více než dvaceti jazyků.\n"}
{"id": "1096135", "url": "https://cs.wikipedia.org/wiki?curid=1096135", "title": "La Paz (Baja California Sur)", "text": "La Paz (Baja California Sur)\n\nLa Paz je hlavní město mexického státu Baja California Sur a důležité regionální komerční centrum. Město má podle odhadu z roku 2010 asi 215 000 obyvatel, ale celá metropolitní oblast zahrnuje i blízká města el Centenario, el Zacatal a San Pedro. S přílehlými oblastmi má metropole rozlohu 20 275 km² (4. největší v Mexiku) a žije v ní 251 871 obyvatel.\n\n"}
{"id": "1096139", "url": "https://cs.wikipedia.org/wiki?curid=1096139", "title": "Sampson (kráter)", "text": "Sampson (kráter)\n\nSampson je malý impaktní kráter nacházející se blízko středu měsíčního moře Mare Imbrium (Moře dešťů) na přivrácené straně Měsíce. Má průměr 1,5 km, pojmenován je podle irsko-britského matematika a astronoma Ralpha Allena Sampsona.\n\nSeverovýchodně leží kráter Landsteiner, jihovýchodně výrazný Timocharis. Západně se táhne hřbet Dorsum Grabau, jižně Dorsum Higazy.\n\n"}
{"id": "1096140", "url": "https://cs.wikipedia.org/wiki?curid=1096140", "title": "Megarská škola", "text": "Megarská škola\n\nMegarská škola byla sokratovská škola, která dostala název podle města Megara, ležícího na korintské šíji nedaleko Atén. Jejím zakladatelem byl Eukleidés z Megary, jeden z nejoddanějších Sokratových žáků, který vytvořil syntézu eleatské a Sokratovské filozofie. Obhajoval jednotnost a neměnnost jsoucna a ztotožňoval ho s dobrem, bohem a rozumem. Ctnost je podle něj jen jedna a spočívá v poznání pravé povahy bytí. Podle vzoru Zenona z Eley Eukleides obhajoval své učení pomocí nepřímých důkazů.\n\nMegarská škola měla značný vliv na vývoj antické logiky; její členové formulovali množství logických paradoxů. Většina těchto paradoxů je připisována Eubúlidovi z Milétu.\n"}
{"id": "1096143", "url": "https://cs.wikipedia.org/wiki?curid=1096143", "title": "Élidská škola", "text": "Élidská škola\n\nElidská škola nebo elidsko-eretrijská škola byla jedna ze Sokratovských škol, jejíž přívrženci byli: Faidón z Élidy, Menedemos, Asklepiades z Eretria. Zachovaly se o ní jen útržkovité zprávy; svými názory se podobala megarské škole. Stoupenci elidské školy se zabývali převážně etickými otázkami. Menedemos tvrdil, že všechny různorodé ctnosti mají jednotný základ, a proto je lze redukovat na jediné dobro, které je vlastně rozumem postižitelní pravda . Menedemovi připisují i názor, že obecné vlastnosti věcí samostatně neexistují, projevují se pouze v jednotlivých konkrétních věcech.\n"}
{"id": "1096144", "url": "https://cs.wikipedia.org/wiki?curid=1096144", "title": "Kostel svatého Václava (Výsluní)", "text": "Kostel svatého Václava (Výsluní)\n\nMonumentální římskokatolický kostel svatého Václava ve městě Výsluní, 13 km západně od Chomutova, byl postaven v 50. letech 19. století. Od roku 1998 je chráněn jako kulturní památka České republiky. Kostel je ve vlastnictví města Výsluní.\n\nPrvní dřevěný kostel byl v obci postaven v polovině 16. století. Když však byla 27. března 1640 zapálena Švédy, téměř celá vyhořela a za oběť požáru padl i kostel. Druhý kostel byl v obci postaven až v letech 1658–1659. I tento kostel však vyhořel, stalo se tak roku 1843 poté, co blesk zapálil věž.\n\nTřetí, současný kostel, byl vystavěn v letech 1851–1857. Tento pseudorománský chrám postavil A. Wild z Prahy podle projektu architekta Karla Řivnáče. Jeho délka dosahuje 35 metrů a šířka 20 metrů, míval pět oltářů.\n\nPo odsunu Němců od 50. let 20. století začal chátrat. V roce 1959 se v něm konala poslední svatba a křtiny. Poté byl uzavřen a začala jeho rychlá devastace. Inventář byl v tomto období ze značné části vykraden nebo zničen. Varhany byly shozeny z kůru do lodě kostela. V roce 1981 jej od svíčky zapálili dva nepozorní chlapci. Následný požár kostel připravil o střechu i věž, a jeho nekrytý interiér tak vystavil povětrnostním vlivům. Zdaleka viditelný kostel, pro svou velikost někdy označovaný jako katedrála Krušných hor, byl určen k demolici. Pro nedostatek financí však nebyla provedena oprava. Po sametové revoluci chtělo vedení města kostel prodat jako sklad nebo zbourat.\n\nV roce 1997 byla založena nadace \"Kostel sv. Václava\", jejímž cílem je kostel zachránit. V následujícím roce byla zahájena jeho rekonstrukce, byly postaveny nové krovy i střecha, obnovena věž.\n\nV kostele se od zahájení rekonstrukce opět konají svatby, je využíván také ke kulturním akcím. Konaly se zde např. výstavy na téma voroplavby nebo devastace pohraničí, koncerty či divadelní přehlídka.\n\nRoku 1996 v ještě zdevastovaném kostele režisér Vladimír Michálek natáčel scény filmu Zapomenuté světlo. V roce 2001 zde němečtí filmaři natáčeli pohádku Lenya. V následujícím roce jej Petr Zelenka využil ve filmu Rok ďábla a německá metalová skupina Rammstein ve svém klipu \"Feuer frei!\" Při tomto natáčení však začala opadávat omítka a byla poškozena nová dlažba kostela. V roce 2009 posloužil kostel jako kulisa pro film Jindřich IV. Peníze za natáčení umožňují městu realizaci dalších oprav.\n\nPohled na Výsluní s kostelem od jihozápadu se objevil i seriálu 30 případů majora Zemana v díle \"Vyznavači ohně\".\n\n"}
{"id": "1096150", "url": "https://cs.wikipedia.org/wiki?curid=1096150", "title": "Odhad (projektový management)", "text": "Odhad (projektový management)\n\nOdhad pracnosti a trvání, respektive jejch stanovení je důležitou součástí projektového managementu. Odhady jsou vstupem do tvorby nabídek, stanovení ceny projektu, plánování i řízení projektu. \n\nTvorba odhadů je úzce spojena s porozuměním rozsahu projektu, kvalitativním kritériím a také stanovením způsobu jak bude dohodnutý výsledek projektu vytvořen a dodán. \n\nPři tvorbě odhadů jsou vytvářeny dva zcela různé, ale zároveň úzce související odhady. \nPracnost, také úsilí, anglicky \"effort\", vyjadřuje počet pracovních jednotek potřebných na dokončení\nčinnosti nebo úkolu projektu. Jednotkou jsou obvykle člověkohodiny, člověkodny, člověkotýdny atd. \n\nTrvání, respektive doba trvání úkolu, anglicky \"duration\", úkolu projektu vyjadřuje počet časových jednotek potřebných na provedení činnosti nebo úkolu projektu. Vyjadřuje se časových jednotkách, obvykle v hodinách, dnech, týdnech a podobně. \n\nJestliže úkol trvá jednomu člověku 100 hodin, nelze jednoduše předpokládat, že 100 lidí jej zvládne za jednu hodinu. Obecně platí, že se zvyšujícím se počtem nasazených pracovních sil roste nárok na řídící úsilí, komunikaci a výměnu informací. I možnost paralelizace činností a spojování výsledků na jednom úkolu má své meze. Na jiné úkoly může být jeden pracovník naoppak málo. Svou roli hrají faktory charakteriské pro konkrétní úkol a prostředí. Tento fakt lze demonstrovat na jednoduchém příkladu - stěhování kusu nábytku. Tuto činnost obvykl lépe zvládají dva pracovníci než jeden. Pokud je po cestě stěhování několik dveří, potom může být lépe zapojit další pracovní sílu.\nObecně platí, že pro určitý typ úkolu a dalších okolností existuje optimální počet pracovních sil. Změnou počtu pracovních sil lze do určité míry zkrátit dobu trvání. Změna počtu pracovních sil může zároveň měnit i celkové úsilí potřebné k dokončení úkolu a to tak, že pracnost úkolu zmenšuje, nebo ji naopak zvýší. \n\nTypickým požadavkem v praxi bývá snaha o urychlení zpožděných projektů posílením pracovního týmu. Přidávání pracovních sil do již rozběhnutých prací znamená zároveň po určitou dobu snížená výkonu stávajícího projektového týmu. Je to důsledek nutnosti zařazení nových pracovníků, sdílení informací a změny organizace práce stávajícího týmu. Proto je takové zásahy nutno zvážit pro každý konkrétní případ.\n\nDůsledek absence odhadů, nebo příliš optimistických odhadů, je zhoršená kvalita řízení i výsledku projektu. Dochází ke ztrátám jak přímo na finančním výsledku konkrétního projektu, tak i na reputaci dodavatele. \nOdhady souvisí úzce s kvalitou i produktivitou práce na projektu. Delší investovaná práce sice kvalitu výsledku obvykle zvyšuje, ale tempu růstu získané úrovně kvality se spolu se zvyšováním ivestovaného úsilí zpomaluje. \nPrůběh produktivity práce je odlišný. S příliš krátkými odhady lidé pracují ve stresu a výsledná produktivita je nízká. Nejvyšší produktivity je dosahováno v případě, že odhad je optimální, nebo dokonce mírně podceněný. Naopak příliš vysoký odhad způsobuje opět pokles produktivity práce.\nOptimální odhad musí zaručit požadovanou kvalitu a zároveň zaručit co nejvyšší a dlouhodobě udržitelnou produktivitu práce. \n\nV praxi projektového managementu je používána celá řada metod jak pro tvorbu stanovení nutného úsilí, tak trvání jednotlivých prací, skupiny souvisejících prací i celého projektu. Některé uvedené metody jsou univerzální, jiné jsou specializované pro určitý obor (například tvorbu software). Pro tvorbu odhadů na projektu je obvykle použita kombinace více metod. \n\n"}
{"id": "1096151", "url": "https://cs.wikipedia.org/wiki?curid=1096151", "title": "Federální shromáždění (Rusko)", "text": "Federální shromáždění (Rusko)\n\nFederální shromáždění Ruské federace (rusky: Федера́льное Собра́ние) je dle ruské ústavy (od roku 1993) národním zákonodárným orgánem Ruské federace.\nPředseda federálního shromáždění je po prezidentovi federace a premiérovi třetí nejvýznamnější funkcí. Zastupuje prezidenta v případech, kdy není schopen vykonávat svou funkci či se jeho úřad uvolní.\n\nFederální shromáždění má formu dvoukomorového parlamentu. Sestává ze Státní dumy (dolní komora) a Rady federace (horní komora). Sídlo obou komor se nachází v Moskvě.\n\nPlatí, že veškeré zákony musí být odhlasovány prve federálním shromážděním než jsou prohlášeny za platné. Všechny návrhy zákona včetně těch, které navrhne federální rada, musí být předloženy Státní dumě. Po schválení většinou poslanců Dumy je zákon předložen Radě federace, která má čtrnáct dnů k umístění návrhu do svého jednacího plánu. Rada federace nemá možnost upravovat návrhy, které prošly schválením Dumy, může je pouze schválit či zamítnout. Pod návrh v této fázi zamítne, obě komory mohou ustanovit komisi mající za úkol vypracovat společný kompromis v návrhu zákona. Pokud takového kompromisu nedosáhnou, popřípadě Duma trvá na původní verzi návrhu, může být veto Rady federace přehlasováno, hlasují-li dvě třetiny ústavního složení dolní komory pro zákon.\n\nStátní duma a Rada federace obvykle zasedají odděleně. Společná jednání se konají ku příležitosti každoročního proslovu prezidenta Ruské federace k Federálnímu shromáždění a ve výjimečných případech.\n"}
{"id": "1096153", "url": "https://cs.wikipedia.org/wiki?curid=1096153", "title": "Mezistátní utkání české hokejové reprezentace v sezóně 2012/2013", "text": "Mezistátní utkání české hokejové reprezentace v sezóně 2012/2013\n\nMezistátní utkání české hokejové reprezentace v sezóně 2012/2013\n\n\n"}
{"id": "1096155", "url": "https://cs.wikipedia.org/wiki?curid=1096155", "title": "Rubén Baraja", "text": "Rubén Baraja\n\nRubén Baraja Vegas [rubén baracha] (* 11. července 1975, Valladolid, Španělsko) je bývalý španělský fotbalový záložník a reprezentant, později trenér.\n\nJeho bratrem je Javier Baraja, rovněž fotbalista.\n\nBaraja hrál v Realu Valladolid, v Atléticu Madrid a nakonec ve Valencii. Nejúspěšnější období zažil ve Valencii, se kterou vyhrál mj. Pohár UEFA 2003/04 a Superpohár UEFA 2004.\n\nRubén Baraja byl členem španělské mládežnické reprezentace U18.\n\nV A-mužstvu Španělska debutoval 7. 10. 2000 v kvalifikačním utkání v Madridu proti týmu Izraele (výhra 2:0).\n\nZúčastnil se Mistrovství světa ve fotbale 2002 v Jižní Koreji a Japonsku a EURA 2004 v Portugalsku. Celkem odehrál v letech 2000–2005 ve španělském národním týmu 43 zápasů a vstřelil 7 gólů.\n\n"}
{"id": "1096158", "url": "https://cs.wikipedia.org/wiki?curid=1096158", "title": "Amiens SC", "text": "Amiens SC\n\nAmiens SC (Amiens Sporting Club) je francouzský fotbalový klub z města Amiens, který působí ve třetí lize Championnat National (v sezoně 2014/15). Byl založen v roce 1901 a svoje domácí utkání hraje na Stade de la Licorne s kapacitou cca 12 000 diváků. Klubové barvy jsou černá, bílá a šedá.\n\n"}
{"id": "1096165", "url": "https://cs.wikipedia.org/wiki?curid=1096165", "title": "Stade Lavallois", "text": "Stade Lavallois\n\nStade Lavallois (celým názvem Stade Lavallois Mayenne Football Club) je francouzský fotbalový klub z obce Laval, který působí ve druhé lize Ligue 2 (v sezoně 2014/15). Byl založen v roce 1902 a svoje domácí utkání hraje na Stade Francis Le Basser s kapacitou cca 18 700 diváků. Klubové barvy jsou oranžová a černá.\n\n\"Aktuální k 15. 1. 2015\n\n"}
{"id": "1096168", "url": "https://cs.wikipedia.org/wiki?curid=1096168", "title": "Třída Centenary", "text": "Třída Centenary\n\nTřída Centenary (jinak též třída P18N) je třída oceánských hlídkových lodí nigerijského námořnictva. Třídu tvoří celkem dvě jednotky. Třída je derivátem čínských korvet typu 056.\n\nKontrakt na stavbu dvou jednotek této třídy byl zadán v dubnu 2012 loděnicím Wuhan Shipbuilding Industry Co. ve Wu-chanu (jiný zdroj uvádí, že loděnice je součástí korporace China Shipbuilding and Offshore International Company (CSOC)). Přestože podle původních plánů měla být druhá jednotka vystrojena v nigerijském přístavu Port Harcourt, nakonec se tak stalo opět ve Wu-chanu, jako v případě první jednotky.\n\nPrototypová jednotka \"Centenary\" do služby vstoupila 19. února 2015. Druhá jednotka \"Unity\" do Lagosu připlula 4. listopadu 2016.\n\nJednotky třídy \"Centenary\":\nVýzbroj plavidel tvoří jeden 76mm kanón H/PJ26 (čínská varianta sovětského AK-176) v dělové věži na přídi a dva 30mm jedenáctihlavňové rotační kanóny H/PJ14 (Type 1130). Na zádi se nachází přistávací plocha a hangár pro uložení vrtulníku Harbin Z-9. Pohonný systém tvoří dva diesely MTU 20V 4000M pohánějící dva lodní šrouby. Nejvyšší rychlost dosahuje 21 uzlů.\n"}
{"id": "1096171", "url": "https://cs.wikipedia.org/wiki?curid=1096171", "title": "Glutamátsyntáza", "text": "Glutamátsyntáza\n\nGlutamátsyntáza je obecné označení pro enzym, který katalyzuje přeměnu alfa ketoglutarátu na glutamát za spotřeby amonného iontu (NH) z glutaminu a redukčních ekvivalentů z NADPH, feredoxinu nebo NADH. V lidském těle se glutamátsyntáza nevyskytuje – mají ji mikroorganismy, rostliny a někteří nižší živočichové. \n\nPodle redukčního ekvivalentu, který se uplatňuje v enzymové reakci, se liší systematický název enzymu: L-glutamát:feredoxin oxidoreduktáza (transaminující) [EC 1.4.7.1], L-glutamát:NADPH oxidoreduktáza (transaminující) [EC 1.4.1.13] a L-glutamát:NADH oxidoreduktáza (transaminující) [EC 1.4.1.14].\n\nSouhrnná reakce katalyzovaná tímto enzymem zní:\nBiochemický podstata reakce je podstatně složitější a např. u bakterie \"Azospirillum brasilense\" zahrnuje transport elektronů od jejich donora (NADPH) přes FADH a FeS klastry až na FMN. Zároveň dochází k rozkladu glutaminu na první glutamát a amoniak, načež je amoniak přenesen na alfa-ketoglutarát. Výsledný alfa iminoglutarát je pomocí elektronů z FMN redukován na druhý glutamát. Celkem tedy vznikají dvě molekuly glutamátu.\n"}
{"id": "1096184", "url": "https://cs.wikipedia.org/wiki?curid=1096184", "title": "Javier Baraja", "text": "Javier Baraja\n\nJavier Baraja Vegas [chavijer baracha] (* 24. srpna 1980, Valladolid, Španělsko) je bývalý španělský fotbalový záložník nebo střední obránce (stoper).\n\nJeho starším bratrem je Rubén Baraja, rovněž fotbalista.\n\nBaraja hrál v Realu Valladolid, v Getafe CF a v rezervě Málagy.\n\n\n"}
{"id": "1096189", "url": "https://cs.wikipedia.org/wiki?curid=1096189", "title": "TCG", "text": "TCG\n\nTCG může být:\n\n"}
{"id": "1096195", "url": "https://cs.wikipedia.org/wiki?curid=1096195", "title": "Společenská hra", "text": "Společenská hra\n\nSpolečenská hra je činnost pro zábavu, které se mohou účastnit dvě, ale častěji více osob, která se hraje obvykle v místnosti, není fyzicky ani intelektuálně příliš náročná a poskytuje tak příležitost k seznámení a konverzaci.\n\nMezi společenské hry patří například:\n\nV širším pojetí také:\n"}
{"id": "1096227", "url": "https://cs.wikipedia.org/wiki?curid=1096227", "title": "12. ročník udílení Nickelodeon Kids' Choice Awards", "text": "12. ročník udílení Nickelodeon Kids' Choice Awards\n\n12. ročník Nickelodeon Kids' Choice Awards se konal 1. května 1999 v Pauley Pavilion na UCLA v Los Angeles v Kalifornii. Britney Spears, TLC a *NSYNC vystoupili živě v Orlandu na Floridě. Moderování se opět ujala Rosie O'Donnell.\n\n\n\n\n\n\n\n\n\n\n\n\n\n\n\n\n\n\n"}
{"id": "1096229", "url": "https://cs.wikipedia.org/wiki?curid=1096229", "title": "13. ročník udílení Nickelodeon Kids' Choice Awards", "text": "13. ročník udílení Nickelodeon Kids' Choice Awards\n\n13. ročník Nickelodeon Kids' Choice Awards se konal 15. dubna 2000 v Hollywood Bowl v Los Angeles v Kalifornii.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1096262", "url": "https://cs.wikipedia.org/wiki?curid=1096262", "title": "Mišpule obecná", "text": "Mišpule obecná\n\nMišpule obecná (\"Mespilus germanica\") je druh rostlin patřící do čeledi růžovité (\"Rosaceae\"). Plody jsou jedlé. Nezralé chutnají tříslovitě, dozrávají po přemrznutí a změknutí, jsou chutné se specifickou hruškovou chutí, oceňované i pro zdravotní účinky. Druh lze použít jako okrasnou rostlinu.\n\nJe také používáno synonymum mišpule německá. Mezi méně používaná synonyma patří:\n\nPokud je druh \"Mespilus germanica\" zařazen do rodu hloh \"Crataegus\", správný vědecký název tohoto druhu je \"Crataegus germanica\".\n\nČasto pěstována ve středověku jako ovocná dřevina, ve střední Evropě se pěstuje od 12. století.  Je ale možné, že je pěstována již 3000 let.Starověký řecký geograf Strabón zmiňuje  \"μέσπιλον\" (mespilon) v publikaci Geographica , kniha 16, kapitola 4.\n\nByla pěstována v Řecku v době asi 700 př.nl, a v Římě asi 200 let před naším letopočtem. V 17. a 18. století byla vytlačena jinými druhy ovoce, a je dnes pěstována okrajově, spíše znalci tohoto druhu ovoce.\nPochází z oblasti Malé Asie, oblasti Kavkazu a severního Íránu. V ČR se vzácně vyskytují i zplanělé rostliny.\n\nJe to listnatý opadavý keř (zřídka malý strom ) dorůstá výšky 5 m a nepravidelně rozložitým habitusem koruny. Listy jsou celokrajné 7-12 cm dlouhé, zelené, kožovité, ochlupené. Kvete v květnu nápadně velkými květy s bílými korunními lístky. Plody jsou malvice, kulovité, ochlupené, hnědě zbarvené. Dřevo je červenavě bílé, tvrdé, pevné a velmi houževnaté. Mladé výhony planých rostlin mají trny, ty zcela chybí u kulturních odrůd.\n\nPočet chromozomů 2n = 32 nebo 2n = 34.\n\nPlody obsahují asi sedmdesát pět procent vody, deset procent cukru, vitamíny (C a B2), vlákninu, třísloviny, kyseliny (nejvíce kyseliny jablečné).a ve větším množství minerální látky jako vápník, hořčík, draslík a sodík.\nJe používána jako okrasná rostlina pro nápadné květy a plody. Plody jsou používány ke konzumaci jako ovoce, zrají po prvních mrazech. Je považovaná za cenné ovoce pro obsah vlákniny, jež působí proti rakovině tlustého střeva a může snížit i riziko vzniku žlučových kamenů, zvyšuje mikrobiální činnost ve prospěch bifidogenních bakterií. Ze zralých, změklých plodů lze snadno vyrobit velmi chutnou zavařeninu. Nevýhodou mišpulí je obtížná manipulace se zralými měkkými plody, jejichž slupka se snadno trhá.\n\nV Íránu se ovoce, listí, kůra a dřevo stromu používaly jako léky na některá onemocnění, včetně průjmu, nadýmání žaludku, abscesy v krku a horečku.\n\nMišpule vyžaduje teplé a chráněné polohy. Preferuje vápenitou, propustnou humózní půdu. podle jiných zdrojů mírně kyselou. Snese přísušky.\n\nJako ovocný strom nebo keř je rozmnožována vegetativně, roubováním nebo očkováním na hloh, kdouloň, hruškový semenáč nebo jeřáb, ale množí se někdy i samovolně, generativně.\n\nDruh je zřídka poškozován hmyzem nebo chorobou. Listy mohou poškozovat larvy motýla \"Lithocolletis blancardella\". Hnilobu plodů, moniliózu, způsobuje  \"Monilia fructigena\" (rod \"Monilia\" ) , Někdy může být poškozována houbou \"Podosphaera clandestina\" způsobující vadnutí listů a pupenů. Mišpule je náchylná k poškození bakteriální spálou růžovitých . \n\n \n"}
{"id": "1096289", "url": "https://cs.wikipedia.org/wiki?curid=1096289", "title": "Dijon FCO", "text": "Dijon FCO\n\nDijon FCO (celým názvem Dijon Football Côte d'Or) je francouzský fotbalový klub z města Dijon, který působí v první lize – Ligue 1 (v sezoně 2019/20). Byl založen v roce 1998 sloučením klubů Cercle Sportif Laïque Dijonnais a Dijon FC. Svoje domácí utkání hraje na Stade Gaston Gérard s kapacitou cca 16 100 diváků. Klubové barvy jsou červená a bílá.\n\n"}
{"id": "1096292", "url": "https://cs.wikipedia.org/wiki?curid=1096292", "title": "Movses Chorenaci", "text": "Movses Chorenaci\n\nMovses Chorenaci, či též Mojžíš z Chorény, Mojžíš Chorenský, Moisei Khorenskii, arménsky Մովսես Խորենացի (asi 410 – asi 494) byl arménský kronikář, básník a gramatik, zakladatel arménské historiografie, představitel školy Mesropa Maštoce, který vytvořil arménské písmo a vedl překlad Bible do arménštiny. Arménská apoštolská církev uctívá Chorenaciho jako jednoho ze „svatých překladatelů“.\n\nByl vychován ve Sjuniku a vyslán na studia k Mesropu Maštocovi a k patriarchovi Sahaku Parthevovi, kteří se věnovali překladu Bible z řečtiny do arménštiny. Přitom narážęli na velké nesnáze, a tak se rozhodli vyslat Chorenaciho a několik dalších nadaných studentů do egyptské Alexandrie, centra tehdejší řecké vzdělanosti. Cestou se stavili v Jeruzalémě a dalších městech a když se po několika letech vrátili, byli jejich učitelé po smrti. Domácí publikum je nepřijalo přátelsky (patrně pod perským tlakem) a Chorenaci se dlouhá léta musel skrývat v odlehlé vesnici. Tam ho při svých cestách náhodou objevil patriarcha Gyut. jeho někdejší spolužák, a ustanovil ho biskupem v Bagrevandu, asi 170 km západně od Jerevanu.\n\nChorenaci psal teologické spisy, skládal básně a hymny a věnoval se také arménské gramatice. Na žádost knížete Sahaka Bagratuniho († 482) se pustil do svého nejznámějšího díla, spisu \"Patmutjun Hajoc\" (\"Dějiny Arménie\"). Kronika, napsaná v arménštině, zachytila ve čtyřech knihách události od Stvoření světa a počátků Arménie až do poloviny 5. století (pád dynastie Aršakovců v roce 428). Jako historický pramen není příliš spolehlivá, přesto měla nesmírný vliv na arménskou historiografii a zachovala mnoho materiálu z předkřesťanských pověstí a lidové slovesnosti.\n\nChorenaci zaznamenal mj. legendu o praotci Arménů Hajkovi (odtud název Hajastán, užívaný v Arménii) a jeho příchodu do Arménie po pádu Babylonské věže, což datoval do roku 2492 př. n. l. To se dlouho považovalo za legendu, nicméně rozsáhlý genetický výzkum arménských koster dospěl k překvapivému závěru, že Arméni přišli do své země někdy ve třetím tisíciletí př. n. l. Do té doby totiž docházelo k četnému míšení různých ras, kdežto od té doby se genetická výbava Arménů téměř nezměnila. \nDnes je Chorenaci ve své vlasti nazýván „Otec Arménů“ (պատմահայր). Jmenuje se po něm vyznamenání, které získávají Arméni, kteří se proslavili v oblasti kultury, sociálních věd a sportu.\n"}
{"id": "1096298", "url": "https://cs.wikipedia.org/wiki?curid=1096298", "title": "Ampflwang im Hausruckwald", "text": "Ampflwang im Hausruckwald\n\nAmpflwang im Hausruckwald je městys v rakouské spolkové zemi Horní Rakousy, v okrese Vöcklabruck. Žije zde obyvatel.\nK 1. lednu 2014 zde žilo 3 408 obyvatel.\n\nObecní zastupitelstvo má 25 členů.\n"}
{"id": "1096304", "url": "https://cs.wikipedia.org/wiki?curid=1096304", "title": "Chamois Niortais FC", "text": "Chamois Niortais FC\n\nChamois Niortais FC (celým názvem Chamois Niortais Football Club) je francouzský fotbalový klub z města Niort, který působí ve druhé lize – Ligue 2 (v sezoně 2014/15). Byl založen v roce 1925 a svoje domácí utkání hraje na Stade René Gaillard s kapacitou cca 11 200 diváků. Klubové barvy jsou modrá a bílá. V klubovém logu je letopočet založení a kamzík, týmu se proto přezdívá \"Les Chamois\" (kamzíci).\n\n\"Aktuální k 8. 8. 2014\n\n"}
{"id": "1096306", "url": "https://cs.wikipedia.org/wiki?curid=1096306", "title": "Abstraktní hra", "text": "Abstraktní hra\n\nAbstraktní hra je taková hra, která nepotřebuje příběh pro uvedení hráče do kontextu, ale naopak staví jen na mechanismu jednoduchých pravidel. Ačkoli se k ní používají i fyzické předměty, například herní deska a figurky, hra si s těmito vystačí, lze ji dobře už bez dalších pomůcek: Bez nutnosti poznámek, bez popisků na herních prvcích.\n"}
{"id": "1096311", "url": "https://cs.wikipedia.org/wiki?curid=1096311", "title": "US Créteil-Lusitanos", "text": "US Créteil-Lusitanos\n\nUS Créteil-Lusitanos (celým názvem Union Sportive Créteil-Lusitanos Football) je francouzský fotbalový klub z města Créteil blízko Paříže, který působí v druhé lize – Ligue 2 (v sezoně 2014/15). Byl založen v roce 1936. Svoje domácí utkání hraje na Stade Dominique Duvauchelle s kapacitou cca 12 150 diváků. Klubové barvy jsou modrá a bílá. V klubovém logu je stylizovaná silueta berana, tým má proto přezdívku \"Les Béliers\" (berani).\n\n\"Aktuální k 28. 2. 2015\n\n"}
{"id": "1096315", "url": "https://cs.wikipedia.org/wiki?curid=1096315", "title": "Cyathium", "text": "Cyathium\n\nCyathium je drobné, pohárkovité, složené vrcholičnaté květenství, které se vyskytuje u rostlin čeledi pryšcovitých. Je tvořeno jedním samičím květem na stopce, kolem něhož roste obvykle pět samčích květů. Je obklopeno listenci.\n\nSamičí květ roste ze středu listenců na dlouhé stopce, obsahuje třemi plodolisty tvořený semeník se třemi vajíčky a čnělku s rozeklanou bliznou. Samičí květ je obklopen drobnými samčími květy, které vyrůstají u spodu listenců a každý má krátkou tyčinku s prašníkem. Generativní orgány samičího i samčích květů, které jsou bez okvětí, jsou společně kryty listenci. Střechovitě uspořádané listence jsou vespod srostlé a na horních vnitřních okrajích mají měsíčkovitá, eliptická či jiná, mnohdy pestře zbarvená nektaria, která mívají přívěsky.\n\nCyathia vyrůstají nejčastěji společně ve vrcholících, pouze někdy jednotlivě. Jsou podobně jako úbory považována za pseudanthia, tj. za květenství, která připomínají jediný květ. Tento vzhled podtrhují i další podpůrné listeny umístěné pod květenstvím. Plodem je kulovitá trojpouzdrá tobolka obsahující semena.\n\nCyathium se vyskytuje u více než tisícovky druhů rostlin a bývá tvarově velmi variabilní.\n"}
{"id": "1096317", "url": "https://cs.wikipedia.org/wiki?curid=1096317", "title": "Attersee am Attersee", "text": "Attersee am Attersee\n\nAttersee am Attersee je obec v rakouské spolkové zemi Horní Rakousy, v okrese Vöcklabruck. Leží na břehu Atterského jezera.\n\nK 1. lednu 2014 zde žilo 1 590 obyvatel.\n\n"}
{"id": "1096318", "url": "https://cs.wikipedia.org/wiki?curid=1096318", "title": "Sankt Georgen im Attergau", "text": "Sankt Georgen im Attergau\n\nSankt Georgen im Attergau je městys v rakouské spolkové zemi Horní Rakousy, v okrese Vöcklabruck.\nK 1. lednu 2014 zde žilo 4 255 obyvatel.\n\n\n"}
{"id": "1096319", "url": "https://cs.wikipedia.org/wiki?curid=1096319", "title": "Česká florbalová extraliga žen 2014/15", "text": "Česká florbalová extraliga žen 2014/15\n\nČeská florbalová extraliga žen 2014/15 byla 21. ročníkem nejvyšší ženské florbalové soutěže v Česku.\n\nSoutěž odehrálo 12 týmů systémem 2× každý s každým. Prvních 8 týmů postoupilo do play-off. Zbylé 4 týmy hrály o sestup.\n\nVítězem ročníku se poprvé stal tým TJ JM FAT PIPE Chodov, po porážce týmu Herbadent SJM Praha 11 ve finále. Tím se Chodov stal čtvrtým týmem v historii, který zvítězil v ženské Extralize. Mistr předchozí sezóny, 1. SC Vítkovice Oxdog, skončil na třetím místě.\n\nNováčky v této sezóně byly týmy FBK Jičín a FBC ČPP BONUSIA Ostrava. Jičín se vrátil do Extraligy po osmi sezónách po vítězství v 1. lize v předchozím ročníku. Do této sezóny se z důvodu malého počtu hráček nepřihlásil tým FbC COQUÍ Asper Šumperk. Tým nahradila Ostrava, jako nejlépe umístěný tým 1. ligy, který měl o postup zájem. Ostrava se vrátila do Extraligy po jedné sezóně v nižší lize, poté, co se nepřihlásila do předešlého ročníku Extraligy.\n\nV tomto ročníku se hrál nový systém play-down, ve kterém žádný tým nemusel sestupovat. Extraligové týmy Tatran Omlux Střešovice a TJ Sokol Královské Vinohrady, které hrály baráž, ligu obhájily.\n\nPrvní tři týmy si postupně zvolily soupeře pro čtvrtfinále z druhé čtveřice.\n\nHerbadent SJM Praha 11 – Sokol Židenice EUROCOMPANIES 4 : 0 na zápasy\nFbŠ \"pipni.cz\" Bohemians – FBC Liberec Crazy Girls 4 : 2 na zápasy\n1. SC Vítkovice Oxdog – FBC ČPP BONUSIA Ostrava 4 : 0 na zápasy\nTJ JM FAT PIPE Chodov – TEMPISH FBS Olomouc 4 : 0 na zápasy\n\nHerbadent SJM Praha 11 – FbŠ \"pipni.cz\" Bohemians 4 : 0 na zápasy\n1. SC Vítkovice Oxdog – TJ JM FAT PIPE Chodov 3 : 4 na zápasy\n\nO mistru extraligy rozhodl jeden zápas tzv. \"superfinále\" 18. dubna 2015 v O areně v Praze. Zápas sledovalo 6 891 diváků.\n\n\nHrály 9. s 12. a 10. s 11. po základní části. Vítězové z 1. části zůstávají v extralize, poražení hrají baráž\n\nElite Praha – TJ Sokol Královské Vinohrady 4 : 0 na zápasy\nTatran Omlux Střešovice – FBK Jičín 3 : 4 na zápasy\n\nVítězové budou hrát extraligu a poražení 1. ligu.\n\nTatran Omlux Střešovice – itelligence Bulldogs Brno 3 : 0 na zápasy\nTJ Sokol Královské Vinohrady – FbC Panthers 3 : 1 na zápasy\n\n\n"}
{"id": "1096320", "url": "https://cs.wikipedia.org/wiki?curid=1096320", "title": "Sankt Georgen", "text": "Sankt Georgen\n\nSankt Georgen, psáno též St. Georgen (česky \"svatý Jiří\") může být:\n\n\n\n"}
{"id": "1096324", "url": "https://cs.wikipedia.org/wiki?curid=1096324", "title": "Weißenkirchen im Attergau", "text": "Weißenkirchen im Attergau\n\nWeißenkirchen im Attergau je obec v rakouské spolkové zemi Horní Rakousy, v okrese Vöcklabruck.\n\nK 1. lednu 2014 zde žilo 928 obyvatel.\n\n"}
{"id": "1096327", "url": "https://cs.wikipedia.org/wiki?curid=1096327", "title": "Weißenkirchen", "text": "Weißenkirchen\n\nWeißenkirchen je součást názvu více obcí:\n\n"}
{"id": "1096329", "url": "https://cs.wikipedia.org/wiki?curid=1096329", "title": "Vrbičany (zámek)", "text": "Vrbičany (zámek)\n\nZámek Vrbičany se nachází ve stejnojmenné obci v okrese Litoměřice. Od roku 1964 je chráněn jako kulturní památka. \n\nV 17. století stál ve vesnici poplužní dvůr a některé zdroje uvádějí, že jeho součástí byla také jinak nedoložená tvrz. Pozdně barokní zámek Vrbičany byl postaven v letech 1786–1789 Františkem Karlem Kresselem, svobodným pánem z Kvaltenberku (Gwaltenbergu). Po jeho smrti roku 1801 jej krátce vlastnila jeho žena Josefa, rozená hraběnka Straková z Nedabylic (zemřela v roce 1802), která jej odkázala svému prasynovci Františku Saleskému Karlu, svobodnému pánu z Puteani. Jemu zámek patřil až do roku 1843. V roce 1846 ho získal hraběcí rod Herberštejnů, kteří zámek (dle některých starších pramenů) rozšířili. Naopak stavebně historický průzkum z roku 2012 ukazuje, že zámek byl v dnešní podobě postaven najednou v celém svém rozsahu a nevyužil žádné starší stavební konstrukce.\n\nV roce 1946 byl zámek na základě Benešových dekretů zkonfiskován. Konfiskát získal Jednotný svaz českých zemědělců, který v zámeckém areálu ještě v témže roce zřídil strojní učiliště a výcvikové středisko pro traktoristy a ošetřovatele zemědělských strojů, při kterém byla zřízena Státní traktorová stanice. Od února 1948 otevřel druhé zemědělské výcvikové středisko pro mládež. Po roce 2002 autoškola a pracoviště pro odborný výcvik učňů oboru truhlář. Roku 2011 zámek koupila firma Sempra Vrbičany, která v roce 2015 dokončila opravu střechy a přízemí jednoho křídla. V témže roce zámek získal svého kastelána a byl zpřístupněn veřejnosti.\n\nJedná se o jednopatrovou budovu, jejíž střední část je předsunutá a dvoupatrová.\n\n\n\n"}
{"id": "1096331", "url": "https://cs.wikipedia.org/wiki?curid=1096331", "title": "Solární ostrov", "text": "Solární ostrov\n\nTzv. solární ostrov je variantou řešení v situacích, kdy není možné pro odběr elektrické energie využít distribuční síť, nebo pokud by vybudovaná elektrická přípojka byla neúměrně nákladná (chaty, chalupy, pastviny zvířat apod.). Tento systém tedy není napojen na veřejný rozvod elektrické energie, ale využívá samostatné fotovoltaické elektrárny. Jedinou nevýhodou se jeví kapacita baterií v době, kdy je energie potřeba nejvíce, tedy v zimě. Pro sezonní využití energie např. na chalupách, kde není zavedeno elektrické vedení, je tento systém úspěšně využíván.\n\nExistují dvě základní provedení, jak může být řešen ostrovní solární systém:\n\n\nPro správné dimenzování výkonu pro ostrovní elektrárnu je třeba znát počet, typ a výkon spotřebičů, a zároveň režim jejich používání v rámci dne, týdne, měsíce a roku.\n\nOstrovní solární systémy s akumulací elektrické energie využívají speciální akumulátorové baterie, které mají dlouhou dobu nabíjení i vybíjení. Tyto akumulátory musí mít zvýšenou odolnost proti hlubokému vybití, nízký minimální nabíjecí proud, nízké samovybíjení, odolnost proti nestálosti nabíjecích podmínek, minimální nároky na údržbu a vysoký počet pracovních cyklů (prodlužuje životnost baterie). Životnost akumulátoru s takovýmito vlastnostmi by měla být 10 až 12 let.\n\nSolární regulátor je zapojen mezi fotovoltaickými panely a akumulátory. Měří stupeň nabití akumulátorů a chrání je tak proti přebíjení, nebo hlubokému vybití. Pro ostrovní fotovoltaické systémy se také používají speciální měniče napětí, jelikož jsou připojeny na akumulátor a střídavý proud (230V) vyrábí z relativně stálého napětí 12/24V.\n"}
{"id": "1096333", "url": "https://cs.wikipedia.org/wiki?curid=1096333", "title": "Pavol Mareček", "text": "Pavol Mareček\n\nPavol Mareček (* 19. prosince 1942) je bývalý slovenský fotbalový brankář.\n\nV československé lize hrál za Slovnaft Bratislava a Slavii Praha. Nastoupil ve 12 ligových utkáních. Za dorosteneckou reprezentaci nastoupil v 6 utkáních, za juniorskou reprezentaci nastoupil v 7 utkáních.\n\n\n"}
{"id": "1096339", "url": "https://cs.wikipedia.org/wiki?curid=1096339", "title": "Liebenau (Horní Rakousy)", "text": "Liebenau (Horní Rakousy)\n\nLiebenau je městys v rakouské spolkové zemi Horní Rakousy, v okrese Freistadt\n\nK 1. lednu 2014 zde žilo 1 649 obyvatel.\n\n"}
{"id": "1096340", "url": "https://cs.wikipedia.org/wiki?curid=1096340", "title": "Louis Salm-Reifferscheidt", "text": "Louis Salm-Reifferscheidt\n\nLouis Salm-Reifferscheidt, v některých dobových pramenech uváděn i jako \"Salm-Reifferscheid\", plným jménem Alois Joseph Altgraf zu Salm-Reifferscheidt-Hainspach, též Aloys von Salm-Reifferscheidt-Hainspach nebo starohrabě Alois Salm-Reifferscheidt (4. prosince 1820 – 6. listopadu 1889 Praha), byl rakouský šlechtic a politik z Čech, v 2. polovině 19. století poslanec Říšské rady.\n\nPocházel z hlavní linie staroněmeckého šlechtického rodu. Narodil se jako třetí syn hraběte Johanna. V roce 1839 vstoupil jako kadet do rakouské armády. Roku 1856 byl jmenován do hodnosti oberstwachtmeistera u 4. dragounského regimentu. Roku 1857 odešel do Vídně, pak působil v Praze. Během války roku 1859 se přihlásil do služby na frontě jako ordonnanzoffizier. V 60. letech se uvádí jako major v rakouské armádě. Byl majorem u kyrysnického pluku. Patřil mu statek v Haňšpachu v severních Čechách. Ten mu jako rodinný fideikomis připadl po smrti jeho bratra roku 1867, stejně jako palác v Praze. V červnu 1874 mu byl udělen Císařský rakouský řád Leopoldův.\n\nV zemských volbách v březnu 1867 byl zvolen na Český zemský sněm za kurii velkostatkářskou, nesvěřenecké velkostatky. Zastupoval provídeňskou a centralistickou Stranu ústavověrného velkostatku. \"Národní listy\" ho označovaly za \"rozhodného odpůrce národa českého\". Zemský sněm ho 13. dubna 1867 zvolil i do Říšské rady. Do Říšské rady byl zemským sněmem opětovně delegován v roce 1870. 8. listopadu 1870 složil slib. Do vídeňského parlamentu se vrátil v prvních přímých volbách v roce 1873, za velkostatkářskou kurii v Čechách. Mandát zde obhájil i ve volbách v roce 1879.\n\nNadále se angažoval i v zemské politice. Uspěl v zemských volbách v roce 1872, opět za velkostatkářskou kurii, nesvěřenecké velkostatky. Mandát obhájil ve volbách v roce 1878. Stále náležel ke Straně ústavověrného statku. V zemské politice se tehdy ve stejné straně angažovali i jeho starší bratři Johann Salm-Reifferscheid a Franz Salm-Reifferscheid.\n\nZemřel po krátké dvoutýdenní nemoci v listopadu 1889 ve svém domě v Jungmannově třídě v Praze. Tělo pak bylo převezeno vlakem k pohřbu do rodinné hrobky ve Vilémově na Děčínsku.\n\nZemřel svobodný a bezdětný, stejně jako jeho bratři. S jeho úmrtím tak vymřela haňšpašská větev jeho rodu.\n"}
{"id": "1096343", "url": "https://cs.wikipedia.org/wiki?curid=1096343", "title": "Jaroslav Šimek", "text": "Jaroslav Šimek\n\nJaroslav Šimek (* 24. prosince 1945) je bývalý český fotbalista, obránce.\n\nV československé lize hrál za Slavii Praha. Nastoupil v 52 ligových utkáních a dal 2 ligové góly. V Poháru UEFA nastoupil ve 4 utkáních.\n\n\n"}
{"id": "1096345", "url": "https://cs.wikipedia.org/wiki?curid=1096345", "title": "Oleg Bryžak", "text": "Oleg Bryžak\n\nOleg Bryžak (rusky \"Олег Брыжак\", 27. října 1960 Žezkazgan (Жезказган), Kazachstán – 24. března 2015 Prads-Haute-Bléone, Alpes-de-Haute-Provence, Francie) byl německý operní zpěvák-basista ukrajinského původu.\n\nOlegův otec byl ve věku 15 let během Druhé světové války deportován z rodné Ukrajiny do Německa na nucené práce. Po návratu do Sovětského svazu, byl zatčen a poslán do tábora nucených prací v Kazachstánu. V Kazachstánu zůstal i po propuštění z tábora, oženil se a narodil se mu syn Oleg. \n\nOleg absolvoval středoškolské vzdělání v Karagandě. Během studia zpíval ve studentském sboru, kde si povšimli jeho pěveckého talentu. Absolvoval konzervatoř v Alma-Atě a stal se učitelem na hudební škole ve svém rodném městě a v Temirtau. V roce 1980, byl vysvěcen na jáhna ruské pravoslavné církve.\n\nV roce 1986-1989 byl sólistou v operních divadlech v Čeljabinsku a ve Lvově. V letech 1989–1991 působil jako sólista \"Městského akademického orchestru v Petrohradě\". V roce 1990 získal druhou cenu v mezinárodní soutěži koloraturních zpěváků (\"Internationalen Koloratur-Gesangswettbewerbs-Sylvia Geszty\") ve Stuttgartu.\n\nV roce 1991 odešel z Ruska a stal se sóĺistou Bádenského státního divadla v Karlsruhe (\"Badisches Staatstheater Karlsruhe\"). Od roku 1996 pak byl sólistou \"Deutsche Oper am Rhein\" v Düsseldorfu. Několikrát se zúčastnil každoročních Hudebních slavností v Bayreuthu.\n\nNastudoval více než 30 rolí světového operního repertoáru a zpíval na předních operních scénách celého světa, mimo jiné i v Národním divadle v Praze, kde vystoupil v operách Richarda Wagnera \"Zlato Rýna\", \"Siegfried\" a \"Soumrak Bohů\". V jeho repertoáru byly i role v operách českých skladatelů (např. Kecal v Prodané nevěstě, Dr. Kolenatý v Janáčkově Věci Makropulos či Dikoj v Kátě Kabanové).\n\nZemřel se svou kolegyní Marií Radnerovou 24. března 2015 při havárii letadla Airbus A320-211, když se vraceli z Barcelony z představení opery Richarda Wagnera \"Siegfried\" v divadle Gran Teatre del Liceu.\n\n"}
{"id": "1096350", "url": "https://cs.wikipedia.org/wiki?curid=1096350", "title": "Liebenau", "text": "Liebenau\n\nLiebenau je název více míst:\n\n"}
{"id": "1096351", "url": "https://cs.wikipedia.org/wiki?curid=1096351", "title": "Heřmanský Dvůr", "text": "Heřmanský Dvůr\n\nHeřmanský Dvůr je hospodářský dvůr, nalézající se asi 600 m jihovýchodně od obce Vestec v okrese Náchod, cca 4 km severozápadně od města Česká Skalice.\n\nPrvní písemná zmínka o zdejším hospodářském dvoře pochází z roku 1542, kdy se jednalo o původně poplužní dvůr panství Rýzmburk. Od roku 1600 byl dvůr součástí panství Náchod. V roce 1790 byl nazýván Slatina a byl uveden jako samostatná část náchodského panství. Od roku 1836 je součástí obce Vestec. V druhé polovině 20. století byl areál dvora využíván pro chov býků.\n\nV současnosti je v areálu Heřmanského dvora vybudována bioplynová stanice Zemědělského družstva Dolany.\n\n"}
{"id": "1096355", "url": "https://cs.wikipedia.org/wiki?curid=1096355", "title": "Wartberg", "text": "Wartberg\n\nWartberg je součást názvu více míst:\n\n"}
{"id": "1096357", "url": "https://cs.wikipedia.org/wiki?curid=1096357", "title": "Zygmunt Sawczyński", "text": "Zygmunt Sawczyński\n\nZygmunt Sawczyński, ukrajinsky Сигізмунд Данилович Савчинський, \"Sigizmund Danilovič Savčinskij\" (30. dubna 1826 Oleksynci – 17. května 1893 Lvov), byl rakouský politik ukrajinského původu z Haliče, v 2. polovině 19. století poslanec Říšské rady.\n\nOd 1. prosince 1848 do konce školního roku 1862 pracoval jako pedagog. V letech 1848–1849 byl suplentem na filozofickém ústavu v Tarnówě, kde vyučoval světové dějiny a klasickou filologii, v letech 1849–1850 pak na nově zřízeném klasickém gymnáziu tamtéž. Od roku 1850 do roku 1854 byl učitelem na gymnáziu svaté Anny v Krakově. Roky 1855 a 1856 strávil přípravou na učitelské zkoušky na Vídeňské univerzitě. V období let 1856–1861 opět učil na krakovském gymnáziu svaté Anny. Ve školním roce 1862 působil jako pedagog na gymnáziu v Sambiru. Pak opustil učitelskou profesi a od roku 1862 až do svého zvolení do Haličského zemského sněmu v prosinci 1865 působil v redakci listu \"Czas\" v Krakově. Od konce června 1866 byl činný jako úředník haličského zemského výboru. Byl členem učené společnosti v Krakově a členem výboru haličského Sokola.\n\nV prosinci 1865 byl poprvé zvolen na Haličský zemský sněm za kurii velkostatkářskou, obvod Stryj. Ve volbách 4. února 1867 byl na Haličský zemský sněm zvolen opětovně, nyní ovšem za městskou kurii, obvod Ternopil. Mandát na zemském sněmu obhájil v roce 1870.\n\nZemský sněm ho 2. března 1867 zvolil i do Říšské rady. 11. prosince 1869 po znovuzvolení opětovně složil slib. Dopisem z 31. března 1870 složil mandát v rámci hromadné rezignace federalisticky orientovaných poslanců Říšské rady. Do Říšské rady byl zemským sněmem opětovně delegován v roce 1870 a 1871. Poslanecký mandát ovšem nevykonával. Jeho mandát byl 21. dubna 1873 prohlášen pro dlouhodobou absenci za zaniklý. Do vídeňského parlamentu se vrátil ještě v přímých volbách v roce 1885, za městskou kurii, obvod Přemyšl, Grodek atd. Politicky patřil mezi propolsky orientované Ukrajince.\n"}
{"id": "1096360", "url": "https://cs.wikipedia.org/wiki?curid=1096360", "title": "Katedrála svatého Florina (Vaduz)", "text": "Katedrála svatého Florina (Vaduz)\n\nKatedrála svatého Florina ( \"St. Florinskirche\" nebo \"Kathedrale St. Florin in Vaduz\"), je neogotický kostel ve Vaduzu, hlavním městě Lichtenštejnského knížectví, a zároveň ústředním kostelem římskokatolické arcidiecéze Vaduz. Původně farní kostel obdržel status katedrály v roce 1997 společně s povýšením Vaduzu na arcibiskupství.\n\nKostel byl postaven roku 1874 Friedrichem von Schmidt na místě dřívějšího středověkého kostela. Patronem kostela je Florin z Remüsu (Florinus), světec z 9. století z údolí Vinschgau.\n\nDo 2. prosince 1997 spadal lichtenštejnský děkanát pod duchovní správu švýcarské churské diecéze. Velkolepá veřejná slavnost se konala 12. prosince 1997, ve farním kostele ve Vaduzu, který byl povýšen na katedrálu.\n\nArcidiecéze vaduzská byla zřízena římským papežem Janem Pavlem II. v apoštolské konstituci \"Ad satius consulendum\".\n\nLichtenštejnský kníže František Josef II. a jeho manželka, kněžna Georgina rozená hraběnka von Wilczek (Vlček), byli roku 1989 oba pohřbeni v katedrále a odpočívá zde také kněžna Elsa, manželka knížete Františka I.\n\n\n"}
{"id": "1096361", "url": "https://cs.wikipedia.org/wiki?curid=1096361", "title": "Jeffrey Jones", "text": "Jeffrey Jones\n\nJeffrey Duncan Jones (* 28. září 1946 Buffalo, USA) je americký herec. Jeho zřejmě nejznámější rolí je postava císaře Josefa II. ve filmu Miloše Formana Amadeus, za jejíž ztvárnění byl roku 1985 nominován na cenu Zlatý glóbus jako nejlepší herec ve vedlejší roli.\n\nRoku 2003 byl Jones odsouzen k pěti letům vězení podmíněně za to, že si najal 14letého chlapce k pózování na erotických fotografiích.\n\n"}
{"id": "1096362", "url": "https://cs.wikipedia.org/wiki?curid=1096362", "title": "Kopaniny (zámek)", "text": "Kopaniny (zámek)\n\nZámek stojí na místě dřívějšího hradu ve vsi Kopaniny, která je součástí Aše.\n\nZedtwitzové byli významnou šlechtickou rodinou, která vlastnila v Ašském výběžku rozsáhlé majetky. Nejspíše byli zakladateli hradu, který je poprvé zmíněn v roce 1537. V roce 1678 byl hrad rozšířen. Kámen s rodovým erbem byl přenesen na jiný zedtwitzký majetek v Doubravě.\n\nPosledními majiteli byli Franz Josef von Zedtwitz (1873–1954), v první světové válce velitel dragounského pluku \"Prinz Windischgrätz\" a jeho syn Franz Xaver Zedtwitz (1906–1942), přírodovědec, spisovatel a novinář, který padl u Sevastopolu. Zámek byl vyvlastněn v roce 1945 a svěřen do správy státnímu statku, který jej ponechal rozpadu.\nOd roku 2010 je zřícenina zámku chráněna jako kulturní památka ČR.\n\nV roce 2013 byla zahájena rekonstrukce dosud zachovalé části.\n"}
{"id": "1096364", "url": "https://cs.wikipedia.org/wiki?curid=1096364", "title": "Znak na svislé ocasní ploše", "text": "Znak na svislé ocasní ploše\n\nZnak na svislé ocasní ploše je varianta leteckého výsostného znaku, která je umísťována na svislé ocasní plochy letadel. Na rozdíl od většiny standardních výsostných znaků (mají kruhovou formu ve státních barvách) se znaky na svislé ocasní ploše často vyskytují ve tvaru čtverce, obdélníku, apod. Jiným řešením jsou například figury, heraldické znaky nebo erby. V některých námořních letectvech se používá znak odlišný od základního, přičemž je obvykle doplněný kotvou.\n\n"}
{"id": "1096367", "url": "https://cs.wikipedia.org/wiki?curid=1096367", "title": "Karl Schlosser", "text": "Karl Schlosser\n\nKarl Schlosser (1807 nebo 1808 Praha – 2. března 1876 Praha nebo Vídeň), byl rakouský politik německé národnosti z Čech, v 2. polovině 19. století poslanec Říšské rady.\n\nJeho otec Peter Schlosser byl významným pražským advokátem. Karl 28. června 1831 získal na Karlo-Ferdinandově univerzitě v Praze titul doktora práv. Působil jako advokát. Byl rovněž činný ve spolku na podporu sirotků a vdov po právnících. Byl velkostatkářem a od roku 1868 měl šlechtický titul svobodného pána. Byl tchánem poslance Jaroslava von Rilkeho.\n\nV zemských volbách v březnu 1867 byl zvolen na Český zemský sněm za kurii velkostatkářskou, nesvěřenecké velkostatky. Zastupoval provídeňskou a centralistickou Stranu ústavověrného velkostatku. Zemský sněm ho 13. dubna 1867 zvolil i do Říšské rady. Do Říšské rady byl zemským sněmem opětovně delegován v roce 1871. 3. března 1871 složil slib. Opětovně ho zemský sněm do vídeňského parlamentu vyslal roku 1872. Složil slib 7. května 1872. Mezitím uspěl v zemských volbách v roce 1872, opět za velkostatkářskou kurii, nesvěřenecké velkostatky. Na mandát zemského poslance rezignoval roku 1873.\n\nZemřel ve Vídni v březnu 1876, po delší nemoci, kvůli které se stáhl z veřejného života. Tělo pak bylo převezeno k pohřbu do Prahy.\n\nJeho dcera Eleonore Schlosser byla manželkou politika Ernsta von Theumera.\n\n"}
{"id": "1096369", "url": "https://cs.wikipedia.org/wiki?curid=1096369", "title": "Nacionálně činná strana", "text": "Nacionálně činná strana\n\nNacionálně činná strana (alternativní překlad: Strana Nacionalistický ruch) je turecká krajně pravicová nacionalistická politická strana a třetí největší politická strana v Turecku. Vzhledem k její provázanosti na uskupení Šedých vlků je někdy označována jako neofašistická.\n"}
{"id": "1096372", "url": "https://cs.wikipedia.org/wiki?curid=1096372", "title": "Germanwings", "text": "Germanwings\n\nGermanwings je německá nízkonákladová letecká společnost sídlící v Kolíně nad Rýnem, dceřiná firma společnosti Lufthansa. Jako divize regionálního leteckého dopravce Eurowings byla založena v roce 1997, do svébytné společnosti byla vyčleněna v roce 2002\n\nSpolečnost 1. srpna 2016 vlastnila celkem 59 letounů, průměrné stáří bylo 14,6 let:\n\n\n\n"}
{"id": "1096375", "url": "https://cs.wikipedia.org/wiki?curid=1096375", "title": "Šibeniční mlýn", "text": "Šibeniční mlýn\n\nŠibeniční mlýn (něm. \"Galgenmuehle\") se nachází v Rozprechticích u Dubé. Říká se mu též \"Schiffnerův mlýn\", a jeho historie má souvislost s tragickou událostí, která inspirovala Karla Hynka Máchu k sepsání básně Máj.\n\nMlýn zde patrně existoval již v 16. století. Jako vodní zdroj byla použita říčka Liběchovka. Na skále nad mlýnským náhonem je vytesán letopočet 1528 a má jít údajně o nejstarší dochovanou dataci vodního díla v Čechách. Roku 1774, dne 7. května, došlo nedaleko mlýna, u sochy sv. Prokopa k otcovraždě. Dubský mladík Ignác Schiffner ubil svého otce, který v těch místech měl tehdy chmelnici, a jeho mrtvé tělo svrhl do nedalekého \"Sviňského dolu\" (který vede hned vedle mlýna). Celou událost poměrně podrobně popsal ve farní kronice dubské farnosti tehdejší farář Ambrož Glaser. Ten ve zprávě o činu popisuje Ignáce Schiffnera jako \"\"mladíka skromného, dobrého vychování a života bezúhonného\"\", zároveň v závěru svého textu vyjadřuje přání, aby se na událost rychle zapomnělo.\n\nTuto událost později vyprávěl hostinský z Doks, Jan Nepomuk Kampe, Karlu Hynku Máchovi. Ten na jejím základě vytvořil děj své nejslavnější básně - Máj. Zmíněná tragédie pak zřejmě vedla k pojmenování mlýna: \"Galgenmuehle\" - tedy \"Šibeniční mlýn\".\nMlýn, zahrnující obytnou budovu, mlýnici s náhonem, pilu a vlastní rybník, sloužil svému původnímu účelu ještě ve 30. letech 20. století, kdy je zde uváděno kolo na svrchní vodu. Tehdy zde fungovala také pro potřeby mlýna malá vodní elektrárna. K roku 1930 se jako majitel uvádí J. Bunzmann. Po roce 1945 areál přestal sloužit původnímu účelu a pouze se zde bydlelo. Tak je tomu dodnes.\n\n"}
{"id": "1096381", "url": "https://cs.wikipedia.org/wiki?curid=1096381", "title": "Mistrovství světa ve florbale žen 2015", "text": "Mistrovství světa ve florbale žen 2015\n\nMistrovství světa ve florbale žen 2015 byl 10. ročník mistrovství světa žen pořádaný asociací IFF. Turnaj probíhal od 4. do 12. prosince 2015 ve Finsku, konkrétně pak v Tampere v halách Tampereen jäähalli a Tampere Arena. Bylo to první mistrovství světa, na kterém zápasy pískaly Češky.\n\nObhájkyněmi titulu z předešlého šampionátu byly reprezentantky Švédska, které potvrdily roli favoritek a po vítězství 5:4 po nájezdech nad Finkami, se radovaly ze sedmého titulu a pátého v řadě. Česko skončilo čtvrté.\n\nZávěrečného turnaje se účastní 16 národních týmů. O 15 míst musely poprvé všechny týmy bojovat v kvalifikaci. Pouze Finsko mělo účast jako pořádající země zajištěnou předem. Kvalifikace se konala od 23. ledna do 8. února 2015.\n\n\"Všechny časy zápasů jsou uvedeny ve východoevropském čase (UTC +2).\"\n\n"}
{"id": "1096384", "url": "https://cs.wikipedia.org/wiki?curid=1096384", "title": "Franz Schürer (dolnorakouský politik)", "text": "Franz Schürer (dolnorakouský politik)\n\nFranz Schürer, celým jménem Franz de Paula Schürer (23. listopadu 1821 nebo 1822 Praha – 27. února 1886 Vídeň), byl rakouský politik z Dolních Rakous, v 2. polovině 19. století poslanec Říšské rady.\n\nByl synem českoněmeckého lékárníka, který se pak usadil v dolnorakouské Kremži. Franz navštěvoval gymnázium v Kremži, pak studoval filozofii v Praze a následně se věnoval zemědělství a vinařství v Steinu. Od roku 1858 působil jako starosta města Stein an der Donau. Ve funkci starosty setrval až do své smrti. Jako starosta se zabýval podporou školství, založil sbor dobrovolných hasičů a záložnu.\n\nV roce 1861 byl zvolen na Dolnorakouský zemský sněm za kurii venkovských obcí, obvod Kremže, Mautern an der Donau, Spitz, Langenlois, Gföhl, Persenbeug, Pöggstall a Kirchberg am Wagram. Zemský sněm ho 25. února 1867 zvolil i do Říšské rady. Do Říšské rady byl zemským sněmem opětovně delegován v roce 1870 a roku 1871. Do vídeňského parlamentu se dostal i v prvních přímých volbách v roce 1873, za kurii venkovských obcí v Dolních Rakousích, obvod Krems, Mautern, Horn atd. Do Říšské rady se vrátil ještě ve volbách v roce 1885. Kvůli nemoci již ale tehdy nebyl schopen výraznější aktivity v parlamentu. Poslancem zůstal až do své smrti. Na Říšské radě patřil k Pokrokovému klubu (takzvaná Ústavní strana, liberálně a centralisticky orientovaná, odmítající federalistické aspirace neněmeckých etnik).\n"}
{"id": "1096390", "url": "https://cs.wikipedia.org/wiki?curid=1096390", "title": "Hajnice (přírodní památka)", "text": "Hajnice (přírodní památka)\n\nHajnice je přírodní památka ev. č. 5722 v okrese Jihlava. Správa AOPK Havlíčkův Brod. Rozkládá se mezi obcemi Branišov, Kalhov a Šimanov.\n\nDůvodem ochrany jsou luční společenstva se zvláště chráněnými druhy rostlin a živočichů. Nacházejí se zde vlhčí typy luk, smilkové trávníky, kamenné snosy, křovinaté remízky, tůně, prameniště a luční lady. Centrem oblasti je rybník Hajnice, kterým protéká Hejnický potok.\n\nŽijí zde čolek obecný, čolek horský, rak říční, rosnička zelená, bekasina otavní, šidélko kopovité a hnědásek rozrazilový, z rostlin jsou zastoupeny prstnatec májový, všivec ladní a dvouhrotec bahenní.\n"}
{"id": "1096396", "url": "https://cs.wikipedia.org/wiki?curid=1096396", "title": "Čtyřicet mučedníků Anglie a Walesu", "text": "Čtyřicet mučedníků Anglie a Walesu\n\nJako \"Čtyřicet mučedníků Anglie a Walesu\" jsou uctíváni katolíci, popravení či zabití pro svou věrnost katolické víře poté, co se odmítli připojit ke státní Anglikánské církvi, zřízené anglickým králem Jindřichem VIII.\n\nVe většině případů se jedná o katolické kněze, kteří zůstali věrní své víře a odmítli se připojit ke státní anglikánské církvi, jejíž hlavou se prohlásil Jindřich VIII., případně se ještě netajili kritikou panovníkova nemravného soukromého života. Tito duchovní byli nuceni čelit pronásledování ze strany státní moci. Jako právní podklad pro perzekuci katolíků posloužily tzv. \"Zákony o svrchovanosti\" (\"Acts of Supremacy\"), podřizující církev státu a stavící do pozice hlavy církve anglického panovníka. Po smrti Jindřicha VIII., za vlády jeho dcery Marie I. Tudorovny pronásledování církve přechodně ustalo, obnoveno bylo za královny Alžběty I. v roce 1559.\n\nPronásledování se nevyhnulo ani řeholním řádům. Panovník zakázal fungování klášterů, klášterní majetek byl sekularizován. Státní církev přijala myšlenky protestantismu, canterburský arcibiskup Cranmer vydal nové liturgické knihy, silně ovlivněné učením Martina Luthera a Jana Kalvína. Kdo novoty nepřijal, musel počítat s perzekucí.\n\nVe skupině kanonizovaných mučedníků lze také najít nejen duchovní, ale také \"obyčejné\" lidi (služku, manželku řezníka atd.). V roce 1970 tyto mučedníky kanonizoval papež Pavel VI. dne 25. října. Umučených pro věrnost katolické víře bylo pochopitelně mnohem více. Někdy šlo o osoby poměrně vysoce postavené, jako např. o lorda kancléře Tomáše Mora či o kardinála Johna Fishera. Činnost katolické církve v oficiální rovině mohla být na anglickém území obnovena až ve druhé polovině 19. století.\n\n"}
{"id": "1096397", "url": "https://cs.wikipedia.org/wiki?curid=1096397", "title": "Giovanni Battista Scrinzi di Montecroce", "text": "Giovanni Battista Scrinzi di Montecroce\n\nGiovanni Battista Scrinzi di Montecroce, v německých pramenech též uváděn jako \"Johann Baptist Scrinzi von Montecroce\" (13. srpna 1805 Ala – 5. února 1885 Terst), byl rakouský právník a politik italské národnosti z Rakouského přímoří, v 2. polovině 19. století poslanec Říšské rady.\n\nNarodil se v Tyrolsku. Roku 1830 vystudoval práva a následně působil jako advokát v Terstu. Od konce roku 1848 zasedal v terstské obecní radě, v níž pak kromě krátké přestávky zasedal trvale. Byl prezidentem společnosti Società dell’Acquedotto di Aurisina, která se zasloužila o vyřešení problému se zásobováním vodou v Terstu. Podílel se na organizování Scuola Superiore di Commercio v Terstu a zasedal v četných místních veřejných a hospodářských korporacích. Roku 1849 mu byl udělen Řád Františka Josefa, roku 1857 Řád železné koruny. V roce 1858 byl povýšen na dědičného rytíře s přidomkem di Montecroce (podle místa, odkud začínal terstský vodovod). Roku 1879 byl pak povýšen na barona.\n\nJako člen obecní samosprávy v Tersku, která po roce 1861 zároveň fungovala coby Terstský zemský sněm, byl za toto město zvolen 26. února 1867 i do Říšské rady coby zástupce terstské vládnoucí Strany středu. Na mandát ve vídeňském parlamentu rezignoval v roce 1868. I v dobách rostoucího etnického napětí působil jako smířlivý politik, patřil k umírněným italským liberálům.\n\nV roce 1871 byl jmenován doživotním členem Panské sněmovny (jmenovaná horní komora Říšské rady).\n\nZemřel v Terstu v únoru 1885.\n"}
{"id": "1096401", "url": "https://cs.wikipedia.org/wiki?curid=1096401", "title": "Druhá studená válka", "text": "Druhá studená válka\n\nDruhá studená válka ( , výslovnost , nebo , výslovnost ) je termín odkazující k obnovenému politickému a vojenskému napětí mezi Ruskem, eventuálně i Čínou na jedné straně a zeměmi EU, Spojenými státy (USA) a celou Severoatlantickou aliancí (NATO) na straně druhé. Původní termín studená válka označoval globální konfrontaci mezi západními zeměmi vedenými Spojenými státy a bývalým východním blokem vedeným Sovětským svazem (SSSR), a to až do rozpadu tohoto bloku. Tento termín není všeobecně akceptován.\n\nPodle úhlu pohledu je tento termín používán v různých zdrojích buď jako popis možného nebo nepravděpodobného budoucího stavu, zatímco další zdroje používají termín „druhá studená válka“ nebo jen „studená válka“ pro popis současného napětí, nepřátelství a politického soupeření mezi Ruskem a Spojenými státy, EU a dalšími zeměmi, které znatelně zesílilo od roku 2014.\n\nNěkteří politologové a komentátoři zmiňují problémy s přirovnáním dnešní situace k první studené válce, někteří toto přirovnání úplně odmítají. Aktuální mezinárodní situace není podle nich srovnatelná se situací do roku 1985, tedy za éry Leonida Brežněva a před nástupem Michaila Gorbačova do vedení SSSR.\n\nZahraniční politika Ruska se od roku 2000 měnila a Rusko nabývalo na sebevědomí. Postupem času ho to začalo přivádět do sporů se Spojenými státy a jejich spojenci.\n\nNěkteří komentátoři o nové studené válce začali mluvit už v souvislosti s napětím vznikajícím během války v Jižní Osetii v roce 2008, kdy Rusko intervenovalo ve vnitrostátním konfliktu v sousední Gruzii. Nové úrovně dosáhl tento konflikt v důsledku ukrajinské krize od roku 2013 a zejména v roce 2014. Během událostí na Ukrajině začala Ruská federace vyvíjet aktivity hybridní války a připojila k Rusku území Krymu včetně Sevastopolu, přičemž tento krok odůvodnila posvátností tohoto území pro veškerý ruský lid a nutností ochrany ruského obyvatelstva před politikou vlády Arsenije Jaceňuka. Následně se Rusko zapojilo do války na východní Ukrajině.\n\nZápadní státy se obávají, že by se Rusko po své intervenci na východní Ukrajině mohlo pokusit obsadit pobaltské státy, kde jsou rovněž silné ruské menšiny, a to přesto, že všechny tři státy (Litva, Lotyšsko a Estonsko) jsou členy Severoatlantické aliance (NATO) a stojí pod její ochranou)..\n\nRusko naproti tomu obviňuje Západ a především Spojené státy z vytváření unipolárního světa a vnucování svého diktátu ostatním zemím včetně Ruska namísto vzájemné spolupráce. Cílem USA je podle Ruska zamrazit stav světa po rozpadu Sovětského svazu a získat pro sebe politické a ekonomické výhody. Rusko tyto snahy, které označuje za novou studenou válku, odmítá a jako příklad multilaterality světa dává mj. partnerství Ruska a Číny.\n\nV roce 2008 proběhla v Gruzii krátká válka, během níž po gruzínském útoku na pozice jihoosetinských a ruských ozbrojených sil obsadila ruská armáda část gruzínského území a následně Rusko uznalo dvě separatistické autonomní republiky v Gruzii jako samostatné státy. Tehdejší premiér Vladimir Putin obvinil Spojené státy americké, že jsou zodpovědné za eskalaci tohoto konfliktu. Spekulovalo se o tom, že podpora Gruzie vládou prezidenta George W. Bushe měla mj. za účel argumentativně zvýhodnit prezidentského kandidáta Republikánské strany Johna McCaina. Někteří komentátoři začali již tehdy mluvit o druhé studené válce mezi Ruskem a Západem.\n\nNa území Moldávie, zejména však v Podněstří, žije třicetiprocentní menšina etnických Rusů. V roce 1990 se Podněstří fakticky odtrhlo od Moldávie (západní státy však tuto separaci neuznaly), mj. z obavy ze spojení země s Rumunskem. V roce 2008 se zde nacházelo asi 1 200 ruských vojáků. Tehdejší prezident Ruska Dmitrij Medveděv se v srpnu 2008 krátce po válečných událostech v Gruzii setkal s moldavským prezidentem Vladimirem Voroninem a sdělil mu, že jeho země si má na Podněstří nechat zajít chuť a že toto varování se týká i dalších Gruzii podobných případů. Prohlásil také, že „Rusko se nebojí perspektivy studené války, ale nechce ji,“ a že Rusko nehodlá vojensky zasahovat v dalších konfliktech bývalého sovětského prostoru. Už tehdy se ale s obavami ozvala například Ukrajina. Společným rysem obou dvou konfliktů – moldavského a ukrajinského – je či byla snaha obou zemí začlenit se do NATO.\n\nRuský prezident Vladimir Putin v říjnu 2014 obvinil Spojené státy, že chtějí oživit politická schémata z dob první studené války. Podle něj USA podnikají diktátorské pokusy o manipulaci veřejného mínění a řídí se právem silnějšího s cílem ovládnout svět a získat pro sebe politické a ekonomické výhody, což podle něj přináší přesně opačný efekt, a sice protitlak a odvetné akce. Kvůli absenci sytému vzájemných závazků a dohod mezi mocnostmi vzniká podle Putina světová anarchie a s ní stoupá pravděpodobnost vzniku konfliktů s přímou či nepřímou účastí mocností. Vznik ukrajinské krize je podle něj jen jedním z mnoha příkladů takových postupů.\n\nRuský prezident Vladimir Putin prohlásil v únoru 2015, že Ruské federaci nevyhovuje jednopolární svět v čele s USA, ve kterém je Rusku blokován hospodářský rozvoj.\n\nPutin již v říjnu 2014 obvinil Spojené státy, že chtějí oživit politická schémata z dob první studené války. Podle něj USA podnikají diktátorské pokusy o manipulaci veřejného mínění a řídí se právem silnějšího s cílem ovládnout svět a získat pro sebe politické a ekonomické výhody, což podle něj přináší přesně opačný efekt, a sice protitlak a odvetné akce. Kvůli absenci sytému vzájemných závazků a dohod mezi mocnostmi vzniká podle Putina světová anarchie a s ní stoupá pravděpodobnost vzniku konfliktů s přímou či nepřímou účastí mocností. Vznik ukrajinské krize je podle něj jen jedním z mnoha příkladů takových postupů.\n\nV lednu 2015 se ruský ministr zahraničí Sergej Lavrov vyjádřil, že Západ si ve světě za každou cenu snaží udržet vedoucí pozici. Spojené státy podle něj razí filosofii „my jsme číslo jedna“ a namísto spolupráce volí diktát. Rusko podle něj ale novou studenou válku nechce a nepřipustí a jako výrazný prvek mezinárodní stability uvedl partnerství Rusko–Čína.\n\nV říjnu 2016 Vladimir Putin pozastavil platnost dohod o likvidaci plutonia se Spojenými státy americkými z washingtonského summitu o jaderné bezpečnosti na jaře 2010. Podle této dohody mělo být na náklady USA zlikvidováno v obou zemích po 34 tunách plutonia a tento materiál přeměněn na jaderné palivo pro elektrárny. Takové množství by přitom stačilo k výrobě až 17 tisíc zbraní v každé z obou zemí. Rusko tak reagovalo na počínání Spojených států, kterým se cítí být ohroženo. Sergej Lavrov přesto ujistil, že Rusko neodstupuje od závazků ohledně jaderného odzbrojení a prohlásil, že plutonium, kterého nebude zapotřebí k zajištění obrany, zůstane mimo zbrojní aktivity. Lavrov vysvětlil, že jde o signál Spojeným státům, že nemohou počítat s tím, že budou jednat s Ruskem z pozice síly jazykem sankcí a ultimát a spolupracovat s Ruskem selektivně jen tam, kde je to pro USA výhodné.\n\nRusko v říjnu 2016 také zvažovalo obnovení základen na Kubě a Vietnamu, které opustilo po roce 2000. Už předtím také deklarovalo záměr vybudovat nové základny v Kyrgyzstánu, Tádžikistánu a Arménii.\n\nZpravodajský server colta.ru přinesl v září 2015 svědectví několika novinářů z ruských televizí, mezi nimi např. televizního producenta Stanislava Feofanova nebo nejmenovaného pracovníka Všeruské státní televizní a rozhlasové společnosti, která dokládají, že v období vlády Vladimira Putina se začala měnit novinářská práce v Rusku a začala být ovlivňována Kremlem. Už před rusko-gruzínskou válkou byl v mediálním obrazu budován protivník Ruska, kterým byl světový kapitál zosobněný do Rothschilda, Morgana apod. a jeho negativní vliv na Rusko, především na vývoj cen ropy nebo na špatné potraviny dovážené Rusům. V období gruzínské války Kreml vytvořil konkurenční prostředí mezi televizemi, které soutěžily kdo natočí exkluzivnější reportáž o válce. Veřejnost tehdy ale válku nepodpořila.\n\nKreml se poučil a vytvořil sjednocený propagandistický proud. Konkurenční televize začaly spolupracovat a vyměňovat si kontakty, záběry, informace a výsledkem je podle zpovídaných novinářů mj. i 86procentní podpora Putina. Někdy v únoru 2014 se do ruských médií z Kremlu dostala informace o nové studené válce horší než té předchozí, která nahradí dosavadní informační válku.\n\nV dubnu 2014 se Severoatlantická aliance jednomyslně rozhodla v důsledku Ukrajinské krize pozastavit praktickou spolupráci s Ruskou federací. V dubnu 2019 oznámil náměstek ruského ministra zahraničí Alexandr Gruško, že Rusko a Severoatlantická aliance přerušily vojenskou i civilní spolupráci. Zodpovědnost za to přisoudil alianci. USA i Rusko si uvědomovaly hluboké ochlazení vztahů a tím i zvyšující se možnost konfrontace včetně jaderného konfliktu, pokud se nezintenzivní dialog mezi mocnostmi.\n\n\n"}
{"id": "1096402", "url": "https://cs.wikipedia.org/wiki?curid=1096402", "title": "Seznam válek se zapojením Ruska", "text": "Seznam válek se zapojením Ruska\n\nToto je zatím nekompletní seznam válek, do kterých se zapojila Ruská federace a její předchůdci včetně informací o stranách konfliktu a jeho výsledku.\n\n"}
{"id": "1096404", "url": "https://cs.wikipedia.org/wiki?curid=1096404", "title": "Koupaliště u Bohuslavic", "text": "Koupaliště u Bohuslavic\n\nKoupaliště u Bohuslavic je přírodní památka ev. č. 5786 v okrese Jihlava. Správa AOPK Havlíčkův Brod. Rozkládá se 650 metrů jihovýchodně od Bohuslavic.\n\nDůvodem ochrany jsou vodní a mokřadní biotopy s výskytem zvláště chráněných druhů organismů. Nachází se zde betonové koupaliště, které vlastní obec Bohuslavice. Vystavěno bylo v 70. či 80. letech 20. století, místní hasiči každoročně koupaliště vypustili a vyčistili od řas. Vzhledem ke zhoršující se kvalitě vody nádrž přestala být využívána v roce 2008. Chráněným územím prochází Otvrňský potok, jehož koryto bylo uměle napřímeno. Předtím se zde nacházely kosené louky, z bylinného patra převazuje kopřiva dvoudomá a okrajově pcháčové louky.\n\nV nivě potoka i na březích nádrže rostou náletové olšiny a vrby křehké. Okolí koupaliště je téměř bez vegetace, na březích rostou orobince a zblochany. V horní části chráněného území byly vyhloubeny tůně, kde rostou rákosiny a vysoké ostřice, převažují orobinec širokolistý, ostřice měchýřkatá a ostřice zobánková. Ze zvláště chráněných a ohrožených druhů tu rostou starček potoční a bahnička bradavkatá. V roce 2008 tu byl zaznamenán výskyt ptačince bahenního a suchopýru úzkolistého. V olšinách se daří kopřivě dvoudomé, chrastici rákosovité, bršlici kozí noze, blatouchu bahennímu, krabilici chlupaté a řeřišnici hořké. Na loukách roste skřípina lesní, tužebník jilmový, ostřice obecná, violka bahenní či pcháč bahenní. Na sušších místech se vyskytují kopretina irkutská, třeslice prostřední či chrastavec rolní.\n\nV betonové nádrži bývalého koupaliště žije početná populace čolka velkého, dále čolek obecný, čolek horský, skokan krátkonohý a rosnička zelená. V jílovitém břehu potoka se nacházejí nory raka říčního. Zaznamenáno bylo osm běžných druhů vážek. V okolí přírodní památky hnízdí ledňáček říční.\n"}
{"id": "1096406", "url": "https://cs.wikipedia.org/wiki?curid=1096406", "title": "Data retention", "text": "Data retention\n\nPojem data retention označuje ukládání provozních a lokalizačních údajů u poskytovatelů telekomunikačních služeb, převážně pro účely vyšetřování trestné činnosti.\n\nUkládají se plošně informace o uskutečněné komunikaci, ovšem bez znalosti jejího obsahu (na rozdíl od odposlechu). Jde jak o telefonní hovory, SMS/MMS, tak připojení k internetu. Data uchovávají poskytovatelé (telekomunikační společnosti, ISP) po dobu 6 měsíců.\n\nSe souhlasem soudu si je mohou vyžádat orgány činné v trestním řízení, Policie ČR, ČNB, BIS a Vojenské zpravodajství.\n\nUkládání provozních dat je spojeno s digitálními systémy a ústřednami. \n\nV roce 2002 došlo k dokončení digitalizace pevné sítě Českého telekomu. Díky tomu už se telefonní hovory neúčtovaly pomocí \"impulzů\", ale podle záznamů o podrobnostech hovoru (anglicky Call Detail Record), které uvádějí dobu spojení a odkud-kam hovor probíhal.\nV devadesátých letech také došlo v ČR ke vzniku prvních mobilních GSM sítí, které, už z principu svého fungovaní, musí mít trvalý přehled o poloze zapnutých telefonů (k jaké základnové stanici je telefon přihlášený).\n\nPřipojení k internetu také přešlo z vytáčeného připojení k trvalému připojení (pomocí technologií jako ADSL, CATV) a stále běžnější je připojení přes mobilní síť.\n\nSpolu s těmito změnami začalo vznikat velké množství informací - o tom, jak se uživatel telefonu pohybuje, komu volá, jaké servery na internetu navštívil. Množství těchto informací by poskytovatelé ukládali i bez zákonné povinnosti - např. podrobný výpis hovorů pro účely účtování služeb.\n\nZákonem, který stanovuje povinnost ukládání dat, je zákon č. 127/2005 Sb., o elektronických komunikacích v § 97, odst. 3.\n\nSamotný rozsah dat upravuje vyhláška 357/2012 Sb., o uchovávání, předávání a likvidaci provozních a lokalizačních údajů.\n\nPovinnost poskytování informací orgánům činným v trestním řízení je upravena v § 88a Trestního řádu (zákon č. 141/1961 Sb.).\n\nPovinnost data retention byla v EU zavedena směrnicí 2006/24/ES - jedním z hlavních důvodů byla reakce na teroristické útoky v Londýně v roce 2005.\n\nTato směrnice však byla rozhodnutím Soudního dvora EU zrušena 8. dubna 2014.\n\nPodle některých právních názorů také plošný sběr osobních dat porušuje e-privacy směrnici. Ústavní soud ČR v roce 2019 konstatoval, že \"na evropské úrovni nepanuje politická shoda na podobě unifikované úpravy problematiky data retention.. Změnu trendu směrem k posílení ochrany osobních údajů, .. demonstruje mimo jiné přijetí GDPR či příprava přijetí tzv. e-privacy nařízení\".\n\n\n\nOperátoři na základě zákonné povinnosti (§ 97 odst. 10 Zákona o elektronických komunikacích) a vyhlášky č. 318/2010 Sb. hlásí počty předání provozních a lokalizačních dat - tato statistika se předává ČTÚ.\n\nPro srovnání v roce 2013 došlo dle PČR k 54 560 případům vyžádání dat. Rozdíl oproti datům od ČTÚ (198 822 případů za stejné období) je způsobený jinou metodikou (policie započte dotaz na všechny telekomunikační poskytovatele jako jeden, ČTÚ dostane data od všech poskytovatelů). Také v údajích od Policejního prezidia nejsou informace od dalších oprávněných subjektů.\n\nData za období 2008-2013.\n\nData za období 2008-2013.\n\n"}
{"id": "1096407", "url": "https://cs.wikipedia.org/wiki?curid=1096407", "title": "Carl von Seyffertitz", "text": "Carl von Seyffertitz\n\nCarl von Seyffertitz, celým jménem Carl Maria Josef Leopold von Seyffertitz (17. února 1825 Siebeneich – 12. června 1900 Bregenz), byl rakouský politik z Vorarlberska, v 2. polovině 19. století poslanec Říšské rady.\n\nPocházel ze starého šlechtického rodu, který byl roku 1711 přijat do svazku říšské šlechty. Narodil se v Tyrolsku. Jeho otec byl hejtmanem v císařské armádě. Ve věku sedmi let přišel Carl o otce, ale i tak získal kvalitní výchovu a vzdělání. Od roku 1843 studoval na Innsbrucké univerzitě. Roku 1851 nastoupil jako praktikant do státních služeb a působil na krajském úřadu v Bregenzu, po jehož rozpuštění roku 1860 vystoupil ze státní služby.\n\nV roce 1864 byl zvolen na Vorarlberský zemský sněm za kurii obchodních komor. Byl rovněž členem zemského výboru a náměstkem zemského hejtmana. V lednu 1867 mandát na zemském sněmu obhájil. V zemském sněmu zasedal do roku 1868. Roku 1867 na sněmu navrhl zavedení tajné volby starostů, přičemž téhož roku se sám stal starostou Bregenzu. Ve funkci starosty roku 1869 prosadil založení nemocnice Valduna. Roku 1870 byl do starostenského úřadu opětovně zvolen, po několika dnech ale nečekaně z postu odstoupil.\n\nZemský sněm ho 23. února 1867 delegoval i do Říšské rady. Na mandát ve vídeňském parlamentu rezignoval v roce 1868. Stranicky se profiloval jako německý liberál (takzvaná Ústavní strana, liberálně a centralisticky orientovaná). V Říšské radě vystupoval pro zrušení konkordátu, uzavřeného roku 1855 mezi Rakouskem a Svatým stolcem. Kvůli tomu čelil značné kritice ze strany katolických konzervativců.\nOd roku 1860 zastával vedoucí posty v Muzejním spolku pro Vorarlbersko. Byl náměstkem předsedy spolku. Působil rovněž jako korespondent Říšského geologického ústavu a po odchodu z politiky se věnoval vědecké práci v oboru geologie, meteorologie. V roce 1870 mu město Bregenz udělilo čestné občanství.\n\nJeho bratr Gebhard Seyffertitz byl rovněž politikem.\n"}
{"id": "1096411", "url": "https://cs.wikipedia.org/wiki?curid=1096411", "title": "Recco", "text": "Recco\n\nRecco je menší italské město v regionu Ligurie, v provincii Genova.\nLeží v severozápadní části Itálie, v Janovském zálivu, na pobřeží Ligurského moře. Je součástí Italské riviéry, respektive její východní části Riviery di Levante. Leží 20 km jihovýchodně od Janova, hlavního města Ligurie. Žije zde 9 700 obyvatel.\n"}
{"id": "1096412", "url": "https://cs.wikipedia.org/wiki?curid=1096412", "title": "Ludwik Skrzyński", "text": "Ludwik Skrzyński\n\nLudwik Skrzyński (1816 – 1. února 1881) byl rakouský politik polské národnosti z Haliče, v 2. polovině 19. století poslanec Říšské rady.\n\nPůsobil jako statkář ve Lvově a viceprezident Haličské zemědělské společnosti.\n\nV 60. letech byl zvolen na Haličský zemský sněm za kurii velkostatkářskou, obvod Sanok. Zemský sněm ho 2. března 1867 zvolil i do Říšské rady. Rezignaci na mandát v Říšské radě oznámil dopisem již 22. září 1867 ze zdravotních důvodů. Do vídeňského parlamentu se vrátil v roce 1875, nyní již v přímých volbách za velkostatkářskou kurii v Haliči. Slib složil 1. února 1875 a mandát obhájil i ve volbách v roce 1879. Poslancem byl až do své smrti roku 1881.\n"}
{"id": "1096413", "url": "https://cs.wikipedia.org/wiki?curid=1096413", "title": "Retence (hydrologie)", "text": "Retence (hydrologie)\n\nRetencí vody v hydrologii se rozumí přirozené nebo umělé dočasné zadržení vody v krajině. Tato voda může být dočasně zadržena na povrchu lesního stromoví, travního porostu, křovin, na povrchu půdy, v půdním krytu (tvořeném nadložním humusem a přízemní vegetací), v půdním profilu, v korytě toku, ve vodní nádrži, v suché nádrži, záchytném průlehu, záchytném příkopu, ap. Retence vody je důležitým faktorem pro zachycení srážek a transformaci průtokových, jinak též povodňových vln. Větší retencí vody lze dosáhnout zmenšení okamžitých povodňových průtoků při současném prodloužení doby trvání zvýšených průtoků a v důsledku toho i delší a pravidelnější zásobování odběratelů vodou.\n\nFaktory zlepšující retenci vody půdou jsou zejména kvalitní porost (hustá, souvislá vegetace):\n\nDalšími faktory jsou:\n"}
{"id": "1096414", "url": "https://cs.wikipedia.org/wiki?curid=1096414", "title": "Wende", "text": "Wende\n\nVýraz Wende v německém jazyce má význam „\"změna\"“, \"přeměna\", \"proměna\", připadně \"zvrat\", \"zlom\" apod. Může však představovat také následující:\n\n\nOsoby:\n\nGeografické pojmy:\n"}
{"id": "1096418", "url": "https://cs.wikipedia.org/wiki?curid=1096418", "title": "Leonard Nelson", "text": "Leonard Nelson\n\nLeonard Nelson (11. července 1882 Berlín, Německo – 29. října 1927 Göttingen, Německo) byl německý matematik a profesor filosofie. \n\nVe své práci kritické k Hegelovi navazoval na pokračovatele Jakoba F. Friese a spolu s Kurtem Grellingem stojí za myšlenkou Grelling-Nelsonova paradoxu. Je také známý svou obhajobou práv zvířat ve své práci \"System of Ethics\". \n\nVe dvacátých letech položil základy moderní sokratovské metody spolu s pedagožkou a pozdější socialisticky orientovanou členkou německého odboje Minnou Specht založil školu v Hesensku, kde byla v duchu této metody vyučována mládež především v oblasti politického vzdělání. \n\nNelson trpěl nespavostí a v roce 1927 podlehl zápalu plic.\n\n"}
{"id": "1096419", "url": "https://cs.wikipedia.org/wiki?curid=1096419", "title": "Sori", "text": "Sori\n\nSori je menší italské město v regionu Ligurie, v provincii Genova. Leží v severozápadní části Itálie, v Janovském zálivu, místně v zálivu \"Golfo Paradiso\", na pobřeží Ligurského moře. Je součástí Italské riviéry, respektive její východní části Riviery di Levante. Leží 15 km jihovýchodně od Janova, hlavního města Ligurie. Hlavními ekonomickými zdroji místních obyvatel jsou turismus a pěstování oliv.\n"}
{"id": "1096421", "url": "https://cs.wikipedia.org/wiki?curid=1096421", "title": "Lasberg", "text": "Lasberg\n\nLasberg je městys v rakouské spolkové zemi Horní Rakousy, v okrese Freistadt\n\nK 1. lednu 2014 zde žilo 2 762 obyvatel.\n\n"}
{"id": "1096424", "url": "https://cs.wikipedia.org/wiki?curid=1096424", "title": "Josef Valentin Stieger", "text": "Josef Valentin Stieger\n\nJosef Valentin Stieger (2. března 1807 Bolzano – 13. února 1875 Salzburg) byl rakouský politik ze Salcburska, v 2. polovině 19. století poslanec Říšské rady.\n\nNarodil se v Tyrolsku. Jeho otec byl majitelem nemovitostí v Bolzanu. Bratr Johann Stieger byl rovněž politikem a poslancem Frankfurtského parlamentu. Josef v roce 1827 absolvoval gymnázium v Bolzanu. V letech 1828–1829 potom studoval filozofii a v letech 1830–1833 práva na univerzitě ve Štýrském Hradci, kde 3. srpna 1835 získal titul doktora práv. Následně po jistou domu působil u komorní prokuratury v Štýrském Hradci a pracoval jako praktikant v tamní advokátní kanceláři. 31. srpna 1841 se stal samostatným advokátem v Judenburgu. Od 6. července 1842 byl advokátem v Salzburgu. Od roku 1848 do roku 1860 zasedal v salzburské městské radě.\n\nV roce 1862, podle jiného zdroje roku 1863, byl zvolen na Salcburský zemský sněm za kurii obchodních komor. 6. února 1867 získal opět mandát na zemském sněmu, nyní za velkostatkářskou kurii. Na zemském sněmu zasedal do roku 1870. Zemský sněm ho 21. února 1867 delegoval i do Říšské rady. Na Říšské radě patřil k stoupencům jednotného rakouského státu. Profiloval se jako odborník na právní otázky.\n"}
{"id": "1096426", "url": "https://cs.wikipedia.org/wiki?curid=1096426", "title": "14. ročník udílení Nickelodeon Kids' Choice Awards", "text": "14. ročník udílení Nickelodeon Kids' Choice Awards\n\n14. ročník Nickelodeon Kids' Choice Awards se konal 21. dubna 2001 v Barker Hanger v Santa Monice v Kalifornii. Moderátování se ujala Rosie O'Donnell. V průběhu večera vystoupili Backstreet Boys, Destiny's Child, Aaron Carter a Lil' Bow Wow.\n\n\n\n\n\n\n\n\n\n\n\n\n\n\n\n\n\n"}
{"id": "1096427", "url": "https://cs.wikipedia.org/wiki?curid=1096427", "title": "Panait Mușoiu", "text": "Panait Mușoiu\n\nPanait Mușoiu (18. listopadu 1864 - 14. listopadu 1944) byl rumunský anarchista a socialistický aktivista, autor prvního rumunského překladu \"Komunistického manifestu\". Byl jednou z hlavních figur rumunského anarchismu a zakladatelem několika levicových magazínů (\"Munca\", \"Mișcarea socială\", \"Revista ideei\"), ve kterých publikoval články s politickými a sociálními tématy.\n\n\n"}
{"id": "1096430", "url": "https://cs.wikipedia.org/wiki?curid=1096430", "title": "Daniel Sulikowski", "text": "Daniel Sulikowski\n\nDaniel Sulikowski (3. ledna 1808 Łubno – 2. března 1892) byl rakouský římskokatolický duchovní a politik polské národnosti z Haliče, v 2. polovině 19. století poslanec Říšské rady.\n\nAbsolvoval studium v konviktu ve Vídni. 25. července 1833 byl vysvěcen na kněze. Po čtyři roky byl následně kooperátorem a katechetou na hlavní škole v Řešově, po dva roky katechetou na reálné škole v Jarosławi. Pak byl farářem v Kobylance, poté katechetou v Přemyšli a profesorem na tamním biskupském teologickém institutu. Od roku 1845 působil jako farář v Słocině u Řešova. Apoštolský vikář v Krakově ho jmenoval čestným konzistorním radou. Po třicet let byl řešovským víceděkanem.\n\n1. února 1867 byl zvolen na Haličský zemský sněm za kurii venkovských obcí, obvod Tyczyn, Strzyżów. Zemský sněm ho 2. března 1867 zvolil i do Říšské rady. Teprve 17. ledna 1870 ale složil slib a již 31. března 1870 se dopisem vzdal mandátu v rámci hromadných rezignací federalisticky orientovaných polských poslanců.\n"}
{"id": "1096431", "url": "https://cs.wikipedia.org/wiki?curid=1096431", "title": "Stihňov", "text": "Stihňov\n\nStihňov je zaniklá vesnice nalézající se asi 1,5 km severně od obce Skřivany.\n\nHistorie této vsi sahá až do roku 1370. Vesnice s tvrzí byla vypálena za husitských válek a v roce 1437 je zaznamenán pouze poplužní dvůr. Po husitských válkách byla vesnice znovu osídlena i s tvrzí. Na přelomu 18. a 19. století byla vesnice znovu opuštěna, následně zde byl vybudován statek. V roce 1900 jsou v Ottově slovníku uváděny ve Stihnově 4 domy se 121 obyvateli. V roce 1948 byl statek znárodněn a předán Státnímu statku v Chlumci nad Cidlinou ve výborném stavu. V roce 1990 byl statek vrácen potomkům bývalých majitelů a od té doby byl prázdný a podlehl devastaci. V roce 2015 se zde nalézají již pouhé ruiny jednotlivých budov. V roce 2015 statek koupilo Zemědělské družstvo Králíky a začíná provádět demolice budov.\n\n"}
{"id": "1096433", "url": "https://cs.wikipedia.org/wiki?curid=1096433", "title": "Josef Povondra", "text": "Josef Povondra\n\nJosef Povondra (14. března 1871 Malesice, Rakousko-Uhersko – 8. července 1940 Poděbrady, Protektorát Čechy a Morava) byl český major četnictva a zakladatel první daktyloskopické sbírky u četnictva v českých zemích.\n\nVystudoval nižší reálku v Plzni a stal se hospodářským úředníkem. V osmnácti letech odešel do armády a po základním výcviku (1. dubna 1893) vstoupil do řad četnictva. Jeho prvním působištěm byla četnická stanice v Kuklenách u Hradce Králové. Od roku 1898 vykonával službu jako závodčí u četnické stanice v Dobrušce, kde zůstal do roku 1905. Za tu dobu se mu v okolí Dobrušky povedlo potlačit pytláctví.\n\nNásledně byl převelen na Královské Vinohrady a brzy se stal okresním četnickým velitelem v hodnosti rytmistra. Tady také v roce 1907 založil první četnickou daktyloskopickou sbírku v českých zemích, která zahrnovala údaje z okresů Žižkov, Smíchov a Brandýs. Od roku 1911 do ní začaly daktyloskopické karty osob zasílat i další četnické stanice.\n\nBěhem 1. světové války sloužil u poznávacího oddělení generálního gouvernmentu v Lublani. Za první republiky znovu působil na četnické stanici v Královských Vinohradech. V roce 1922 se stal, v hodnosti výkonného kapitána, velitelem nově zřízeného zvláštního četnického oddělení při poznávacím úřadě pražského policejního ředitelství. V roce 1931 byl povýšen do hodnosti majora a od dva roky později odešel na vlastní žádost do výslužby. Následně žil ve svém domku v Choceradech, kde se věnoval zahradničení.\n\nSpolu s Oldřichem Pinkasem sestavil v roce 1922 \"Pokyny pro službu pátrací a daktyloskopickou bezpečnostních orgánů\". Mimo to, byl autorem řady pojednání z oblasti pátrací četnické služby a daktyloskopie.\n"}
{"id": "1096435", "url": "https://cs.wikipedia.org/wiki?curid=1096435", "title": "Umělecká cena česko-německého porozumění", "text": "Umělecká cena česko-německého porozumění\n\nUmělecká cena česko-německého porozumění ( \"Kunstpreis zur deutsch-tschechischen Verständigung\") je dvojí ocenění, udělovaná německým a českým osobnostem, které se obzvláště významně zasadily o vzájemnou česko-německou spolupráci. \n\nMezi nositele ceny patří politici, diplomaté, manažeři, zástupci církví, spisovatelé, překladatelé, učitelé a kurátoři. Se získáním ceny není spojen žádný finanční obnos, nýbrž obrazy nebo skulptury, vytvořené německými a českými umělci. Propůjčování cen se koná střídavě v Německu a v Česku. Cena byla vytvořena Nadací Adalberta Stiftera v roce 1994, kdy byla také poprvé udělena. Od roku 2010 je cena udělována třem českým a třem německým institucím. Od roku 2011 jsou vedle hlavní ceny udílena také dvě čestná ocenění. \n\n\n\n\n\n\n\n"}
{"id": "1096444", "url": "https://cs.wikipedia.org/wiki?curid=1096444", "title": "Josef Pühringer", "text": "Josef Pühringer\n\nJosef Pühringer () (* 30. října 1949 Traun) je rakouský politik. V letech 1995–2017 zastával funkci zemského hejtmana Horního Rakouska za Rakouskou lidovou stranu (ÖVP), přičemž ve stejné době byl předsedou její hornorakouské zemské organizace (Oberösterreichische Volkspartei – OÖVP).\n\n"}
{"id": "1096445", "url": "https://cs.wikipedia.org/wiki?curid=1096445", "title": "Axur, re d'Ormus", "text": "Axur, re d'Ormus\n\nAxur, re d'Ormus (Axur, král ormuský), je tragikomická opera o pěti dějstvích skladatele Antonia Salieriho z roku 1788. Libreto pochází z pera Lorenza da Ponte.\n\n\"Axur, re d´Ormus\" je italská verze Salieriho francouzské opery z roku 1787 \"Tarare\", napsané na libreto Pierra-Augustina Carona de Beaumarchais. Úspěch opery Tarare v Paříži popudil císaře Josefa, jehož dvorním skladatelem Salieri býval. Požádal Da Ponteho a Salieriho, aby operu přepracovali pro italské provedení ve Vídni, avšak jazykové i slohové rozdíly včetně rozdílů ve vokální technice mezi francouzskou a italskou operou se ukázaly být natolik veliké, že Da Ponte raději napsal na dané téma libreto \"Axur, re d'Ormus\".\n\n\"Axur, re d´Ormus \"měl premiéru v Burgtheatru ve Vídni dne 8. ledna 1788. Roli krále Axura zttvárnil Francesco Benucci (Mozartův první Figaro). Stal sejednou z nejslavnějších oper ve Vídni a byla hrána mnohem více, než např. Mozartův \"Don Giovanni, \"uvedený v podobnou dobu.\n\nFinále této opery se objeví ve filmu \"Amadeus \"Miloše Formana z roku 1984\" .\" Film chybně zařazuje operudo doby ihned po devátém a posledním provedení Mozartovy \"Figarovy svatby\" v roce 1786, a před smrtí Mozartova otce Leopolda Mozarta dne 28. května 1787.\n\n\"Malý les na břehu moře, v blízkosti Atarova domu\"\n\nAtar, který se z obyčejného vojáka stal královským velitelem, a jeho manželka Aspasia jsou do sebe velmi zamilováni (duet \"Qui holubice scherza l'aury\" ). Jejich štěstí by nebyla úplná, kdyby nemohli spojit život v důchodu. Aspasia je přesvědčena o tom, že král Axur by žádost jejího manžela bez ohledu na jeho zásluhy odmítnul (Arie \"Perdermi? s chi potria svellermi dal TUO fianco?\" ). Najednou strašný křik vyruší pár v rozhovoru: plameny spalují Atarův dům. Zatímco Atar spěchá k ohni, Aspasia je unesena Altamorem.\n\n\"Gallerie v paláci krále Axura\"\n\nAxurův důvěrník Biscroma žádá krále o milost pro Atara a připomíná, že Atar mu zachránil život, a on mu dluží laskavost (Duet \"Non mi seccar, Biscroma\" ). Ale Axur, kvůli Atarově jeho popularitě a své vlastní zášti ke štěstí je rozhodnut ho zničit.\n\nPřichází Altamor a hlásí úspěšný únos Aspasii. Aspasia je uveden ke králi (sbor, \"ne 'Piu vaghi soggiorni dell' Asie\" ), kde se dozví, že je Fiammetta v Serailu. Rozzlobeně nadávala Axurovi, že zneužil jejich loajalitu a odvahu jejího manžela.\n\nUrson žádá pro zoufalého Atara audienci u krále. Atar prosí o milost u Axura a mluví o zločinech, které se mu staly (Aria \"Pietade, Signore del misero Atar\" ). Pokrytecký Axur nabízí svou pomoc. Jak Atar běduje o únose Aspasie, král s ním mluví pohrdavě jako s otrokem. Zděšený Atar bráníí svou ženu (Aria \"di Soave Luce Paradiso\" ). Axur mu připomíná jeho minulé akce a kritizuje jeho zženštilé jednání. Sham posílá únosce Altamora, aby pomohl Atarovi při hledání Aspasie, dává mu ale tajně pokyn zabít Atara. Biscroma cítí nebezpečí, které hrozí Atarovi, a zvažuje, jak by ho mohl zachránit (kvartet \"Pria che la nuova aurora\" ).\n\nP\"rostor v přední části chrámu Brahmy\"\n\nVelekněz Arteneo hlásí Axurovi, že království bude opět ohroženo nepřáteli (Cavatina \"di tua milizia\" ). Radí svému pánovi jmenovat nového velitele, a říci lidem, že byl stanoven bohy. Když hledali vhodné jméno, Axur navrhuje veleknězova syna Altamora (árie \"Tu che fa il Popolo intanto uniscasi agitato\" ). Arteneo dívá přes nadcházející volby svého syna již vlastní síla pěstební (monolog \"O divina prudenza\" ).\n\nBiscroma se setkal v paláci snění Atar (monolog \"tak bolestivé nuova sciagura\" ) a řekne mu, že Aspasia se koná v Axurs harému pod názvem Irza. Ten navrhuje připravit pomocí provazový žebřík, který vede ze Serailu moře Aspasia osvobození. Atar se dostat do zahrady v noci a jeho manželka získat (Aria \"V'andrò, tutto si Tenti\" ).\n\nMezitím se lidé shromáždili před chrámem ( \"Marcia\" Minor), naučit se název nového velitele, a slíbit, oddanost k němu. V nevinní rty chlapce, Elamir ho hlásat. Nicméně, na rozdíl od řádu velekněze určí Elamir ne Altamor, ale Atar. Lidé jásali a Atar souhlasí s tím, aby převzít vrchní velení armády znovu (Aria se sborem \"Chi vuol la Gloria\" ). Prošel přes Altamor urazil Atar, následoval ho na souboj těchto hovorů (kvartet \"Non Partir, la scelta è ingiusta\" ). To bylo těžce Axur a Arteneo můžete obnovit mír v chrámu. Sbor v chvále Brahma rozhodne se jednat.\n\n\"Zdobená osvětlená zahrada Serailu\"\n\nAxur změnil názor a chce, aby se setkání, naplánováno na následující den v harému, uskutečnilo již současný večer. Biscroma ho snaží odradit, aby nedošlo k ohrožení plánovaného únosu Aspasia. Ale Axur se nenechá zviklat a Biscroma se rozhodne připravit hostinu o lest brzký konec.\n\nOtroci přinést Aspasii festival začíná (Chorus \"Il Cielo di rintuoni gridi di Gioia\" ). Harlekinade je uvedena který najde potlesk krále. Pak Biscroma zpívá píseň, v níž popisuje svůj život a vypráví, jak ho kdysi zachránil Atar (Romance \"NATO io syna Nello Stato Romano\" ). Sotva byl tento název pochází z jeho úst do Axur spěchá zuřivě Biscroma. Chaos vypukne, všechno letí. Aspasia omdlel při zmínce jména Atars, a Fiammetta obává o svůj život. Na Fiammetta křičet listy z Axur z Biscroma a vrátí se do harému.\n\nDo té doby, Atar se vplížil do paláce. Biscroma přestrojený ho jako Moor, takže se mu to říct králi. Ve stejném okamžiku Axur pochází z rozzlobený Aspasie pokoje, protože odmítla ho rozhodnout. Při pohledu na Moor přijde okamžitě do nového zlé myšlenky (cavatina \"Misero abbieto negro\" ): Stejně jako trest za ponížení Aspasia přidala černoch, že je její manžel.\n\nProměna\n\n\"Vynikající pokoje Aspasia\"\n\nZoufalý o svém osudu, a přesvědčení, že Atar byl zabit na Aspasii přeje smrt (cavatina \"Son queste le speranze\" a Rondo \"Morte, pietosa morte\" ). Když její Biscroma ukáže, že ona má být provdána za tiché černé, ptá se Fiammetta se slzami v očích se obětovat na svém místě, co to dělá (duet \"Salva me di tanta hanby\" ).\n\n\"Mohr\" Atar je zklamaný, když poznamenal, že \"Irza / Fiammetta\" Aspasia není jeho (konečný \"Dunque un Muto tu non sei?\" ). Najednou Urson má s stráže v harému; Axur jim dal rozkaz zabít Moor, protože se nechce vzdát naděje na Aspasii. Biscroma zadržuje vojáky a vede je odhalit skutečnou identitu jejich oběti. Zděšeně se ustupovat; vědí o beznaději situace (Ensemble \"Crudo Axur, chi può placarti?\" ).\n\n\"Připraven na nádvoří paláce Axurs, provedení Atars\"\n\nAxur Atar může přinést sami mu jeho trest (Aria prohlásit \"Idol Vano d'un Popol codardo\" ). To si přeje pro sebe, ale jen smrt a varuje před důsledky jeho Axur hanebné počínání (cavatina \"Morir posso solo una Volta\" ). Vysvětlil také, králi, že dívka \"Irza\" nebude Aspasia.\n\nRozhořčený král může poslat bezprostředně po Aspasii, a když se objeví, dva milenci být šťastný v náručí. Fiammetta přiznává, že ona se přestrojil za \"Irza\", a odsouzen k trestu smrti. Také Atar, který je oddělen od Aspasii, očekává, že trest smrti. Aspasia hrozil bodnout sám sebe, jestli stráže mít Atar (trio \"Il mio corragio deluse voti i Tuoi\" ).\n\nVzhledem k tomu, mužské a ženské otroky svrhnout Axurs nohy a prosit ho, aby smiluj se nad Atar. Pod vedením Biscromas jeví vojáky osvobodit Atar. Ale tyto příkazy zastavit a požadavky respektovat krále. Axur musí uznat, že Atars orgán v zemi a je nesporným větší než jeho vlastní. Podle hořkých kletbami se bodne sebe.\n\nČástka Atar z jejich nového krále. Nejprve odmítá tuto čest, zachycovat je, ale pod podmínkou, že se řetězy nedělají ho odstranit. Měly by být připomínkou uvádí pouze ve prospěch lidí používají nově nalezenou sílu (poslední refrén \"muka piacer le nostr \"anime ingombra\" ).\n"}
{"id": "1096447", "url": "https://cs.wikipedia.org/wiki?curid=1096447", "title": "15. ročník udílení Nickelodeon Kids' Choice Awards", "text": "15. ročník udílení Nickelodeon Kids' Choice Awards\n\n15. ročník Nickelodeon Kid's Choice Awards se konal 20. dubna 2002 v Barker Hangar v Santa Monice, Kalifornie. Moderování se ujala Rosie O'Donnell. V rámci ceremoniálu vystoupila zpěvačka Pink.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1096448", "url": "https://cs.wikipedia.org/wiki?curid=1096448", "title": "Julie Moschelesová", "text": "Julie Moschelesová\n\nJulie Moschelesová (21. srpna 1892, Praha-Nové Město, Rakousko-Uhersko – 7. ledna 1956, Praha, Československo) byla česká geografka a průkopnice mezi ženami, uplatňující se ve vědě.\nNarodila se v zámožné židovské rodině. Jejím otcem byl advokát Wilhelm Moscheles (1861) a matkou Luise, rozená Schwabacherová (1869). Nejprve bydleli v Bolzanově ulici a později až do vypuknutí druhé světové války na adrese Praha 2, Palackého ul. čp. 727. Z důvodu matčiny slepoty se o Julii staral od dětství strýc Felix Stone Moscheles Strýc i Julie procestovali mnoho zemí v Evropě a Severní Africe. To mělo pro její rozvoj zásadní význam a ovlivnilo to její budoucí odborné zaměření.\n\nZákladní vzdělání si osvojila v Londýně. Při cestách v Maroku se seznámila s významným norským geologem Hansem Henrikem Reuschem (1852–1922). Díky jemu dostala mladá Julie Moschelesová místo soukromé sekretářky a překladatelky v geologickém ústavu v Oslu. Získala tak zaměstnání, kde mohla uplatnit své zájmy, když zde započala s výzkumem geomorfologie Skandinávského poloostrova a současně si přitom osvojila znalost severských jazyků. K odbornému studiu na pražské německé univerzitě ji přizval v roce 1912 profesor geografie na pražské německé univerzitě Alfred Grund (1875–1914). Zaujala ho svým vědeckým nadáním. Poznal ji při studijní cestě do Norska, kde pracoval na hydrobiologickém pracovišti v Bergenu. Nabídka byla Julií Moschelesovou akceptována. V červenci roku 1912 složila maturitu na gymnáziu a téhož roku začala studovat na univerzitě. Zajímala se především o obory geologie, geografie a meteorologie. Dostudovala u znalce geomorfologie Fritze Machatcheka (1876–1957). Doktorát získala na pražské univerzitě v roce 1916, když obhájila práci \"Die postglazialzeit in Skandinawien\". Stále však pracovala jako pomocná vědecká síla. Od roku 1918 dokonce jako bezplatná asistentka.\n\nV roce 1918 vydala práci o pražském podnebí \"Klima von Prag\", čímž navázala na nedokončený výzkum profesora Františka Augustina s podobnou problematikou v oblasti Balkánu. Roku 1923 přešla na českou univerzitu. V její práci převažoval zájem o fyzickou geografii zejména našeho území. Její myšlenkou byla téze o potřetihorním zdvihu české kotliny. Studovala změny v poloze rozvodí mezi Moravou a Váhem v oblasti Vlárského průsmyku. Publikovala článek o vzniku korálových útesů \"Geologische Rundschau\" (1921), nebo o americkém jezeře Bonneville \"Zeitschrift für Gletscherkunde\" (1921). Metodicky překonávala díla W. M. Davise i E. de Martonna. Důraz kladla na důležitost tektoniky pohybů a vliv geologické struktury. Její přínos vyzdvihl a ocenil v posudku český vědec a pozdější akademik Radim Kettner.\nRoku 1934 habilitovala v oboru antropogeografie (dnes socioekonomické geografie) přednáškou \"Střední Evropa jako antropogeografický pojem\". Živila se rovněž překlady, neboť ovládala němčinu, angličtinu, francouzštinu a severské jazyky. Český jazyk se naučila až později během studií. Dlouho mluvila s přízvukem, ale její písemný projev byl již v roce 1928 prakticky bezchybný. Až do počátku září roku 1938 suplovala přednášky z regionální geografie.\n\nPublikovala v zahraničních časopisech a zcela určitě byla ve světě mnohem známější než doma. Využívala znalostí z cizí literatury, aplikovala moderní matematické metody a mnozí geografové na její práci navazovali. Její práce byla publikována na příklad ve Francii, Švédsku či Spojených státech amerických. Její výzkumné práce zejména v oboru geologie českých zemí, obzvlášť její souhrny byly publikovány ještě dlouho po její smrti. Často přednášela v Londýně, Cambridgi, Leedsu, Manchesteru, atd.\n\nMimo jiné publikovala návrh na nové rozdělení tehdejšího Československa do krajů v publikaci J. Moschelesová - F. Ulrich \"K diskusi o regionalismu\" (1937).\n\nByla členkou mnoha vědeckých společností, např. KČSN, dopisující členkou Šafaříkovy společnosti v Bratislavě, čestnou členkou londýnské Sociological society. Francouzská Géographie commerciale de Paris jí udělila roku 1930 Medaili Gaudy.\n\nZnačným zásahem do její vědecké činnosti byla okupace Československa. Z důvodů rasových útoků a jejího přihlášení k židovskému náboženství musela republiku opustit. Po odchodu z vlasti pracovala v Austrálii ve městě Melbourne. Přednášela na obchodní fakultě do roku 1944 a potom byla ve službách samostatné armády Nizozemské východní Indie jako geografka. Zpracovala bibliografii týkající se zeměpisu dnešní Indonésie a přilehlých oblastí. V Melbourne pracovala i v exilové pobočce Československého červeného kříže. Zde se setkala s dánskou literární vědkyní Gretou Hortovou (1903–1967). Porozuměly si a po válce Greta Hortová odjela s Julií Moschelesovou do Československa.\n\nTady ovšem Julie Moschelesová zjistila, že její rodina byla během holokaustu vyvražděna, a ona přišla o celý rodinný majetek. Teprve po čtyřech letech se mohla vrátit na katedru geografie. Pracovala zde od roku 1950 pouze jako asistentka a teprve roku 1953 se mohla stát státní docentkou. Její dílo a vědeckou práci v době, kdy se moci ve státě chopili komunisté, nikdo nedokázal ani ocenit. Nebyla doceněna ani společensky. Žila v Praze velmi nuzně. Na fakultě přednášela geomorfologii a fyzický zeměpis až do své smrti na rakovinu (1956).\n\n\nJulie Moschelesová byla vědkyně, která se dokázala spolu s dalšími ženami prosadit na poli vědy v době, kdy to nebylo samozřejmé. Navázala tak na někdejší tradice amerického klubu dam, kdy ženy začaly projevovat zájem o vědu, třeba astronomii, lékařství i další obory a své znalosti prohlubovat a rozvíjet. Patří mezi \"zakladatelské osobnosti české geografie\". Řadí se také mezi průkopnice ženského hnutí, jakými byly např. Eliška Vozábová, Albína Dratvová a další osobnosti. I když měla život plný překážek a protivenství. Zasloužila se o rozvoj české geografie.\n\n\n"}
{"id": "1096452", "url": "https://cs.wikipedia.org/wiki?curid=1096452", "title": "Riomaggiore", "text": "Riomaggiore\n\nRiomaggiore je obec v regionu Ligurie, v provincii La Spezia, v Itálii. Leží v severozápadní části země, v Janovském zálivu, na pobřeží Ligurského moře. Je součástí Italské riviéry, respektive její východní části Riviery di Levante. Riomaggiore a okolní oblast je součástí italského Národního parku Cinque Terre. Obec leží 6 km od města La Spezia.\n\nPrvotní rozvoj obce začíná okolo roku 1000, původní osídlení je však staršího data. Další zmínky o obci jsou z roku 1251, kdy obyvatelé Riomaggiore a okolních obcí slibovali věrnost Janovské republice. V roce 1276 kupuje Riomaggiore a okolní obce Cinque Terre rodina Fieschi. V následujícím období dochází k rozvoji obce a obchodním úspěchům v celé oblasti Cinque Terre. Na terasovitých polích na útesech se pěstuje víno, které má úspěch v celé Evropě. V rámci celé Cinque Terre se začíná se stavbou místních kostelů. V dalším období oblast odráží vzestupy a pády Janovské republiky. V roce 1815 se Riomaggiore stává součástí Sardinského království a v roce 1861 součástí Italského království. Na konci 19. století je vystavěna železniční trať Janov - La Spezia.\n\n"}
{"id": "1096453", "url": "https://cs.wikipedia.org/wiki?curid=1096453", "title": "16. ročník udílení Nickelodeon Kids' Choice Awards", "text": "16. ročník udílení Nickelodeon Kids' Choice Awards\n\n16. ročník Nickelodeon Kids' Choice Awards se konal 12. dubna 2003 v Baker Hangar v Santa Monice v Kalifornii. Moderování se ujala Rosie O'Donnell. V průběhu večera vystoupili Justin Timberlake a B2K.\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1096454", "url": "https://cs.wikipedia.org/wiki?curid=1096454", "title": "Luka Svetec", "text": "Luka Svetec\n\nLuka Svetec (8. října 1826 Podgorje – 21. ledna 1921 Litija) byl rakouský politik slovinské národnosti z Kraňska, v 2. polovině 19. století poslanec Říšské rady.\n\nJeho otec Andrej Svetec byl rolníkem. Luka vychodil obecnou školu u františkánů v Kamniku. V letech 1840–1846 navštěvoval gymnázium v Lublani, následně v období 1846–1848 studoval v Lublani filozofii a pak až do roku 1853 práva na Vídeňské univerzitě. Následně pracoval jako soudní praktikant v Záhřebu a později jako soudce na různých místech v Chorvatsku a od roku 1861 také v kraňském Mokronogu. Jako soudní řeč prosazoval slovinštinu a byl proto přeložen do německého jazykového ostrova Kočevje (Gottschee). Město Kočevje mu roku 1863 udělilo čestné občanství. Od roku 1864 působil coby soudce v Brdu pri Lukovici. Byl adjunktem u okresního úřadu. Na tento post rezignoval 31. března 1866. Pak v letech 1866–1869 pracoval na městském úřadu v Lublani, ale když městská samospráva v roce 1868 dočasně přešla do německých rukou, byl pro své politické názory na podporu jazykových práv slovinštiny předčasně penzionován. Pak byl činný jako notář v Idriji a od roku 1873 až do své smrti v Litiji.\n\nMezi jeho hlavní spolupracovníky a spojence patřil Janez Bleiweis. Zasazoval se o rovnoprávnost Slovinců v rámci monarchie a od roku 1865 podporoval jednotné Slovinsko (tedy souvislý samosprávný útvar, nikoliv rozdělení etnických Slovinců do několika korunních zemí). Odmítl tak historické právo a upřednostnil přirozené právo Slovinců. Psal literární díla. Publikoval v dobovém tisku (\"Slovenija\", \"Slovenska čbela\"). V roce 1861 se podílel na založení právnického spolku Ljubljansko društvo za pravoznanstvo. Roku 1866 byl u vzniku divadelního spolku Ljubljansko dramsko društvo, v němž působil jako jeho první předseda.\n\nByl aktivní i zákonodárných sborech. Již roku 1862 kandidoval neúspěšně na Kraňský zemský sněm za obvod Trebnje. V kampani mluvil o duševním a hospodářském rozvoji slovinského lidu. Zvolen ale nebyl. Teprve v další kampani byl 30. dubna 1863 zvolen na Kraňský zemský sněm, nyní za kurii venkovských obcí, obvod Kočevje, Ribnica a Velike Lašče. 14. března 1864 pronesl na zemském sněmu řeč výlučně v slovinském jazyku, což vyvolalo velký ohlas v německém tisku. Na zemském sněmu zasedal až do roku 1895, ovšem s jistými přestávkami. Z politiky se dočasně stáhl v roce 1873 v době vyostřených sporů mezi jednotlivými tábory slovinské politiky. V roce 1877 po sblížení staroslovinců a mladoslovinců se do zemského sněmu vrátil. Teprve v roce 1895 ho porazil kandidát katolických konzervativců. V politice dlouhodobě razil vlastní, specifickou cestu, mimo jasné zařazení do politických bloků.\n\nZemský sněm ho 6. dubna 1867 zvolil i do Říšské rady (tehdy ještě volené nepřímo). Opětovně byl do vídeňského parlamentu zemským sněmem vvyslán roku 1870. Ač se dlouhodobě profiloval jako federalista a odpůrce centralistického pojetí státu, v červnu 1867 nečekaně podpořil rakousko-uherské vyrovnání; jako jeden z mála slovinských a slovanských poslanců. Argumentoval obavou, že při nesouhlasném hlasování by mohl Friedrich Ferdinand von Beust nechat rozpustit Kraňský zemský sněm, čímž by byla ohrožena politická práva kraňských Slovinců. Jeho příklon k dualismu vyvolal značnou kritiku z řad mladoslovinských liberálů.\n"}
{"id": "1096456", "url": "https://cs.wikipedia.org/wiki?curid=1096456", "title": "Mistrovství světa juniorů v orientačním běhu 1994", "text": "Mistrovství světa juniorů v orientačním běhu 1994\n\n5. Mistrovství světa juniorů v orientačním běhu proběhlo na severu Polska ve dnech 12. až 16. července 1994. Centrum závodů JMS bylo poblíž města Gdyně v Pomořském vojvodství na břehu Baltského moře.\n\n"}
{"id": "1096457", "url": "https://cs.wikipedia.org/wiki?curid=1096457", "title": "Jolanda z Dreux (1248)", "text": "Jolanda z Dreux (1248)\n\nJolanda z Dreux ( \"Yolande de Dreux\", 1212 – 30. října 1248) byla burgundská vévodkyně z dynastie Dreux.\n\nNarodila se jako dcera Roberta z Dreux a Eleonory ze Saint-Valery-sur-Somme. Roku 1229 byla provdána za burgundského vévodu Huga, svého vrstevníka a budoucího účastníka řady kruciát. Zemřela v říjnu 1248 během manželovy křížové výpravy do Svaté země a byla pohřbena v cisterciáckém klášteře Citeaux. Hugo se o deset let později znovu oženil.\n"}
{"id": "1096461", "url": "https://cs.wikipedia.org/wiki?curid=1096461", "title": "Kodonante", "text": "Kodonante\n\nKodonante (\"Codonanthe\") je rod rostlin z čeledi podpětovité. Je rozšířen v počtu 9 druhů výhradně ve východní Brazílii v ekosystému atlantického lesa. Zástupci rodu jsou epifytní rostliny s dužnatými vstřícnými listy a trubkovitými až zvonkovitými květy. Plodem je oranžová, nepukavá bobule.\nV roce 2013 byla část druhů (celkem 10) přeřazena na základě výsledků fylogenetických analýz do rodu \"Codonanthopsis\".\n\nZástupci rodu kodonante jsou epifytní nebo řidčeji skalní polokeře s převislým, plazivým nebo vystoupavým, dřevnatějícím, řídce větveným stonkem. Na stonku se často tvoří adventivní kořeny. Listy jsou vstřícné, dužnaté (za sucha kožovité), celistvé, celokrajné nebo někdy u vrcholu zoubkaté. Protistojné listy jsou většinou podobné velikosti, výjimečně jsou poněkud rozdílné. Řapík je krátký nebo zcela chybí. Květy jsou pětičetné, uspořádané v chudokvětých květenstvích, vyrůstajících v paždí horních listů. Kalich je zvonkovitý, zelený nebo načervenalý, zakončený 5 laloky. Koruna je nálevkovitá až baňkovitá, v kalichu šikmo nasazená, s trubkovitou až zvonkovitou korunní trubkou, u většiny druhů bez ostruhy. Tyčinky jsou 4, přirostlé u báze korunní trubky a nevyčnívající z květu. Semeník je svrchní. Čnělka nevyčnívá z květů a nese dvoulaločnou až nezřetelnou bliznu. Plodem je žlutooranžová až sytě oranžová, dužnatá, nepukající bobule.\n\nRod kodonante ve stávajícím taxonomickém pojetí zahrnuje 9 druhů, které jsou všechny endemity Brazílie a vyskytují se výhradně v ekosystému atlantického lesa. Rostou jako epifyty na kmenech a v korunách stromů, řidčeji na skalách. Na rozdíl od rodu \"Codonanthopsis\" nebývají asociovány s mraveništi.\n\nVýsledky fylogenetických studií ukázaly, že rod \"Codonanthe\" v klasickém pojetí, zahrnujícím celkem 19 druhů, je parafyletický a skládá se ze dvou nepříbuzných linií. V rodu \"Codonanthe\" tak zůstalo pouze 9 druhů, které jsou všechny endemity brazilského atlantického lesa, zatímco zbývajících 10 druhů bylo přeřazeno do revitalizovaného rodu \"Codonanthopsis\".\n\nNěkteré druhy kodonante jsou v zahraničí prodávány jako pokojové rostliny, zejména \"Codonanthe devosiana\". Jsou také celkem zřídka pěstovány v českých botanických zahradách.\n\n\n"}
{"id": "1096464", "url": "https://cs.wikipedia.org/wiki?curid=1096464", "title": "Mezistátní utkání české hokejové reprezentace v sezóně 2013/2014", "text": "Mezistátní utkání české hokejové reprezentace v sezóně 2013/2014\n\n\n"}
{"id": "1096467", "url": "https://cs.wikipedia.org/wiki?curid=1096467", "title": "Vorderweißenbach", "text": "Vorderweißenbach\n\nVorderweißenbach je městys v rakouské spolkové zemi Horní Rakousy, v okrese Urfahr-okolí. Území obce sousedí s Českem.\n\nK 1. lednu 2014 zde žilo 2 051 obyvatel.\n\n"}
{"id": "1096475", "url": "https://cs.wikipedia.org/wiki?curid=1096475", "title": "İbrahim Tatlıses", "text": "İbrahim Tatlıses\n\nİbrahim Tatlıses (* 1. ledna 1952, Şanlıurfa, Turecko) je turecký folkový zpěvák a bývalý herec kurdského původu. Narodil se ve městě Şanlıurfa. Nahrál 42 alb, z nichž nejznámější jsou \"Ayağında Kundura\" a \"Selam Olsun\". Účinkuje také v televizním pořadu \"Ibo Show\" a objevil se v několika filmech. Většinu filmů, ve kterých hrál, také režíroval. Bylo na něj spácháno několik atentátů za které může turecká vláda a turecký lid. Během posledního útoku byl střelen do hlavy, ale podařilo se mu přežít.\n\n\n\n\n"}
{"id": "1096477", "url": "https://cs.wikipedia.org/wiki?curid=1096477", "title": "Falco – příběh poldy", "text": "Falco – příběh poldy\n\nFalco – příběh poldy (ve francouzském originále Falco) je francouzský televizní seriál, který v letech 2013–2016 vysílal soukromý televizní kanál TF1. Jedná se o francouzský remake německého seriálu \"Poslední polda\" z roku 2009.\n\nV květnu 1991 poručík Alexandre Falco po zásahu střelou do hlavy upadl do kómatu. O 22 let později se probere a začne zjišťovat, jak moc se věci kolem něj změnily: jeho žena vede nový život a jeho dcera Pauline je už dospělá. Odmítne odchod do důchodu, který mu nabízí jeho bývalý kolega a nyní komisař Jean-Paul Ménard a vrátí se k policii a jeho novým kolegou se stává poručík Romain Chevalier.\n\n\n\n\n\n"}
{"id": "1096480", "url": "https://cs.wikipedia.org/wiki?curid=1096480", "title": "Nadace Adalberta Stiftera", "text": "Nadace Adalberta Stiftera\n\nSdružení Adalberta Stiftera, \"Adalbert Stifter Verein e.V.\", je kulturní institut institucionálně podporovaný zmocněncem Spolkové vlády pro kulturu a média. Jeho činností je podpora kulturní výměny mezi Německem a Českem. Sídlo sdružení se nachází v Sudetoněmeckém domě v Mnichově.\n\nNázev sdružení nebyl zvolen proto, že by se cíleně zabývalo životem a dílem Adalberta Stiftera, nýbrž proto, že tento básník je exemplárním příkladem kulturního spojení mezi Českem, Německem a Rakouskem.\n\nSpolek byl založen v roce 1947 umělci a spisovateli z řad sudetských Němců, původně za účelem kulturní podpory a zaopatření osob vysídlených ze Sudet. Wilhelm Weizsäcker ve svém memorandu z roku 1948 navrhl, aby byla v Augsburgu znovuzřízena právnická a filosofická fakulta německé Karlo-Ferdinandovy university. Jen z Prahy, Vratislavi a Královce do Bavorska přišlo tolik vysokoškolských učitelů vysídlených z vlasti, že bylo možné sestavit plnohodnotný učitelský sbor.\n\nV roce 1952 získalo sdružení od vlády Německé spolkové republiky státní finanční podporu coby kulturní instituce (na základě § 96 spolkového zákona o odsunutých, vyhnaných a uprchlých). Od té doby se práce sdružení vyvíjí ve smyslu kulturního institutu. Provádí kulturně-dějepisné výstavy, literárně-vědecký a literárně-historické výzkum a cíleně podporuje umělce.\n\nPo pádu železné opony v roce 1989 se činnost Sdružení Adalberta Stiftera rozšířila a soustředila především na bezprostřední česko-německou kulturní výměnu. Od roku 1994 sdružení společně s dalšími organizacemi uděluje Uměleckou cenu česko-německého porozumění osobám, které se obzvláště významným způsobem zasloužily o spolupráci mezi oběma národy a zeměmi.\n\nČlenství ve sdružení je volné a nepovinné. V roce 2015 mělo Sdružení asi 200 členů. Předsedou je od roku 2006 jazykovědec a historik Ernst Erich Metzner.\n"}
{"id": "1096482", "url": "https://cs.wikipedia.org/wiki?curid=1096482", "title": "CDMF", "text": "CDMF\n\nCDMF (Commercial Data Masking Facility, česky \"zařízení pro maskování komerčních dat\") je v informatice označení kryptografického algoritmu vyvinutého v roce 1992 společností IBM. Algoritmus slouží ke snížení síly zabezpečení 56bitové DES šifry na 40bitové šifrování jako důsledek omezení exportu kryptografie nařízeným vládou USA. Spíše než samotnou DES šifru představuje algoritmus generování klíčů, zvaný key shortening. Je to jeden z mnoha kryptografických algoritmů podporovaných v rámci S-HTTP.\n\nPodobně jako DES přijímá CDMF 64bitový vstupní klíč, ale ne všechny bity jsou použity. Algoritmus se skládá z následujících kroků:\n\n\nVýsledná 64bitová data jsou použita jako DES klíč. Vzhledem ke třetímu kroku potřebuje útok hrubou silou k otestování jen 2 možných klíčů.\n\n"}
{"id": "1096488", "url": "https://cs.wikipedia.org/wiki?curid=1096488", "title": "Nikolaj Marr", "text": "Nikolaj Marr\n\nNikolaj Jakovlevič Marr, gruzínsky ნიკოლოზ იაკობის ძე მარი (6. ledna 1865, Kutaisi – 20. prosince 1934, Petrohrad) byl gruzínský lingvista, archeolog a etnograf specializovaný na jazyky Kavkazu. Psal hlavně rusky, ale také gruzínsky a arménsky. Ve svém díle navázal především na tzv. mladogramatickou školu, která také zkoumala vývoj jazyků. Nakonec vytvořil zcela originální teorii o původu jazyka (nazývána jafetská teorie, materialistická teorie, nová lingvistika apod.), která byla v Sovětském svazu dlouho oficiální, než byla zavržena samotným sovětským vůdcem Stalinem.\n\nJeho otec byl Skot, matka Gruzínka. Vystudoval orientální jazyky na Petrohradské univerzitě a následně začal vyučovat arménská studia tamtéž. Roku 1898 se zúčastnil badatelské expedice do kláštera Athos a roku 1902 na Sinaj a do Jeruzaléma. Následně vydal vzácné arménské, gruzínské a arabské rukopisy, které objevil, a také abcházko-ruský slovník. Práce jako \"Stará arménština\" (1903) či \"Stará gruzínština\" (1925) mu zajistily značný respekt v odborných kruzích. Roku 1902 se díky tomu stal na petrohradské univerzitě profesorem arménské a gruzínské literatury. V letech 1904-1917 se pravidelně účastnil vykopávek v Ani, starém hlavním městě Arménie. Roku 1912 se stal členem Ruské akademie věd a v letech 1911-1917 byl děkanem orientalistické fakulty. V roce 1915 získal Uvarovovu cenu, nejvyšší ocenění Ruské archeologické společnosti. Povzbuzen těmito úspěchy formuloval roku 1924 obecnou teorii jazyka, založenou hlavně na komparativní lingvistice, v níž nebyl odborně vyškolen. To dnes mnozí označují za moment, kdy opustil pole vědy. Roku 1934 dostal Leninův řád.\n\nMarr se nejprve pokoušel dokázat příbuznost mezi jazyky kavkazskými a semitsko-hamitskými (a také třeba baskičtinou).\n\nRoku 1924 navrhl monogenetickou teorii jazyka, podle níž se všechny jazyky vyvinuly z jednoho zvukového základu, který se skládal ze čtyř základních prvků - slabik \"sal\", \"ber\", \"jon\" a \"roš\". Odmítl však ideu společného prajazyka. (Dokonce tvrdil, že indoevropské jazyky nevycházejí z jednoho základu, ale vznikaly nezávisle na sobě, což vedlo ke střetu s evropskou indoevropeistikou, ba tvrdil i to, že příbuzné nejsou jazyky slovanské, což pak sehrálo značnou roli při jeho zavržení). Každý jazyk na světě se podle Marra vyvíjel především pod vlivem socioekonomické struktury – jazyky byly tedy dle Marra produkty tříd a nikoli etnik, a teprve později se elementární jazyky třídní slučovaly do jazyků etnických a národních. Proto také, až vznikne beztřídní společnost, vznikne i zcela nový, univerzální jazyk, soudil Marr.\n\nDůležitou Marrovou tezí též bylo, že vývoj jazyka probíhá ve velkých kvalitativních skocích.\n\nMarrův důraz na „třídní povahu jazyka“ se zdál být ideálním základem marxistické lingvistiky. A skutečně, Marrovy teorie se staly hlavní a podporovanou linií této vědy v Sovětském svazu (zejména v \"Ústavu jazyka a myšlení\"), a to až do roku 1950, kdy sovětský diktátor Josif Stalin náhle Marrovu teorii odsoudil.\n\nStalin tak rozsoudil velkou polemiku, která se v sovětském tisku na počátku 50. let rozpoutala. Marrismus (reprezentovaný zejména Marrovými žáky I. I. Meščaninovem a F. P. Filinem) byl již dlouho pod tlakem řady kritiků (zejména Viktor Vinogarov, L. A. Bulachovskij, Lav Jakubinskij, Dmitrij Vladimirovič Bubrich), které marristé označovali jako „formalisty“. Obě skupiny tvrdě soupeřily a šlo i o boj mocenský. Útok „formalistů“ zahájil roku 1950 A. Š. Čikobava kritickým článkem v \"Pravdě\". Odpověděl mu hlavní Marrův žák Ivan Ivanovič Meščaninov. Nejtvrdší výpad provedl Bulachovskij, který obvinil Marra, že manipuloval s daty. Diskusi utnul 20. července 1950 vůdce Stalin tvrdým protimarrovským článkem, v němž uvedl, že Marr byl pouhým „zjednodušovatelem a vulgarizátorem marxismu“ a jeho učení bylo „plné chyb, špatně definovaných problémů a útržkovitých návrhů“. Jasně také zdůraznil, že marrovské odmítání příbuznosti jazyků (zejména slovanských) musí v sovětské jazykovědě skončit.\n\nOdborníci nevylučují, že článek napsal skutečně sám Stalin. Jeho důvody byly zřejmě politické (útok na marrismus byl vlastně součástí kampaně proti kosmopolitismu a „re-nacionalizace“ sovětské ideologie), avšak ani po pádu stalinismu a dokonce i sovětského režimu, nebyla Marrova teorie nikdy rehabilitována a je předmětem zájmu spíše sovětologie, než lingvistiky.\n\n\n"}
{"id": "1096489", "url": "https://cs.wikipedia.org/wiki?curid=1096489", "title": "Rájec (Tisá)", "text": "Rájec (Tisá)\n\nRájec (německy \"Raiza\" nebo \"Raitza\") je osada a základní sídelní jednotka obce Tisá v okrese Ústí nad Labem ležící v nadmořské výšce 485 m na hranicích s Německem. Nachází se asi 2,6 km severo-severozápadně od Tisé.\n\nOsada Rájec se nachází v Chráněné krajinné oblasti Labské pískovce, severně od ní je také přírodní rezervace Rájecká rašeliniště. Poblíž státní hranice (u bývalého hostince) jsou dvě památné lípy malolisté (Lípy v Rájci). Západním směrem leží Rájecký rybník.\n\nBěhem třicetileté války byla vesnice zcela zpustošena, osídlení bylo postupně obnoveno od roku 1653, kdy zde bylo evidováno 85 obyvatel. Na konci 18. století bylo v Rájci 44 domů, o 100 let později již 60 domů s 352 obyvateli. Obyvatelé Rájce pracovali buď v místním průmyslu, což byla především továrna na výrobu knoflíků v Tisé, dále pak jako lesní dělníci, řemeslníci nebo obchodníci.\n\nVe svazích lesa nad osadou se nachází pískovcové skalní věže a masivy horolezecké oblasti \"Rájec\" vyhledávané především českými a německými horolezci. Mezi dominanty patří \"Sokolí věž\" v \"Ostřížích stěnách\" a \"Blíženci\" v \"Rájeckém údolí\". Prvním zdokumentovaným výstupem je \"Stará cesta\" na věž \"Bumbrlíček\" (Walter Lehmann a Richard Finke, 20. května 1905). Na rozcestí před Rájcem stojí také soukromá horolezecká chata (bývalý penzion \"Lesní zátiší\").\n\nProchází tudy krátká trasa zelené turistické značky, spojující východiště turistických značek na hranici s Německem, naučná stezka Zapomenuté pohraničí a cyklotrasa č. 3017 (Děčín - Nová Ves - Sněžník - Rájec - Petrovice - Adolfov).\n\n"}
{"id": "1096491", "url": "https://cs.wikipedia.org/wiki?curid=1096491", "title": "Wu (příjmení)", "text": "Wu (příjmení)\n\nWu je několik čínských příjmení – ; ; ; ; ; ; :\n\n"}
{"id": "1096494", "url": "https://cs.wikipedia.org/wiki?curid=1096494", "title": "Olga Korbutová", "text": "Olga Korbutová\n\nOlga Valentinovna Korbutová ( \"Во́льга Валянці́наўна Корбут\") (* 16. květen 1955, Grodno, Sovětský svaz) je bývalá běloruská gymnastka, která reprezentovala Sovětský svaz. Byla často přezdívána Vrabec z Minsku. S gymnastikou začala v 8 letech a v 9 letech ji začal trénovat běloruský trenér Renald Knyš (bělorusky Рэнальд Іванавіч Кныш), který o ní sice tvrdil, že je líná a náladová, zároveň ale viděl velký potenciál v jejím talentu a nezvykle ohebné páteři. Pod jeho vedením se naučila např. velmi náročné \"salto nazad\" na kladině. Její obrovský talent se začal záhy projevovat. Dokázala zacvičit prvky, které ještě nikdo před ní. Vybojovala čtyři zlaté a dvě stříbrné medaile na olympijských hrách, v Mnichově 1972 a Montrealu 1976. Je též dvounásobnou mistryní světa, z roku 1974. Roku 1988 byla jako první gymnastka vůbec, byla uvedena do Síně slávy gymnastiky. Po skončení gymnastické kariéry vystudovala roku 1977 pedagogický institut a stala se učitelkou. Roku 1991 Bělorusko opustila a přesídlila do Spojených států amerických. Roku 2000 se stala občankou Spojených států amerických.\n\nKorbutová proslula hlavně provedením tzv. korbut salta (jde o prvek prováděný na asymetrických bradlech, kdy se gymnastka postaví na vyšší žerď, provede salto vzad a znovu se chytí této žerdi) na olympiádě v Mnichově v roce 1972. Byla vůbec první gymnastkou, která tento prvek předvedla na mezinárodní soutěži. V roce 1977 sovětská gymnastka Elena Mukhina pozměnila toto salto přidáním plného obratu. V roce 1980 bylo salto dokonce provedeno na nižší žerdi. V konečném důsledku bylo později úplně zakázáno se na žerď postavit jako moc nebezpečné. \n\nKorbutová do Mnichova nepřijela jako jedna z favoritek. ve svých 17 letech měla hlavně sbírat zkušenosti. S kolegyněmi nejprve vyhrála soutěž družstev. Potom přišel den, kdy se bojovalo o titul ve víceboji jednotlivkyň. Po dvou ze čtyř disciplín měla Olga Korbutová předvést sestavu na bradlech, což byla její parádní disciplína. Při této sestavě ale udělala několik zásadních chyb a to ji stálo titul. Další den se konala finále v jednotlivých disciplínách. Na přeskoku skončila pátá a pak přišla znovu bradla. Tentokrát skoro bezchybná. Získala známku 9,7 a stříbrnou medaili. Následně získala 9,9 na kladině a zlatou medaili. Stejnou známku získala i na prostných a to znamenalo další zlato. Olga Korbutová se tak stala hvězdou celé Olympiády.\n"}
{"id": "1096497", "url": "https://cs.wikipedia.org/wiki?curid=1096497", "title": "Nestor Burma (seriál)", "text": "Nestor Burma (seriál)\n\nNestor Burma je francouzsko-belgicko-švýcarský televizní seriál o detektivovi Nestoru Burmovi, který v letech 1991–2003 uvedly televizní kanály Antenne 2 a France 2.\n\nSoukromý detektiv Nestor Burma vyšetřuje případy v celé Paříži. Případy v prvních sériích byly napsány podle knih spisovatele Léo Maleta, v pozdějších dílech se jednalo o nově napsané příběhy.\n\n\n\n\n\n\n\n\n\n"}
{"id": "1096499", "url": "https://cs.wikipedia.org/wiki?curid=1096499", "title": "Intervencionismus", "text": "Intervencionismus\n\nIntervencionismus může znamenat:\n\n"}
{"id": "1096500", "url": "https://cs.wikipedia.org/wiki?curid=1096500", "title": "Alb", "text": "Alb\n\nAlb je poslední a nejmladší chronostratigrafický stupeň spodní křídy, který je datován do rozmezí před 113,0 ± 1,0 až 100,5 ± 0,9 Ma (milionů let). Albu předcházel apt a následoval ho cenoman.\n\nStupeň alb (francouzsky \"albien\" – odvozeno od řeky Aube ve Francii), byl poprvé navržen v roce 1842 francouzským paleontologem Alcidem d'Orbignym.\n\nZačátek (báze) albu je definován jako místo, kde se poprvé ve stratigrafickém sloupci objevily kokolitky druhu \"Praediscosphaera columnata\". Konec albu (báze cenomanu a svrchní křídy) se definuje jako místo, kde se poprvé objevili dírkonošci druhu \"Rotalipora globotruncanoides\". \n\nStupeň alb bývá dále dělen na tři podstupně: spodní, střední a svrchní.\n"}
{"id": "1096502", "url": "https://cs.wikipedia.org/wiki?curid=1096502", "title": "Haren (Brusel)", "text": "Haren (Brusel)\n\nHaren ( a psané \"Haeren\") byla stará obec v Bruselu, která byla sloučena s hlavním městem Brusel v roce 1921. Je odlehlou městskou částí, nacházející se v severovýchodním okraji regiónu hlavního města Bruselu. Nachází se zde hlavní velitelství NATO.\n"}
{"id": "1096504", "url": "https://cs.wikipedia.org/wiki?curid=1096504", "title": "Observatoř Stará Lesná", "text": "Observatoř Stará Lesná\n\nObservatoř Stará Lesná ( \"Observatórium Stará Lesná\") je astronomická observatoř, která se nachází ve Staré Lesné v okrese Kežmarok v nadmořské výšce 785 m n. m. Observatoř patří pod Astronomický ústav Slovenské akademie věd, v jeho areálu se nachází meteorologická stanice Geofyzikálního ústavu SAV. Výstavba budovy observatoře začala v roce 1979.\n\nObservatoř (stav v prosinci 2014) zahrnuje „komplex dvou kupolí a jedné zvláštní budovy, kde jsou umístěny 60cm a 50cm reflektory pro fotometrii hvězd, 50cm horizontální sluneční dalekohled se spektrografem (f=35 m) pro spektrální pozorování povrchu Slunce a malý 10cm refraktor pro kresbu slunečních skvrn. Horizontální sluneční dalekohled se spektrografem se dnes používá hlavně pro astronomická praktika studentů univerzit a k testům astronomických postfokálních zařízení a optiky.“\n\nMeteorologická stanice je detašovaným pracovištěm Oddělení fyziky atmosféry Geofyzikálního ústavu SAV. Stanice je v nadmořské výšce 810 m n. m. Podle webových stránek ústavu je „pozorovací program zaměřen na:\n\nBěhem vichřice ve Vysokých Tatrách 19. listopadu 2004 se stanice Stará Lesná nacházela v oblasti největšího poškození lesa. Nárazový vítr s rychlostí nad 30 m/s zde trval od 15:20 do 18:20.\n\n\n"}
{"id": "1096508", "url": "https://cs.wikipedia.org/wiki?curid=1096508", "title": "Brtevský potok", "text": "Brtevský potok\n\nBrtevský potok nazývaný též Brtva je největší pravostranný přítok řeky Dědiny (Zlatého potoka) v okrese Rychnov nad Kněžnou v Královéhradeckém kraji. Délka toku činí 8,7 km. Plocha povodí měří 17,4 km².\nPotok pramení jižně od Bačetína, v podhůří Orlických hor, v nadmořské výšce okolo 450 m. Od pramene až po soutok s Bačetínským potokem protéká Brtevský potok úzkým zalesněným pásem v zemědělské krajině. V nejhornější části teče jihozápadním směrem. V tomto úseku přijímá levostranný přítok od Sudína. Na horním toku mezi sedmým a osmým říčním kilometrem se tok obrací na severozápad a směřuje tímto směrem zhruba jeden a půl kilometru. Severovýchodně od Domašína se potok stáčí na západ a teče necelé tři kilometry k severovýchodnímu okraji Dobrušky. Zde jej posiluje zprava \"Bačetínský potok\", který je jeho největším přítokem. Poté Brtevský potok protéká Křovicemi, obrací se na jih k centru Dobrušky, kde se velkým obloukem stáčí na západ ke svému ústí. Do Dědiny se vlévá na jejím 25,7 říčním kilometru v nadmořské výšce 275 m.\n\n\nPrůměrný průtok Brtevského potoka u ústí činí 0,1 m³/s. V extrémně suchých letech potok vysychá.\n"}
{"id": "1096509", "url": "https://cs.wikipedia.org/wiki?curid=1096509", "title": "Mezistátní utkání české hokejové reprezentace v sezóně 2014/2015", "text": "Mezistátní utkání české hokejové reprezentace v sezóně 2014/2015\n\nMezistátní utkání české hokejové reprezentace v sezóně 2014/2015\n"}
{"id": "1096513", "url": "https://cs.wikipedia.org/wiki?curid=1096513", "title": "Čech (příjmení)", "text": "Čech (příjmení)\n\nČech je příjmení, které mohlo nebo může nosit více osobností:\n\n\n\n\n"}
{"id": "1096514", "url": "https://cs.wikipedia.org/wiki?curid=1096514", "title": "Pryšec obecný", "text": "Pryšec obecný\n\nPryšec obecný (\"Euphorbia esula\") je vytrvalá, až 70 cm vysoká, planě rostoucí rostlina, jeden z více než 25 druhů rodu pryšec které rostou v přírodě České republiky.\n\nDruh roste téměř po celé Evropě a dále na Sibiři, ve Střední Asii, v Číně a Koreji. Druhotně se vyskytuje v Severní a Jižní Americe a také v Tichomoří, tam všude se patrně dostal se znečištěným osivem. V Česku je hojně rozšířený od nížin do podhůří, ve vyšších polohách je naopak vzácný.\n\nSlunomilná rostlina která roste nejčastěji na lehkých, neobdělávaných půdách. Tento hemikryptofyt se vyskytuje hlavně na stráních, loukách i pastvinách, na úhorech, v příkopech podél polních cest, v lužních lesích, na silničních i železničních náspech i na březích vodních nádrží a řek.\n\nPryšec obecný je vytrvalá, lysá, řídce trsnatá bylina vyrůstající z tenkého rozvětveného oddenku. Oblé přímé lodyhy dorůstající do výše 40 až 70 cm se v úžlabí listů silně větví. Střídavě vyrůstající listy jsou přisedlé, úzce obkopinaté, celokrajné a jen u tupě špičatého vrcholu jemně pilovité. Bývají dlouhé 4 až 6 cm a široké 3 až 6 mm, spodní jsou rozestálé a horní vzpřímené.\n\nLodyha a její odbočky v horní části lodyhy nesou cyathia tvořící květenství, mnohoramenný lichookolík s 10 až 18 větvemi, které se mohou i dvojnásobně vidličnatě větvit. Špičaté podpůrné listeny jsou podlouhlé trojboké a na vrcholu mají ostrou špičku. Srdčité zákrovní listence jsou široce trojboké až ledvinovité a jsou širší než delší. V období po odkvětu jejich zlatožlutě zbarvení zčervená a žlutavé nektarové žlázky zhnědnou. Rostlina kvete v červnu až srpnu. Plody jsou třípouzdré kulovité tobolky, asi 3 mm velké. Obsahují tři hladká, šedohnědá, okrouhle vejčitá, asi 2 mm dlouhá semena se žlutým masíčkem. Ploidie druhu 2n = 60.\n\nRostlina se rozšiřuje do svého okolí hlavně dlouhými výhonky oddenků které jsou dobře životaschopné a pronikají hluboko do půdy, rostlina tak kolem sebe vytváří kolonii. Na větší vzdálenosti se šíří semeny která si podržují klíčivost po mnoho let. Semena bývají po dozrání vystřelována pukajícími tobolkami až 4 m daleko a roznášejí je také mravenci.\n\nRostlina po poranění roní z mléčnic bílé mléko které po potřísnění kůže zapříčiňuje její svědění nebo vznik puchýřů, při zasažení oka vyvolává zánět rohovky a po požití způsobuje zvracení nebo průjmy. Mléko obsahuje kyselinu euforbiovou a její anhydrid, dále euforbon, pryskyřici, kaučuk, gumu a organické kyseliny.\n\nDruh je ve středoevropské přírodě hodnocen jako málo nebezpečný plevel který obvykle roste na neobdělávaných místech. Jen řídce se vyskytuje i na polích kde zapleveluje vytrvalé pícniny, drží se však většinou při okrajích a lze ho úspěšně likvidovat herbicidy.\n\nNa západě Kanady a Spojených států je pryšec obecný považován za velkou hrozbu, je zapsán na seznamu 100 světově nejnebezpečnějších plevelů a každá rostlina je povinně hubena. Pro jeho omezení tam byli zkoušeni i brouci dřepčíci (Alticini) napadající květy.\n\n\n \n"}
{"id": "1096516", "url": "https://cs.wikipedia.org/wiki?curid=1096516", "title": "František Janoušek", "text": "František Janoušek\n\nFrantišek Janoušek (6. května 1890, Jesenný – 23. ledna 1943, Praha) byl český malíř.\n\nFrantišek Janoušek po absolvování měšťanky (1902-1905) studoval na Učitelském ústavu v Praze a v Jičíně. Až do počátku první světové války působil jako učitel v menších středočeských obcích (Čelákovice, Kostelec, Brandýs, Kozly).\n\nV roce 1914 byl mobilizován a odvelen jako pěšák na srbskou frontu, krátce nato byl raněn a hospitalizován v Lublani. Po vyléčení byl nasazen v Karpatech, ale pod vlivem válečných hrůz se zhroutil a sám se postřelil do nohy. Pobýval v několika nemocnicích a volný čas věnoval malování. Nakonec skončil jako písař ve válečné nemocnici v Pardubicích a poté v Kadani, kde se dočkal konce války.\n\nV roce 1919 se přihlásil ke studiu na Akademii výtvarných umění v Praze a byl přijat do speciální školy Vojtěcha Hynaise, se kterým se později sblížil i osobně. Byl tehdy o deset let starší než většina jeho spolužáků – v jiných ateliérech ve stejné době studovali malíři Bauch, Kaplický, Štyrský, Holý nebo sochaři Benda, Durasová, Makovský Lauda, Stefan, Wagner, Pešánek. V roce 1920 Janoušek obdržel za malbu školní cenu 1. stupně. Během studií se oženil s učitelkou Annou Žákovou (1921). Akademii absolvoval po třech letech a odjel na studijní cestu do Vídně a Německa. Roku 1923 byl na vlastní žádost jako voják penzionován.\n\nV roce 1924 se manželům Janouškovým narodila dcera Alena a František Janoušek vystavoval poprvé s SVU Mánes. V té době již byl dostatečně finančně zajištěn a roku 1926 se přestěhoval s rodinou do Prahy a najal si zde ateliér. Podnikl jednoměsíční cestu do Paříže.\n\nV roce 1929 obdržel cenu fondu Jana Štursy a v říjnu navštívil Itálii. Během první velké roztržky v SVU Mánes (1929), následované odchodem několika členů, zůstal členem SVU, přestože mu secesionisté jako výtvarníci byli bližší. Po třech letech se většina z nich do Mánesa vrátila (zatímco jiní členové byli vypuzeni) a spolu s nimi se novými členy stali surrealisté Štyrský a Toyen.\nJanoušek měl možnost seznámit se na dvou pražských výstavách roku 1931 s některými díly francouzských surrealistů (Dalí, Ernst). O rok později, na výstavě \"Poezie 1932\", která byla prvním představením českého surrealismu, byli kromě českých malířů zastoupeni početnou kolekcí prakticky všichni významní francouzští surrealisté. Ve 30. letech Janoušek vystavoval každoročně s SVU Mánes a roku 1935 zde měl první autorskou výstavu.\n\nJeště před válkou se spřátelil s Václavem Bartovským a Zdeňkem Rykrem a dalšími členy skupiny 42, která se v té době formovala.\nOd roku 1939 až do roku 1942 spolu s Vladimírem Sychrou a Vojtěchem Tittelbachem vedl Malířskou školu Mánesa. V roce 1942 onemocněl a byl neúspěšně operován. Zemřel na zhoubný nádor 23. ledna 1943 v Praze.\n\nV rodině měl umělecký talent Janouškův strýc Franz Kochanek, který po studiu na pražské UPŠ a v Mnichově byl cizelérem ve Vídni. Janouškův starší bratr Josef, který studoval kamenosochařství a vyučil se zinkografem, působil jako kreslíř v humoristických časopisech, ale zemřel v 25 letech na tuberkulózu. Dcera Františka Janouška Alena studovala na VŠUP u Emila Filly, jeho synovec byl malíř Jaroslav Klápště.\n\nFrantišek Janoušek po smrti staršího bratra Josefa ještě před válkou začal kreslit pro humoristické časopisy, se kterými bratr spolupracoval, a za války vytvořil řadu kreseb ovlivněných symbolismem. Během studia na AVU a v polovině 20. let se jeho tvorba vyvíjela od akademismu nejprve k sociální (\"Slepý harmonikář\") a později k postimpresionistické malbě ovlivněné Kremličkou, Picassem a Derainem. \n\nPo návratu z Paříže (1927), kde objevil Matisse, prošel obdobím fauvismu a syntetického kubismu (\"Zátiší s houbami\", 1929). Pro další směřování byla významná jeho cesta do Itálie (1929), po které se v Janouškově malbě objevuje dynamizace tvarů. Klíčovým obrazem tohoto období je \"Večer v Sieně\" (1929-30). Jeho další obrazy již obsahují pohyb, který rozvrací plošnou postkubistickou stylizaci (\"Milenci\", 1931) a geometrii nahrazují organické tvary. Zároveň opustil téma architektury (\"Pozdrav z Benátek\", 1932) a novým ústředním motivem obrazů se stala figura (\"Sochař\", 1932). Symbolem vnitřního pohybu v obrazu jsou zvlněné linie, rozvolnění a lineární redukce obrazových elementů (\"Větrná krajina I-III\", 1932).\n\nV následujícím lyrickém období prostor i organické tvary ztrácejí souvislost s realitou, barevnost obrazů se pohybuje v široké škále od téměř monochromatických (\"Sochařka\", 1933) po zářivě kontrastní tóny (\"Žlutá krajina\", 1933). Součástí kompozice jsou rovné čáry vytvářející geometrickou síť (\"Malířka\", 1933) i zprohýbané linie navozující pohyb (\"Hlava\", 1933) a různé geometrické elementy (\"Večeře stařeny\", 1933), někdy zvýrazněné strukturální reliéfní malbou (\"Vánoční obraz\", 1933). Organické tvary jsou modelovány výrazným stínováním, prostor se prohlubuje a často končí horizontem mořského pobřeží.\nRoku 1934 Janoušek krátce sáhl k popisnosti v některých venkovských motivech (\"Pastýř\"), ale pak se znovu vrátil k abstraktním tvarům. \n\nV letech 1935-36 vytvořil sérii kreseb s motivy lidského těla v dramatických situacích, které jsou ozvěnami jeho válečných zážitků a reagují na zlověstnou realitu občanské války ve Španělsku. Figury jsou v těchto kresbách ovíjeny a spoutány, škrceny, zraňovány a trhány na kusy. Obrazy na plátně ze stejného období mají černé pozadí (\"Obraz\", 1935, \"Španělsko\", 1936) a podle Jaromíra Pečírky evokují zneklidňující osudové pocity.\n\nVe zbývajících předválečných letech kritika věnovala pozornost tehdejšímu imaginativnímu umění, ale Janouška a jeho expresivní podobu surrealismu ignorovala. Samotné názvy obrazů vypovídají o duševním rozpoložení autora (\"Člověk z podzemí\", 1936, \"Hodina červů\", 1937, \"Do noci dějin\", 1937). Janoušek v letech 1937-1938 změnil způsob malby – místo stínování užíval šrafy, barvu nanášel krátkými tahy a ponechával na plátně stopy štětce (\"Fosilní lidé\", 1938).\n\nMalíř naposled vystavoval roku 1938. Kresby a obrazy namalované do jeho předčasné smrti v roce 1943 nejsou datovány a je obtížné je časově zařadit, pokud se netýkají konkrétní události (\"In memoriam Zdeňka Rykra\", 1940, \"Po pádu Paříže\", 1940). Jeho kresby ze skicáře se věnují vesnickému prostředí, kde \"\"vesnický chudák ve svém nekonečném a marném plahočení se stane symbolem nekonečného utrpení lidstva v dějinách\"\"\nObrazy namalované za války jsou expresivní, obsahují ženské bytosti nebo jen změť lidských tvarů, která se prolíná se skalami, se symboly starých kultur nebo nejrůznějšími živočichy a nestvůrami (\"Vadnoucí ženy\", 1941, \"Kréta\", 1941, \"Kráčivec\", 1942, \"Krajina s hmyzem\", 1942) a v úhrnu se slévá \"\"v jediný nářek všeho živého\"\". \nJanoušek jako student Učitelského ústavu začal psát verše pro Ozvěny světa a domova a dětské přílohy Českého slova a Lidových novin a doprovázel je vlastními kresbami. Po roce 1939 se v jeho básních objevuje lyrický děj a meditace o vlastním osudu, nejčastějšími tématy je štěstí a prázdnota. V období války se jeho básně už nehodily pro děti a svou složitou symbolikou budily podezření protektorátní cenzury. \nFrantišek Janoušek přispíval od roku 1927 do roku 1932 recenzemi výstav do časopisů Volné směry, Národní osvobození, Český svět, Eva, Světozor.\n\n\n\n\n\n"}
{"id": "1096519", "url": "https://cs.wikipedia.org/wiki?curid=1096519", "title": "Hvězdárna Rožňava", "text": "Hvězdárna Rožňava\n\nHvězdárna Rožňava (oficiálně od roku 1. ledna 2009 \"Úsek astronómie Gemerského osvetového strediska – hvezdáreň Rožňava\") se nachází v severní části města Rožňava, nad poliklinikou na jižním svahu Kalvárie na Lesní ulici 1 v nadmořské výšce 377 metrů. V době největšího rozkvětu měla hvězdárna 10 zaměstnanců a kolem 10 000 návštěvníků ročně.\n\nPrvní zmínka o astronomické činnosti v Rožňavě je z roku 1951. V tomto roce se spojilo několik zájemců, kteří začali studovat astronomii z dostupných zdrojů. V roce 1956 začali stavět první dalekohled, 15centimetrový reflektor typu Newton. Díky tomu zde v roce 1961 vznikl astronomický kroužek.\n\nV roce 1966 byl Městským národním výborem zakoupen pozemek s menší budovou, který byl 15. května 1966 odevzdán astronomickému kroužku za účelem vybudování pozorovatelny. Postupně zde začaly vyrůstat speciální objekty, jako pozorovatelna pro 15cm dalekohled Newton, Foucaultovo kyvadlo. Získány byly i nové přístroje, pomůcky a zařízení. V roce 1967 zde byla nainstalována celooblohová kamera. V roce 1970 byly instalovány sluneční hodiny vyrobené J. Gömörim, které se staly symbolem hvězdárny.\n\nK 1. lednu 1969 se z hvězdárny stala samostatná instituce - \"Ľudová hvezdáreň Uránia\", jejímž ředitelem se stal Juraj Gömöri. Ve stejném roce se hvězdárně podařilo sehnat starší dalekohled typu Newton s rozměry 280/2250. V následujícím roce byla dokončena pozorovatelna s posuvnou střechou, do níž byl nainstalován. Dalekohled je na původním místě i v současnosti a je stále funkční. V roce 1972 byl k němu přidán i refraktor s průměrem 110 mm vyrobený v roce 1900 ve Vídni. V následujícím roce dostal objektiv tohoto dalekohledu novou zrcadlovou vrstvu.\n\nV roce 1974 byl v areálu instalován radioteleskop k sledování ultrakrátkých rádiových vln ze Slunce a byla postavena „sluneční věž“ vysoká 12 metrů. Také byla na Newtonův reflektor nainstalovaná fotokamera k pravidelnému monitorování slunečních skvrn. V následujícím roce začala pokusná měření teploty a vlhkosti vzduchu a byla zhotovena sluneční pec k demonstraci helioenergetiky. Začalo se uvažovat o větší pozorovatelně a z Prahy byla dovezena kupole s průměrem 6 m v hodnotě 350 000 tehdejších Kčs. Opravy a konzervace kupole byly dokončeny o rok později. Byl instalován model nebeské sféry, který měl sloužit k demonstraci významných nebeských souřadnic, bodů a pohybu hvězd po obloze.\n\nMeteorologická pozorování byla natolik úspěšná, že v roce 1982 byla objednána profesionálně vybavená meteostanice a začalo se s monitorováním intenzity slunečního záření pomocí heliografu. Budovu hvězdárny tvořil v té době původní rodinný dům, který stál na zakoupeném pozemku a byl přizpůsoben potřebám hvězdárny. K provozu však byly potřeba větší prostory a tak byla zahájena rekonstrukce a přístavba budovy. Ta byla dokončena v roce 1983. V následujícím roce byla zbourána sluneční věž. Důvodem byl nedostatek plánovaného přístrojového vybavení kvůli jeho nedostupnosti a také to, že konstrukce už nesplňovala bezpečnostní ani estetické požadavky. První profesionální dalekohled byl do hvězdárny dodán v roce 1989, šlo o refraktor od firmy Zeiss s průměrem 100 mm a ohniskovou vzdáleností 1000 mm.\n\n22. května 1989 byla zahájena stavba rotundy pod kopuli, kam se měl umístit Coudé refraktor 150/2250, který měl být dodán do konce roku. Instalován však byl až v letech 1993/1994. Celooblohová kamera byla v té době už příliš nákladná a nepodávala požadované výsledky. Nakonec byl v červnu 1991 její provoz zrušen.\n\nOd 1. ledna 2009 nemá „Hvezdáreň v Rožňave“ právní subjektivitu a byla svěřena do správy majetku Gemerského osvetového strediska. Činnost hvězdárny byla začleněna do organizační struktury GOS a byl vytvořen úsek astronomie, který plní úlohy především z oblasti populárně-výchovné, odborně-výzkumné, pozorovatelské a poradenské činnosti.\n\n\nPřednášková místnost s kapacitou 40 lidí vybavená moderní, ale i starší technikou jako je projektor Séleco, promítačka, diaprojektor, ale i nové dataprojektory. Kupole s průměrem 6 metrů, pozorovatelna s odsouvací střechou.\n\n"}
{"id": "1096526", "url": "https://cs.wikipedia.org/wiki?curid=1096526", "title": "Gerulata", "text": "Gerulata\n\nKastel Gerulata byl jedním ze starořímských opevnění na Dunaji, jehož zbytky byly nalezeny ve slovenských Rusovcích nedaleko Bratislavy. Jednalo se o součást ochrany pevninské hranice Římské říše (Limes Romanus) z období počátku našeho letopočtu. Na vyhodnocování archeologických nálezů v této lokalitě se podílel i významný československý historik a numismatik profesor Vojtěch Ondrouch (1891-1963).\n"}
{"id": "1096528", "url": "https://cs.wikipedia.org/wiki?curid=1096528", "title": "Ukřižování Ježíše Krista", "text": "Ukřižování Ježíše Krista\n\nUkřižování Ježíše Krista je událost z 1. století našeho letopočtu, kdy byl Ježíš Nazaretský pověšen a přibit na kříž, kde zemřel a tím vykonán rozsudek ukřižování. Ježíšovou smrtí na kříži popisovanou v evangeliích vrcholí pašije – utrpení Kristovo a je spolu s jeho následným zmrtvýchvstáním nejdůležitější událostí \nkřesťanského náboženství. Téma \"Ukřižování\" patří k nejčastějším motivům křesťanského výtvarného umění.\n\nJežíš byl souzen za to, že se označoval za Mesiáše, krále Židů. Rozsudek si na římském místodržícím Pilátu Pontském vynutil dav. Ježíš byl pak mučen a veden s křížem na popravu.\n\nEvangelia dále popisují, jak je Ježíš ukřižován na vrchu zvaném Golgota (Lebka). Na jeho kříž je připevněna cedule \"Židovský král\" a kolemjdoucí ho uráží a posmívají se mu, že je bezmocný. Spolu s Ježíšem jsou ukřižováni ještě dva zločinci, z nichž jeden se rouhá a druhý se Ježíše zastane. Vojáci hrají kostky o Ježíšův plášť a dávají mu napít z houby napuštěné octem. Opodál stojí Ježíšova matka Marie s příbuznou Marií Kleofášovou a Marie Magdaléna (tři Marie), Salome a \"milovaný učedník\" (ztotožňovaný s Janem). Po té, co se objeví znamení (zatmění nebe, zemětřesení apod.), Ježíš skoná a setník jej označí za skutečného Božího syna. Na to voják probodne kopím Ježíšův bok a konstatuje smrt.\n\nOkolnosti Ježíšovy smrti popisované evangelii nelze ověřit spolehlivými historickými prameny. Tacitus uvádí jen \"popravu Pilátem Pontským\", Flavius Iosephus zmiňuje jen smrt Ježíšova bratra ukamenováním a Talmud Ježíšovu (Ješuovu) smrt oběšení v předvečer Pesachu.. Flaviovo svědectví o Ježíšově ukřižování (\"Testimonium flavianum\") je zpochybňováno jako pozdější interpolace textu.\n\nKorán uvádí, že Mesiáš Ísá nezemřel ukřižováním, že to se to tak jen zdálo, ale že jej Bůh k sobě pozdvihl.\n\nPotupná a Bohem zlořečená smrt Pomazaného krále je ústřední zprávou Nového zákona. Ježíš na kříži nezemřel za svoje hříchy, ale aby vykoupil hříchy celého lidstva a způsobil usmíření mezi člověkem a Bohem. Tato spásná oběť, sebeobětování Božího syna, je připomínána eucharistií, kultickým přijímáním Kristova těla a krve v podobě chleba a vína.\n\nV Novém zákoně se uvádí, že Ježíš byl popraven připevněním na \"dřevo\" nebo \"kříž\", v originále \"stauros\". Jeho podoba není známá, často se předpokládá latinský kříž, ale také kříž tvaru T. Řecký výraz \"stauros\", latinsky \"crux\" původně označoval kůl pro přivazování nebo napichování odsouzenců. V Ježíšově době býval tento kůl vztyčen na místě popravy a \nzločinci si na místo popravy sami nosili příčné břevno, lat. \"patibulum\".\n\nZ původních významů slov Svědkové Jehovovi odvozují, že Ježíš nebyl popraven na šibenici tvaru kříže.\n\nV prvních staletích křesťanství se stále ještě používaná a potupná smrt ukřižováním nezobrazovala, nepoužíval se nejprve ani symbol kříže, později symbolicky doplněný monogramem nebo beránkem. Nejstarší zobrazení ukřižovaného Krista pochází asi ze 6. století, častěji se začal zobrazovat až za Karla Velikého. Od 11. století se objevuje Kristus s povadlou postavou a hlavou pokleslou na jedno rameno, což doplněno o trnovou korunu se stane nejobvyklejším ikonografickým typem západního umění. \n\nZákladní zobrazení Krista na kříži se, zvláště v plastickém provedení, nazývá \"krucifix\". Často se jedná o symbolické konvenční zobrazení bez umělecké ambice, jako v případě označení božích muk, náhrobků, přívěšků či atributů svatých. Není to však pravidlem, jak ukazuje například monumentální Braunův \"Ukřižovaný\" (jen tělo bez kříže) z letního refektáře plaského kláštera ve sbírce Národní galerie.\n\nŠirší zobrazení scény na Golgotě se nazývá \"Ukřižování\" (zvláště obrazové podání) nebo počeštěným latinským názvem vrchu \"kalvárie\". Tento výraz obzvláště označuje plastické znázornění na křížovém vrchu, respektive na konci křížové cesty.\n\n"}
{"id": "1096532", "url": "https://cs.wikipedia.org/wiki?curid=1096532", "title": "Krupiér", "text": "Krupiér\n\nKrupiér (nebo žena – krupiérka) je osoba, která organizuje hazardní hru u hracího stolu v kasinu, přijímá sázky, vydává a přijímá žetony a vyplácí výhry. Tato profese nevyžaduje vysokoškolské ani středoškolské vzdělání, obvykle se však požaduje absolvování krupiérského kurzu anebo několikaletá praxe, dále pak aktivní znalost cizího jazyka (většinou angličtiny) a příjemné vystupování. Činnost krupiéra kontroluje inspektor hry.\n\n\n"}
{"id": "1096535", "url": "https://cs.wikipedia.org/wiki?curid=1096535", "title": "Astronomická observatoř Modra", "text": "Astronomická observatoř Modra\n\nAstronomická observatoř Modra, ( \"Astronomické a geofyzikálné observatórium Univerzity Komenského\") Astronomické observatórium Modra nebo AGO Modra je vědecko-výzkumným a vzdělávacím pracovištěm Katedry astronomie, fyziky Země a meteorologie Fakulty matematiky, fyziky a informatiky Univerzity Komenského v Bratislavě.\n\nNachází se 12 km od města Modra, v jeho místní části „Piesok“ v nadmořské výšce 535 m n. m. Komplex s rozlohou přibližně 3,5 hektaru se rozprostírá ve středu bukových lesů, na výchozu spodnětriasových křemencových skal (\"Tisové skaly\"). Pracoviště je přístupné po asfaltové komunikaci z turistické oblasti Zochova chata (také konečná autobusových spojů), resp. po turistickém chodníku směrem na Veľkou Homoľu. Centrem observatoře je administrativní a řídící budova („hlavní budova“), s osmimetrovou kupolí a šedesáticentimetrovým zrcadlovým dalekohledem firmy Zeiss s CCD kamerou, 0,20m slunečním dalekohledem na společné paralaktické montáži. Výše položená „horní budova“ s pětimetrovou kupolí obsahuje 0,24m dalekohled s CCD kamerou ke vzdělávacím účelům a 0,28m Schmidt-Cassegrain dalekohled s CCD kamerou k pozorování tranzitujících exoplanet. Observatoř vlastní i robotický 0,28m dalekohled Schmidt-Cassegrain na alt-azimutální montáži k popularizačním účelům. Kromě toho se v ní nacházejí registrační přístroje stanic GPS a dopředného meteorického radaru sítě Bologna-Lecce-Modra. Dále se zde nachází meteorický pavilon s celooblohovou fotografickou komorou (součást Evropské bolidové sítě) a celooblohová meteorická televizní kamera, magnetický pavilon se sondami k měření zemského magnetického pole, seismická kobka se seismometrem, kupole slunečního dalekohledu, kupole pro snímací cívky magnetické složky Schumannových rezonancí. Tzv. „dolní budova“ slouží k provozním účelům a obsahuje malou konferenční místnost. Meteorologické přístroje v areálu umožňují měření teploty a vlhkosti vzduchu, množství srážek, rychlosti větru, délky slunečního svitu a poskytují tak dlouhou řadu systematicky klimatických pozorování od vzniku observatoře v roce 1988. V roce 2012 byl v areálu vybudován přírodní amfiteátr s projektorem, promítacím plátnem, ozvučením a sedačkami. Observatoř je vedeno v Centru malých planet pod číslem 118.\n\nPodle observatoře byl pojmenován asteroid (11188) Modra.\n\nJako součást Univerzity Komenského pracoviště zabezpečuje praktické i teoretické vedení studentů během jejich studia astronomie a astrofyziky na magisterském a doktorandském stupni.\nVýzkum se soustředí především na meziplanetární hmotu. Na observatoři bylo objeveno do ledna 2014 více než 175 asteroidů s definitivním číselným označením a 34 asteroidů s dočasným označením, včetně dvou blízkozemských asteroidů 2005 GB34 a 2008 UW5. Pozorování se soustřeďuje na fotometrii asteroidů a komet, v rámci mezinárodní spolupráce se zabývá binárními asteroidy. Astrometrická měření pomáhají zpřesňovat dráhy nově objevených těles. Jako první observatoři se zde podařilo pozorovat tranzit exoplanety na Slovensku. Výzkum Slunce spočívá ve sledování chromosférických aktivních oblastí přes H-alfa filtr. Meteorická detekce je kromě klasických celooblohových fotografických komor vykonávána pomocí televizní techniky. Meteorická pozorování zabezpečují poloautomatické televizní kamery v Tesárských Mlyňanech a v Kysuckém Novém Městě, ty jsou ovládány dálkově. Konstrukce identických kamer se plánuje i na dalších místech. Televizní technika kromě meteorů zachytává i jiné jevy, zajímavé jsou vzácné typy blesků ve vysoké atmosféře, tzv. „elves“, „sprites“.\n\nVědečtí pracovníci připravili projekt systému dalekohledů k hledání malých blízkozemských asteroidů a kosmického smetí na oběžné dráze kolem Země, nazvaný ADAM (\"Automated Detection of Asteroid and Meteoroids\"). Oproti velkým projektům, které jsou schopny vidět mnohem slabší a vzdálenější asteroidy, ADAM se má zaměřovat na malé asteroidy v blízkém okolí Země, které unikají velkým prohlídkám a za jednu noc zkontroluje celou oblohu třikrát. V případě schváleného financování bude systém umístěn do současné sluneční kupole.\n\n"}
{"id": "1096540", "url": "https://cs.wikipedia.org/wiki?curid=1096540", "title": "Bratrstvo svatého Pia V.", "text": "Bratrstvo svatého Pia V.\n\nKněžské bratrstvo svatého Pia V. (lat. \"Societas Sacerdotalis Sancti Pii Qunti\", SSPV) je sdružení katolických kněží se sedevakantistickými postoji, které nemá žádný kanonický status v Katolické církvi. Stabilně působí pouze v Severní Americe, jeho vedení sídlí v Oyster Bay v New Yorku. \n\nZaloženo bylo v roce 1983 P. Clarence Jamesem Kellym a dalšími osmi kněžími z Kněžského bratrství svatého Pia X., v němž P. Kelly působil jako představený Severoamerického distriktu. Tato skupina vytvořila opozici proti Mons. Marcelu Lefebvre ohledně užívání Římského misálu z roku 1962. Následně se tzv. \"skupina devíti\" přidala na stranu sedevakantistů.\n\nKněžím D. Dolanovi a J. Sanbornovi se později podařilo získat biskupské svěcení v línii arcibiskupa Pierre Martin Ngô Đình Thục. V současnosti má Bratrství jeden seminář a pět priorátů od Long Island, New York až po stát Montana. Je úzce spojeno s Kongregací dcer Marie, Matky spasitele, kterou založil biskup Kelly v roce 1984, a Kongregací sv. Pia V.\n\nBratrstvo sv. Pia V. zastává (či připouští jako legitimní) postoje sedesvakantismu a zpochybňuje platnost svěcení podle nového ritu.\n\nOdmítá užívat misál z roku 1962 (misál sv. Jana XXIII.), Mše svaté jsou jeho kněžími slouženy podle misálu z roku 1954 (misál ct. Pia XII.).\n\n"}
{"id": "1096544", "url": "https://cs.wikipedia.org/wiki?curid=1096544", "title": "Olovnatá běloba", "text": "Olovnatá běloba\n\nOlovnatá běloba (lidově \"„plavajz“\" – z něm. Bleiweiß) je zásaditý uhličitan olovnatý (směs uhličitanu a hydroxidu olovnatého) – 2 PbCO · Pb(OH).\n\nJe to v minulosti nejužívanější ze tří bílých pigmentů na bázi olova. Dále se používal síran olovnatý jako \"„olověná běloba“\". Nejméně se používal uhličitan olovnatý – mletý cerusit.\n\nOlovnatá běloba je jedovatý světlostálý pigment s vysokou kryvostí, který s vhodným pojivem vytváří výrazný lesk. Je vhodný pro olejová pojiva, neboť má výrazný sikativní účinek (urychlující zasychání). Navíc je v olejovém pojivu více chráněn před účinky vzdušného sirovodíku, který způsobuje tmavnutí vytvářením černého sulfidu olovnatého. Z téhož důvodu není vhodné jeho mísení s pigmenty obsahujícími síru. Pro svou toxicitu byla olovnatá běloba postupně nahrazena nejprve barytovou nebo zinkovou a později titanovou bělobou.\n\nOlovnatá běloba je uměle vytvořený pigment. V přírodě se vyskytuje jako vzácný minerál hydrocerusit. Starodávný postup výroby se popisuje takto: Do skleněné nádoby se umístí kousky (nejlépe destičky) olova spolu s miskou octa. Nádoba se zakope do hnoje, kde se během několika týdnů olovo působením octových par a kysličníku uhličitého pokryje vrstvou bilého prášku. Také pozdější metody jsou založeny na principu reakce octanu olovnatého s kysličníkem uhličitým.\n\nPro uměleckou malbu se používá olovnatá běloba pouze při restaurování starých olejomaleb. Až do konce 20. století byla olovnatá běloba používána do základních nátěrů na dřevo a hlavně antikorozních nétěrů na čisté povrchy kovů. (Na zkorodované povrchy se používal stejně jedovatý olovnatý suřík.) Je nestálá v alkalickém prostředí – nehodí se na fresky. Pojená lněným olejem ve tmě žloutne.\n\nOlovnatá běloba se prodávala pod různými názvy většinou dle místa vzniku: \"kremžská\", \"holandská\", \"benátská\", \"hamburská\", \"kremnická běloba\", nebo: \"břidlicová\", \"perlová\", \"sněhová\", \"stříbrná\", či \"krycí běloba\".\n\nPrávě různé odchylky ve složení výchozí suroviny a hlavně fakt, že olovo obsahuje řadu izotopů prvků, jejichž poměr je dán stářím olova, je rozbor olovnaté běloby nejdůležitější metodou určování stáří maleb a identifikace jejich falzifikátů.\n"}
{"id": "1096546", "url": "https://cs.wikipedia.org/wiki?curid=1096546", "title": "Pytheas (kráter)", "text": "Pytheas (kráter)\n\nPytheas je impaktní kráter nacházející se v jižní části měsíčního moře Mare Imbrium (Moře dešťů) na přivrácené straně Měsíce. Má průměr 20 km, ostrý okrajový val a kopcovité dno.\nPojmenován je podle starořeckého obchodníka a mořeplavce Pýthea z Massalie.\n\nSeverně leží kráter Lambert, jihojihozápadně kráter Draper, více na jih pohoří Montes Carpatus (Karpaty) a za ním dominantní kráter Koperník.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "1096547", "url": "https://cs.wikipedia.org/wiki?curid=1096547", "title": "Angström (kráter)", "text": "Angström (kráter)\n\nAngström je nevelký impaktní kráter nacházející se na rozhraní měsíčních moří Oceanus Procellarum (Oceán bouří) na západě a Mare Imbrium (Moře dešťů) na východě na přivrácené straně Měsíce. Má průměr 9,8 km, kruhový tvar, svažující se stěny a malou plochu dna.\n\nJižně se nachází pohoří Montes Harbinger, východně se táhnou hřbety Dorsum Bucher a Dorsum Argand.\nZápadojihozápadně leží kráter Krieger s celou skupinou menších kráterů.\n\nPojmenován je podle švédského fyzika Anderse Jonase Ångströma, po němž je pojmenována délková jednotka ångström.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "1096549", "url": "https://cs.wikipedia.org/wiki?curid=1096549", "title": "Prinz (kráter)", "text": "Prinz (kráter)\n\nPrinz je zbytek lávou zatopeného impaktního kráteru nacházející se ve východní části měsíční moře Oceanus Procellarum (Oceán bouří) na přivrácené straně Měsíce. Má průměr 47 km. Z jeho okrajového valu se zachovala pouze část, na jihozápadě je otevřen do Oceánu bouří. Severovýchodní část se zvedá maximálně do výšky 1 km a těsně sousedí s pohořím Montes Harbinger. Severoseverozápadně leží kráter Krieger s celou skupinou menších kráterů, jihozápadně dominanta oblasti, kráter Aristarchus. Na severu se vine soustava brázd Rimae Prinz, v jejíž blízkosti lze nalézt jednoduché krátery Ivan a Vera (dříve satelitní Prinz B resp. Prinz A).\n\nPojmenován je podle německého selenografa Wilhelma Prinze, autora srovnávacích studií zemského a měsíčního povrchu.\n\n"}
{"id": "1096550", "url": "https://cs.wikipedia.org/wiki?curid=1096550", "title": "Bessarion (kráter)", "text": "Bessarion (kráter)\n\nBessarion je nevelký impaktní kráter nacházející se poblíž jihozápadního okraje Mare Imbrium (Moře dešťů) na přivrácené straně Měsíce. Má průměr 10,2 km, kruhový tvar, svažující se stěny a malou plochu dna.\nPojmenován je podle starořeckého učence Basilia Bessariona.\n\nV jeho těsné blízkosti se nachází satelitní kráter Bessarion E. Směrem na východ leží kráter T. Mayer.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "1096551", "url": "https://cs.wikipedia.org/wiki?curid=1096551", "title": "Alopurinol", "text": "Alopurinol\n\nAlopurinol je léčivo určené převážně k léčbě onemocnění spojených se zvýšenou hladinou kyseliny močové v krvi (hyperurikemie). Mezi tato onemocnění náleží zejména chronifikující dna tj. uratická artritida. Svým způsobem fungování náleží mezi tzv. inhibitory xanthinoxidázy, což je enzym, který katalyzuje (urychluje) přeměnu hypoxhantinu na xhantin a následně xhantinu na kys. močovou. Je určen pro dlouhodobou terapii, nikoliv pro zvládání akutních záchvatů dny – je profylaktikem.\n\nPoprvé byl alopurinol syntetizován v roce 1956 Rolandem K. Robinsem při jeho pokusech o hledání protinádorového léčiva. Na trh léčiv byl uveden firmou Burroughs-Wellcome v roce 1966, kdy americký kontrolní a regulační úřad pro léčiva a potraviny (FDA) povolil uvedení léčivého výrobku s alopurinolem pod názvem Zyloprim. V současnosti se alopurinol vyrábí po celém světě pod mnoha obchodními názvy (např. Allohexal, Allosig, Aluron, Milurit, Alloril, Progout, Zyloprim, Zyloric, Zyrik). \n\nAlopurinol je na seznamu Světové zdravotnické organizace (SZO), ve kterém jsou uvedeny základní léčiva potřebná pro fungování obecného zdravotního systému. \n\nAlopurinol je analog purinu resp. strukturální izomer hypoxantinu (přirozený purin vyskytující se v lidském organismu), který inhibuje enzym xantinoxidázu. Tento enzym je zodpovědný za urychlování přeměny (oxidaci) hypoxantinu na xantin a následně xantinu na kys. močovou, která je produktem purinového metabolismu. Kromě zastavení produkce kys. močové, alopurinol zvyšuje hladinu xantinu a hypoxantinu. Zatímco xantin nemůže být přeměněn na purinový ribonukleotid, hypoxantin může být přeměněn v rámci \"purinové recyklace\" na ribonukleotidy adenosin monofosfát a guanosin monofosfát. Zvýšená hladina těchto dvou ribonukleotidu zapříčiňuje zpětnovazební inhibici amidofosforibosyl transferázy, což je první enzym, který se účastní na tvorbě (biosyntéze) purinů. To znamená, že alopurinol nejenže znemožňuje tvorbu kyseliny močové, ale rovněž zpomaluje tvorbu purinů. \n\nAlopurinol je metabolizován převážně aldehydoxidázou a méně xantinoxidázou na oxipurinol, který je rovněž inhibitor xantinoxidázy. V organismu se přemění alopurinol na oxipurinol během dvou hodin, zatímco oxipurinol se pomalu (18-30 h) vylučuje ledvinami. Oxipurinol je tedy ponejvíce zodpovědný za efekt alopurinolu.\n\nHlavní indikací alopurinolu je uratická artritida (dna), tedy onemocnění spojené s vyšší hladinou kyseliny močové v krvi (hyperurikemií). Alopurinol tuto hladinu snižuje. Alopurinol je určen pro dlouhodobé užívání, nikoliv k léčbě akutních dnavých záchvatů. Důležitá je tedy kompliance nemocného, resp. jeho ochota daný lék pravidelně užívat. \nChemoterapeutická léčba vede k rozpadu nádorové tkáně, která následně uvolňuje do krevního oběhu velké množství buněčných metabolitů. Výsledkem rozpadu nádorové tkáně je tak vzestup kyseliny močové v krvi, jejíž množství alopurinol snižuje. V současnosti je však alopurinol nahrazován oxidázami urátů. \n\nAlopurinol může způsobit závažnou pancytopenii, pokud je podáván společně v plné dávce s merkaptopurinem či jeho pro-léčivem azathioprinem. Důvodem je skutečnost, že merkaptopurin je metabolizován pomocí xantinoxidázy, kterou alopurinol inhibuje. Z těchto důvodu byla výše zmíněná souběžná terapie kontraindikována. V současné době však byl tento souběh léčiv přehodnocen, protože bylo zjištěno, že souběžné podání alopurinolu s thiopuriny významně zlepšuje pravděpodobnost přežití transplantované ledviny. Mezi další zajímavé nálezy zmíněné koterapie, tentokrát z oblasti gastroeneterologie, patří zjištění, že alopurinol významně zlepšuje protizánětlivou odpověď thiopurinů u střevních zánětů, zejména u tzv. Crohnovy nemoci. Přidáním alopurinolu k azathioprinu, lze rovněž obejít hepatotoxicitu samotného azathioprinu či 6-merkaptopurinu. Při dané koterapii se snižuje dávkování thiopurinu až na jednu třetinu, a to v závislosti na genetické predispozici k aktivaci thiopurinové metyltransferázy.\n\nAlopurinol snižuje rychlost zhoršování ledvinných funkcí u nemocných s chronickým onemocněním ledvin. Snižuje také hladinu C reativního proteinu. U pacientů se zhoršeným fungováním ledvin (hodnoceno na základě nefrofyziologických parametrů) se po podávání apopurinolu statisticky významně snížilo riziko hospitalizace z důvodu kardiovaskulárních onemocnění.\n\nAlopurinol ve vyšších dávkách díky svému inhibičnímu vlivu na xantoxidázu (600 mg) snižuje vaskulární oxidativní stres. Tím výrazně zlepšuje mechanické vlastnosti cév resp. jejich vnitřní výstelky (endotelu). Důkaz této schopnosti alopurinolu byl proveden pomocí tzv. okluzní venózní pletysmografie provedené na předloktí u pacientů trpících chronickým srdečním selháváním. \n\nPřidání alopurinolu spolu se základní medikací anginy pectoris může snížit tzv. srdeční předtížení (workload), čímž pomáhá snížit spotřebu kyslíku ischemickou srdeční tkání – výsledkem je snížení typických \"srdečních bolestí\" spojených s anginou.\n\nAlopurinol může být využit jako přídatné léčivo k terapii refrakterní (léčbě vzdorující) epilepsie, protože posiluje neurofyziologické funkce adenosinu. Duležitou funkcí adenosinu je inhibice vyplavování glutaminu z excitačních neuronů. Alopurinol nemění koncentraci souběžně podávaných antiepileptik.\n\nAlopurinol může být dále indikován k terapii vysokého tlaku krve, reperfuzního poškození (reakce ischemií poškozené tkáně na obnovený přítok krve), ledvinových kamenů (složených z urátů – tzv. urátová urolitiáza) a leishmaniózy.\n\nVzhledem k tomu, že alopurinol nezvyšuje vylučování kyseliny močové ledvinami (nemá výrazný urikosurický efekt), může být použit u nemocných se slabší funkcí ledvin. Urikosurický efekt by znamenal velkou zátěž nejen vytvářením ledvinných urátových kamenů, ale celkovou fyziologickou zátěží. Přesto má alopurinol dva důležité efekty.\n\nZaprvé je to složitější dávkování, a za druhé se může vyskytnout přecitlivělost (hypersenzitivita) vůči alopurinolu.. Proto je důležité zaznamenat první reakce po podání a následně monitorovat hladiny kyseliny močové v krvi. Kromě toho Alopurinol může u geneticky predisponovaných jedinců (viz níže - farmakogenetika) vyvolat závažné kožní reakce jako Stevens-Johnsonův syndrom a toxickou epidermální nekrolýzu, což jsou velmi závažná dermatologická onemocnění. Od těchto kožních reakcí je potřeba odlišit obyčejný ekzém. Mezi další vedlejší účinky patří zánět jater (hepatitis), eozinofilie (tedy zvýšení počtu granulocytů vyskytujících se při alergické reakci) a zhoršení renálních funkcí.\n\nVzácný a zajímavý vedlejší účinek aropurinolu souvisí s jeho schopností tlumit produkci některých elementů kostní dřeně. Tento účinek může vést k cytopenii či aplastické anémii. Vzácně může alopurinol vyvolat zánět periferních nervů (periferní neuritidu) či intersticiální nefritidu. \n\nObecně se alopurinol nedoporučuje užívat během těhotenství, a mělo by být zváženo užívání i při jeho plánování. Byl zaznamenám případ, který dal do souvislosti užívání alopurinolu s rizikem kongenitálních malformací.\n\nAlopurinol může u jedinců, kteří jsou nosiči alely HLA-B*5801, vyvolat závažné kožní reakce jako např. Stevens-Johnsonův syndrom nebo toxickou epidermální nekrolýzu (TEN). Četnost výskytu zmíněné alely se liší mezi etniky: Chanové a Thajci mají četnost výskytu této alely okolo 8 %, zatímco evropská populace má frekvenci výskytu okolo 1 % a japonská okolo 0.5 %. Česká populace má zastoupení této alely přibližně 0,7 %. Riziko vzniku daných kožních reakcí je u nositelů dané alely přibližně 40-580 větší oproti těm, kteří nositeli dané alely nejsou. Míra rizika se liší opět napříč etniky.\n"}
{"id": "1096552", "url": "https://cs.wikipedia.org/wiki?curid=1096552", "title": "Diophantus (kráter)", "text": "Diophantus (kráter)\n\nDiophantus je nevelký impaktní kráter nacházející se na rozhraní měsíčních moří Oceanus Procellarum (Oceán bouří) na západě a Mare Imbrium (Moře dešťů) na východě na přivrácené straně Měsíce. Má průměr 19 km, přibližně kruhový tvar, široké svažující se stěny a malý vrcholek na dně.\nPojmenován je podle starověkého řeckého matematika Diofanta.\n\nZápadně se nachází jednoduchý kráter Artsimovich a za ním pohoří Montes Harbinger, jihojihovýchodně masiv Mons Vinogradov. Severně leží kráter Delisle (s blízkou horou Mons Delisle), mezi ním a Diophantem se táhne brázda Rima Diophantus. V okolí se také nacházejí malé krátery Louise, Isabel, Samir, Walter.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\nNásledující krátery byly přejmenovány Mezinárodní astronomickou unií:\n\n"}
{"id": "1096553", "url": "https://cs.wikipedia.org/wiki?curid=1096553", "title": "Miroslav Barto", "text": "Miroslav Barto\n\nMiroslav Barto (4. srpna 1958 – 22. dubna 1978) byl slovenský fotbalista, záložník. Zemřel v devatenácti letech po dvojnásobné operaci neprůchodnosti střev.\n\nV československé lize hrál za Slovan Bratislava. Nastoupil ve 37 ligových utkáních a dal 1 ligový gól. V Poháru UEFA nastoupil ve 3 utkáních a dal 1 gól. Reprezentoval Československo v týmu do 21 let.\n\n\n"}
{"id": "1096558", "url": "https://cs.wikipedia.org/wiki?curid=1096558", "title": "Miroslav Krčmář", "text": "Miroslav Krčmář\n\nMiroslav Krčmář (31. července 1910 Velké Meziříčí – 1992 Praha, Střešovice) byl český právník, aktivní člen české YMCA, vězeň nacistického koncentračního tábora a komunistických vězení. \n\nMiroslav Krčmář se narodil v rodině profesora vyšší reálky ve Velkém Meziříčí Vojtěcha Krčmáře (1878–1957) a jeho manželky Marie, rozené Porupkové (* 1878). Otec Vojtěch Krčmář byl v roce 1955 s údajnou ilegální skupinou sociálních demokratů z Velkého Meziříčí odsouzen ke čtyřem rokům vězení, propadnutí majetku a byl zbaven na pět let občanských práv. V roce 1969 byl rehabilitován.)\n\nMiroslav Krčmář vystudoval práva, dne 30. října 1934 byl na Masarykově univerzitě v Brně promován. \n\nZa první republiky byl důstojníkem dělostřelectva čsl. armády. Po obsazení Československa patřil k členům brněnské Akademické YMCA, kteří byli mezi prvními zatčenými gestapem. Po zatčení byl deportován do pobočky koncentračního tábora Sachsenhausen Neuengamme. Po smrti spoluvězně Ladislava Vozábala dokončil jeho vzpomínkovou knihu \"Přežil jsem Cap Arconu\" a napsal k ní předmluvu. V knize Jana Buriana \"Nežádoucí návraty E. F. Buriana\" jsou citovány Krčmářovy vzpomínky na tohoto spoluvězně. \n\nPo válce pracoval Miroslav Krčmář na ministerstvu spravedlnosti, byl sociálním demokratem. V padesátých letech 20. století byl odsouzen k trestu smrti, který mu byl změněn na doživotí. Meziválečný sociálně demokratický ministr Ivan Dérer, který byl v roce 1955 souzen pro velezradu, uvedl ve své výpovědi, že se měl od Krčmáře dozvědět o chystaném pokusu o zničení lidově–demokratického státního zřízení a společenského řádu republiky. (V roce 1969 byl Dérer rehabilitován, protože doznání bylo vynuceno nedovoleným způsobem.) Po osmi letech věznění byl Miroslav Krčmář na základě amnestie prezidenta Novotného propuštěn. \n\nPo propuštění pracoval jako stavební dělník (stavěl např. pavilony v pražském zoo), po několika letech a po úrazu na stavbě byl zaměstnán jako referent na majetkovém odboru tehdejšího Národního výboru na Praze 2. \n\nPřekládal zejména ze švédštiny a němčiny. Kromě dalších sedmi jazyků se po amnestování naučil i maďarsky.\n\nJe pochován na pražském Vinohradském hřbitově.\n\nMiroslav Krčmář byl dvakrát ženat. Poprvé se oženil po osvobození koncentračního tábora, ve kterém byl vězněn, se švédskou ošetřovatelkou Červeného kříže z významné švédské rodiny Hanner. S první manželkou měl dvě děti, Hanku (Anki) a Petra (Per). \n\nPodruhé se oženil s Blahuškou, rozenou Glosovou. \n"}
{"id": "1096560", "url": "https://cs.wikipedia.org/wiki?curid=1096560", "title": "Karel Hořínek", "text": "Karel Hořínek\n\nKarel Hořínek (* v Olomouci) je český sochař a restaurátor. Žije a pracuje v Olomouci. Je pokračovatelem sochařského a kamenického rodu Hořínků. Jeho dědečkem byl Karel Hořínek (1868 – 1935) , jeho otcem byl Vojtěch Hořínek (1906 – 1998), jeho synem je Tomáš Hořínek. \n\n\n\nU nás i v zahraničí se od počátku 60. let zúčastnil desítek kolektivních výstav Svazu českých výtvarných umělců. Jako člen Unie výtvarných umělců Olomoucka pravidelně vystavuje od roku 1990 na členských výstavách.\n\n\nRealizace Karla Hořínka jsou:\n\n\n\n\n\n"}
{"id": "1096562", "url": "https://cs.wikipedia.org/wiki?curid=1096562", "title": "Paramodulace", "text": "Paramodulace\n\nParamodulace je technika používaná v automatickém dokazování tvrzení. Pokud\n\nformula_1\n\na \"C\" se unifikuje s podtermem \"A\" na pozici \"p\", tj. existuje substituce formula_2 taková, že\n\nformula_3\n\npotom platí \n\nformula_4\n\nVe spojení s principem rezoluce je tak možné hledat důkazy tvrzení v predikátové logice s rovností.\n"}
{"id": "1096563", "url": "https://cs.wikipedia.org/wiki?curid=1096563", "title": "Investiční riziko", "text": "Investiční riziko\n\nS jakýmkoli podnikáním dochází k vynakládání určitého kapitálu na investice, s čímž je spojeno určité investiční riziko. Vyplývá z toho, že předem není znám výsledek investování. Investice může přinést slušný zisk, ale opačně může být také cela ztracena a dostat investora do vážných existenčních problémů. Riziko investování může být malé, například při vložení kapitálu do určité banky, avšak výnos je poměrně malý, nebo velké, například investice do nového podniku v rozvojové zemi, která může přinést vysoký zisk, nebo může být zcela ztrátová až likvidační. Investiční riziko je tedy svázáno s pravděpodobností budoucích výnosů. Čím je pravděpodobnost ztráty větší, tím je investování pochopitelně rizikovější.\n\nRiziko vyjadřuje nebezpečí nedosažení očekávaných výsledků a takový druh nejistoty, kterou lze určitým způsobem kvantifikovat pomocí pravděpodobnosti. Rizika se rozlišují především na objektivní a subjektivní.\n\nMezi objektivní rizika patří:\n\nMezi subjektivní rizika patří:\n\nPodle příčin ve vztahu k činnosti podniku se dále rozlišuje riziko:\n\nPodle možnosti ovlivnění předchozích druhů rizik lze také rozlišit:\n\nRiziko lze spočítat a kvantifikovat: \n\nformula_1\n\nHR = hodnota rizika\n\nP = hodnota pravděpodobnosti, že nastane riziko\n\nŠ = hodnota předpokládané škody, kterou riziko způsobí\n\nAnalýza rizik pak spočívá v:\n\n\n\nŘízení rizik v investicích patří mezi nejdůležitější části finančního světa. Dalo by se jednoduše definovat, co se skrývá pod pojmem řízení rizik – je to neustálý proces, který se odehrává v průběh všech jednotlivých fází životního cyklu investice. Od samotného začátku investování a až po ukončení investice je nutné se zaobírat různými riziky, které mohou ohrozit investici či investice. Jedná-li se o větší investice, většinou jsou zřizovány krizové týmy, které zodpovídají za hladký průběh investice a eliminují případná rizika, které by mohly ohrozit investici. Mohou také přispět k novým příležitostem a tím je spojená angažovanost v procesu řízení rizik. Dalším úkolem je také zapojit zainteresované strany – různé konzultace s odborníky, které též přispějí k řízení rizik. Nejčastěji používaná metoda snižující rizika je tzv. \"metoda principu postupnosti\". „Tato metoda je takzvaně snížení neurčitosti odhadu a tím odhadovanou položku rozložíme na menší části. Součet odchylek odhadů podřízených položek je menší než odchylka celkové položky“. Existuje i mnoho jiných metod na vyhodnocení rizik např.: Monte Carlo, plánování scénářů, rozhodovací stromy.\n\n\"Příklad s bramborovou investicí\"\n\nKoupili jste někdy pytel brambor, které můžete postupně proměnit buď na hranolky, na bramboračku, nebo bramboráčky, anebo je jíst jen vařené. Vše uvedené však není skutečnou investicí, pouze spotřebou.\n\nAle máme tu ještě jednu možnost nějaké části brambor se můžeme vzdát nebo odložit spotřebu či „oželet pár bramborových knedlíků“ a na jaře sázet a těšit se na další hojnou úrodu. A to už bychom mohli nazvat právě tou onou investicí. Při takové bramborové investici, ale čelíme mnohým a následujícím rizikům, např.:\n\nV mnoha investičních propočtech do šedesátých let nebyla míra inflace až tak velká a neuspokojující. Zejména k tomu vždy přispěla nízká inflace, ale výjimkou byla druhá světová válka, kdy inflace se pohybovala nad 5 %, jinak se vždy pohyboval hluboko pod pěti procenty. Šedesátá a sedmdesátá léta se změnil růst cen zejména v západních zemích. Růst inflace měl zejména za následek, že v investičních projektech bylo nutné zohlednit a započíst i růst cen na trhu. \n\nformula_2 \n\nSHc – čistá současná hodnota\n\nCF – roční cash flow\n\nI – náklady na kapitál\n\nI – investice \n\nIj – míra inflace\n\n\"Příklad:\" Jednorázová investice na opravu staré stodoly činí 100 000 000 Kč. Roční cash flow je 15 000 000 Kč a předpokládaná životnost je 9 let. Náklady na kapitál činí 10 % a míra inflace je 6 % ročně.\n\nNyní rozhodneme o koupě stodoly.\n\nNeuvážíme-li inflaci na CF, vychází SHc – záporná:\n\nformula_3 \n\nUvážíme-li inflaci na CF, i budoucí výnosy potom vyjde následující: \n\nformula_4\n\nTakže SHc je kladná a můžeme se rozhodnout opravit starou stodolu.\n\nformula_5\n\npj – pravděpodobnost výskytu určité výše CF\n\nn – počet, možných velikostí CF\n\nCFj – zisk dosažený s pravděpodobností Pj\n\n\"Příklad:\" Zisku 200.000 Kč bude dosaženo s pravděpodobností 30 %, zisku 300 000 Kč s pravděpodobností 50 % a zisku 400 000 Kč s pravděpodobností 20 %. Určete zisk.\n\nZ = 200 000*0,3 + 300 000*0,5 + 400 000*0,2 = 290 000 Kč.\n\nOčekávaný zisk z investice tak činí 290 000 korun českých. \n"}
{"id": "1096566", "url": "https://cs.wikipedia.org/wiki?curid=1096566", "title": "Volby prezidenta USA 2016", "text": "Volby prezidenta USA 2016\n\nVolby prezidenta USA v roce 2016 se konaly v úterý 8. listopadu 2016, jakožto 58. nepřímé volby prezidenta Spojených států v pořadí. Občané svými hlasy vybrali volitele kandidátů, kteří pak jako sbor volitelů zvolí v pořadí 45. prezidenta a 48. viceprezidenta Spojených států.\n\nRozhodující většinu hlasů volitelů, a to 306, získal republikán Donald Trump, čímž porazil kandidátku Demokratické strany Hillary Clintonovou, pro kterou je zaznamenáno 232 volitelů. Donald Trump se stal prezidentem 20. ledna 2017, kdy nahradil Baracka Obamu, jemuž třetí kandidaturu neumožňuje XXII. dodatek Ústavy, jenž stanovuje, že každý prezident může úřad vykonávat nejvýše dvě volební období.\n\n\n\n\n\n\n\n\nMezi významnými kandidáty, kteří oznámili kandidaturu byli:\n\n\nHillary Clintonová oznámila 23. července 2016, že jejím kandidátem na viceprezidenta se stal senátor za stát Virginie Tim Kaine.\n\nNásledující osoby byly zmíněny jako možní kandidáti na úřad viceprezidenta USA v rámci kandidatury Hillary Clintonové:\n\n\nNa clevelandském nominačním sjezdu konaném 18.–21. července 2016 v Quicken Loans Arena byl za prezidentského kandidáta vybrán Donald Trump a na úřad viceprezidenta potvrzen Mike Pence. Cleveland hostil republikánskou konvenci potřetí v historii a poprvé od roku 1936. Kvórum k zisku nominace z 2 472 přítomných delegátů činilo 1 237 hlasů.\n\nMezi významnými kandidáty, kteří oznámili kandidaturu byli:\n\n\nNěkolik velkých amerických médií již 14. července 2016 oznámilo, že se spolukandidátem stane guvernér Mike Pence. Tuto informaci Donald Trump potvrdil o den později na twitterovém účtu a dodal, že k formálnímu oznámení dojde 16. července během tiskové konference. Na manhattanské tiskovce pak Mike Pence prohlásil, že mu Trumpův volební štáb sdělil datum jeho výběru, k němuž došlo 13. července. Po vítězství Donalda Trumpa v prezidentských volbách je Mike Pence designovaným viceprezidentem USA.\n\nNásledující osoby byly zmíněny jako možní kandidáti na úřad viceprezidenta USA v rámci kandidatury Donalda Trumpa:\n\n\nV červenci 2016 Trump zúžil výběr možných spolukandidátů (tzv. \"running mates\") na tři osoby.\n\n\nPo ukončení primárních stranických voleb probíhaly celonárodní sjezdy – konventy, které vybraly kandidáty do prezidentských voleb. Delegáti hlasovali pro uchazeče, který v jejich státě získal největší podporu. U dvou největších stran pořádal první sjezd tradičně opoziční subjekt.\n\n\n\n\n\n\nDne 23. září 2015 byly zveřejněny informace ke třem prezidentským debatám a jedné diskusi viceprezidentských kandidátů. Podle průzkumu agentury Rasmussen Report byla většina amerických voličů přesvědčena, že moderátoři budou v debatách stranit Hillary Clintonové.\n\nMezi 1. únorem a 14. červnem 2016 probíhaly v padesáti unijních státech, Kolumbijském distriktu a amerických teritoriích primárky a tzv. kaukusy – volební shromáždění občanů, ve kterých byli registrovanými voliči nepřímo voleni či vybírání prezidentští nominanti Republikánů a Demokratů určením delegátů. Na celostranických konventech pak takto určení delegáti, v případě Demokratů i superdelegáti zvolili nominanta na úřad prezidenta, a následně i na úřad viceprezidenta, kteří tak byli vysláni do hlavního klání v listopadu. Sjezd republikánských delegátů se konal mezi 18. a 21. červencem 2016 v ohijském Clevelandu, zatímco konvence Demokratů se uskutečnila mezi 25. a 28. červencem 2016 v největším pensylvánském městě Filadelfii.\n\nPodnikatel a televizní hvězda Donald Trump se oficiálně stal republikánským kandidátem 19. července 2016, poté co porazil dva zbývající rivaly, senátora Teda Cruze a guvernéra Johna Kasicha, v republikánských primárkách. Bývalá ministryně zahraničních věcí a první dáma Hillary Clintonová se stala kandidátem Demokratické strany 26. července 2016, poté co porazila vermontského senátora Bernieho Sanderse ve stranických primárkách. Stala se tak první ženou v historii Spojených států, které se podařilo docílit nominace v rámci velké politické strany. Také je to poprvé od roku 1944, kdy obě hlavní strany, Demokraty a Republikány, zastupují kandidáti ze stejného státu. Budoucí prezident bude pravděpodobně poprvé od Franklina Roosevelta, a jeho úřadování v období 1933–1945, z New Yorku.\n\nVe volbách kandidovala řada nezávislých kandidátů a také nominanti z dalších stran, mimo dva hlavní politické subjekty. Z této skupiny uchazečů měli dle matematického modelu největší šanci kandidát libertariánů a bývalý guvernér Nového Mexika Gary Johnson, a také předpokládaná kandidátka zelených Jill Steinová, která 15. června 2016 oznámila, že si zajistila dostatek delegátů pro nominaci.\n\nK dalším kandidátům patřili Evan McMullin a Darrell Castle. McMullin je bývalý republikán, který se v srpnu roku 2016 rozhodl ucházet o prezidentský úřad jako nezávislý. Představoval konzervativní alternativu k Donaldu Trumpovi. Darrell Castle byl kandidátem za paleokonzervativní Státoprávní stranu.\n\nMožnost předčasného odevzdání hlasu byla populárnější než v předchozích volbách a k 27. říjnu ji využilo 12,5 milionu voličů ze 37 států, které takovou možnost povolily. Podle odhadů mohlo tuto možnost celkově využít před otevřením volebních místností 8. listopadu až 40 milionů lidí.\n\nKe konci listopadu 2016 se začaly objevovat spekulace, že prezidentské volby roku 2016 byly v některých státech zmanipulované. Někteří politici se vyslovili pro přepočítání hlasů. Hillary Clintonová podle platného volebního systému nevyhrála, i když měla náskok zhruba 2,5 milionu hlasů voličů. Získala totiž méně volitelů, přičemž rozhodující byla skutečnost, že Donald Trump zvítězil (i když poměrně těsně) ve státech Wisconsin, Michigan a v Pensylvánii. Pro přepočítání hlasů v těchto státech se vyslovila kandidátka za Stranu zelených Jill Steinová, která vybrala peníze pro přepočítání hlasů. Její nedůvěru vzbudily hlasy, které byly odevzdány pomocí volebních přístrojů a zaslány elektronicky.\n\nJill Steinová postupně podala v zákonných lhůtách žádosti o přepočítání hlasů ve všech třech jmenovaných státech. Nashromáždila téměř dostatek potřebných finančních prostředků, aby se hlasy mohly přepočítat. Dne 3. prosince však žádost o přepočítání hlasů v Pensylvánii stáhla. Tím odpadla poslední možnost, že by výsledky prezidentských voleb ještě mohly být zvráceny v Trumpův neprospěch.\n\nDemokratická senátorka Barbara Boxter chce v Kongresu USA projednat zákon o zrušení systému volitelů, ale velké šance podle politologů nemá, jelikož kongres po volbách ovládají republikáni.\n\nPo volbách se vyskytla řada spekulací ohledně jejich možného ovlivňování z ruské strany. Zvláštní vyšetřovatel a bývalý ředitel FBI Robert Mueller od května 2017 vyšetřoval potenciální tajné napojení Trumpovy kampaně na Rusko. Sám zvolený prezident Trump to odmítal a ruský prezident Putin rovněž vměšování popíral. V březnu 2019 předal Mueller svou závěrečnou zprávu americkému ministrovi spravedlnosti Williamu Barrovi. Sněmovna reprezentantů rovněž v březnu schválila nezávaznou rezoluci vyzývající k předání zprávy poslancům Kongresu a jejímu zveřejnění. Předchozí ministr spravedlnosti Jeff Sessions již v březnu 2017 prohlásil, že se kvůli možnému střetu zájmů vzdává dohledu na Muellerovým vyšetřovacím týmem.\n\nV souvislosti s vyšetřováním Mueller zjistil provinění někdejšího šéfa Trumpova volebního štábu, lobbistu Paula Manaforta. Ten ve štábu působil pět měsíců a dva měsíce jej vedl. V minulosti pracoval také pro bývalé prezidenty Geralda Forda, Ronalda Reagana a George Bushe. V srpnu 2016 byl odejit, když se na veřejnost dostala informace, že v minulosti vydělal mnoho peněz za to, že byl poradcem proruského ukrajinského prezidenta Viktora Janukovyče, svrženého v roce 2014. Manafort byl obviněn z daňových a bankovních podvodů, za roky 2010-2014 měl americkým úřadům zatajit celkem 16,5 milionu dolarů. V srpnu 2018 byl Manafort porotou částečně uznán vinným (v osmi bodech obžaloby, v dalšich deseti se porota neshodla). Ve stejný čas se někdejší Trumpův osobní právník Michael Cohen přiznal mimo jiné k manipulacím s financováním voleb na pokyn Donalda Trumpa. Ten jej následně obvinil ze lži. Paul Manafort také v polovině září 2018 přistoupil na dohodu s vyšetřovateli a přiznal vinu v případě konspirace proti USA a v případě spiknutí za účelem bránění spravedlnosti. Předtím vinu popíral a také Trump se jej opakovaně zastal. Mueller však v listopadu 2018 obvinil Manaforta ze lhaní vyšetřovatelům FBI a porušení dohody. Podle deníku \"The Guardian\" se měl Manafort navíc v letech 2013, 2015 a v březnu 2016 sejít na ekvádorském velvyslanectví v Londýně se spoluzakladatelem serveru WikiLeaks Julianem Assangem - nějaký čas po poslední schůzce server zveřejnil informace získané z e-mailů ukradených ze serveru Demokratické strany. Manafort tvrzení o schůzkách s Assangem popřel. V březnu 2019 soud vyměřil Manafortovi téměř čtyřletý trest za daňové a finanční podvody, o týden později následoval další, asi šestiletý trest vězení za spiknutí, k němuž se Manafort přiznal v rámci dohody. Žádný z Manafortových případů však přímo s prezidentskými volbami nesouvisel, byly ovšem odhaleny v souvislosti s vyšetřováním. Podle agentury AP a CNN zvláštní vyšetřovatel Mueller v souvislosti s dokončením zprávy nedoporučil obvinit žádné další osoby.\n\n"}
{"id": "1096571", "url": "https://cs.wikipedia.org/wiki?curid=1096571", "title": "Obyvatelstvo Slovenska", "text": "Obyvatelstvo Slovenska\n\nTento článek se zabývá demografií Slovenska od roku 1848. V roce 2013 mělo Slovensko 5 410 728 obyvatel.\n\n\" dohromady \": 38,7 let (2010) \n\n\" muži \": 37,1 let (2010) \n\n\" ženy \": 40,3 let (2010) \n\n\" Spolu: \" 75,11 let (2010) \n\n\" Muži: \" 71,62 let (2010) \n\n\" Ženy: \" 78,84 let (2010) \n\nV roce 2012 se ze Slovenska odstěhovalo téměř 2000 Slováků, ve stejném čase se jejich vrátilo 5400.\n\nK římskokatolické církvi se v roce 2010 hlásilo 68,9 % obyvatel, k evangelické církvi augšpurského vyznání (luteránům) 6,9 %, k řeckokatolické církvi 4,1 %, k Reformované křesťanské církvi (kalvinistům) 2,0 % a k pravoslavné církvi 0,9 % obyvatel. Celkem 13 % obyvatel je bez vyznání.\n\n"}
{"id": "1096573", "url": "https://cs.wikipedia.org/wiki?curid=1096573", "title": "Fany (román)", "text": "Fany (román)\n\nFany je román české spisovatelky Anny Marie Tilschové z roku 1915.\n\nHlavní hrdinka románu, Fany, hledá naplnění svého prázdného života, který není naplněn city. Východisko z této prázdnoty života bez údělu hledá v tom, že zachrání rodinný majetek a postará se o dvě cizí děti.\n\nRomán vznikl v době těsně před začátkem první světové války. Mezi lidmi vrcholila krize, která válce předcházela a houstlo napětí. Toto nejisté období právě nejvíce ovlivnilo měšťanskou společnost.\n\nTato doba měla za následek sebevraždu manžela Tilschové, nadějného profesora právnické fakulty. Svým rozhodnutím opustil svoji rodinu i kariéru. Tento fakt autorku poznamenal a Tilschová začala podrobněji pozorovat společnost kolem sebe. Společnost a tragédie, podobné té, které spisovatelku zasáhly v podobě smrti manžela a následně i bratra.\n\nRomán byl vydán zřejmě roku 1915. Nesrovnalosti s dobou vzniku románu jsou možná způsobeny tím, že Tilschová začala román psát již v roce 1912, kdy její manžel spáchal sebevraždu. Je proto možné, že ho roku 1913 mohla nechat vytisknout v menších nákladech a znovu ho dát ve finální podobě k tisku až roku 1915.\n\nÚstředním motivem Fany je dospívání stejnojmenné hrdinky v citově chladném prostředí, kdy otec pro ni představuje maximální až diktátorskou autoritu. Fany hledá naplnění svého prázdného života, který není naplněn city. Východisko z této prázdnoty života bez údělu hledá v tom, že zachrání rodinný majetek a postará se o dvě cizí děti.\n\nStředem románu je vylíčení dusného prostředí, ve kterém žije dříve zámožná pražská rodina. Jde o rodinu měšťanskou, všichni z rodiny byli svými kořeny obchodníky, kupci nebo továrníky.\n\nTato rodina, která obývá vilu v parkové zahradě, plní veškerá kritéria k tomu, aby úspěšně fungovala (krom finanční situace). Avšak v rodině nefungují sociální vazby, nefunguje zde pořádně ani komunikace, rodina je nešťastná a neuspokojuje takové potřeby, které by měla. Proto je každý den skoro stejný jako den předchozí i následující. Lidské vztahy v této rodině nefungují, není zde láska. Tato fakta směřují k tomu, že člověk, který v této rodině žije, se nemá ani na co těšit a mnohdy koketuje se smyslem života. S tímto souvisí smutná realita toho, že lidé, kteří v tomto prostředí žijí, tomuto stavu přivykají a ani nikterak netouží po změně.\n\nDalším motivem je motiv sebevraždy, se kterým se můžeme setkat dokonce dvakrát. Výsledek tohoto konání je však podávána jako příčina okolností vnějších.\n\nFany žije v měšťanské společnosti, v domě se svým otcem a macechou, společně se strýci a tetami. Rodina je ale nešťastná a stejně tak i Fany. Lidské vztahy v této rodině nefungují, není zde láska. Tato fakta směřují k tomu, že člověk, který v této rodině žije, se nemá ani na co těšit a mnohdy koketuje se smyslem života, který se zdá být velmi složitě hledatelný. S tímto souvisí smutná realita toho, že lidé, kteří v tomto prostředí žijí, tomuto stavu přivykají a ani nikterak netouží po změně. Samotná Fany tuto stereotypní hladinu rozvíří láskou k studentovi, která vlastně snad ani láskou z její strany nebyla, avšak zanedlouho se vše vrací zpátky do klidu, do starých dobrých zajetých kolejí.\n\nV závěru románu se Fany ujímá dvou dětí. Tito dva mladí chlapečkové nakonec tvoří pro Fany smysl jejího života, přinášejí ji určitě vykoupení od tragického rodinného osudu žít bez lásky.\n\n\n\n"}
{"id": "1096580", "url": "https://cs.wikipedia.org/wiki?curid=1096580", "title": "Kořenitka nadmutá", "text": "Kořenitka nadmutá\n\nKořenitka nadmutá (\"Rhizina undulata\" Fr.) je jedlá vřeckovýtrusá houba z čeledi kořenitkovitých (Rhizinaceae), vyskytující se na lesních spáleništích.\n\nPlodnice (apothecium) je nepravidelně okrouhlá, k substrátu přisedlá, nepravidelně oble hrbolatá, vcelku však poduškovitá až plochá. V průměru měří 3-7 cm. Zbarvena je svrchu kaštanově hnědě až tmavohnědě, okraj plodnice je často bělavě lemován. Spodní strana je špinavě bělavá. Třeň chybí, k substrátu plodnice přirůstá četnými vlákny směřujícími ze spodní strany.\nDužnina je v celé plodnici velmi tenká, křehká, chrupavčitá, bez výraznější vůně či chuti.\nVýtrusy, uložené ve vřeckách, jsou elipsoidní, velké 35-40 × 9-11 μm.\nKořenitka nadmutá roste v létě a na podzim na spáleništích a opuštěných ohništích zejména v jehličnatých lesích, místy hojně. Často vyrůstá ve skupinách. Je škůdcem semenáčků jehličnatých dřevin.\n\nKořenitka nadmutá je jedlá houba.\n\nKořenitka nadmutá je vzhledem i ekologií charakteristická houba.\n\n\n"}
{"id": "1096588", "url": "https://cs.wikipedia.org/wiki?curid=1096588", "title": "Apostolos Katsetis", "text": "Apostolos Katsetis\n\nApostolos Paul Katsetis (řecky Πολ Κατσέτης; * 19. ledna 1996, Sydney) je řecko-australský fotbalový záložník.\n\nS fotbalem začínal v Austrálii v Blacktown City Demons. Mezi 15 a 16 rokem života byl hráčem AEK Athény, kde potkával hráče jako Traianos Dellas, Kostas Manolas či Eiður Guðjohnsen. Poté hrál dva roky dorosteneckou ligu za italskou Catanii. Následně působil v australském klubu Western Sydney Wanderers, který v roce 2014 vyhrál asijskou Ligu mistrů.\n\nZačátkem dubna se stal po dvoutýdenních testech posilou slovenského klubu FK AS Trenčín, podepsal smlouvu na 3 roky. Již v létě 2015 však Trenčín opustil.\n\nNastupoval za řecký mládežnický výběr U17.\n\n"}
{"id": "1096595", "url": "https://cs.wikipedia.org/wiki?curid=1096595", "title": "Ensō", "text": "Ensō\n\nEnsō (kruh v japonštině) je symbolem absolutního osvícení, síly, elegance, vesmíru a prázdnoty. Je charakterizován minimalismem vycházející z japonské estetiky.\n"}
{"id": "1096598", "url": "https://cs.wikipedia.org/wiki?curid=1096598", "title": "Mezinárodní marketing", "text": "Mezinárodní marketing\n\nMezinárodní marketing je proces řízení, při kterém dochází k poznání, předvídání a hlavně k uspokojování potřeb zákazníků na zahraničních trzích, přičemž musí být zároveň dosaženo i cílů organizace. Proto mezinárodní marketing můžeme označit jako marketing, který přesahuje národní hranice.\n\nPokud bude podnik působit i na zahraničních trzích, může dosáhnout:\n\n\nV mezinárodním marketingu platí obecná vymezení, jako například skutečnost, že mezinárodní marketing je společenský a řídící proces, ve kterém skupiny, ale i jednotlivci získávají, co potřebují prostřednictvím nabídky nebo směny výrobků nebo služeb.\n\nV mezinárodním pojetí se osvědčuje tradiční marketingový přístup, který zahrnuje následující etapy:\n\n\nStejně tak se rovněž využívá klasických nástrojů marketingového mixu (4P), který zahrnuje:\n\n\nRozvoj mezinárodního marketingu je urychlován prostřednictvím politických změn v rámci globalizace. K rozvoji také dopomáhá liberalizace obchodu na světových trzích. Kvůli stále se snižujícím vzdálenostem v důsledku vyspělejší komunikace, dopravních prostředků a převodů peněžních toků za pomoci internetového bankovnictví, se obchodní činnosti stávají stále více mezinárodními, než tomu bylo v minulosti. Marketingové činnosti se mnohem rychleji stávají mezinárodními. Mezinárodní komunikace je mnohem intenzivnější, stejně jako mezinárodní konkurence. Produkty, které dříve byly k dispozici pouze v určité oblasti (zemi), jsou příznivě přijímány v ostatních zemích mnohem intenzivněji.\n\nDůležitým aspektem je různorodost podmínek na zahraničních trzích. Zahraniční trhy jsou specifické především heterogenitou produktů. Panuje zde mnohem větší konkurence. Začínají se objevovat různé druhy segmentů se specifickými vlastnostmi. Výrobci jsou nuceni se adaptovat na celosvětovou nabídku, ale i na způsob marketingového prodeje podle zvyklostí a požadavků, které panují v jednotlivých segmentech.\n\nVedení podniku se na zahraničním trhu může rozhodnout, kterou koncepci mezinárodního marketingu použije. Podle Boučkové (2003) existují tři koncepce:\n\n\nMezinárodní marketing ve velkém ovlivňuje rozdílnost v parametrech prostředí jednotlivých trhů. Rozdílné parametry nevnímáme pouze u zemí nacházející se na opačné straně světa, ale i u sousedních zemí. Existuje hned několik typů prostředí, kterými je nutné se zabývat. Patří mezi ně:\n\n\nMezinárodní distribuční politika, jako soubor na sebe navazujících a často se i prolínajících opatření, je komplexem všech operací nutných k tomu, aby se výrobek dostal příslušnými distribučními cestami od výrobce k zahraničnímu spotřebiteli. Cílem této politiky je plynule přemístit zboží od tuzemského výrobce ke konečnému zahraničnímu spotřebiteli. Budování mezinárodních distribučních cest je záležitostí časově velmi náročnou a nákladnou. Rozhodnutí o volbě takové distribuční cesty je strategickým rozhodnutím už proto, že distribuční politika je nejméně pružnou politikou v rámci mezinárodních marketingových politik.\n\nV zásadě lze rozlišit následující strategie obchodních firem:\n\n\nDistributoři, kteří se internacionalizují, mohou použít tři základní strategie:\n\n\n"}
{"id": "1096605", "url": "https://cs.wikipedia.org/wiki?curid=1096605", "title": "Wan (příjmení)", "text": "Wan (příjmení)\n\nWan je čínské příjmení ():\n\n"}
{"id": "1096608", "url": "https://cs.wikipedia.org/wiki?curid=1096608", "title": "Kobří efekt", "text": "Kobří efekt\n\nKobří efekt (též efekt kobry či kobra efekt) je označení pro situaci, kdy pokus o řešení problému stav ještě zhorší. Jde o příklad nezamýšlených následků. Pojem se používá k ilustraci případu nesprávné stimulace v hospodářství a politice. V roce 2001 napsal německý ekonom Horst Sieber stejnojmennou knihu.\n\nPojem \"kobra efekt\" pochází z anekdoty z doby Britské Indie. Britskou vládu znepokojovaly počty jedovatých kober v Dillí. Proto nabídla odměny za každou mrtvou kobru. Zpočátku to byla úspěšná strategie, kdy byl velký počet hadů zabit za odměnu. Později však podnikaví lidé začali kobry chovat, aby za jejich zabití pak dostali zaplaceno. Po zjištění skutečného stavu vláda projekt zastavila a chovatelé kober jedovaté hady vypustili na svobodu. Populace divokých kober tak dokonce vzrostla. Zdánlivě účinné řešení problému tak situaci ještě zhoršilo.\n\nPodobný případ se stal ve vietnamské Hanoji pod francouzskou koloniální vládou. Režim zde vytvořil program odměn za každou zabitou krysu. Aby lidé odměnu získali, měli jako důkaz přinést useknutý krysí ocas. Koloniální úředníci poté v Hanoji zaznamenali krysy bez ocasu. Vietnamští lovci krys je chytali, usekli jim ocas a opět je vypustili do kanalizace, kde se mohly dále množit, čímž se jejich počet dále zvyšoval. Historik Michael Vann tvrdí, že případ s kobrami v Britské Indii nejde prokázát, ale záležitost s krysami ve Vietnamu je prokazatelná a tudíž by se název jevu měl změnit na „krysí efekt“.\n\nPodobné případy, kdy odměna za vyhubení zvířat vedla k jejich nárůstu byly zaznamenány s divokými prasaty v Georgii či potkany v Jihoafrické republice. Americký humorista Mark Twain k tomu napsal \n\n"}
{"id": "1096611", "url": "https://cs.wikipedia.org/wiki?curid=1096611", "title": "Kia Motors Slovakia", "text": "Kia Motors Slovakia\n\nKia Motors Slovakia s.r.o. je výrobní závod korejské automobilové společnosti Kia Motors, který se nachází u Žiliny v obci Teplička nad Váhom. Je to první a zatím jediný závod této společnosti v Evropě.\n\nZákladní kámen byl položen v dubnu 2004, samotná výstavba začala v říjnu 2004, ukončena byla v prosinci 2005. Zkušební výroba byla spuštěna v létě 2006, sériová výroba v prosinci 2006. Výrobní kapacita je 300 tisíc automobilů ročně. Investice představovala 1 miliardu eur. Rozloha závodu je 166 hektarů, v sousedství areálu sídlí dodavatel modulů a systémů, firma Mobis Slovakia.\n\nV roce 2012 byla zastavěná plocha 56,8 ha, v závodě pracovalo přibližně 3 800 lidí a bylo vyrobeno 292 050 aut. Vyráběny byly 4 modely automobilů a 4 typy motorů. \n\nV roce 2013 patřila společnost Kia mezi tři největší plátce cla a DPH. Výška daně odvedené v roce 2013 byla 83 452 000 €, což firmu Kia Motors Slovakia řadí na druhé místo za společností Eustream, a.s.\n\nVyráběna modelová řada v roce 2017 sestávala z vozů Sportage, Ceed, Cee’d sportswagon, pro cee’d a Venga. V roce 2009 zde byl vyráběn i Hyundai Tucson. Během roku 2017 bylo vyrobeno v závodě celkem 335 600 vozidel. \n\n"}
{"id": "1096615", "url": "https://cs.wikipedia.org/wiki?curid=1096615", "title": "Wen (příjmení)", "text": "Wen (příjmení)\n\nWen je několik čínských příjmení (; ; ; ):\n\n"}
{"id": "1096616", "url": "https://cs.wikipedia.org/wiki?curid=1096616", "title": "Wej (příjmení)", "text": "Wej (příjmení)\n\nWej je několik čínských příjmení (; ; ; ; ):\n\n"}
{"id": "1096623", "url": "https://cs.wikipedia.org/wiki?curid=1096623", "title": "Tomáš Machula", "text": "Tomáš Machula\n\nTomáš Machula (* 12. srpna 1971 Kyjov) je český katolický teolog a filosof, od roku 2016 rektor Jihočeské univerzity v Českých Budějovicích.\n\nV Kyjově vystudoval gymnázium a poté chemii životního prostředí na VŠCHT v Praze. Po převratu v roce 1989 začal vedle chemie studovat i teologii. Filosofickým studiím, která zakončil v roce 2006 vědeckým doktorátem se věnoval na Filosofické fakultě Karlovy univerzity. V roce 2008 dosáhl vědeckého doktorátu na Teologické fakultě Jihočeské univerzity. V roce 2010 habilitoval na Filosofické fakultě Univerzity Palackého a získal docenturu. Od té doby působí jako docent na katedře filosofie a religionistiky TF JU. Zde přednáší filosofickou antropologii, filosofickou etiku a středověkou filosofii. Dále je samostatným vědeckým pracovníkem na Filosofickém ústavu AV ČR.\n\nVe své badatelské činnosti se zaměřuje na filosofii a teologii středověké a novověké scholastiky, z velké části Tomášem Akvinským. V systematické oblasti je středem jeho zájmu především na etika ctností a filosofie člověka. Je autorem řady odborných publikací a článků.\n\nV letech 2008–2012 byl ve funkci děkana Teologické fakulty Jihočeské univerzity a následně byl zvolen pro období do roku 2016. V roce 2016 byl ve čtvrté volbě jedním ze tří kandidátů na rektora Jihočeské univerzity a 3. března byl do funkce zvolen. Mandát mu vyprší dne 31. března 2020, vystřídat by jej měl Bohumil Jiroušek. Sám již ve funkci pokračovat nechtěl.\n\nJe ženatý s Helenou Machulovou, má tři děti a žije v Českých Budějovicích. Tomáš Machula je členem LSSD (Laických sdružení svatého Dominika).\n\n\n\n\n"}
{"id": "1096624", "url": "https://cs.wikipedia.org/wiki?curid=1096624", "title": "Martin Pouva", "text": "Martin Pouva\n\nMartin Pouva (15. prosince 1963 Litoměřice) je český moderátor a novinář.\n\nVystudoval Fakultu tělesné výchovy a sportu Univerzity Karlovy. Pak působil v Německu jako tenisový trenér. V letech 1996–1998 pracoval jako moderátor a sportovní komentátor na TV Premiéra, poté do roku 2003 moderoval sportovní část zpravodajství na Primě. Zde komentoval i přenosy Formule 1.V letech 1996–2003 komentoval sportovní přenosy tenisu, motorismu a bowlingu na Eurosportu. Následující dva roky působil jako moderátor zpravodajství na TV Praha. \n\nOd roku 2006 působí v TV Nova. Do roku 2014 vedl projekt Formule 1 na Nově a moderoval studio, které se vysílalo před a po skončení přenosu ze závodů Formule 1. V letech 2009–2014 moderoval sportovní zprávy po Televizních novinách. Od října 2014 moderuje s Kristinou Kloubkovou hlavní zpravodajskou relaci TV Nova, Televizní noviny.\n"}
{"id": "1096625", "url": "https://cs.wikipedia.org/wiki?curid=1096625", "title": "Ken Robinson", "text": "Ken Robinson\n\nSir Kenneth Robinson (* 4. března 1950 Liverpool, Spojené království) je britský spisovatel, pedagog a mezinárodně působící poradce pro vzdělávání. Ve svých dílech a přednáškách zdůrazňuje význam představivosti a tvůrčího přístupu v učení, které podle něj tradiční vzdělávací systémy v dětech naopak potlačují. Za svou práci získal řadu ocenění.\n\n\n"}
{"id": "1096626", "url": "https://cs.wikipedia.org/wiki?curid=1096626", "title": "Václav Kropáček (voják)", "text": "Václav Kropáček (voják)\n\nVáclav Kropáček (22. června 1898 Soběkury – 13. prosince 1943 Drážďany) byl československý voják, plukovník gšt. a příslušník domácího protinacistického odboje v Protektorátu Čechy a Morava.\n\nNarodil se 22. června 1898 v Soběkurách, v okrese Plzeň-jih v rodině rolníky Václava Kropáčka. Vystudoval vyšší gymnázium, kde maturoval v říjnu 1916. V té době byl ale již zároveň jednoročním dobrovolníkem v c. a k. armádě u pěšího pluku v Krakově. Po absolvování opavské školy pro důstojníky pěchoty byl jako velitel odeslán na frontu. Bojoval na ruské a později i na italské frontě, kde 20. srpna 1917 padl do zajetí. V zajateckém táboře vstoupil do formujících se československých legií, v jejichž řadách bojoval jako velitel výzvědné čety. V prosinci 1918, v hodnosti nadporučíka se vrátil do nově vzniklého Československa.\n\nIhned po návratu se zúčastnil osvobozování Slovenska od maďarského vpádu. Poté až do roku 1924 sloužil v různých funkcích na Slovensku; jako instruktor v odvodovém středisku v Košicích, velitel roty ve škole na výchovu důstojníků v záloze a jako instruktor pro výchovu rotmistrů pěchoty v Košicích. V lednu 1924 se oženil s Boženou Opělovou. Od 1. října 1927 do 30. září 1930 absolvoval Válečnou školu v Praze.\n\nV hodnosti štábního kapitána sloužil od 1. října 1930 do 6. září 1931 v různých štábních funkcích na velitelství 3. divize v Litoměřicích. Od 7. září 1931 do 29. září 1935 působil u mírové skupiny I. oddělení HŠ MNO, se kterou se zúčastnil odzbrojovací konference v Ženevě. Po návratu, již v hodnosti majora působil od 30. září 1935 do 31. prosince 1935 jako přednosta rozpočtové a ubytovací skupiny a od 1. ledna 1935 až do června 1939 byl přednostou vojenského kabinetu ministra národní obrany. Také přednášel na Svobodné vysoké škole politické v Praze. Do civilu odešel po rozpuštění čs. branné moci v hodnosti podplukovníka.\n\nPo německé okupaci pracoval jako úředník na Ministerstvu zemědělství. Zároveň se zapojil do odboje jako zástupce náčelníka štábu Ústředního vedení Obrany národa, jako přednosta politického oddělení a člen osobní komise, která se zabývala sledováním a evidencí kolaborantů. Byl blízkým spolupracovníkem gen. Eliáše. Zároveň se zabýval získáváním finančních prostředků na pomoc rodinám zatčených a na odchody vojenských specialistů do zahraničí.\n\nDne 14. prosince 1939 byl zatčen gestapem a vězněn nejprve v samovazbě v Petschkově paláci a poté dva roky na Pankráci. Zde jako chodbař organizoval síť předávání zpráv (tzv. motáků), díky níž byla řada odbojářů zachráněna. V létě 1943 byl transportován přes Budyšín do Drážďan.\n\nDne 27. října 1943 byl Lidovým soudem odsouzen za velezradu a zemězradu k trestu smrti. (Společně byli ten den odsouzeni senátem Volksgerichtu ještě Josef Pták a plukovník generálního štábu Antonín Hron.) Zastupován byl JUDr. Egonem Kubuschockem, který byl za jeho obhajobu vyloučen ze svazu německých právníků. Dne 13. prosince 1943 byl společně se skupinou francouzských studentů popraven stětím.\n\nJeho manželka, Božena Kropáčková po jeho smrti pokračovala v odboji a byla jedním z těch co ukrývali a podporovali československé výsadkáře, např. Adolfa Opálku.\n\nV roce 1947 byl in memoriam povýšen do hodnosti plukovníka gšt. Jeho jméno se nachází na pomníku padlým a popraveným absolventům Vysoké školy válečné před sídlem MNO v Praze.\n\n"}
{"id": "1096627", "url": "https://cs.wikipedia.org/wiki?curid=1096627", "title": "Michal Kovář (1983)", "text": "Michal Kovář (1983)\n\nMichal Kovář (* 2. června 1983, Olomouc) je český fotbalový záložník, nastupoval za kluby SK Sigma Olomouc, FC Hlučín, FC Vítkovice, FK Slavia Orlová a MFK Vítkovice. V létě 2009 se zúčastnil Světové letní univerziády v Bělehradě.\n\n"}
{"id": "1096628", "url": "https://cs.wikipedia.org/wiki?curid=1096628", "title": "Volkswagen Slovakia", "text": "Volkswagen Slovakia\n\nVolkswagen Slovakia, a.s. je největší automobilová společnost na Slovensku se závody v Bratislavě v Devínské Nové Vsi, v Martině a v Košicích. Bratislavský závod Volkswagen Slovakia je unikátem ve světovém měřítku, protože se tu jako v jediném automobilovém závodě na světě vyrábějí „pod jednou střechou“ vozy pěti značek (Volkswagen, Audi, Porsche, Škoda, SEAT). Většina modelů z bratislavské produkce se nikde jinde nevyrábí. Z Bratislavy se exportují do 148 zemí světa. Volkswagen Slovakia je zároveň největší firmou z hlediska obratu na Slovensku. V roce 2011 dosáhl tržeb 5,2 miliardy eur a na exportu Slovenska se podílel přibližně 9,2 %. Byl tak největším slovenským exportérem. Za dobu svého působení firma proinvestovala více než 2,1 miliardy eur. Zaměstnává více než 8 400 lidí.\n\nVolkswagen působí na území Slovenska od roku 1991, kdy se Volkswagen rozhodl rozšířít své pole působnosti do tehdejší ČSFR zapojením se do státem organizované mezinárodní soutěže o vytvoření společného podniku se státním podnikem Bratislavské automobilové závody, v níž soutěžil s General Motors a Renault. Jako vítěz v květnu 1991 s BAZ společně založili podnik Volkswagen Bratislava, s. r. o. Dvacetiprocentní podíl BAZ ve společné firmě později Volkswagen odkoupil a od roku 1999 působí firma pod názvem Volkswagen Slovakia, a. s. se 100% vlastnictvím koncernu Volkswagen..\n\nVýroba automobilů začala v bratislavském závodě v roce 1992 modelem Volkswagen Passat Variant. Později zde byla vyráběna vozidla typových řad Volkswagen Golf, Volkswagen Polo, Seat Ibiza a Škoda Octavia. V roce 2002 zde začala výroba terénních modelů Volkswagen Touareg a karoserií pro Porsche Cayenne. V roku 2006 k nim přibylo Audi Q7. Vyráběn je zde i model Volkswagen Touareg Hybrid. V roce 2011 byla spuštěna výroba vozidel New Small Family - Volkswagen up!, Škoda Citigo a SEAT Mii. V roce 2013 začala výroba elektrického vozidla Volkswagen e-up!. Od roku 2017 jsou zde kompletně vyráběny vozy Porsche Cayenne (před tím pouze karoserie) a od roku 2018 vozy Audi Q8. V závodě vznikají i karoserie pro další SUV koncernu Volkswagen Bentley Bentayga. V roce 2017 zde vzniklo 361 776 vozidel.\n\n"}
{"id": "1096631", "url": "https://cs.wikipedia.org/wiki?curid=1096631", "title": "Distrikty na Kypru", "text": "Distrikty na Kypru\n\nKypr je rozdělen do šesti distriktů, pojmenovaných podle jejich hlavních měst.\nKyperské distrikty jsou:\n\n\n"}
{"id": "1096634", "url": "https://cs.wikipedia.org/wiki?curid=1096634", "title": "Daniel Hlaváč", "text": "Daniel Hlaváč\n\nRotmistr Daniel Hlaváč (*31. prosince 1974, Ústí nad Orlicí) je český voják a amatérský fotograf. \n\nPo vyučení mechanikem a vykonání základní vojenské služby v roce 1994, vstoupil v roce 1999 do armády a stal se vojákem z povolání. Od svého nástupu slouží u 43. výsadkového praporu. Jako její člen se zúčastnil několika vojenských misí v Bosně a Hercegovině, Kosovu a Afghánistánu. Soustřeďuje se na reportážní a dokumentaristickou fotografii. Fotografuje nejen při bojových akcích v zahraničních misích, ale i soukromý nebo volný čas vojáků. \n\nJeho fotografie byly publikovány v knize Hrdost a odvaha „Tváře české armády\", Svitavy – město v pohybu (r. 2006) nebo v časopisech Foto Life, PhotoArt, ve svitavských novinách, armádním tisku aj. \n\nZ jeho fotografií vzniklo několik výstav např. v rámci Festivalu vojenského filmu v Českém Krumlově, v prostorách Velitelství NATO v Bruselu, ve Strahovském klášteře, v Milevsku, Znojmě atd.\n\n\n"}
{"id": "1096635", "url": "https://cs.wikipedia.org/wiki?curid=1096635", "title": "Robert Lawrence", "text": "Robert Lawrence\n\nSvatý Robert Lawrence, O.Cart., byl anglický římskokatolický duchovní, převor kartuziánského kláštera v Beauvale. Zemřel mučednickou smrtí, protože odmítl odpadnout od katolické víry. Katolická církev jej uctívá jako světce.\n\nNarodil se neznámo kdy. Vstoupil do kartuziánského řádu a v klášteře v Beauvale se stal převorem. V Anglii ustavil král Jindřich VIII. autonomní Anglikánskou církev a prohlásil se její hlavou. Duchovní byli nuceni k uznání svrchovanosti krále nad církví. Kartuziáni se rozhodli vyslat deputaci ke královskému zmocněnci a prosit o výjimku z této povinnosti. Deputaci tvořili mniši Jan Houghton, Augustin Webster a Robert Lawrence. Byli odbyti a uvězněni. Následně byli odsouzeni k smrti.\n\nPoprava se konala 4. května 1535 v Tyburn. S trojicí kartuziánských mnichů byl na smrt veden také řeholník z Řehole sv. Brigity, Richard Reynolds. Samotná poprava byla velice brutální. Odsouzenci byli oběšeni, ještě než se stačili uškrtit, byla jim vytrhány vnitřnosti a jejich mrtvoly byly následně rozčtvrceny.\n\n"}
{"id": "1096638", "url": "https://cs.wikipedia.org/wiki?curid=1096638", "title": "Larnaka (distrikt)", "text": "Larnaka (distrikt)\n\nDistrikt Larnaka je jeden ze šesti kyperských distriktů. Jeho hlavním městem je Larnaka. Malá část distriktu byl v roce 1974 okupována tureckou armádou a v současnosti je distrikt \"de facto\" spravován jako část severokyperského distriktu Nikósie.\nV distriktu se nachází Larnacké mezinárodní letiště, které slouží jako hlavní letiště pro celý ostrov.\nV roce 2011 v distriktu žilo 143 192 obyvatel a 59% z nich žilo ve městech. \n"}
{"id": "1096639", "url": "https://cs.wikipedia.org/wiki?curid=1096639", "title": "PCA Slovakia", "text": "PCA Slovakia\n\nPCA Slovakia, s.r.o. (do roku 2006 Peugeot Citroën Automobiles Slovakia, s.r.o.) je automobilový závod společnosti Groupe PSA na Slovensku u města Trnava. Tovární komplex má rozlohu 193 hektarů, jeho výstavba začala v roce 2003. Závod je běžně označován neoficiálním názvem PSA Peugeot Citroën Slovakia.\n\nTři roky po položení základního kamene se v červnu 2006 rozběhla sériová výroba modelu Peugeot 207. Už v prvním čtvrletí 2009 přišla na trh novinka Citroën C3 Picasso (A58), která se vyrábí výhradně na Slovensku. Denní produkce ve dvou pracovních směnách je aktuálně 900 automobilů. V roce 2009 opustilo výrobní pásy téměř 205 000 vozidel a s tímto objemem produkce se trnavská automobilka stala největším výrobcem automobilů na Slovensku.\n\nPSA Peugeot Citroën Slovakia zaměstnává 3 300 lidí. Vyrábí v trojsměnném provozu. Závod získal certifikát ISO 9001 v lednu 2007, za kvalitu výroby a certifikát životního prostředí ISO 14001 v lednu 2008.\n\n\n"}
{"id": "1096643", "url": "https://cs.wikipedia.org/wiki?curid=1096643", "title": "Alphonse Georger", "text": "Alphonse Georger\n\nMons. Alphonse Georger (* 25. května 1936, Sarreguemines) je francouzsko-alžírský římskokatolický kněz a emeritní biskup Oranu.\n\nNarodil se 25. května 1936 v Sarreguemines. Na kněze byl vysvěcen 29. června 1965 pro diecézi Alžír. Roku 1977 získal alžírské občanství.\n\nDne 10. července 1998 jej papež Jan Pavel II. jmenoval biskup Oranu. Biskupské svěcení přijal 16. srpna 1998 z rukou arcibiskupa Josepha Duvala a spolusvětitelé byli arcibiskup Henri Antoine Marie Teissier a biskup Pierre René Ferdinand Raffin.\n\nDne 1. prosince 2012 přijal papež Benedikt XVI. jeho rezignaci na post biskupa Oranu, z důvodu dosažení kanonického věku 75 let.\n\n"}
{"id": "1096645", "url": "https://cs.wikipedia.org/wiki?curid=1096645", "title": "Girne (distrikt)", "text": "Girne (distrikt)\n\nGirne () je jedním z pěti severokyperských distriktů a zároveň na stejném území jako Distrikt Kyrenia () jedním z šesti kyperských distriktů. Hlavní město distriktu je Girne. Je to nejmenší z původních distriktů na ostrově a jako jediný je celý pod kontrolou Severokyperské turecké republiky.\nV distriktu žije 46 629 obyvatel. \n"}
{"id": "1096650", "url": "https://cs.wikipedia.org/wiki?curid=1096650", "title": "Stanisław Tarnowski", "text": "Stanisław Tarnowski\n\nStanisław Tarnowski (7. listopadu 1837 Dzików – 31. prosince 1917 Krakov) byl rakouský vysokoškolský pedagog, literární historik a politik polské národnosti z Haliče, v 2. polovině 19. století poslanec Říšské rady.\n\nPocházel ze známé polské šlechtické rodiny. Jeho děd byl politik a sběratel umění Jan Felix Amor Tarnowski, bratr Jan Dzierżysław Tarnowski byl také činný v politice. Stanisław absolvoval gymnázium svaté Anny v Krakově. Studoval na Jagellonské univerzitě v Krakově, nejprve od roku 1854 filozofii, pak od roku 1858 práva.\n\nV roce 1869 získal v Krakově doktorát. Působil jako historik a literární kritik. Roku 1866 spoluzakládal měsíčník \"Przegląd Polski\", který byl tiskovým centrem polských konzervativců. Od roku 1868 spolupracoval s redakcí konzervativního listu \"Czas\" a po dvou letech se stal majitelem těchto novin. Od roku 1868 byl členem učené společnosti Towarzystwo Naukowe Krakowskie. V roce 1872 byl jmenován mimořádným profesorem, roku 1879 řádným. V roce 1882/1883 byl děkanem a v roce 1886/1887 a 1899/1900 rektorem Jagellonské univerzity.\n\nOd roku 1873 byl členem krakovské akademie věd (Akademia Umiejętności). Od roku 1883 byl generálním tajemníkem akademie a roku 1891 se stal jejím prezidentem. Jako literární vědec se zaměřoval na dějiny polského písemnictví 16. století a na období romantismu.\n\nByl veřejně a politicky činný. V roce 1863 se v Krakově podílel na organizování polského povstání. Spolupracoval s listem \"Naprzód\". Byl tehdy zatčen a dva roky strávil ve vazbě ve Lvově a Olomouci. Po amnestii se vrátil do veřejného života, nyní již jako pragmatický konzervativní politik. 6. února 1867 byl zvolen na Haličský zemský sněm za kurii velkostatkářskou. Zemský sněm ho 2. března 1867 zvolil i do Říšské rady. Již roku 1868 rezignoval na mandát. Politicky byl orientován jako umírněný konzervativec. Od roku 1885 až do své smrti zasedal v Panské sněmovně (jmenovaná horní komora Říšské rady). Po celou dobu zasedal na Haličském zemském sněmu, původně za velkostatkářskou kurii, od roku 1901 coby virilista (poslancem s titulu své funkce prezidenta akademie věd).\n\nZemřel v prosinci 1917 po krátké nemoci.\n"}
{"id": "1096656", "url": "https://cs.wikipedia.org/wiki?curid=1096656", "title": "Almast", "text": "Almast\n\nAlmast (tj. \"Drahokam\", v ruském originále , arménsky ) je opera o čtyřech dějstvích arménského skladatele a zakladatele arménské moderní hudby Alexandra Spendiarjana (Spendiarova) na libreto básnířky Sofie Jakovlevny Parnokové podle básně \"Dobytí Tmkaberdu\" Hovhannese Tumanjana. Instrumentaci čtvrtého dějství po smrti skladatele dokončil ruský skladatel Maximilian Osejevič Štejnberg (1883–1946). Premiéru měla 23. června 1930 ve Velkém divadle v Moskvě.\n\nArménský skladatel Alexander Spendiarjan dosáhl na začátku 20. století významných úspěchů dvěma řadami \"Krymských črt\" pro orchestr (1903, 1912), a zejména symfonickým obrazem \"Tři palmy\" (1905), který v Evropě od roku 1913 zpopularizoval v baletní podobě choreograf Michail Fokin a hlavní představitelka Anna Pavlovová. Spendiarjan pak hledal téma pro operu, o čemž později vzpomínal takto: „Snil jsem o tom najít takové téma, jako jsou \"Ivan Susanin\", \"Kníže Igor\" nebo \"Kitěž\", jen mělo být svázáno s dějinami Arénie, se životem a hrdinským bojem mého lidu.“\n\nRoku 1916 vystupoval Spendiarjan koncertně v Tbilisi, kde se setkal s Hovhannesem Tumanjanem a pojal úmysl napsat operu na námět jeho básně \"Dobytí Tmkaberdu\" (\"T‘mkabert’i aṙumē\"), vydané roku 1902. Tématem této básně je epizoda z bojů domorodých arménských vůdců proti Perské říši v první polovině 18. století, totiž dobytí pevnosti Tmkaberd (Tmuk, Tmok, gruzínsky Tmgovi, dnes v jižní Gruzii) perským vládcem Nádir Šáhem, údajně v důsledku zrady kněžny Almast, manželky velitele obránců knížete Tatula.\nPodle původního plánu měl napsat básník libreto sám, ale jejich různá působiště i tehdejší nemožnost dát provést velkou operu v arménštině (arménské operní divadlo bylo založeno až roku 1933) nakonec vedly k tomu, že Spendiarjan požádal o napsání libreta básnířku Sofii Parnokovou, „ruskou Sapfó“ (ona i Spenidiarjan v té době žili na Krymu). Parnoková dokončila libreto opery – pro niž bylo jako název zvoleno jméno hlavní hrdinky Almast – roku 1918 a Spendiarjan operu dokončil v klavírním výtahu roku 1923.\n\nOrchestraci \"Almast\" se Spendiarjan věnoval intenzivně znovu po svém definitivním přestěhování do Jerevanu v prosinci roku 1924, při dokončování instrumentace jej však v květnu 1928 překvapila smrt. To, že opera byla nakonec přece jen uvedena, je z velké části zásluhou libretistky, jakož i Spendiarjanova přítele skladatele M. O. Štejnberga, který dokončil instrumentaci posledních dvou scén čtvrtého dějství.> \"Almast\" byla s velkými peripetiemi prosazena na program moskevského Velikého divadla (přesněji jeho pobočné scény), přestože se ji vedení nejprve zdráhalo uvést: nedopovídala totiž jeho politické úloze a byla „zjevně irelevantní pro současný sovětský život a revoluční zápas proletariátu“. K prosazení opery – i bez původně požadovaného komunistického prologu a epilogu – přispěl i Vsevolod Emiljevič Mejerchold. \"Almast\" měla značný úspěch u publika – i díky první představitelce protagonistky, Marii Maksakovové – a na druhé představení 26. června 1930 přišli i vysocí straničtí funkcionáři. Kritiky však hodnotily operu spíše negativně, například \"Večerní Moskva\" nadepsala svou recenzi „Další caromilná opera“ a obvinila \"Almast\" z „nacionalismu, šovinismu a monarchismu“. Úspěch u obecenstva však pominul až s výměnou Maksakovové v říjnu 1930 za neadekvátní náhradu, brzy poté opera z repertoáru zmizela.\nBrzy po moskevském Velkém divadle, poprvé 26. prosince 1930, uvedlo \"Almast\" v ukrajinském překladu státní divadlo opery a baletu v Oděse. V roce 1932 se hrála v gruzínském Tbilisi (v gruzínštině) a 20. ledna 1933 bylo její premiérou slavnostně otevřeno Arménské divadlo opery a baletu v Jerevanu (první operní divadlo v Arménii, od roku 1939 nese jméno A. A. Spendiarjana). Libreto do arménštiny přeložil Tigran (Semjonovič) Hachumjan (1894–1973).\n\nProti opeře stále existovaly ideologické výhrady, i když se změnily: zatímco v roce 1929 chyběl třídní pohled, z pohledu stalinské estetiky 30. let 20. století již nebyli problémem knížecí hrdinové, ale nedostatečná hrdinskost námětu, chyběl výrazný kladný hrdina, optimismus a bojovné vlastenectví, z formálního hlediska se preferovalo monumentálnější zpracování (mohutné sbory, početný orchestr). Na základě toho byla opera několikrát upravována, především pro nové nastudování, které mělo premiéru na dekádě arménského umění v Moskvě 20. října 1939. Novou redakci libreta pořídil Hachumjan a v ruštině Věra Klavdijevna Zvjagincevová (1894–1972), básnířka a překladatelka zejména z arménštiny a přítelkyně mezitím zemřelé Sofie Parnokové. Změny děje se týkaly zvláště vyzdvihnutí hrdinských momentů a zásadní změny zakončení. V původní verzi je pevnost dobyta a Arménie ovládnuta perským šáhem, zatímco ve změněné verzi při dobývání pevnosti unikne část obránců v čele s Rubenem a Gajané, kteří vyvolají lidové povstání proti Peršanům a opera končí jejich porážkou šáhova vojska. V jedné z verzí dokonce zrádnou Almast na smrt neposílá šáh, nýbrž právě Ruben, popřípadě vítězný lid kolektivně odsuzuje Almast k vyhnanství. Štejnberg proto musel doplnit část hudby, totiž především nový konec 2. dějství s masovou scénou návratu knížecího vojska z vítězného boje a obdobně koncipovaný konec 4. dějství s vítězstvím Arménů nad Peršany. V této verzi, umělecky slabší a neodpovídající autorským záměrům skladatele i libretistky ani původní Tumanjanově básni, byla opera dlouho hrána.\n\nV Jerevanu pak byla opera znovu nastudována v letech 1969, 1971 a 1983, vedle toho se hrála rovněž v Taškentu (1953) a v Novosibirsku (1972). Roku 1951 ji v pařížské \"Maison de la Mutualité\" nastudovalo Ruské komorní operní divadlo. Mezi významné představitelky titulní role opery patřily Tamara Šachnazarjan, Tatevik Sazandarjan, Maria Čmškjan, Gohar Galačjan a Olga Gabajan. Zatím poslední nastudování připravilo jerevanské operní divadlo roku 2009, to je dosud (2015) na jeho repertoáru.\n\nKlavírní výtah opery byl vydán v Jerevanu roku 1971.\n\nTumanjanova epická báseň musela při transformaci do dramatické podoby prodělat jisté změny. Zatímco básník se soustředí na boj Arménů proti Peršanům a osobu jejich vojevůdce – což zřejmě byl i výchozí bod pro skladatele – libretistka se soustředila zejména na titulní ženskou postavu a její co nejpodrobnější psychologické vystižení. Zatímco kníže Tatul se vyskytuje podstatě jen ve 3. dějství, Almast stojí sama v centru 2–4. dějství, přičemž v první dějství, v němž se nevystupuje, je ze značné části věnováno hovoru o ní. Almast je také hybatelkou všech nečetných dramatických motivů opery (signál k perskému útoku, pokus o zabití šáha); toto psychologické zaměření na ženskou postavu je jednou z hlavních odlišností od klasické ruské historické opery (Glinka, Musorgskij, Rimskij-Korsakov), která byla jinak pro \"Almast\" stylovým vzorem.\n\nZ pohledu estetiky socialistického realismu formulované komunistickými muzikology bylo toto soustředění libreta na individuální psychologii považováno za vadu, kterou se prý Spendiarjan snažil svou hudební dramaturgií napravit. Sama libretistka si však žádného rozporu mezi svým a skladatelovým úmyslem vědoma nebyla, naopak se domnívala, že \"Almast\" je „v operní literatuře vzácný příklad jednoty mezi slovním a hudebním textem“. V soukromí však měla pocit, že v původní podobě není opera dramaticky úplná, a když se před prvním představením probírala otázka nutného ideologického prologu a epilogu, psala M. O. Štejnbergovi: „Pořád si myslím, že potřebujeme prolog a epilog, nejen jako sovětskou propustku, ale i z uměleckých důvodů, protože si myslím, že Alexander Afanasjevič původně zamýšlel složit prolog a epilog, aby opeře stvořil rámec, a proto nezačal opravdovým začátkem a konec nemá pořádný šmrnc, což zůstává uměleckým nedostatkem.“\n\nSpendiarjan ke kompozici opery studoval sbírky arménských lidových písní a íránských mugamů (zejména kompilaci Nikoghajose Tigranjana) a pokusil se výrazně hudebně rozlišit svět obou národů. Konflikt obou národů je pak zrcadlen jako konflikt jejich melodických modelů. Oba proudy se stýkají i ve vnitřní charakteristice Almast, která kolísá mezi arménským a íránským hudebním idiomem, který v jejím zpěvu nakonec převládne. Vedle toho jsou jednotliví aktéři rozlišeni obecnou povahou hudby: hudba Tatula a jeho vojáků je jasná a ve vyšších registrech, hudba spojená s Peršany je v nízkých registrech s hrozivým, dunivým podkladem, úlisná hudba šáhových pomocníků šejcha a ašuga je protkána melismaty. Kolísající Almast charakterizuje přerývaný melodický tok, nepravidelné rytmy, změny tempa, disonance a podobné výrazové prostředky. Některé melodie jsou přímo převzaty z lidové hudby, například píseň tkadlen ze začátku 2. dějství nebo tanec Almast ve 3. dějství, který je jednou z nejznámějších části a dramatickým středem opery. Celkově je opera provázána složitým předivem příznačných motivů.\n\nV opeře zabírají zvlášť významné a dramaturgicky ústřední místo symfonické části (Spendiarjan byl žákem Rimského-Korsakova). Bylo poukazováno na to, že \"Almast\" není „opera pro zpěváky“, protože – s výjimkou slavné ašugovy písně ze 2. dějství – nejmelodičtější part má orchestr. Pouze orchestrálně je ve 2. dějství plasticky vylíčen boj mezi Armény a Peršany, odehrávající se mimo scénu, orchestrální části má i scéna hostiny ve 3. dějství a celé finále třetího dějství – scéna dobytí pevnosti Peršany – je koncipováno jako jediný symfonický obraz. Zvláště známý i odděleně od opery se stal Perský pochod z konce 3. dějství. V instrumentaci se Spendiarjan pokusil napodobit zvuk některých lidových nástrojů a začlenil do orchestru několik orientálních bicích nástrojů (dajra, dhól, dimplipito).\n\nOpera \"Almast\" otevírala arménské operní divadlo a stala se reprezentativní arménskou operou, „jedním z vrcholů arménské opery“. Je považována za Spendiarjanovo nejvýznamnější dílo, které dlouho sloužilo jako model pro arménskou operu i operu jiných východosovětských republik. I když skutečně národní, lidovou operou se stala spíše lyrická \"Anuš\" Armena Tgiranjana, tvoří \"Almast\" spolu s \"Anuš\" a operou Tigrana Čuchadžjana \"Aršak II.\" trojici zakladatelských děl arménské opery.\n\n\nArménie, 18. století\nArménskou pevnost Tmkabert, hájenou chrabrým knížetem Tatulem, obléhá perské vojsko mocného Nádira Šáha. V jeho stanu panuje rozčarování: ani po dlouhém obléhání se pevnost nevzdává a všechny útoky byly zatím obránci odraženy. Šáh žádá o radu svého rádce, starého šejcha, a ten má neobvyklý nápad. Kníže Tatul má krásnou ženu Almast, která je prý velmi ctižádostivá a které kníže bezmezně důvěřuje (arioso \"О шах, к победе всякий путь достоин\"). Kdyby se šáhovi podařilo získat ji na svou stranu, mohla by pevnost padnout do jeho rukou.\n\nNádir Šáh radu vděčně přijímá a posílá do pevnosti se zvláštním posláním svého nejlepšího ašuga (perská obdoba trubadúra), aby se svými písněmi kněžně vlichotil a namluvil jí, že se šáh doslechl o její kráse a zamiloval se do ní, a aby jí slíbil bezmezné bohatství a korunu císařovny, pokud se mu (i s pevností) vydá (arioso \"Войди к ней в дом\"). Perští vůdcové se společně modlí za zdar v dalším boji.\n\nV pevnosti tkají arménské ženy plátno a zpívají si (sbor \"День и ночь печаль все та же\"). Šejchův pán se daří, pěvcovo úsilí nebylo nazmar a Almast začíná snít o sobě jako perské císařovně. Její služka a důvěrnice Gajané ji marně varuje před zrádnými myšlenkami.\n\nZpoza zdí pevnosti zaznívají zvuky bitvy: vojsko Nádira Šáha provádí další ze svých nájezdů a arménští bojovníci je opět odrážejí. Almast je zmítána protikladnými city: na jedné straně miluje svého muže a obdivuje jeho statečnost a spravedlivost, na druhé straně ji však šáhova láska a moc láká. Navíc má zlé tušení, že přes srdnatou obranu pevnost dříve či později bude stejně Peršany dobyta a všichni zahynou \"Как мне тоску переупрямить\").\n\nMezitím je slyšet konec boje – útočníci byli zahnáni, Tatul opět zvítězil. Ašugovi neušlo, že se kněžnina náklonnost pod tímto dojmem kloní zpět k manželovi, a již jí znovu zpívá chvalozpěv na její krásu, která si podmanila samotného mocného šáha (píseň \"В плен взяла певца\"). Posádka pevnosti hlučně slaví návrat vítězných vojáků a knížete, Tatulovy první kroky však vedou k milované Almast.\nKníže Tatul a jeho spolubojovníci vesele oslavují dnešní vítězství. Přípitek stíhá přípitek, Tatulův pobočník Ruben pronáší řeč na oslavu hrdiny, ale sám kníže ve svém přípitku odmítá chválu vlastní osoby (árie \"Не славой дорожу, а дружбой вашей\"). Připomíná místo toho mrtvé soudruhy. Vojáci se připojují a vzdávají poslední poctu padlým kamarádům, pak ale naladí na optimističtější, mužnou notu (sbor \"Не орел в ночи\"). Pak se zábava znovu rozproudí. Kníže dopřává svým mužům vína i jídla, děvčata i vojáci tancují a knížecí šašek zpívá posměšnou píseň o šáhově výpravě.\n\nAlmast se snaží ještě jednou vzbudit ve svém manželovi ctižádost, přesvědčit ho, aby vítězství využil k dalšímu výboji, aby šáha pronásledoval a snad sám dobyl perskou korunu. Takové myšlenky jsou však Tatulovi zcela cizí, chce jen ubránit svou vlast a vládnout v míru, naopak manželu varuje před perskými lstmi a proradností. Almast vidí, že jejich povahy jsou neslučitelné, a definitivně se rozhoduje provést svůj záměr. Přes nesmělé protesty manžela dává všem znovu a znovu nalít vína, posílá je i vojákům na stráži, svým ohnivým tancem strhne všechny přítomné do tak bujarého veselí, že všichni skončí opilí a zmožení.\n\nKdyž téměř všichni usnou, vezme Almast pochodeň a stoupá na věž, aby dala perskému vojsku smluvený signál k útoku. Gajané, která její úmysl vytušila, se snaží svou paní zastavit a přesvědčit, aby nezaprodávala arménský národ a svého ušlechtilého chotě. Ale Alast ji odvrhuje a dává šáhově armádě ohňové znamení.\n\nGajané běží a budí knížete a bojovníky. Ale neočekávaný perský útok byl účinný, po krátkém boji zaplavuje pevnost perské vojsko a zní jeho zlověstný pochod. Do hodovní síně vstupuje Nádir Šáh a kněžna jej obřadnou úklonou vítá.\n\nTaktul je mrtev a Nádir Šáh je pánem Tmkabertu, má však chmurnou náladu. V této dobyté zemi, která je mu nepřátelskou, bude boj stále nablízku; ani přítomnost krásné Almast ho netěší. Ta ostatně zjistila, že všechno, co si od zrady slibovala, bylo vylhané: vládce ji nemiluje a namísto postavení císařovny ji čeká osud otrokyně v šachově harému; vzpomíná na svého manžela a cítí současně nenávist a lítost (arioso \"Не цвести цветку угрюмых скал\"). Temperamentní kněžna se nakonec pokusí šáha zabít, ale stráže ji odzbrojí. Nádir Šáh nařizuje zrádkyni popravit.\n"}
{"id": "1096657", "url": "https://cs.wikipedia.org/wiki?curid=1096657", "title": "Bonassola", "text": "Bonassola\n\nBonassola je menší obec v regionu Ligurie, v provincii La Spezia. Leží v severozápadní části Itálie, v Janovském zálivu, na pobřeží Ligurského moře. Je součástí Italské riviéry, respektive její východní části Riviery di Levante. Leží 75 km jihovýchodně od Janova, hlavního města Ligurie.\n"}
{"id": "1096661", "url": "https://cs.wikipedia.org/wiki?curid=1096661", "title": "Jan Houghton", "text": "Jan Houghton\n\nSvatý Jan Houghton, O.Cart. (1485 Essex – 4. května 1535 Tyburn) byl anglický římskokatolický duchovní, člen kartuziánského řádu, který zemřel mučednickou smrtí, protože odmítl uznat svrchovanost krále Jindřicha VIII. nad církví. Katolická církev jej uctívá jako světce.\n\nPocházel z Essexu, kde se narodil v roce 1485. Studoval teologii a práva v Cambridge a byl vysvěcen na kněze. Čtyři roky působil v diecézní duchovní správě, poté vstoupil do kartuziánského řádu. Stal se převorem londýnské kartouzy. Poté, co se Jindřich VIII. prohlásil hlavou nové státní anglické církve, rozhodl, aby jeho svrchovanost uznali i řadoví duchovní. Kartuziáni vyslali deputaci ke královskému zmocněnci Thomasi Cromwellovi s prosbou, aby jim byla udělena výjimka. Deputaci tvořili Jan Houghton jako převor londýnské kartouzy, převor z kartouzy Beauvale Robert Lawrence a převor kartouzy v Epworthu Augustin Webster. Cromwell mnichy odbyl a nechal je uvěznit. Následně byli odsouzeni k smrti.\n\nByli jedněmi z prvních obětí nově prosazeného zákona o supremaci panovníka nad církví.\n\nPoprava se konala 4. května 1535 v Tyburn. S trojicí kartuziánských mnichů byl na smrt veden také řeholník z Řehole sv. Brigity, Richard Reynolds. Samotná poprava byla velice brutální. Odsouzenci byli oběšeni, ještě než se stačili uškrtit, byly jim vytrhány vnitřnosti a jejich mrtvoly byly následně rozčtvrceny. Houghton byl popraven jako první před zraky svých spolubratrů. Po něm byli popraveni zbylí dva kartuziáni, a nakonec Richard Reynolds.\n\nJana Houghtona beatifikoval v roce 1886 papež Lev XIII., a kanonizován byl jako jeden z tzv. \"Čtyřiceti mučedníků Anglie a Walesu\" 25. října 1970 papežem Pavlem VI. Liturgická památka umučených kartuziánů připadá na výroční den jejich smrti – 4. květen.\n\n"}
{"id": "1096663", "url": "https://cs.wikipedia.org/wiki?curid=1096663", "title": "Nikósie (distrikt)", "text": "Nikósie (distrikt)\n\nDistrikt Nikósie je jedním z šesti kyperských distriktů. Hlavní město distriktu je Nikósie, která je zároveň hlavním městem Kypru. Sever distriktu je ovládaný Severokyperskou tureckou republikou. Západní část tohoto území je spravována jako součást distriktu Güzelyurt. V distriktu žije 326 980 obyvatel.\n"}
{"id": "1096664", "url": "https://cs.wikipedia.org/wiki?curid=1096664", "title": "Jan Kuthan", "text": "Jan Kuthan\n\nJan Kuthan (* 12. října 1978 Příbram) je český podnikatel a spisovatel.\n\nPo absolvování Vyšší odborné školy publicistiky v Praze pracoval pro Městské muzeum Sedlčany, kde se aktivně podílel na vzniku nové expozice. Je autorem knih Příběh naší vesnice, Jedna kachna za druhou, Staletí pod hradními okny, Sedlčanskem po stopách Jakuba Krčína, Vltava v proudu času a spoluautorem dalších publikací a jiných materiálů. Na nich nejčastěji spolupracoval s fotografem Martinem Steckerem. Ve své novinářské a publicistické tvorbě se věnoval zejména rodnému Sedlčansku a krajině středního Povltaví. Podrobněji své vzpomínky na toto období zachycuje ve svém osobním blogu www.kuthan.cz. Z tvůrčí činnosti se postupně přesunul k podnikání a aktuálně se věnuje především svému internetovému obchodu s dárkovým a karnevalovým zbožím Hubatá černoška (www.hubatacernoska.cz). Ten se dokonce stal Shopem roku v kategorii Masky a kostýmy.\n\nOficiální stránky Městského muzea Sedlčany.\n\nOsobní blog Jana Kuthana.\n\nInternetový obchod s dárky a karnevalovými doplňky Hubatá černoška.\n"}
{"id": "1096666", "url": "https://cs.wikipedia.org/wiki?curid=1096666", "title": "Spolkový zákon o odsunutých", "text": "Spolkový zákon o odsunutých\n\nBundesvertriebenengesetz (BVFG), čili \"Spolkový zákon o uprchlících a osobách vysídlených\" (celý název zákona zní \"Gesetz über die Angelegenheiten der Vertriebenen und Flüchtlinge\" / \"Zákon o záležitostech vyhnaných [odsunutých] osobách a uprchlících\"), upravuje německou legislativu o odsunutých, vysídlených a uprchlých Němcích po druhé světové válce.\n\nPrvní podoba zákona z 19. května 1953 byla oznámena 22. května 1953 spolkovou vyhláškou.\n\nNárok na plnění mají odsunutí, vysídlení Němci, uprchlíci ze sovětské zóny a tzv. noví Němci (vysídlení a přišedší do Spolkové republiky po roce 1993), stejně jako jejich pozůstalí.\n\nZákon je rozčleněn do šesti částí:\n\n\n\n"}
{"id": "1096668", "url": "https://cs.wikipedia.org/wiki?curid=1096668", "title": "Operace Atlantic Resolve", "text": "Operace Atlantic Resolve\n\nOperace Atlantic Resolve (Atlantické odhodlání) je souhrnné označení pro probíhající úsilí Spojených států amerických s cílem podpořit a posílit spojence NATO v Evropě, zejména v souvislosti s ruskou anexí Krymu a válkou na východní Ukrajině. Od začátku operace v roce 2014 došlo k posílení přítomnosti armádních, leteckých a námořních sil v regionu a rozšíření dříve naplánovaných vojenských cvičení.\n\nV polovině března 2015 oznámil mluvčí americké armády ve Wiesbadenu, že konvoj armádních vozidel (včetně obrněných transportérů Stryker) podnikne přes Polsko a Česko přesun zpět na svoji základnu v německém městě Vilseck. K tomu následně došlo mezi 20. březnem a 1. dubnem 2015.\n\n"}
{"id": "1096670", "url": "https://cs.wikipedia.org/wiki?curid=1096670", "title": "Panáček vstaváček", "text": "Panáček vstaváček\n\nPanáček vstaváček nebo jen vstaváček, někdy nazývaný i rusky Vaňka vstaňka, je dětská hračka (vyráběná obvykle v podobě figurky), která se z jakékoli polohy sama postaví, protože její těžiště je v nejnižší poloze právě když stojí. Mívá oblou, širokou základnu se zátěží připevněnou zevnitř blízko nejnižšího bodu. Pokud uživatel vstaváčka na rovném podkladě položí a pustí, figurka se nějakou dobu kývá a po spotřebování kinetické energie třením se ustálí ve vzpřímené poloze, kde je její gravitační energie nejmenší.\n"}
{"id": "1096673", "url": "https://cs.wikipedia.org/wiki?curid=1096673", "title": "Giovanni Salvatore", "text": "Giovanni Salvatore\n\nGiovanni Salvatore (3. října 1611 Castelvenere – asi 1688 Neapol) byl italský hudební skladatel, varhaník a pedagog.\n\nSalvatore získal hudební vzdělání na neapolské konzervatoři \"Conservatorio della Pietà dei Turchini\", kde jeho učiteli byli Erasmo di Bartolo a patrně také Giovanni Maria Sabino. Byl vysvěcen na kněze a v roce 1641 byl jmenován varhaníkem v kostele sv. Severina a Sossia (\"Chiesa dei Santi Severino e Sossio\"). Později působil jako varhaník a sbormistr v bazilice \"San Lorenzo Maggiore\" a od roku 1675 v mariánské bazilice \"Basilica santuario di Santa Maria del Carmine Maggiore\". V letech 1662–1673 byl vedoucím pedagogem (\"primo maestro\") na škole, ve které sám studoval, na \"Conservatorio della Pietà dei Turchini\" a v letech 1674–1688 zastával tutéž funkci na \"Conservatorio dei Poveri di Gesù Cristo\". Mezi jeho studenty byl pravděpodobně také Alessandro Scarlatti.\n\ndalší drobné skladby (introita, responsoraA, moteta, žalmy apod.)\n\n\n"}
{"id": "1096675", "url": "https://cs.wikipedia.org/wiki?curid=1096675", "title": "Korňanský ropný pramen", "text": "Korňanský ropný pramen\n\nPřírodní památka Korňanský ropný pramen ( \"Korniansky ropný prameň\") představuje unikátní přirozený povrchový vývěr lehké ropy doprovázený výrony samozapalujícího se methanu a občasným bubláním. Vyhlášen přírodní památkou byl v roce 1984. Patří mezi nejznámější turistické atrakce oblasti Kysuce.\n\nRopný pramen se nachází v obci Korňa v okrese Čadca nedaleko lesů Turzovky v blízkosti Beskyd. Je k němu volný přístup.\n\nPředmětem ochrany je aktivní přírodní povrchový vývěr ropy s pozvolným odtokem, doprovázený výronem plynu (CH), dokumentující roponosnost flyšového pásma. Význam tohoto ropného pramene zvyšuje skutečnost, že se zachoval jako jediný z několika dalších menších výskytů povrchového výtoku ropy v regionu Kysuc a vůbec na Slovensku i ve střední Evropě. Typově se jedná o parafinickou ropu s nízkým obsahem olejů, malým množstvím aromatických uhlovodíků a asfalticko-smolných látek.\n\nPramen se rozprostírá na ploše 0,171 ha.\n\nNa místě vývěru ropy se v minulosti uskutečnilo několik vrtů, ukázalo se však, že těžba by byla vzhledem k malému množství ropy ekonomicky náročná a nerentabilní. Ropný pramen dodnes nenašel žádné využití, je jen unikátní turistickou atrakcí. V blízkosti však bylo nalezeno ložisko zemního plynu, který může v budoucnosti sloužit k vytápění budov v obci.\n\nPodle dávné legendy byl pramen objeven díky pytlákovi, který při pronásledování zvěře zapadl do naleziště ropy. Pověst ze 17. století říká, že v lesích u Turzovky vyvěrala „černá voda“, z níž chodili pít čerti. Během druhé světové války využívali obyvatelé Korně toto palivo k osvětlení a vytápění svých příbytků, mazání kol vozů a obuvi jakož i k „léčbě“ kožních chorob dobytka.\n\n\n"}
{"id": "1096677", "url": "https://cs.wikipedia.org/wiki?curid=1096677", "title": "Martin Balej", "text": "Martin Balej\n\nMartin Balej (* 28. dubna 1977 Ústí nad Labem) je český fyzický geograf, od března 2015 rektor Univerzity Jana Evangelisty Purkyně v Ústí nad Labem.\n\nV roce 1995 maturoval s vyznamenáním na Gymnáziu, Ústí nad Labem, Jateční 22. V letech 1995 až 2000 pak vystudoval magisterský obor učitelství pro střední školy (geografie a matematika) na Pedagogické fakultě Univerzity Jana Evangelisty Purkyně v Ústí nad Labem a získal titul Mgr. Následně v letech 2000 až 2008 absolvoval doktorský obor fyzická geografie na Přírodovědecké fakultě Univerzity Karlovy v Praze (získal titul Ph.D.). Na stejném pracovišti složil o rok později úspěšně rigorózní zkoušku a přibyl mu titul RNDr. V roce 2012 se pak habilitoval (tj. získal titul doc.) v oboru geografie na Fakultě humanitných a prírodných vied Prešovské univerzity v Prešove.\n\nV letech 2000 až 2005 pracoval jako asistent a později odborný asistent na Katedře geografie Pedagogické fakulty UJEP v Ústí nad Labem. V roce 2005 se katedra přesunula na nově vzniklou Přírodovědeckou fakultu UJEP v Ústí nad Labem, kde dále působil jako odborný asistent a od roku 2012 je docentem. Mezi roky 2003 a 2007 byl zástupcem vedoucího Katedry geografie, od roku 2012 do roku 2015 ji vedl.\n\nAngažoval se také v dalších akademických funkcích. V letech 2005 až 2010 byl proděkanem pro rozvoj a informatizaci Přírodovědecké fakulty UJEP. Byl také členem Akademického senátu Pedagogické fakulty UJEP (2000–2004), členem Akademického senátu UJEP (2004–2005), předsedou Akademického senátu UJEP (2011–2013) a místopředsedou Akademického senátu UJEP (2014–2015).\n\nVe vědecké práci se zaměřuje na fyzickou geografii, konkrétně na změny land use či land cover a na aplikaci geoinformatických metod pro geografické hodnocení vývoje krajiny.\n\nV únoru 2015 jej Akademický senát Univerzity Jana Evangelisty Purkyně v Ústí nad Labem zvolil svým rektorem. Prezident Miloš Zeman jej do funkce jmenoval dne 18. března 2015, stal se tak nejmladším rektorem českých veřejných vysokých škol.\n\nV listopadu 2018 byl akademickým senátem opět zvolen rektorem Univerzity Jana Evangelisty Purkyně v Ústí nad Labem, v lednu 2019 jej pak do funkce jmenoval prezident Miloš Zeman.\n\nMartin Balej je ženatý a má dvě děti – dceru Annu a syna Martina. Žije v Ústí nad Labem.\n"}
{"id": "1096679", "url": "https://cs.wikipedia.org/wiki?curid=1096679", "title": "Využití statistických metod v marketingu", "text": "Využití statistických metod v marketingu\n\nMarketing je jednou z nejdůležitějších klíčových aktivit determinujících úspěch podniku. Shromažďuje mnoho dat, která jsou následně analyzována a výsledky těchto analýz slouží ke tvorbě strategie podniku, aby byl schopnější obstát v konkurenčním boji. Tento článek by měl odpovědět na to, jakým způsobem lze šetřit výsledky marketingových průzkumů, aby dávaly vypovídající hodnotu. Nejprve se seznámíme s důležitými termíny, které budou užívány při popisu demonstrovaných statistických metod v marketingu. Následně by měly být rozebrány důležité metody užívané v marketingových výzkumech včetně jejich výpočtu. Čtenář by po přečtení tohoto článku měl mít přehled o tom, jaké statistické metody jsou v marketingu praktikovány a která z těchto metod je vhodná k užití v dané situaci.\n\nJedná se o objekt našeho zkoumání, pozorování a to ze tří různých pohledů:\nvěcně, časově a prostorově (učitel vysoké školy-v roce 1996-VUT Brno). “všechny jednotky, odpovídající danému vymezení tvoří základní statistický soubor”\n\nslouží k měření a zpracovávání dat, vzniká na základě předpokladu, že každý prvek, náležící do základního souboru, má stejnou pravděpodobnost pro zařazení do základního výběrového souboru. Tímto je zajištěna objektivita základního souboru.\n\nJedná se o měřené či pozorované vlastnosti jednotek, navázané statistické znaky. Statistické znaky se dělí do dvou kategorií. Kvantitativní a kvalitativní statistické znaky. Kvantitativní znaky jsou charakteristické svojí měřitelností a jejich hodnota se dá číselně vyjádřit (výška, věk, počet obyvatel a další). Kvalitativní znaky není možno vyjádřit číselnou hodnotou, je nutná jejich slovní definice (barva očí, pohlaví, národnost atd.)\n\nudávají informace o vlastnostech zkoumaného znaku\n\nObsahuje dva a více sledovaných znaků na statistické jednotce. Touto problematikou se zabývá shluková analýza, diskriminační analýza, faktorová analýza.\n\n“zkoumá průběh a těsnost závislostí mezi kvantitativními znaky.”\n\nData mining je disciplína zabývající se vytěžením velkých souborů dat pro rozhodování v nejrůznějších oblastech. Využití nachází v marketingu či zahraničních obchodních strategiích. V rámci České republiky kvalitním zdrojem informací je Český statistický úřad.\n\nPředmětem marketingového výzkumu je poskytnutí pravdivých a věcných informací, jež slouží manažerům k přijímání co nejlepších rozhodnutí. Dále se používá jako nástroj rozpoznávání marketingových problémů či marketingových příležitostí, čímž umožňuje správnou a včasnou reakci na ně. Používá se pro získávání a rozšiřování poznatků o konkurenci, zákaznících a spotřebitelích. Cílem je uspokojování potřeb zákazníků a zajištění rozvoje firmy.\n\nZákladní nástroj marketingového výzkumu tvoří statistické metody. Nejrozšířenější jsou metody určené pro tvorbu výběrových souborů, metody analýzy získaných dat. Bez dobrého výběrového souboru a vhodných metod měření nelze zajistit patřičná data, bez potřebných dat není možné vytvořit kompletní analýzu dat. Nekompletní analýza se pak velmi často negativně podepisuje na kvalitě celého projektu.\n\n\nmarketing využívá ve svém výzkumu statistické metody k zobecňování výsledků, které vedou k vytváření závěrů pro využití v praxi. Velký důraz je kladen na získání důvěryhodných dat, která nejlépe definují řešení zkoumaného problému. Důležitou roli při zjišťování dat hraje aktuálnost používaných dat. Pouhá znalost statistických metod pro analýzu dat a odvození doporučení a závěrů výzkumu není dostatečná. Je nezbytné disponovat adekvátními znalostmi a věcnými souvislostmi zkoumané problematiky.\n\nHlavním úkolem zkoumání za využití statistických metod je odhadovat parametry, případně charakteristiky základního souboru. Je možné tyto odhady provádět jediným číslem (bodový odhad), nebo intervalem (intervalový odhad), ve kterém se bude hodnota s předem stanovenou pravděpodobností nalézat. Tyto jednotlivé odhady jsou prováděny za pomoci využití výběrových charakteristik.\n\nNásledujícím úkolem je pomocí využití náhodného výběru posoudit předpoklady o vlastnostech základního souboru. Jako vlastnosti základního souboru, které můžeme zjišťovat je například průměrná výška mužské populace, případně rozdělení bodů získaných z testů žáky. Takovému porovnávání se říká testování statistických hypotéz.\n\nPro výpočet bodového odhadu je třeba zjistit střední hodnotu náhodné veličiny (E(x)) ze základního souboru a její rozptyl.\n\nformula_1\n\nformula_2\n\nPotom výpočet střední hodnoty je roven výběrových průměrů\n\nformula_3\n\nZ posledního vzorce je zřejmé, že střední hodnota výběrových průměrů je zároveň rovna střední hodnotě základního souboru. Nezáleží však na tom, zda jde o výběr s opakováním, nebo bez opakování. Výběrový průměr (x nahoře čárka) tudíž zastupuje nevychýlený odhad střední hodnoty tohoto základního souboru. Bodový odhad střední hodnoty základního souboru zastupuje výběrový průměr, což je střední hodnota z náhodného výběru. (mí ze stříškou = x s čarou nahoře).\nRozptyl a směrodatná chyba z výběrových průměrů\n\nVelikost chyby z bodového odhadu je měřena pomocí směrodatné chyby odhadu. Je nutné rozlišovat na rozdíl od odhadování střední hodnoty, jestli se jedná o výběr bez opakování, nebo s opakováním.\n\nZa pomoci bodového odhadu si můžeme představit pravděpodobnou hodnotu parametru základního souboru. Bodový odhad však sám o sobě je náhodnou veličinou, která je zatížena konkrétní chybou (směrodatná chyba odhadu). Bude-li provedeno několik sérií měření (pokusů) na sobě nezávislých z určitého znaku jevu, který je zkoumán (například spotřeba paliva, životnost žárovek, poruchovost procesu), budou bodové odhady parametrů v základním souboru od sebe navzájem odlišné. Je však možné určit interval, v jehož prostoru se budou vyskytovat za zvolené pravděpodobnosti.\n\n"}
{"id": "1096684", "url": "https://cs.wikipedia.org/wiki?curid=1096684", "title": "Erasmo di Bartolo", "text": "Erasmo di Bartolo\n\nErasmo di Bartolo, známý také jako Erasmo Bartoli Filippino či otec Raimo (1. července 1606, Gaeta – 12. září 1656, Neapol) byl italský hudební skladatel a pedagog.\n\nO jeho životě a díle je jen velmi málo informaci. Byl vysvěcen na kněze a učil na neapolských konzervatořích. Mezi jeho žáky byl Giovanni Salvatore. Zemřel při morové epidemii v roce 1656.\n\n\n\n"}
{"id": "1096685", "url": "https://cs.wikipedia.org/wiki?curid=1096685", "title": "Cigáro", "text": "Cigáro\n\nCigáro je hovorový výraz pro tabákový výrobek.\n\n"}
{"id": "1096686", "url": "https://cs.wikipedia.org/wiki?curid=1096686", "title": "Pafos (distrikt)", "text": "Pafos (distrikt)\n\nDistrikt Pafos je jedním z šesti kyperských distriktů. Leží na západním pobřeží Kypru. Hlavní město je Pafos. Celý distrikt je spravovaný mezinárodně uznávanou vládou Kypru. V distriktu jsou čtyři města: Pafos, Yeroskipou, Peyia a Polis Chysochous. Rozloha je 1 393 km², což je 15,1% území celého ostrova. V roce 2011 zde žilo 88 266 obyvatel. \n\nDistrikt leží v pobřežní oblasti, která je charakteristická svými zálivy, jeskyněmi, plážemi a malými ostrůvky. Na severozápadě distriktu je poloostrov Akamas, na kterém leží národní park, ve kterém žijí chráněné Karety obrovské.\n"}
{"id": "1096691", "url": "https://cs.wikipedia.org/wiki?curid=1096691", "title": "Lemesos (distrikt)", "text": "Lemesos (distrikt)\n\nDistrikt Lemesos je jedním ze šesti kyperských distriktů. Hlavní město je Lemesos. Součástí distriktu jsou i zámořská území Spojeného království, Akrotiri a Dhekelia, ležící na poloostrově Akrotiri. V distriktu žije 235 330 obyvatel. \n"}
{"id": "1096692", "url": "https://cs.wikipedia.org/wiki?curid=1096692", "title": "Pudlpointr", "text": "Pudlpointr\n\nPudlpointr (anglicky: Pudelpointer) je německé psí plemeno, vzniklé křížením velkého pudla a pointra.\nPlemeno vzniklé v Německu z křížení anglického pointra a velkého pudla, je dnes v České republice vcelku neznámé a málopočetné. Při šlechtění si chovatelé dávali velký pozor, aby se do chovu nepřipletlo jiné plemeno a pudlopointrové tak byli od ostatních psů izolováni. Se šlechtěním začal baron von Zedlitz, německý chovatel psů, který ke svému chovu použil jen sedm pudlů a přes sto pointrů. Cílem bylo plemeno se schopnostmi stavět, aportovat ve vodě i na souši a bez potíží s klouby. Oficiální používaná zkratka je PP. V Česku plemeno zastřešuje Klub chovatelů hrubosrstých a maďarských ohařů.\n\nPudlpointr má spíše těžkou stavbu těla, které je pokryto hrubou srstí, v barvě hnědé, světlehnědé a černá, která jej chrání před vnějšími vlivy, jako je zima, voda. Je celkově dobře osvalený a jeho pohyb je plynulý, ladný.\n\nHlava je vyvážená, poměr mezi její šířkou a délkou musí být vyvážený. Mozkovna je plochá. Stop zřetelný. Nosní houba je dobře pigmentovaná a ladí s barvou srsti. Pysky přilehlé, zuby musí mít nůžkovitý skus. Oči velké, uložené po stranách hlavy v barvě jantaru. Uši jsou středně dlouho, zavěšené vysoko s mírně zaoblenými konci. Krk je středně dlouhý, dobře osvalený a bez laloku. Hřbet je krátký a rovný, spíše úzký. Ocas je rovný, středně dlouhý, ale kupíruje se. Nohy jsou dobře osvalené, dlouhé, štíhlé. Tlapky kulaté, téměř kočičí s černými drápky.\n\nPovaha pudlpointra je hravá, aktivní a houževnatá. Jsou to inteligentní a bystří psi, kteří se lehko cvičí. Má vyvinuté lovecké pudy a je vhodný pro aportování z vody i na souši i stavění (stavění = stav, kdy pes „zmrzne“, zvedne přední nohu a natáhne ocas, čímž značí zvěř). Pudlpointři jsou klidní a vyrovnaní psi, nikdy ne nervozní. Také nebojácní a loajální vůči svému majiteli či rodině.\n\nS dětmi vychází dobře a většinu jejich hrátek přetrpí. Je vhodné, chovat jej ve větší smečce psů, se kterými nemá problém vyjít, protože není příliš dominantní ani agresivní. Je schopný si zvyknout i na jiná domácí zvířata, ale při seznamování musí mít majitel stále na paměti, že je to lovecký pes.\n\nPudlpointři jsou poměrně zdraví psi a přestože jejich předky jsou pudlové, kteří na dysplazii kyčelního kloubu netrpí, v Německu i v České republice platí přísná pravidla, co se kontrol kloubů týče. Chovatelé dobře hlídají i epilepsii, která se u nich může vyskytnout.\n\n"}
{"id": "1096693", "url": "https://cs.wikipedia.org/wiki?curid=1096693", "title": "Mistrovství světa juniorů v orientačním běhu 1995", "text": "Mistrovství světa juniorů v orientačním běhu 1995\n\n6. Mistrovství světa juniorů v orientačním běhu proběhlo v Dánsku ve dnech 9. až 12. července 1995. Centrum závodů JMS bylo poblíž města Horsens, které leží na východě Jutského poloostrova, na konci fjordu Horsens.\n\n"}
{"id": "1096695", "url": "https://cs.wikipedia.org/wiki?curid=1096695", "title": "František Baťka", "text": "František Baťka\n\nFrantišek Baťka (2. prosince 1922, Kostice – 17. června 2008, Nelepeč-Žernůvka) byl český římskokatolický kněz a papežský kaplan.\n\nNarodil se 2. prosince 1922 v Kostici u Břeclavi. Navštěvoval Klasické gymnázium na Velehradě a poté Teologické učiliště v Brně. Po teologických a filosofických studiích byl dne 5. července 1947 biskupem Karlem Skoupým vysvěcen na kněze a svou primici sloužil v kostele svatého Mikuláše v Tvrdonicích, na jehož stavbě se v studentských letech podílel. Po vysvěcení se stal kaplanem v Měříně a roku 1949 se na krátký čas stal farním administrátorem v Bohdalově. Ve stejný rok byl zatčen a obviněn za „podvracení republiky“. Odsouzen byl 1.8.1950. Vězněn byl až do roku 1954, kdy byl podmínečně propuštěn, a to ve Žďáru nad Sázavou, v Praze na Pankráci, v Jáchymově, na Mírově, v Mladé Boleslavi a ve Valdicích.\n\nDle sdělení ÚNZ v Mladé Boleslavi církevnímu tajemníkovi ve věci možného podmínečného propuštění, ve vězení pracoval velmi dobře, byl ukázněný, ale i nadále zůstal zastáncem církevní hierarchie a ideologie. A taky, že mu je jedno, zda bude podmínečně propuštěn. Proto podmínečné propuštění nedoporučuje. Krajská prokuratura po dohodě s krajským církevním tajemníkem přesto ale vydala vyjádření, kde doporučují, aby byl František Batěk podmínečně propuštěn s odůvodněním: \" Zastáncem církevní hierarchie a ideologie jest ještě mnoho kněží, když né zjevně tedy skrytě a proto nemůže být toto důvodem k tomu aby dotyčný nebyl podmínečně propuštěn.\" (citace včetně gramatických chyb)\n\nPo propuštění začal působit jako kooperátor kostela svatých Cyrila a Metoděje v Brně-Židenicích. Dále působil v Mikulčicích, Slavonicích, Kunštátu a dalších farnostech brněnské diecéze.\n\nOd roku 1990 do roku 2004 se staly jeho působištěm Mikulčice a Lužice. Zde obnovil úctu ke svatým Cyrilovi a Metodějovi a dal podnět k cyrilometodějským poutím v areálu Slovanského hradiště v Mikulčicích.\n\nV roce 2005 jmenován čestným občanem brněnské městské části Židenice.\n\nRoku 2006 mu papež Benedikt XVI. udělil titul Kaplana Jeho Svatosti.\n\nZemřel 17. června 2008 po nemoci v Domově sv. Alžběty na Žernůvce u Tišnova. Jeho tělo odpočívá v rodinné hrobce na hřbitově v Kosticích.\n\n\n"}
{"id": "1096697", "url": "https://cs.wikipedia.org/wiki?curid=1096697", "title": "Kaple Nejsvětější Trojice (Rosice)", "text": "Kaple Nejsvětější Trojice (Rosice)\n\nKaple Nejsvětější Trojice je barokní kaple ve městě Rosice v okrese Brno-venkov. Leží na kopci zvaném Trojice na jižním okraji města, kde je jednou z dominant Rosic. Přístupovou cestu tvoří křížová cesta s chráněným lipovým stromořadím. Samotná kaple je chráněna jako kulturní památka České republiky.\n\nRoku 1697 byla zahájena stavba kaple z popudu Jiřího Ruperta Hausperského, který ji založil jako nové poutní místo. Od dokončení roku 1701 se počíná poutní tradice na svátek Nejsvětější Trojice. Kaple vznikla spolu s poustevnou na místě původní habřiny. V roce 1722 vystavěna křížová cesta s 12 zastaveními z popudu Feliciána Jula Hausperského.\n\nRoku 1783 byla kaple v ohrožení, neboť císař Josef II. rušil církevní zařízení. V Rosicích byly v té době dvě kaple a obě byly navrženy na zrušení. Kaple sv. Jana Nepomuckého byla zbořena, kaple Nejsvětější Trojice ale nakonec zůstala zachována a zrušena byla pouze poustevna poblíž ní.\n\nBarokní kaple má půdorys trojúhelníka, jehož obvod tvoří šest apsid. Tři tvoří vrcholy trojúhelníka a tři jsou vnořené mezi nimi. Střecha kaple má tvar pravidelného šestiúhelníka, stejně jako střechy apsid. Původní šindelová střecha byla v 30. letech 20. století vyměněna za plechovou.\n\nUvnitř se ve vrcholových apsidách nacházejí oltáře. Východní oltář je hlavní, jihozápadní patří Panně Marii Svatotomské, severozápadní Panně Marii Čenstochovské. V prvním patře se nachází kůr s torzem varhan a oratoře. Pod severovýchodní oratoří se nachází sakristie.\n\n"}
{"id": "1096698", "url": "https://cs.wikipedia.org/wiki?curid=1096698", "title": "Forge of Empires", "text": "Forge of Empires\n\nForge of Empires (zkratka \"FoE\") je strategická online multiplayerová počítačová hra, kterou vyvinula německá společnost InnoGames.\n\nJejím cílem je projít veškerá období vývoje lidské civilizace od doby kamenné přes dobu železnou, středověk a moderní dějiny až do daleké budoucnosti. Hráč postupně dobývá světové kontinenty, zkoumá dobové technologie, buduje a vyvíjí své město, vyrábí zboží a staví velkolepé budovy, založené na skutečně existujících či již zničených historických nebo ještě nepostavených stavbách. Ve hře je zásadní politika, vzájemná koordinace a komunikace mezi skupinami hráčů, které se nazývají cechy. Hra běží v reálném čase, pouze bitvy s protihráči nebo NPC probíhají formou tahů.\n\nForge of Empires funguje na principu takzvaného Free2Play modelu. Hra je v základní verzi zdarma, ovšem hráči mohou skrze mikrotransakce urychlovat postup hrou.\n\nHra byla spuštěna v roce 2012 a ve stejném roce byla spuštěna i česká verze. Již na konci roku registrovala celkem pět milionů hráčů z celého světa a byla také díky svému ojedinělému bojovému systému nominována na European Games Awards, další rok pak na MMO Awards 2013. V současnosti má hra 25 jazykových verzí a veřejný mezinárodní betaserver.\n\nV každé jazykové verzi může fungovat více světů. Jeden hráč nesmí mít více účtů na jednom světě, může mít ale účet na každém z existujících světů. Tyto světy spolu v rámci jedné jazykové verze sdílí prémiovou měnu - diamanty.\n\nV Česku je v současnosti 7 herních světů\n"}
{"id": "1096700", "url": "https://cs.wikipedia.org/wiki?curid=1096700", "title": "Primární marketingový výzkum", "text": "Primární marketingový výzkum\n\nPrimárním marketingovým výzkumem se rozumí sběr dat uskutečněný poprvé, pro konkrétního zadavatele a konkrétní problém. Primární výzkum se provádí až po provedení sekundárního výzkumu (Kozel a kol., 2011). Podle toho, jakým způsobem jsou sbírána data, rozlišujeme primární a sekundární výzkum.\n\nPrimární výzkum, označovaný jako „terénní výzkum“ je výzkum, kdy si firma sbírá sama informace z trhu a to prostřednictvím různých metod, především dotazováním, pozorováním či experimentem. Primární výzkum by měl být využíván v případě, že jsou informace ze sekundárního výzkumu neaktuální, nepřesné, nespolehlivé, neúplné či zcela chybí. Sekundární výzkum, který je nazýván „výzkum od stolu“, využívá zdroje, které byly už v minulosti shromážděny za jiným účelem. Může se jednat o databáze, časopisy, ročenky či statistické údaje. Informace ze sekundárního výzkumu má firma k dispozici a to většinou zdarma či za poplatek (Karlíček a kol., 2013).\n\nPotřebná data odpovídají potřebám firmy. Při dodržení postupu je zajištěna přesnost a spolehlivost dat. Většinou jsou informace aktuální.\n\nNevýhodami jsou větší náklady než u výzkumu sekundárního, delší doba provádění nebo náročná organizace výzkumu (Kozel a kol., 2011).\n\nZákladní fází výzkumu trhu je příprava projektu, která vyžaduje zejména definici problému. Východiskem je zhodnocení stávající tržní situace a analýza dostupných informací, na kterou naváže vyslovení hypotéz. Výzkum je tím efektivnější, čím je formulace problému užší a čím více je využíváno existujících informací. Nutno je také definovat problém v realizovatelné oblasti.\n\nDefinice problému je charakterizována následujícím postupem:\n\nZjištění reality vycházející z průběžného sledování klíčových jevů. Obchodník má ve své evidenci jen část informací, které jsou potřebné koncepční marketingovou politiku, proto zajišťuje soubor dalších informací umožňujících mu operativně reagovat.\n\nKomparace reálného stavu se žádoucí realitou: vypovídají-li informace o možné kritické situaci nebo nedostatečně podložené koncepci, mohou být podnětem pro provedení speciálních akcí ve výzkumu trhu.\n\nHypotéza o příčinách rozdílů mezi skutečným a žádoucím stavem je vyslovena na základě dosavadních informací. Následně jsou vymezeny nástroje, které pomohou tuto situaci řešit.\n\nPotřebné informace a vymezení jejich podstaty vychází ze zúžení problému na klíčovou informaci. Při tom je potřeba vymezit jejich podstatu: objekt (výrobek, cena, komunikace…) a charakter problému (kvantitativní nebo kvalitativní, koncepční nebo operativní, podklady pro taktický záměr, kontrola efektu provedené aktivity). Klíčová otázka (zadání) pak upřesní základní charakter výzkumu.\n\nRešerše a vymezení zdroje informací. Rešerše dat je prvním krokem sběru informací.\n\nTechnika získávání informací: spočívá ve zvolení vhodné cesty pro získání odpovědi na řešení problému a nalezení techniky, jak tuto odpověď získat.\n\nVolba realizátora, kdy je určen realizační tým. Je také nutné specifikovat techniku, velikost vzorku, techniku výběru a screening, lokalitu výzkumu a timing (Zamazalová a kol., 2010).\n\nVýzkum trhu pak lze provádět ve dvou základních větvích: kvantitativní a kvalitativní.\n\nKvantitativní metody – se používají pro určování množství určitých jevů. Těmito metodami se zjišťují postoje, pocity, stanoviska lidí. Provádí se pomocí shromáždění odpovědí dotazovaných na otázky, které jsou každému z nich pokládány stejně.\n\nKvalitativní metody – pomocí nichž se nachází důvody, různá porozumění aktuálního problému, vcítění na místo nakupujících a vysvětlení souvislostí. Používají se, pokud je potřeba zjistit věci, které nelze vyjádřit pomocí čísel – spotřebitelovy názory, pohnutky či motivy jeho jednání. Velmi často se používají u testování nových výrobků (Marksmarketing, 2015).\n\nK získání primárních informací se používají tyto tři základní metody:\n\nZa nejpoužívanější metodu se považuje dotazování, pomocí ní se dozvíme postoje dotazovaných k určité věci. Tato metoda funguje jednoduše, kdy respondenti odpovídají na předem připravené otázky – telefonicky, elektronicky nebo osobně. Mezi výhody této metody patří flexibilita a různorodá použitelnost v situacích. Velkou nevýhodou je velmi častá neochota oslovených spolupracovat nebo uvádění klamavých informací.\n\nExistují určitá kritéria, která by měl dotazník obsahovat. Všechny otázky, které jsou respondentům položeny, by měly být poměrně snadné a jednoduché. Odpovídat na tyto otázky by nemělo dělat větší problémy. Zaznamenávání odpovědí by mělo být taktéž snadné, aby nenastaly problémy při vyhodnocování (Jurášková a Horňák, 2012).\n\nJedná se o metodu sběru primárních dat, kdy se zákazník přímo vědomě neúčastní výzkumu, je pozorován skrytě. Využívá se například při sledování konkurence. Může se provádět dvěma způsoby jako domácí audit nebo přímé pozorování. Například American Airlines se schází v kavárnách na letištích nebo mezi cestujícími v první třídě – pozorují co si zákazníci říkají o různých leteckých společnostech (Kotler, 2007).\n\na) Struktura\n\nPozorování = metoda obecnější, méně strukturovaná.\n\nRegistrace = metoda více strukturovaná\n\n(registrování chování lidí např. nákupní kartou, parkovací kartou, a tím automaticky sledujeme chování zákazníka).\n\nb) Prostředí\n\nPozorování v prostředí: přirozené nebo umělé (\"focus group\") – skupina 6–10 pečlivě vybraných lidí. Vybráni na základě demografických a psychografických zřetelů. Baví se o určitém tématu, kterému dobře rozumí. Přítomný je marketingový moderátor, který pokládá cílené otázky.\n\nPozorování a registrace: přímá skrývaná, nepřímá nebo neskrývaná (Kotler, 2007).\nExperimentální výzkum patří z vědeckého hlediska mezi nejplatnější. Experimenty se provádí za účelem zjištění faktorů chování zákazníků, tím že se snažíme měnit jen určitou část prostředí. Cílem je prověřit zavedení nového produktu či služby. Pozorovat reakce kladné, záporné a nebo zda změna zůstane bez povšimnutí.\n\nExperiment: přirozený – laboratorní\n\n\n"}
{"id": "1096703", "url": "https://cs.wikipedia.org/wiki?curid=1096703", "title": "Rybářské stavby na Třeboňsku", "text": "Rybářské stavby na Třeboňsku\n\nRybářské stavby na Třeboňsku se vyskytují v Třeboňské pánvi a jsou právě pro oblast typické, neboť souvisí s rybníkářstvím, kterým je v České republice právě Třeboňsko nejvíc proslulé. Rozprostírá se zde velká rybniční soustava, která je jediná svého druhu na světě. Soustavu tvoří více jak 500 rybníků, které jsou propojené řekou Lužnicí, Nežárkou a zvláště geniální Zlatou stokou. O tuto promyšlenou vodní soustavu se zasloužili v první polovině 16. století velcí rybníkáři Štěpánek Netolický a Jakub Krčín z Jelčan a Sedlčan. Výjimečnost této soustavy tvoří kromě ucelenosti a velké rozloze také produkční schopnost rybníků (dodnes se na ní hospodaří) a ohromný vodohospodářský význam spočívající v protipovodňovém charakteru. Z těchto důvodů Třeboňsko již od roku 2003 usiluje o zápis do seznamu UNESCO jako světové kulturní a přírodní dědictví.\n\nRybářskými stavbami na Třeboňsku jsou v prvé řadě třeboňské rybníky. Dále jsou to tzv. rybářské bašty, sádky a pěšárny. Tyto názvy vznikly z rybářského slangu, který je jedním z nejstarších českých slangů, a používá se mezi třeboňskými rybáři dodnes. Důvodem je skutečnost, že rybářské řemeslo vzniklo právě v Čechách a odtud se šířilo do sousedních zemí. \n\nMezi rybářské stavby lze zahrnout i splavy - vodohospodářsky řečeno bezpečnostní přelivy, které jsou nezbytné u velkých rybníků při katastrofálních povodních neboť odvádí stranou hráze rybníka nadbytečné vody a brání tak provalení hráze.\n\n"}
{"id": "1096705", "url": "https://cs.wikipedia.org/wiki?curid=1096705", "title": "Diplomacie (rozcestník)", "text": "Diplomacie (rozcestník)\n\nDiplomacie může znamenat:\n\n"}
{"id": "1096706", "url": "https://cs.wikipedia.org/wiki?curid=1096706", "title": "Metro v Jerevanu", "text": "Metro v Jerevanu\n\nJerevanské metro, od roku 1999 nesoucí oficiální název Jerevanské metro Karena Demirčjana, arménsky Կարեն Դեմիրճյանի անվան Երեւանի մետրոպոլիտեն, je systém podzemní dráhy v arménském hlavním městě Jerevan.\n\nMetro má jednu trasu o délce 13,4 kilometru, na níž se nachází deset stanic. Jeho výstavba začala roku 1972 a otevřeno bylo v roce 1981, jakožto osmé metro v SSSR (tehdy mělo čtyři stanice a 7,6 kilometru). V té době byla Arménie součástí Sovětského svazu, a tak bylo metro vystavěno dle tradičního sovětského modelu – s velmi hluboko položenými stanicemi (20-70 metrů). Stanice byly bohatě vyzdobeny, zejména arménskými národními motivy. Metro si získalo velkou oblibu a důvěru cestujících zejména po roce 1988, kdy odolalo velkému zemětřesení, jež Arménii toho roku postihlo: fungovalo již druhý den po zemětřesení.\n\nOd roku 1999 nese metro jméno arménského politika Karena Demirčjana, který byl toho roku zastřelen spolu s několika dalšími politiky při teroristickém útoku v arménském parlamentu (byl tehdy jeho předsedou). Krom toho, že byl Demirčjan spolu se zastřeleným premiérem Vazgenem Sarkisjanem prohlášen po atentátu za národního hrdinu, Demirčjan se v 80. letech podílel (jako první tajemník Komunistické strany Arménie) i na prosazování výstavby metra, přesněji na změně projektu z podzemní tramvaje právě na metro.\n"}
{"id": "1096709", "url": "https://cs.wikipedia.org/wiki?curid=1096709", "title": "Jaroslav Rošický", "text": "Jaroslav Rošický\n\nJaroslav Rošický (19. září 1884, Třešť – 25. června 1942, Praha) byl český voják a odbojář.\n\nJaroslav Rošický pocházel z polské šlechtické rodiny. Studoval na pražské c.k. kadetní škole pěchoty.\n\nJako voják bojoval v první světové válce v řadách rakouské armády v Rusku a Itálii. Po zranění v roce 1917 se vrátil do Brna a poté se přestěhoval do Prahy. Tam se dostal do okruhu lidí z Národního výboru připravujících vznik samostatného Československa a dostal za úkol připravovat jeho vojenskou stránku. Při založení Československa byl zástupcem Josefa Scheinera, vrchního velitele vznikající československé armády.\n\nZa druhé světové války byl členem protifašistické odbojové skupiny Kapitán Nemo. V červnu 1942 byl zatčen gestapem a po týdnu spolu se svým synem, atletem a komunistickým novinářem Evženem Rošickým popraven na Kobyliské střelnici.\n\nPo něm a jeho synovi je pojmenována ulice Rošických v Praze na Smíchově.\n\nJeho švagrem (manželčiným bratrem) byl politik Zdeněk Fierlinger.\n"}
{"id": "1096710", "url": "https://cs.wikipedia.org/wiki?curid=1096710", "title": "Mercedes F1 W06", "text": "Mercedes F1 W06\n\nMercedes W06 je vůz formule 1 týmu Mercedes AMG Petronas F1 nasazený pro rok 2015. Vozidlo pilotuje Němec Nico Rosberg a Brit Lewis Hamilton. Monopost byl odhalen 1. února 2015 v Jerezu.\n\ntučně vyznačené závody znamenají zisk pole position, závody vyznačené kurzívou zajetí nejrychlejšího kola v závodě\n\n"}
{"id": "1096713", "url": "https://cs.wikipedia.org/wiki?curid=1096713", "title": "Koncentrační tábor Auschwitz I", "text": "Koncentrační tábor Auschwitz I\n\nKoncentrační tábor Auschwitz I byl nacistický koncentrační tábor založený na území jihozápadního Polska anektovaného po německém obsazení Polska roku 1939, u města Osvětim ( \"Auschwitz\") v dnešním Malopolském vojvodství asi 50 kilometrů západně od Krakova. Tábor ležel na levém břehu řeky Soła. Tábor původně zamýšlený jako zajatecký tábor během druhé světové války sloužil jako administrativní centrum celého táborového komplexu Auschwitz kolem města Osvětim. Později byly v jeho okolí vybudovány další tábory, především obrovský vyhlazovací tábor Auschwitz II – Birkenau.\n\nNacisté použili bývalá polská dělostřelecká kasárna, sestávající původně ze 22 zděných budov – 8 patrových a 14 přízemních. Původně měl sloužit jako tábor pro polské válečné zajatce. Lokalitu vybral SS-Oberführer Arpád Wigand, který potřeboval umístit velké množství polských zajatců ze Slezska. Richard Glücks, náčelník inspektorátu koncentračních táborů, vyslal velitele tábora Sachsenhausen Waltera Eisfelda, aby si prohlédl lokalitu pro budoucí tábor. Po inspekci 21. února 1940 Glücks nahlásil veliteli SS Himmlerovi, že začne v okolí Osvětimi s výstavbou tábora.\n\nOficiálně byl tábor založen na základě rozkazu Heinricha Himmlera ze dne 27. dubna 1940 v bývalých kasárnách rakouské armády a později polského dělostřelectva. O dva dny později byl post velitele svěřen Rudolfu Hössovi. 30. dubna přijel Höss do Osvětimi a 4. května byl oficiálně jmenován velitelem tábora. SS-Obersturmführer Josef Kramer se stal jeho zástupcem. Od osvětimského starosty Grünwellera získal k dispozici pro přípravné práce několik civilních pracovníků a tři stovky Židů.\n\nDne 20. května dorazil první transport třiceti kriminálních vězňů německého původu z KL Sachsenhausen. Byli označeni táborovými čísly 1 – 30 a stali se prvními funkcionáři ve vězeňské samosprávě, která udržovala dohled nad vězni v táboře a v pracovních oddílech. Ve stejný den přijelo i patnáct členů SS, kteří se ujali funkce dozorců. Pro vybudování prvního provizorního oplocení tábora využilo vedení pracovní oddíl 39 polských vězňů z koncentračního tábora Dachau. Pracovali tam až do 14. června 1940, kdy byli deportováni zpět do Dachau.\n\nPrvní transport s vězni do tábora přijel ve stejný den, 14. června 1940. Tvořilo jej 728 polských zajatců z Tarnówa, hlavně polských odbojářů a intelektuálů, 20 z nich bylo židovského původu. Dostali táborová čísla 31 – 758. Současně byla posílena posádka SS o 100 příslušníků.\n\nNež byly pro vězně upraveny prostory, byli umístěni do nedaleké původní budovy Polského tabákového monopolu. Na nádvoří budovy, které bylo obehnáno plotem z ostnatého drátu a v jehož rozích byly vystavěny provizorní strážní věže, se konal první apel (nástup) v historii tábora. Po odstěhování vězňů do kmenového tábora byly v této budově nazvané \"Stabsgebäude\" nejprve zřízeny kanceláře táborové administrativy a později ubytovny pro dozorkyně SS, sklad zbraní a prádelna pro SS (dnes je sídlem Vyšší odborné školy).\n\nPůvodní budovy kasáren byly jedno a dvouposchoďové stavby z červených cihel, které nemohly poskytnout dostatečnou ubytovací kapacitu pro velké množství vězňů. Jednoposchoďové stavby byly proto přebudovány, bylo k nim přistavěno další poschodí. Byly také postaveny nové budovy, použity byly i budovy zabrané vystěhovaným Polákům. Každá z budov, v níž byli umístěni vězni, se označovala názvem \"blok\" a měla přiděleno číslo.\n\nDruhý transport 313 osob, který do tábora přijel 20. června 1940 byl již ubytován přímo v táboře v bloku č. 2. Většina vězňů z prvních transportů zpočátku pracovala zejména na výstavbě a rozšiřování tábora.\n\nV bloku 11 se nacházelo táborové vězení. Byly v něm zvláštní cely s podlahou o rozloze jen asi 1,5 m², do nichž se vcházelo malým otvorem u podlahy. Byli sem umísťováni většinou 4 vězni, kteří museli vestoje přečkat celou noc (během dne však museli společně s ostatními pracovat). V suterénu bloku se nacházely i cely, v nichž Němci nechávali vězně bez přísunu stravy a vody umírat hladem, často ve velkém množství.\n\n19. června 1940 začalo první vysidlování polského obyvatelstva z bezprostředního okolí tábora. V následujících měsících a letech byla vystěhována většina populace (asi 1200 osob) z oblasti mezi řekami Visla a Soła, čímž byl vymezen tzv. zájmový prostor (\"Interessengebiet\") koncentračního tábora o rozloze asi čtyřicet čtverečních kilometrů.\n\nPo základních úpravách tábor rychle rostl, v březnu 1941 zde bylo uvězněno 10 900 lidí, převážně Poláků. V první polovině roku 1941 začala u Osvětimi výstavba chemické továrny koncernu I. G. Farben. Pro Hanse Kammlera to byl signál k rozšíření tábora. Výstavba hal a infrastruktury pro I.G. Farben skončila v říjnu 1942. Pro obsluhu továrny byl vybudován nový tábor Monowitz. 17. června 1941, krátce před začátkem vpádem do Sovětského svazu dostal velitel tábora Hans Kammler rozkaz připravit tábor na příchod dalších několika tisíc vězňů. Obrovské množství sovětských zajatců si nakonec vyžádalo vybudování nového tábora Auschwitz II, na místě bývalé obce Březinka (). Plánovaná kapacita pro celý komplex táborů Auschwitz I, II a III byla 125 000 lidí.\nPůvodně se tábor skládal z 22 zděných budov – 8 patrových a 14 přízemních. Postupně se však začal rozrůstat. Během roku 1940 zasypali vězňové sutí bývalou jízdárnu, která se nacházela uprostřed tábora, vystavěli kuchyň, krematorium I., strážnici při vstupní bráně (\"Blockführerstube\"). Bývalé stáje byly přestavěny na dílny, dřevěné sloupy oplocení byly nahrazeny betonovými. Stavební práce pokračovaly i v následujících letech. V květnu 1941 byla zahájena výstavba 8 nových bloků (č. 4–7 a 15–18) na místě bývalé jízdárny. Jako první byl předán k užívání blok 18 (srpen 1941), následovaly bloky č. 4, 5 a 7 (listopad 1941), zbytek v první polovině roku 1942.\n\nAuschwitz I. fungoval převážně jako mužský tábor. Od října 1941 do března 1942 v něm byl zřízen oddělený tábor pro sovětské válečné zajatce (\"Russisches Kriegsgefangenen Arbeitslager\"). Konkrétně šlo o 9 bloků v levé části tábora (bloky 1, 2, 3, 12, 13, 14, 22, 23, 24). Sovětští zajatci žili v horších podmínkách než ostatní vězni a dozorci s nimi zacházeli obzvláště surově. Většina jich přišla ze zajateckého tábora Lamsdorf, nacisté krátce po jejich příchodu do tábora 3000 z nich zastřelili. V březnu 1942 z původních 10 000 zajatců zůstalo naživu už jen 945. Zbylí sovětští zajatci byli přestěhováni do nově vznikajícího tábora v Birkenau. Krátce po jejich odchodu byla vymezena část tábora pro ženský koncentrační tábor (\"Frauenkonzetrationslager\"). Tento úsek (tvořený bloky 1–10) byl od mužského tábora izolován vysokou zdí a měl i samostatný vchod. Po přestěhování žen do Birkenau (v srpnu 1942) byly bloky opět včleněny do mužského tábora.\n\nAuschwitz I. byl původně plánován pouze jako tranzitní tábor s kapacitou 10 000 osob, z něhož měli být polští vězni dále transportováni do koncentračních táborů uvnitř Říše. Po návštěvě Heinricha Himmlera 1. března 1941 bylo rozhodnuto tuto kapacitu zvýšit na 30 000, přičemž měla být ještě zahájena výstavba nového tábora v Březince s kapacitou 100 000.\n\nZpočátku bylo jediným způsobem poprav v táboře zastřelení. Ani poté, co se vedení tábora dozvědělo o tom, že bude muset zlikvidovat velké množství lidí, nebyly připraveny žádné metody jak vykonávat plánované vyhlazení. 3. září 1941 zástupce velitele tábora SS-Hauptsturmführer Fritzsch v Hössově nepřítomnosti použil 600 sovětských válečných zajatců a 250 polských vězňů, které zamkli v suterénu bloku 11, při prvním pokusu s použitím jedovaté látky Cyklon B proti lidem. Cyklon B byl prudce jedovatý pesticid na bázi kyanovodíku. V následujících dnech se podobné vraždy opakovaly. Použití látky Cyklon B a vytvoření první plynové komory v protileteckém krytu společně s krematoriem, umožnilo začátek masových vražd na průmyslovém základě. Krematorium v táboře Auschwitz I disponovalo pouze 2 pecemi. V plynových komorách v táboře Auschwitz I bylo zavražděno asi 60 000 lidí.\n\nV listopadu 1943 byl Höss převelen a novým velitelem komplexu se stal Arthur Liebehenschel. Ten rozdělil komplex na 3 samostatné tábory, každý s vlastním velitelem. Auschwitz I se stal hlavním táborem (tzv. \"Stammlager\"), jeho velení si ponechal Liebehenschel. Posádka SS v táboře se skládala ze 4 rot strážců a štábní roty.\n\nV průběhu roku 1943 se podařilo z tábora propašovat rozsáhlou zprávu se statistikami o dění v táboře. Dostala se do rukou Polské exilové vlády, do Washingtonu apod. Nikdo však proti dění v táboře nezakročil. 10. dubna 1944 se podařilo z tábora utéct dvěma židovským vězňům, R. Vrbovi a A. Wetzlerovi, pocházející ze Slovenska. Nesli sebou rozsáhlou čtyřicetistránkovou zprávu o dění v táboře. I přesto, že ji poslali do Maďarska, Švýcarska, oslovené instituce nijak nekonaly. Stejně tak se nic nedělo poté, co 4. dubna 1944, kvůli připravovaným náletům na blízkou továrnu IG Farben, spojenecké průzkumné letadlo zachytilo na několika snímcích i koncentrační tábory. Tábory ani plynové komory se ani jednou nestaly cílem spojeneckých náletů.\n\nPříkaz k definitivnímu opuštění tábora přišel 17. ledna 1945 po přiblížení sovětských jednotek. Sověti osvobodili okolí Osvětimi 27. ledna 1945. Nacházelo se zde asi 8000 nemocných vězňů neschopných transportu a mnoho těch, kteří se před evakuací schovali (např. některé děti). V komplexu leželo asi 1000 nepochovaných těl.\n\nVeliteli tábora byli:\n\nMezi vězni nacisté vytvořili zvláštní hierarchii. Zvláště privilegovaní vězni – dozorci (kápové) byli velmi často vybíráni mezi německými kriminálními vězni. Často s vězni zacházeli velmi brutálně. K tomuto konání je vedl celý vězeňský systém, pokud by totiž projevovali k ostatním shovívavost, byli by své funkce zbaveni. Později byli za dozorce vybíráni i političtí vězni. Podmínky ostatních vězňů se tak mírně zlepšily. Různé kategorie vězňů byly rozlišovány pomocí zvláštních barevných značek, pracující vězni nosili bílo-modré páskované vězeňské stejnokroje. Od začátku roku 1943 do konce roku 1944 byla vězňům tetována na ramena čísla, to se týkalo všech, kromě německých vězňů. Nejhůře se zpravidla zacházelo se sovětskými válečnými zajatci a Židy. Vězni museli pracovat 6 dní v týdnu, v neděli se nepracovalo, tento den byl určen k očistě a úklidu. Drsné pracovní podmínky společně s nedostatečnou stravou a špatnými hygienickými podmínkami mezi vězni vedli k jejich vysoké úmrtnosti.\n\n"}
{"id": "1096721", "url": "https://cs.wikipedia.org/wiki?curid=1096721", "title": "Bašta (rybníkářství)", "text": "Bašta (rybníkářství)\n\nBašta je rybníkářská stavba. Jedná se o domek na hrázi nebo blízko hráze rybníka, kde bydlí baštýř. Slovo bašta vzniklo z latinského \"bastia\", což znamená věž, násep, val. Od slova bašta vzniklo slovo \"baštýř\", nebo též bastyř či baštář, což je dodnes označení pro staršího rybáře lovce, který řídí výlov, stojí na loďce a pečuje o udržení řádného směru sháňky a zátahu. \n\nBašty se stavěly v bezprostřední blízkosti rybníka již při jeho stavbě anebo těsně po dokončení. Byly to převážně dřevěné sruby, kde bydleli dělníci a po dostavbě rybníka hlídači. Sruby měly malá okénka na způsob střílen. Když později majitelé rybníků postavili ze srubů domky mimo rybník pro stálé hlídače, zůstalo se u pojmů bašta a baštýř. \n\nTypickým příkladem je Rožmberská bašta u největšího českého rybníka Rožmberk. Vyznačuje se krásnou a zachovalou renezanční sgrafitovou výzdobou. Budova stojí u historických sádek pod hrází Rožmberka a je využívána pouze jako sklad. Správce rybníka – baštýř – dnes bydlí v nedalekém rodinném domě.\n"}
{"id": "1096725", "url": "https://cs.wikipedia.org/wiki?curid=1096725", "title": "Opěrák", "text": "Opěrák\n\nOpěrák je stavební prvek mající podobu opěrného pilíře na vnější straně budovy. Často bývá několikrát odstupňovaný a může být zakončen i stříškou. Vyskytuje se v opěrných systémech například katedrál, zvláště pak u těch z doby gotiky. Jeho významem je zachytit šikmé tlaky klenby a hmotnost střechy. Na katedrálních stavbách vytváří opěrný systém volně stojící opěráky v jedné až dvou řadách ozdobené fiálami. S vlastní stavbou jsou navíc spojené pomocí šikmých opěrných oblouků, které mohou být zdobeny kraby a liliemi.\n"}
{"id": "1096726", "url": "https://cs.wikipedia.org/wiki?curid=1096726", "title": "Hadar (Etiopie)", "text": "Hadar (Etiopie)\n\nHadar je oblast významných paleoantropologických lokalit, která se nachází v regionu Afarsko v dnešní Etiopii. Je součástí Afarské pánve ve Velké příkopové propadlině.\n\nNa poměrně rozsáhlém území s rozlohou přibližně 150 km² jsou nacházeny bohaté a většinou dobře dochované ostatky pliocénních živočichů, včetně předchůdců člověka. Převážně se jedná o povrchové nálezy, odhalované postupující erozí původních hornin. Dosud bylo identifikováno více než 90 lokalit.\n\nÚzemí bylo v roce 1980 zahrnuto do světového dědictví UNESCO pod názvem Dolní údolí řeky Awaš. Jádrem je Hadar, ale protože i okolní oblasti mohou ukrývat významné paleoantropologické nálezy, hranice dosud nebyly přesně vytyčeny. Na přelomu 20. a 21. století došlo k významným objevům i v přilehlých nalezištích \"Woranso-Mile\", \"Dikika\" a \"Střední Awaš\".\n\nFormace Hadar je tvořena sedimenty, které dosahují mocnosti 180 - 300 m. Vznikly činností řeky zhruba před 3,42 – 2,3 miliony let, některé úseky jsou ale starší než 4 miliony let. Francouzský geolog Maurice Taieb formaci rozčlenil do čtyř jednotek, oddělených vrstvami sopečného tufu, který umožňuje jejich přesné datování pomocí radiometrických metod.\n\n\nNalézané ostatky homininů patří téměř výhradně druhu \"Australopithecus afarensis\", přičemž vzorky z Hadaru tvoří na 90 % všech známých nálezů tohoto druhu. Pocházejí ze všech zastoupených časových období s výjimkou bazálního sedimentu. To znamená, že populace tohoto druhu v oblasti přežívaly zhruba 500 tisíc let, a to i přes zjevné změny přírodního prostředí. Veškeré nálezy jsou uchovávány v Národním muzeu Etiopie v Addis Abebě.\n\nPotenciál celé oblasti zachytil v roce 1968 francouzský geolog Maurice Taieb, který ke spolupráci přizval paleoantropology Donalda Johansona, Yvese Coppense a Jona Kalba, aby společně vytvořili francouzsko-americký výzkumný tým. Práce v terénu začaly pod hlavičkou \"International Afar Research Expedition\" (I.A.R.E.) v roce 1973. Téměř okamžitě - 30. října - byly zachyceny první kosti homininů, mezi nimi i kolenní kloub AL 129-1. O rok později následoval objev slavné samice \"Lucy\" (AL 288-1) a v roce 1975 odhalení mnoha jedinců \"První rodiny\" (AL 333).\n\nV roce 1977 již bylo známo více než 250 vzorků kostí. Poté však musely být výzkumy vzhledem k politické situaci v zemi přerušeny. K jejich obnovení došlo až v roce 1990 pod názvem \"Hadar Research Project\". Bohaté nálezy pokračovaly, takže do roku 2007 bylo zachyceno na 500 vzorků druhu \"Australopithecus afarensis\". Nové metody také umožnily upřesnit dataci sedimentů i povahu přírodního prostředí.\n\nV roce 1994 byla navíc v nejvyšší partii \"Kada Hadar\" zachycena horní čelist, stará asi 2,33 milionu let. Zřejmě patřila příslušníku druhu \"Homo habilis\" a významný je i fakt, že v její těsné blízkosti se nacházely jednoduché kamenné nástroje oldovanské kultury.\n\nPočetné studie ukazují, že přírodní podmínky v Hadaru byly během pliocénu výrazně odlišné od současné nehostinné polopouště. V době před 3,4 miliony lety mohla celá oblast přijímat až dvojnásobné množství srážek. Rovněž teploty nebyly tak vysoké jako v současnosti, ale celkově lze klima označit za teplé a vlhké.\n\nProkázána byla existence většího množství biotopů. Dostatek vodních zdrojů je indikován nálezy kostí vodních živočichů (např. hrochů, krabů či krokodýlů). Složení půdy a pylového spektra ukazují na přítomnost mělkého jezera, obklopeného mokřinami v záplavovém území říčních delt. V blízkosti jezera i okolních vodních toků se soustředily prosvětlené lužní lesy a křoviny, doprovázené bujnými porosty rákosin či šáchorovitých. Lesním porostům odpovídají nálezy některých hlodavců (\"Tachyoryctes\", \"Oenomys\", \"Mastomys\"), prasatovitých (\"Nyanzachoerus\"), turů rodu \"Tragelaphus\" i gueréz. Naproti tomu žirafy, impaly, nosorožci a nebo koník \"Hipparion\" mohou naznačovat spíše sušší otevřenou savanu, nacházející se zřejmě v prostoru dál od vody.\n\nNa vzorcích z různých časových období lze ovšem sledovat postupné klimatické změny, které znamenaly především průběžné vysušování krajiny, spojené s šířením otevřených travnatých porostů na úkor dřívějších lesů. Změny vegetace přitom mohly být způsobeny nejenom globálními změnami podnebí, ale i výškovým propadem oblasti až o 1000 m v důsledku rozšiřování Velké příkopové propadliny.\n\nZlomky stehenní a holenní kosti tvořící kompletní kolenní kloub, zachycené v listopadu rodu 1973 Donaldem C. Johansonem jako jeden z prvních nálezů druhu \"A. afarensis\". Kosti, které jsou svým utvářením velmi blízké moderním lidem, se staly prvním přímým dokladem toho, že pliocénní hominini běžně používali plně vzpřímenou bipední chůzi. Stáří nálezu je zhruba 3,4 miliony let.\nDobře dochovaná horní čelist se všemi zuby, nalezená v říjnu roku 1974. Na zlomku, starém zhruba 3 - 3,2 miliony let jsou mimo jiné dobře patrné diastemy (mezery) mezi řezáky a špičáky.\n\nJeden z nejznámějších nálezů vyhynulých hominidů, téměř z poloviny dochovaná kostra samice, nalezená 24. listopadu 1974. Přezdívka „Lucy“ začala být spontánně používána při večerní oslavě nezvyklého nálezu, když v přehrávači opakovaně zněla píseň \"Lucy in the Sky with Diamods\" od skupiny Beatles. V Etiopii je kostra známá též jako \"Dinkinesh\", což v amharštině znamená „jsi překrásná“.\n\nI přesto, že se objevily názory, které kvůli zvláštní modelaci pánve připisovaly ostatky samci, drtivá většina odborníků předpokládá, že Lucy je samice. Žila zhruba před 3,1 - 3,2 miliony let, dosahovala výšky asi 105 cm a váhy okolo 29 kg. Jedná se tedy o jednoho z nejmenších zástupců svého druhu, který měl v porovnání s jinými nálezy téměř trpasličí vzrůst.\n\nVýznam kostry tkví v tom, že se dochovalo asi 40 % všech částí těla, a to včetně tak důležitých partií, jako jsou pánev, obratle a žebra nebo stehenní kost. Přestože chybí většina tváře i mozkovny, umožnil tento výjimečný nález poprvé dobře prostudovat vzhled a způsob života, pohybu i rozmnožování australopitéků. Ostatky byly použity ve většině srovnávacích analýz a v tomto směru stále neztrácejí na významu.\n\nJedna z lokalit v oblasti Hadar, která po objevu v roce 1975 vydala nezvykle velké množství nálezů. Celkem 240 vzorků z doby asi před 3,25 miliony let představuje ostatky nejméně 17 jedinců různého věku, a proto je pro ně používáno označení „První rodina“. Zlomky kostí, nalézané v jednom místě a v témže sedimentu ukazují, že dotčení jedinci zemřeli ve stejné době, možná i v jediném okamžiku. Tato unikátní situace umožňuje mimo jiné zkoumat vnitrodruhovou variabilitu, pohlavní dimorfismus i průběh růstu a dospívání.\nSpekuluje se však o důvodech, které vedly k výskytu tak velkého množství ostatků na jednom místě. První studie kvůli uložení kostí v povodňových sedimentech předpokládaly, že došlo k hromadnému utonutí celé skupiny při záplavách. Pozdější výzkumy ale prokázaly, že sedimenty vznikly spíše v důsledku pomalých a nevelkých sezónních povodní, při nichž bylo postupně zaplňováno opuštěné slepé říční rameno. Je tedy pravděpodobnější, že hominidé zemřeli jinde a jejich ostatky byly na místo pozdějšího nálezu postupně spláchnuty. V současnosti však nelze říci, zda jedinci zahynuli přirozenou smrtí. Často se uvažuje i o epidemii nebo o tom, že se stali kořistí masožravců, ani jedna z variant však zatím nebyla spolehlivě prokázána.\n\nTéměř kompletní lebka samce včetně spodní čelisti, objevená roku 1992. V době nálezu se jednalo o první úplnější lebku druhu \"A. afarensis\", která významně upřesnila znalosti morfologie mozkovny i obličeje, do té doby známých jen z malých a deformovaných zlomků.\n"}
{"id": "1096727", "url": "https://cs.wikipedia.org/wiki?curid=1096727", "title": "Bitva u Chlumce (1040)", "text": "Bitva u Chlumce (1040)\n\nPrvní bitva u Chlumce byla střetnutím mezi jednotkami českého panovníka Břetislava I. a německého krále Jindřicha III. Černého dne 22. září 1040 u Chlumce pod Krušnými horami, ve kterém Břetislavovy síly zvítězily.\n\nBřetislav podnikl v létě roku 1039 válečnou výpravu do Polska, kde vyplenil Krakov a jiná města a obsadil Hnězdno. Tam za přítomnosti významného českého kněze otevřel hrob Svatého Vojtěcha a vyzvedl jeho ostatky, aby je spolu s ostatky jeho nevlastního bratra svatého Radima převezl do Prahy. Přestože tažení obsazením Slezska, Hnězdna a Moravy znatelně oslabilo Polsko, bylo získání těchto relikvií pravděpodobně původním důvodem tažení. S pomocí relikvií se měla Praha stát samostatným arcibiskupstvím a tím se stát nezávislou na vlivu Mohučského arcibiskupství. Tento požadavek byl s poselstvím odeslán k papeži, narazili ale na odpor mohučského arcibiskupství, které mělo v té době nad pražským biskupstvím svrchovanost.\n\nKrál Jindřich III. sdílel názor mohučského arcibiskupa. Mimo to požadoval Břetislavovo stažení z Polska, vytvoření českého vazalského knížectví spadajícího pod Svatou říši římskou a také placení vysokého tributu, který ovšem Břetislav odmítl platit. Aby zabránil vojenskému tažení říše proti Čechám, poslal svého syna Spytihněva II. jako rukojmí ke králi. Když Břetislav i nadále odmítal platit tribut, vyrazil Jindřich v srpnu 1040 se dvěma armádami do Čech. On sám pochodoval s bavorskými jednotkami přes Domažlice, kde došlo k bitvě u Brůdku, kde většina Jindřichových rytířů padla za oběť léčce. Druhý proud byl poražen 22. září v bitvě u Chlumce. Důsledkem těchto porážek bylo, že Jindřich III. musel pro tento rok uznat daný stav.\n\nNávrh k vyjednávání v následujícím roce byl nicméně Jindřichem zodpovězen požadavkem na bezpodmínečné podřízení. Boje byly v srpnu 1041 znovu obnoveny, přičemž saské jednotky pod vedením markraběte Ekkeharda II. vtrhly do severních Čech a podařilo se jim si Břetislava podrobit.\n"}
{"id": "1096728", "url": "https://cs.wikipedia.org/wiki?curid=1096728", "title": "Fed Cup 2015 – baráž Světové skupiny", "text": "Fed Cup 2015 – baráž Světové skupiny\n\nBaráž Světové skupiny Fed Cupu 2015 představovala čtyři mezistátní zápasy, které se uskutečnily 18. a 19. dubna 2015. Utkaly se v nich čtyři týmy, které prohrály v 1. kole Světové skupiny – Austrálie, Itálie, Kanada a Polsko, se čtyřmi vítěznými družstvy ze Světové skupiny II – Nizozemskem, Rumunskem, Spojenými státy a Švýcarskem. Podle aktuálního žebříčku ITF jsou čtyři nejvýše klasifikované týmy nasazeny. \n\nVítězové se kvalifikovali do Světové skupiny a poražení do Světové skupiny II pro rok 2016.\n"}
{"id": "1096729", "url": "https://cs.wikipedia.org/wiki?curid=1096729", "title": "Kozinec sladkolistý", "text": "Kozinec sladkolistý\n\nKozinec sladkolistý (\"Astragalus glycyphyllos\") je poléhavá či popínavá, obvykle planě rostoucí bylina, vytrvalý druh z velmi rozsáhlého rodu kozinec. Jeho typické pyskaté květy v hustém úžlabním hroznu kvetou světle žlutě.\n\nDruh roste téměř po celé Evropě, vyjma nejsevernějších a nejjižnějších oblastí, na jihu kontinentu se vyskytuje řídce a obvykle jen na horách. Dále je rozšířen do Západní a Střední Asie včetně Sibiře, izolovaná populace je i na Kavkaze. Druhotně se vyskytuje na východním pobřeží Severní Ameriky. V České republice roste od nížin až do podhorských oblastí (zhruba do 900 m), místy roztroušeně a místy hojně, ve vyšších polohách ale obvykle chybí.\n\nVyskytuje se nejčastěji na okrajích lesů, v lesních světlinách a křovinách, na okrajích vinic, v zarostlých sadech, na opuštěných polích i na železničních náspech neb skládkách sutin. Prospívá na místech dostatečně osluněných, která bývají sušší nebo mírně vlhká, preferuje vápnité a hlinité půdy středně hluboké až hluboké.\n\nRostlina netoleruje přesazování. Na svých kořenech si vytváří uzlíky se symbiotickými půdními bakteriemi které jímají vzdušný dusík jak pro rostlinu, tak jím obohacují půdu. Na místech kde tyto bakterie nejsou rostlina jen obtížně roste.\n\nKozinec sladkolistý je vytrvalá bylina s mohutným kořenem s rozvětvenou hlavou z kterého vyrůstají poléhavé, obloukovitě vystoupavé až popínavé lodyhy, nejčastěji bývají dlouhé 60 až 150 cm. Silně rozvětvená lodyha je zaobleně hranatá, bývá holá nebo roztroušeně chlupatá a někdy je nachově naběhlá. Je porostlá lichozpeřenými listy které mají kopinaté palisty a skládají se ze čtyř až sedmi párů krátce stopkatých, okrouhlých až vejčitých celokrajných lístků dlouhých 25 až 35 cm a širokých 10 až 20 mm. Lístky jsou na horní straně sivě zelené a lysé, na spodní sivé a někdy chlupaté.\n\nKvětenství je podlouhlý, hustý, stopkatý hrozen tvořený sedmi až dvaceti květy na kratičkých stopkách. Oboupohlavné páchnoucí květy se štětinatými listeny jsou před rozkvětem přitlačené k ose hroznu, později šikmo odstávají. Žlutobílý, zvonkovitý, šikmo uťatý kalich 5 mm dlouhý má pět šídlovitých zubů které jsou kratší než kališní trubka. Světle žlutá nebo zelenkavá, 13 mm dlouhá koruna má vejčitou pavézu, tupá křídla s oušky kratšími než pavéza a člunek kratší než křídla; po odkvětu koruna černá. V květu je deset nestejně dlouhých dvoubratrých tyčinek (9+1) s prašníky a jeden semeník s čnělkou nesoucí bliznu. Kvete od května do září, včely a čmeláci jsou k opylováni lákáni množstvím nektaru. Ploidie druhu je 2n = 16.\n\nPlody jsou dvoupouzdré, nepukavé, kožovité, úzce srpovitě prohnuté lusky asi 4 cm dlouhé které mají nahnědlou až načervenalou barvu a obsahují 10 až 15 semen. Světle hnědá semena, dlouhá asi 2,5 a široká 1,5 mm, jsou asymetricky srdčitá, hladká a lesklá.\n\nDruh je řídce využíván v pícninářství, výnosy jsou střední až vyšší při průměrné kvalitě píce. Při krmení je nutno jej míchat s travinami, samostatný způsobuje nadýmání. Při zakládání porostů se vysévá na jaře stratifikovaná semena do řádků od sebe vzdálených 20 až 40 cm, vyklíčí do jednoho až dvou měsíců. V dalších létech lze vzrostlý porost kosit dvakrát ročně. Jeho listy chutnají sladce, tak trochu po lékořici, odtud jeho druhové jméno \"glycyphyllos\" ( sladké listy).\n\nMá také léčebné účinky, sbírají se kvetoucí natě nebo na podzim kořeny. Rostlina obsahuje vitamín C, flavonoidy, silice, třísloviny, aminokyseliny, proteiny, saponiny, alkaloidy, glycirrhizin, asparagin a další. Snižuje krevní tlak, podporuje činnost kostní dřeně, staví krvavé průjmy a působí močopudně, potopudně i sedativně.\n\n\n \n"}
{"id": "1096731", "url": "https://cs.wikipedia.org/wiki?curid=1096731", "title": "Lukáš Kirby", "text": "Lukáš Kirby\n\nSvatý Lukáš Kirby byl anglický římskokatolický duchovní, který se stal obětí pronásledování katolické církve v Anglii po zřízení církve anglikánské.\n\nLukáš Kirby se narodil v roce 1549 (přesné datum není známo) pravděpodobně v Richmondu v Severním Yorkshire. Studoval v Cambridge, následně v Douai studoval anglikánskou teologii. Konvertoval ke katolictví, v roce 1577 byl vysvěcen na katolického kněze a odebral se na další studia do Říma. V roce 1579 byl spolu s Edmundem Kampiánem vyslán do Anglie s úkolem podporovat ty, kteří v tajnosti zůstali věrní katolické víře. Zatčen byl krátce poté, co se mu podařilo se do Anglie dostat. Dne 5. prosince 1580 byl převezen do Toweru v Londýně. Ač byl podroben tortuře, vytrvale odmítal uznat supremaci panovníka nad církví. Byl odsouzen k trestu smrti, a 30. května 1582 byl v Tyburn oběšen.\n\nBeatifikován byl papežem Lvem XIII. v roce 1886, kanonizován Pavlem VI. ve skupině \"Čtyřiceti mučedníků Anglie a Walesu\". Jeho ostatky jsou uchovánány v jezuitské koleji \"Stonyhourst College\" v anglickém hrabství Lancashire (ač sám Kirby jezuitou nebyl). Jeho liturgická památka připadá na výroční den jeho popravy (tzv. \"dies natalis\"), tedy na 30. květen.\n\n"}
{"id": "1096734", "url": "https://cs.wikipedia.org/wiki?curid=1096734", "title": "Kostel svatého Vavřince (Ves)", "text": "Kostel svatého Vavřince (Ves)\n\nKostel svatého Vavřince je sakrální stavba vybudovaná ve Vsi, součásti Černous ve Frýdlantském výběžku Libereckého kraje na severu České republiky. Od roku 1966 je kostel s farou chráněn jako kulturní památka. Od 4. června 2019 je památkově chráněna i ohradní zeď s bránou.\n\nObjekt byl postaven v roce 1519 v pozdně gotickém stylu. Je považován za nejcennější místní památku. Kostel stojí na návrší uprostřed osady. Sakrální objekt je zde prvně zmiňován roku 1306, což z něj dělá nejstarší písemně zaznamenaný kostel na území celého Frýdlantska (některé zdroje stavbu označují za jednu z nejkrásnějších církevních staveb na Frýdlantsku). Existují však indicie, že zde zděná stavba stála již v 10. století.\n\nV kryptě kostela a na hřbitově rozkládajícím se kolem stavby se nachází hroby šlechticů, jimž patřili lenní statky v okolí. Nachází se tu cenné náhrobníky například Ernsta von Borau (z roku 1616) či Friedricha von Uechtritz (1661). Další náhrobníky lze nalézt též ve hřbitovní zdi kruhově ohrazující celý areál. Jeden z nich obsahuje reliéf ukřižovaného z roku 1731. Na hřbitově se navíc nachází též márnice.\n\nSoučástí areálu je též barokní fara vybudovaná během 18. století.\n\n"}
{"id": "1096735", "url": "https://cs.wikipedia.org/wiki?curid=1096735", "title": "Fed Cup 2015 – baráž Světové skupiny II", "text": "Fed Cup 2015 – baráž Světové skupiny II\n\nBaráž druhé Světové skupiny Fed Cupu 2015 představovala čtyři mezistání zápasy, které se uskutečnily 18. a 19. dubna 2015. Utkaly se v nich čtyři týmy, které prohrály v 1. kole druhé Světové skupiny – Argentina, Slovensko, Švédsko a Španělsko, a čtyři vítězná družstva z 1. skupin regionálních zón. Bělorusko a Srbsko se k barážovým zápasům kvalifikovaly z evropsko-africké zóny, Japonsko z asijsko-oceánské zóny a Paraguay z americké zóny. \n\nVítězové se kvalifikovali do druhé Světové skupiny a poražení do 1. skupin regionálních zón pro rok 2016.\n"}
{"id": "1096737", "url": "https://cs.wikipedia.org/wiki?curid=1096737", "title": "Pinus maximinoi", "text": "Pinus maximinoi\n\nPinus maximinoi je pětijehličná středoamerická a severoamerická borovice, často používaná v experimentálním lesnictví mimo svou domovinu.\n\n\nStálezelený, jehličnatý, rychle rostoucí, strom, dorůstající do výšky 50 m. Kmen je rovný, oblý, obvykle jednotlivý, a dosahuje průměru více než 1 m. Větve jsou vodorovné a často v přeslenech. Koruna je u mladých stromů otevřená pyramidální, u dospělých stromů je hustá, otevřená a zaoblená. Borka je zprvu hladká a šedohnědá, později drsná a hluboce rozpraskaná do velkých, šedohnědých plátů. Letorosty jsou dlouhé, štíhlé, ohebné, mírně se sklánějící, s vyčnívajícími a dolů směřujícími kolénky listové stopky (\"Pulvinus\"). Pupeny jsou 12-20 mm dlouhé, bez pryskyřice. Jehlice jsou velmi štíhlé, sklánějící se, světle zelené až stříbrnošedomodrozelené, s nepatrně vroubkovanými okraji; jehlice jsou ve svazečcích (\"Fasciculus\") po 5 (vzácně též po 4 a 6 ); jehlice jsou 20-35 cm dlouhé a 0,6-1,1 mm široké; trojúhelníkové v průřezu; se 2-3 řadami průduchů (\"Stomata\") na všech 3 površích; se 2, 3 či 4  středovými pryskyřičnými kanálky; s 2 cévními svazky na listu (jsou to diploxylony, spolu s celým podrodem \"Pinus\"); svazečkové pochvy jsou červenohnědé a později šedé, 15-30 mm dlouhé, neopadavé; jehlice zůstávají na stromě 2-2,5 let. Samčí šištice se vyskytují ve shlucích blízko počátků vedoucích (středních) větví, nebo někdy též na bočních (vedlejších) větvích, jsou válcovité, 30-40 mm dlouhé a 5-8 mm široké, růžovohnědé, podložené šídlovitě kopinatými a hnědými listeny. Samičí šištice - šišky rostou v přeslenech po 3-4 ; šišky jsou nejprve zelené, v prvním roce se zbarvují světle hnědě a zralé jsou červenohnědé; šišky dozrávají v zimě ve druhém roce, a po vypadnutí semen brzy opadávají ze stromu; šišky jsou na 10-15 mm dlouhých stopkách, stopky jsou šikmé k ose šišky; šišky jsou vejčité až protáhle vejčité, nesouměrné a šikmé; zralé šišky jsou po rozevření 4-12 cm dlouhé a 4-8 cm široké. Šupin šišek je přibližně 100-160  a jsou tenké, ohebné a slabé. Výrůstky (\"Apophysis\") jsou ploché, s nepatrným, příčným kýlem. Přírůstek prvního roku (\"Umbo\") je malý, zploštělý, s malým a brzy opadávajícím, trnem. Semena jsou tmavohnědá, 4-6 mm dlouhá a 3-4 mm široká. Křídla semen jsou bledě žlutohnědá, členitá, 16-20 mm dlouhá a 4-8 mm široká. Semenáče mají 6-8  děložních lístků (\"Cotyledon\"). Strom kvete únor - duben.\nUsušená (sušení na slunci po dobu 5 hodin) a vyčištěná semena lze skladovat ve vzduchotěsných polyethylenových sáčcích či jiných vhodných nádobách. Pokud jsou skladována při teplotě 3-4 °C a vlhkosti 6-8 %, zůstávají semena životaschopná po dobu 5 až 10 let.\n\nDomovinou borovice \"Pinus maximinoi\" je Mexiko (státy Chiapas, Guerrero, Hidalgo, Jalisco, México, Michoacán, Oaxaca, Puebla, Sinaloa, Tlaxcala, Veracruz) a Střední Amerika (Guatemala, Honduras, Nikaragua a Salvador).\n\n\"Pinus maximinoi\" je borovice rostoucí v širokém ekologickém rozsahu, od vlhkých subtropických lesů, kde má průkopnický charakter v mezerách lesa, až po chladnější mlžné lesy na vysokých horách v Mezoamerice. V Mexiku strom obývá též sušší oblasti, ve kterých tvoří borovicové nebo dubovo - borovicové lesy, nebo lesní krajiny. \"Pinus maximinoi\" roste ve velmi širokém rozsahu nadmořských výšek: 450 - 2800 m, nejlépe roste v rozsahu nadmořské výšky 900 - 1800 m; a ve velmi širokém rozsahu klimatu: v Mezoamerice jsou roční srážkové úhrny mezi 900-2500 mm, s nejvlhčími oblastmi na březích Atlantského oceánu a Tichého oceánu, zde strom roste nejraději s \"Pinus tecunumanii\", \"Pinus oocarpa\", \"Pinus devoniana\", \"Pinus pseudostrobus\", ambroní západní \"Liquidambar styraciflua\", podrost často tvoří trávy a hasivka orličí \"Pteridium aquilinum\"; ve středním Mexiku, kde jsou roční srážkové úhrny menší a sezónní rozsah teplot je větší, v zimě občas s mírnými mrazy, roste ráda s jedlemi \"Abies religiosa\", \"Abies hickelii\", borovicemi \"Pinus ayacahuite, borovicí Douglasovou \"Pinus douglasiana\", \"Pinus leiophylla\", \"Pinus montezumae\", \"Pinus patula\", \"Pinus pseudostrobus\", a také často s duby \"Quercus\".\" Půdy, ve kterých strom roste, jsou jílové, hluboké, dobře odvodněné, kyselé, s pH 4,2-6,5 ; tloušťka vrstvy humusu je 15-35 cm. Teploty, vhodné pro strom: minimální teplota –1 °C (strom není příliš mrazuvzdorný), střední teplota 18-22 °C a maximální teplota 40 °C.\n\nV jižním Mexiku a v Guatemale bývá občas strom hostitelem trpasličího jmelí \"Arceuthobium globosum\" poddruh \"grandicaule\". Larvy motýlů \"Eucosma sonomana\" z čeledi obalečovitých (\"Tortricidae\") hloubí vyžíráním tunely v letorostech. Larvám motýlů z čeledi obalečovitých (\"Tortricidae\") \"Rhyacionia frustrana\" velmi chutnají mladé stromky na plantážích, divoce rostoucí semenáče, vysazené vánoční stromky a ozdobné borovice; larvy se živí nejprve na povrchu letorostů a později se prokoušou dovnitř letorostů. Na šiškách si občas ráda pochutná houba rez vejmutovková \"Cronartium conigenum\".\n\nPro strom je výhodná mykorhiza.\n\nStrom je důležitým zdrojem dřeva v celé oblasti jeho výskytu. Dřevo je měkké a lehké, snadno opracovatelné, používané ve stavebnictví na výrobu prken, trámů, dále v tesařství a v truhlářství, na výrobu beden, krabic, přepravek, rukojetí k nářadí, zápalek, palivového dříví, různých druhů desek, překližky a dřevoviny.\n\"Pinus maximinoi\" je občas pěstována jako okrasný strom, mnohem častěji je ovšem používána v pokusném lesnictví v různých subtropických a tropických krajinách, byla například dovezena pro lesnictví do jižní Afriky, Kolumbie a Nepálu, většinou z důvodu pokusného plantážového pěstování rychle rostoucích stromů pro průmyslové využití. Tyto pokusy zatím doteď nevedly k rozsáhlejšímu ekonomickému využití.\n\nStrom je hojný, není ohrožen i přes místní kácení a odlesňování. Stav jeho populace je stabilní. Žádná konkrétní ohrožení či ohrožení v celé oblasti výskytu stromu nejsou známa . Strom se také vyskytuje v několika chráněných oblastech.\n\n"}
{"id": "1096739", "url": "https://cs.wikipedia.org/wiki?curid=1096739", "title": "Antônio de Castro Mayer", "text": "Antônio de Castro Mayer\n\nAntônio de Castro Mayer (20. června 1904, Campinas – 25. dubna 1991, Rio de Janeiro) byl brazilský katolický duchovní a teolog, biskup diecéze Campos (1949-1981) a zakladatel a první představený Kněžské společnosti sv. Jana Marii Vianneye. Je jedním z nejvýznamnějších představitelů pokoncilního tradičního katolicismu.\n\nByl blízkým přítelem a spolupracovníkem arcibiskupa Lefebvra. Odmítl ve své diecézi zavést pokoncilní liturgické změny a poté, co z důvodu věku opustil biskupský stolec, založil Kněžskou společnost sv. Jana Marii Vianneye, která působila vedle oficiálních diecézních struktur a dále nabízela věřícím tridentskou mši. Když 30. června 1988 společně s arcibiskupem Lefebvrem vysvětil v Ecône bez svolení papeže čtyři biskupy, byl prohlášen za exkomunikovaného. Exkomunikaci nikdy neuznal.\n\n\n\n"}
{"id": "1096741", "url": "https://cs.wikipedia.org/wiki?curid=1096741", "title": "Vladimír Soukup (spisovatel)", "text": "Vladimír Soukup (spisovatel)\n\nVladimír Soukup (* 20. dubna 1949 Letohrad) je český spisovatel a žurnalista. Vystudoval Fakultu žurnalistiky na Karlově univerzitě v Praze a následně se mezi roky 1972 až 1990 stal redaktorem (a posléze dokonce zástupcem šéfredaktora) ve Večerníku Praha. Pak toto periodikum opustil a na následující dva roky (do 1992) přešel do Svobodného slova. Posléze se s Petrem Davidem stali spolumajiteli nakladatelství a vydavatelství S&D.\n\nSoukup je autorem turistických průvodců.\n\nPříklady děl:\n\n"}
{"id": "1096742", "url": "https://cs.wikipedia.org/wiki?curid=1096742", "title": "Vladimír Soukup", "text": "Vladimír Soukup\n\nVladimír Soukup je jméno a příjmení, která má více osobností:\n\n"}
{"id": "1096744", "url": "https://cs.wikipedia.org/wiki?curid=1096744", "title": "Petr David", "text": "Petr David\n\nPetr David (* 12. dubna 1949 Praha) je český spisovatel a sportovní novinář. Vystudoval na pražské Karlově univerzitě Fakultu žurnalistiky. Mezi roky 1973 a 1992 působil v deníku Československý sport, kde se posléze stal i jeho šéfredaktorem. Spolupracuje též s Českým rozhlasem a některými českými periodiky. Posléze se po roce 1992 stal s Vladimírem Soukupem spolumajitelem nakladatelství a vydavatelství S&D. \n\nJe autorem turistických průvodců a se svým přítelem Miroslavem Moravcem vydal sbírku vědeckofantastických povídek ze sportovního prostředí. \n\n\n"}
{"id": "1096760", "url": "https://cs.wikipedia.org/wiki?curid=1096760", "title": "17. ročník udílení Nickelodeon Kids' Choice Awards", "text": "17. ročník udílení Nickelodeon Kids' Choice Awards\n\n17. ročník Nickelodeon Kids' Choice Awards se konal 3. dubna 2004. Moderování se ujali Mike Meyers a Cameron Diaz.\n\n\n\n\n\n\n\n\n\n\n\n\n\n\n\n\n\n"}
{"id": "1096777", "url": "https://cs.wikipedia.org/wiki?curid=1096777", "title": "Popovičky (Huntířov)", "text": "Popovičky (Huntířov)\n\nPopovičky (německy \"Poppendörfel\", na starých mapách také \"Bokendorf\") byla malá osada, součást obce Huntířov v okrese Děčín.\n\nNejstarší známá zmínka o této malé, na západním okraji huntířovské planiny ležící osadě pochází z r. 1588. Existuje ale více náznaků, že místo je mnohem starší. V roce 1454 se v těchto místech uvádí název Bukowina. Za třicetileté války byly Popovičky zcela zničeny. V roce 1659 je zaznamenáno přesídlení čtyř hospodářů patrně z Ludvíkovic a Folknářů. V roce 1714 zde bylo 6 domů s 35 lidmi, v roce 1833 40 lidí v sedmi domech. Největšího osídlení bylo dosaženo v roce 1848 se 49 obyvateli. Od té doby se počet domů nezvyšoval a počet obyvatel se snižoval na 34 lidí v roce 1869 a 31 lidí v roce 1890. Tento jev je možno vysvětlit nepříliš kvalitní zemědělskou půdou a nevhodnou polohou na severozápadním úbočí Popovičského vrchu, ale i odlehlostí od Huntířova. Zatímco Huntířov byl vzdálen cca 2 km, sousední Ludvíkovice byly jen 0,7 km daleko.\n\nPo odsunu všech obyvatel po druhé světové válce byly Popovičky sice dosídleny českými obyvateli, ale ti postupně odcházeli za lepším, až osada zůstala počátkem padesátých let prázdná. Domy byly strženy a zemědělská půda zalesněna. Na katastrálních mapách zůstala dosud (2015) zachována původní parcelace. Přes bývalou osadu vede průsek pro el. vedení 110 kV.\n\n"}
{"id": "1096778", "url": "https://cs.wikipedia.org/wiki?curid=1096778", "title": "18. ročník udílení Nickelodeon Kids' Choice Awards", "text": "18. ročník udílení Nickelodeon Kids' Choice Awards\n\n18. ročník Nickelodeon Kids' Choice Awards se konal 2. dubna 2005 v Pauley Pavilion v Los Angeles. Ceremoniál moderoval Ben Stiller.\n\n\n\n\n\n\n\n\n\n\n\n\n\n\n\n\n\n"}
{"id": "1096782", "url": "https://cs.wikipedia.org/wiki?curid=1096782", "title": "19. ročník udílení Nickelodeon Kids' Choice Awards", "text": "19. ročník udílení Nickelodeon Kids' Choice Awards\n\n19. ročník Nickelodeon Kids' Choice Awards se konal 1. dubna 2006 v Pauley Pavilion v Los Angeles. Moderování se ujal herec Jack Black. V průběhu večera vystoupili Chris Brown, Bow Wow a Pink.\n\n\n\n\n\n\n\n\n\n\n\n\n\n\n\n\n"}
{"id": "1096792", "url": "https://cs.wikipedia.org/wiki?curid=1096792", "title": "Nemesis (hvězda)", "text": "Nemesis (hvězda)\n\nNemesis („hvězda smrti“, podle řecké bohyně pomsty a odplaty Nemesis) je astronomický koncept, který vzešel z pozorování údajných pravidelných vymírání v dějinách života na Zemi, odkrytých v geologickém záznamu. Podle paleontologů Davida M. Raupa a Jacka Sepkoskiho, kteří s teorií v roce 1983 přišli, může za pravidelně se opakující vymírání s periodou kolem 26 milionů let neznámá hvězda, která obíhá kolem našeho Slunce a v těchto obdobích vždy gravitačně způsobí přísun asteroidů a komet, které se pak se Zemí mohou srazit. Geofyzik Luis Walter Alvarez a jeho spolupracovníci spočítali, že by se muselo jednat o hnědého nebo červeného trpaslíka ve vzdálenosti as 1,5 - 3 světelné roky od Slunce. Dosud však žádná takto blízká hvězda nebyla nalezena a dnes se od konceptu Nemesis upouští. Pravděpodobně žádná taková temná hvězda neexistuje (stejně jako periodicita ve vymírání, která je zřejmě jen důsledkem statistické chyby), a tak nejbližší hvězdou zůstává jiný červený trpaslík Proxima Centauri ve vzdálenosti 4,22 světelného roku. O Nemesis nicméně vzniklo množství románů a filmových či komiksových zpracování.\n\n\n"}
{"id": "1096793", "url": "https://cs.wikipedia.org/wiki?curid=1096793", "title": "Kovačica", "text": "Kovačica\n\nKovačica (v srbské cyrilici Ковачица, maďarsky Antalfalva) je město v jihobanátském okruhu v srbské Vojvodině. Nachází se na silničním a železničním tahu Pančevo-Zrenjanin. V roce 2011 mělo město 6259 obyvatel.\n\nMěsto bylo založeno v roce 1802 v souvislosti s rychlou urbanizací Banátu. Založili jej slovenští kolonisté, kteří se rozhodli obsadit zem, uvolněnou po odchodu Turků za linii řek Sáva a Dunaj. I v současné době je Kovačica jedno z center slovenské menšiny v Srbsku.\n\nV roce 2017 byla Kovačica místem odchodu slovenské menšiny za prací na Slovensko.\n\n"}
{"id": "1096794", "url": "https://cs.wikipedia.org/wiki?curid=1096794", "title": "Opovo", "text": "Opovo\n\nOpovo (v srbské cyrilici Опово) je město v jihobanátském okruhu v srbské Vojvodině. Nachází se na minoritním silničním tahu Čenta-Pančevo, v blízkosti řeky Tamiš. V roce 2011 mělo město 4527 obyvatel.\n\nPrvní písemná zmínka o Opovu pochází z roku 1672. Během vlády Osmanské říše, která spravovala Banát až do roku 1699, bylo město součástí pančevské náchie. Po osvobození bylo turecké obyvatelstvo vystěhováno. V polovině 18. století byla původní vesnice Opovo přemístěna blíže k řece Tise a v souvislosti s rozsáhlým procesem urbanizace Jižních Uher získala pravoúhlou síť ulic.\n"}
{"id": "1096796", "url": "https://cs.wikipedia.org/wiki?curid=1096796", "title": "Alibunar", "text": "Alibunar\n\nAlibunar (v srbské cyrilici Алибунар) je město v jihobanátském okruhu v srbské Vojvodině. Nachází se na minoritním silničním tahu Pančevo-Temešvár a prochází přes něj jedna z hlavních železničních tratí, která spojuje srbskou metropoli Bělehrad s Rumunskem. V roce 2011 mělo město 3007 obyvatel.\n\nAlibunar obývají Srbové a rovněž zde žije i rumunská menšina.\n\nMěsto vzniklo během osmanské expanze na Balkán. Jeho název v překladu z turečtiny znamená \"Aliova studna\". Po skončení velké války v závěru 17. století a stáhnutí se Turků za řeky Sáva a Dunaj došlo nicméně k vystěhování tureckého obyvatelstva a vesnici v souvislosti s Stěhováním Srbů obsadili Srbové. Historicky bylo také součástí Vojenské krajiny.\n"}
{"id": "1096805", "url": "https://cs.wikipedia.org/wiki?curid=1096805", "title": "MMX Pivovar", "text": "MMX Pivovar\n\nMMX Pivovar je malý soukromý pivovar ležící v Letech, v okresu Praha-západ, ve Středočeském kraji. Je součástí MMX Pivotelu, zařízení sdružující pivovar, restauraci a hotel.\n\nVšechna piva MMX pivovaru jsou nefiltrovaná a nepasterizovaná. Vařená dle německého Reinheitsgebot (\"záruka čistoty\")\", Zákon o čistotě piva.\"\n\n\nPivovar vaří pivo za pomoci německé technologie od firmy s téměř 340letou tradicí Kaspar Schulz. Ta je plně automatizovaná a umožňuje setrvale produkovat pivo neměnné kvality, chuti a charakteru. Maximální možný roční výstav pivovaru je 3000 hl.\n\nPivovar byl založen v roce 2010, toto číslo vyjádřené římskými číslicemi také tvoří název tohoto pivovaru.\n\n"}
{"id": "1096806", "url": "https://cs.wikipedia.org/wiki?curid=1096806", "title": "Leopold Rakouský", "text": "Leopold Rakouský\n\nLeopold Rakouský (asi 1515 – 27. září 1557 Córdoba), byl nemanželský syn císaře Maxmiliána I.\n\nJeho matka není známá a právě tak není znám jeho život do roku 1528. První zmínky byly z Vídně, kde dostával svou apanáž ve výši 50 rýnských zlatých. Následně studoval v Padově. Po vstupu do kněžského stavu odešel do Nizozemí, kde byl vysvěcen. Roku 1541 byl Leopoldovi, jako nemanželskému císařovu synovi, udělen papežský dispens. Poté byl v Córdobě jmenován biskupem. Stejně jako jeho bratr z Brixenu, měl i Leopold nemanželského syna, pozdějšího arcibiskupa v Santiagu de Compostela.\n\n"}
{"id": "1096811", "url": "https://cs.wikipedia.org/wiki?curid=1096811", "title": "MMX", "text": "MMX\n\nSlovo MMX má více významů:\n\n"}
{"id": "1096813", "url": "https://cs.wikipedia.org/wiki?curid=1096813", "title": "Tříčíselný odhad", "text": "Tříčíselný odhad\n\nTříčíselný odhad \"(Three point estimate)\" je metodika používaná v projektovém managementu pro zpřesnění odhadů. Požívá se v kombinaci s dalšími metodikami odhadu. Pracuje s rozdělením pravděpodobnosti. \n\nZákladem je získání tří různých odhadovaných hodnot. \nS těmito odhady se dále počítá. Existuje několik více používaných matematických metod jak spočítat finální odhad, který bude následně použit při plánování.\nJedná se o matematicky nejjednodušší metodu. Výsledkem je tzv. střední hodnota.\n\nformula_1.\n\nV metodice PERT se používá váženého průměru odhadů, přičemž je hodnotě nejpravděpodobnějšího odhadu přidělena váha 4. \n\nformula_2\n\nZ matematického pohledu lze spočítat standardní odchylku SD (standard deviation) nazývanou též směrodatnou odchylkou. \n\nformula_3\n\nPři normálním rozdělení pravděpodobnosti leží 95% hodnot v rozsahu dvou směrodatných odchylek od střední hodnoty. Potom hodnota PERT 95% je spočtena následovně:\n\nformula_4\n\nformula_5\n\n"}
{"id": "1096815", "url": "https://cs.wikipedia.org/wiki?curid=1096815", "title": "The Financial Markets Association of the Czech Republic", "text": "The Financial Markets Association of the Czech Republic\n\nThe Financial Markets Association of the Czech Republic je občanským sdružením neznámých osob, které se dle sdělení CNB č.3/2015 podílí na kotaci sazby PRIBOR.\nPodle jedinné zveřejněné informace o sdružená členy Asociace jsou a) Česká národní banka a b) pracovníci bank se sídlem v České republice, souhlasí-li s cíli a stanovami sdružení a rozhodnutí stát se členem Asociace je projevem jejich vlastní vůle. Českou národní banku zastupují při uskutečňování předmětu a cíle činnosti Asociace pověření zaměstnanci odboru korunových a devizových intervencí České národní banky.\n\nČeská národní banka pověřila tuto organizace kalkulací PRIBORu, nicméně od samotné sazby, kterou sama CNB zveřejnuje jako referenční, se veřejně distancovala.\n\n"}
{"id": "1096818", "url": "https://cs.wikipedia.org/wiki?curid=1096818", "title": "Dušan Tříska", "text": "Dušan Tříska\n\nDušan Tříska (* 14. dubna 1946 Ivančice) je český ekonom nazývaný někdy „Otcem Kupónové privatizace\". V letech 1990 až 1992 byl náměstkem tehdejšího ministra financí ČSFR Václava Klause. V současné době působí jako vysokoškolský pedagog.\n\nVystudoval Právnickou fakultu Univerzity Karlovy a Fakultu technické a jaderné fyziky ČVUT. Titul kandidáta věd získal na Vysoké škole ekonomické v oboru ekonomie. Mezi lety 1979 až 1990 působil jako vědecký pracovník ekonomického ústavu Československé akademie věd. Před rokem 1989 byl veden v seznamu agentů Státní bezpečnosti . Na počátku devadesátých let se coby nejbližší spolupracovník Václava Klause významným způsobem podílel na realizaci tzv. Kupónové privatizace. Poté, co vyšlo najevo, že v minulosti spolupracoval se Státní bezpečností, stáhl se z politických funkcí a podílel se na kuponové privatizaci pouze jako řadový úředník. V současnosti pracuje jako odborný asistent na katedře ekonomie Vysoké školy ekonomické v Praze.\n\nZa uskutečněním kuponové privatizace si Dušan Tříska bezvýhradně stojí a považuje ji za „geniální vynález“. Tvrdí, že Viktor Kožený, na nějž je vydán mezinárodní zatykač, je nevinný, protože během kuponové privatizace nic neukradl.\n\nVlnu nevole vyvolal jeho návrh, aby se do českého volebního systému navrátil majetkový cenzus.\n\n"}
{"id": "1096821", "url": "https://cs.wikipedia.org/wiki?curid=1096821", "title": "Václav Novák (fotbalista)", "text": "Václav Novák (fotbalista)\n\nVáclav Novák (* 15. dubna 1949) je bývalý český fotbalista, záložník.\n\nV československé lize hrál za Slavii Praha. Nastoupil ve 28 ligových utkáních a dal 2 ligové góly. V Poháru UEFA nastoupil ve 2 utkáních proti 1. FC Köln.\n\n\n"}
{"id": "1096822", "url": "https://cs.wikipedia.org/wiki?curid=1096822", "title": "John Peckham", "text": "John Peckham\n\nJohn Peckham (nebo Johan Pecham), (1220 nebo 1225 – 8. prosince 1292) byl františkánský profesor univerzit v Paříži a v Oxfordu, známý také jako \"doctor ingeniosus\" (nadaný, obdařený, hlubokomyslný učitel), teolog, matematik, básník, arcibiskup z Canterbury, oponent svatého Tomáše Akvinského a představitel tzv. \"středověkého augustinismu\".\n\nNarodil se v Sussexu kolem roku 1225. Peckham realizuje svá studia v Oxfordu pod vedením Adama Marshe, který ho přivedl do františkánského řádu. Následně byl žákem svatého Bonaventury v Paříži, kde kolem roku 1270 začal svojí profesorskou činnost. V letech 1271 – 1275 působil jako mistr na Univerzitě v Oxfordu, jako nástupce františkánského magistra Thomase Bungaye. Na univerzitě zavede techniku disputace uplatňovanou v Paříži, tzv. \"disputationes de quodlibet\".\nV roce 1276 byl zvolen 9. provinciálním ministrem Řádu menších bratří v Anglii.\nPapež Mikuláš III. ho jmenoval v roce 1279 arcibiskupem a anglickým primasem v Canterbury. Na arcibiskupském stolci zůstal až do své smrti 8. prosince 1292.\n\nPatří k oponentům svatého Tomáše Akvinského a je považován za představitele tradičního filosoficko-teologického pojetí světa, obvykle označovaného jako “středověký augustinismus”.\n\nMezi jeho díla patří také \"Expositio super Regulam Fratrum Minorum\", které bylo donedávna připisováno svatému Bonaventurovi.\n\n"}
{"id": "1096825", "url": "https://cs.wikipedia.org/wiki?curid=1096825", "title": "Světlík (šachta)", "text": "Světlík (šachta)\n\nSvětlík je šachta sloužící k osvětlení místností, která nemají okno v obvodové zdi (nejčastěji jde o koupelnu, záchod, chodbu nebo spíž), popřípadě také k jejich větrání. Většinou prostupuje všechna podlaží dotyčné budovy. Někdy jsou světlíkem vedeny inženýrské sítě.\n\n\n"}
{"id": "1096827", "url": "https://cs.wikipedia.org/wiki?curid=1096827", "title": "Štefan Lukáč", "text": "Štefan Lukáč\n\nŠtefan Lukáč (* 16. ledna 1943) je bývalý slovenský fotbalista, útočník.\n\nV československé lize hrál za Slovan Bratislava a Slavii Praha. Nastoupil ve 12 ligových utkáních a dal 4 góly. V Poháru UEFA nastoupil ve 1 utkání proti Hamburger SV a dal 1 gól.\n\n\n"}
{"id": "1096828", "url": "https://cs.wikipedia.org/wiki?curid=1096828", "title": "Pedro Calungsod", "text": "Pedro Calungsod\n\nPedro Calungsod (1655 Ginatilan – 2. dubna 1672 Tumon) byl filipínský římskokatolický laik, katecheta a mučedník.\n\nNarodil se asi roku 1655 v Ginatilanu. Byl jedním z mladých katechetů, kteří spolu se španělskými jezuitskými misionáři došli až k Mariánským ostrovům, aby hlásali evangelium místním obyvatelům tzv. „Čamorům“.\n\nMnozí přijali víru, avšak jeden čínský léčitel jménem Choco, který žárlil na misionáře, začal šířit lživé zvěsti, že svěcená voda je otrávená. Když některé nemocné děti byly pokřtěny a později zemřely, mnozí čínskému lečiteli. Lečitelova pomlouvačná kampaň byla příznivě přijímána některými pověrčivými domorodci, kteří začali misionáře pronásledovat.\n\nDne 2. dubna 1672, došel Pedro s představeným misie paterem Diegem Luisem de San Vitorem, do vesnice Tomhom na ostrově Guam, aby zde pokřtili jedno dítě. Otec dítěte jménem Matapang však velmi zuřivě odmítal křest dítěte. Matapang, rozhodnutý zabít misionáře, usiloval získat na svojí stranu dalšího muže jménem Hirao.\n\nSpolu začali nejprve na Pedra vrhat oštěpy, pak i na ostatní misionáře. Chlapec se s šikovností opatrně vyhýbal kopím. Zásluhou své pružnosti měl dobré možnosti na útěk, ale nechtěl kněze ¨ponechat samotného. Nakonec ho jeden oštěp zasáhl do hrudi a Hirao ho dorazil zakřivenou šavlí úderem do hlavy. Poté zavraždily i pátera Diega. Těla hodili do oceánu. Jejich ostatky nikdy nebyly nalezeny.\n\nBlahořečen byl 5. března 2000 a svatořečen 21. října 2012.\n\n"}
{"id": "1096829", "url": "https://cs.wikipedia.org/wiki?curid=1096829", "title": "Arnošt Kryštof z Kounic", "text": "Arnošt Kryštof z Kounic\n\nArnošt Kryštof hrabě z Kounic-Rietbergu, \"Ernst Christoph Graf von Kaunitz-Rietberg\" (od roku 1794 kníže, 6. června 1737 Vídeň – 19. května 1797 Vídeň) byl v letech 1770–1772 moravský zemský hejtman, císařský dvorský úředník a diplomat.\n\nPocházel ze starého moravského šlechtického rodu Kouniců. Byl prvním synem Václava Antonína z Kounic a Rietbergu a Marie Ernestiny, rozené Starhembergové.\n\nDne 12. ledna 1761 se oženil s Marií Leopoldinou Alžbětou, dcerou öttingenského knížete Jana Aloise I. Jeho švagrem tak byl polní maršál Karel Boromejský z Lichtenštejna.\n\nJeho jediná dcera Eleonora se provdala za budoucího rakouského státního kancléře Klemense Václava Metternicha.\n\nArnošt Kryštof vstoupil do císařských služeb a roku 1762 se stal říšským dvorským radou. V letech 1763 až 1770 byl velvyslancem v Neapoli, roku 1769 jako císařský vyslanec u volby papeže Klementa XIV. v Římě.\n\nV letech 1770 až 1772 byl moravským zemským hejtmanem, poté generálním dvorským stavebním ředitelem a v letech 1789 až 1797 nejvyšším dvorským maršálkem. Patřil k nejbližším důvěrníkům císaře Josefa II., který jej vyznamenal Řádem zlatého rouna.\n\nPo smrti otce roku 1794 zdědil knížecí titul a stal se hrabětem z Rietbergu. Jeho dědicem byl mladší bratr Dominik Ondřej II. z Kounic-Rietbergu.\n\nArnošt Kryštof byl velikým obdivovatelem hudby Wolfganga Amadea Mozarta.\n\n\n"}
{"id": "1096834", "url": "https://cs.wikipedia.org/wiki?curid=1096834", "title": "Giovanni Battista Piamarta", "text": "Giovanni Battista Piamarta\n\nGiovanni Battista Piamarta (26. listopadu 1841, Brescia – 25. dubna 1913, Remedello) byl italský římskokatolický kněz a zakladatel Kongregace Svaté rodiny Nazaretské.\n\nNarodil se 26. listopadu 1841 v Brescii. Jeho otec byl holič a matka velmi zbožná žena, která měla rozhodující vliv na výchovu syna, ale zemřela když mu bylo 9 let. Jeho dědeček z matčiny strany ho vzal z ulice a nasměroval ho do Oratoria svatého Tomáše. Jako učně výrobce matrací ho potkal don Pancrazio Pezzana farář ve Vallio, který jej nasměřoval na cestu kněžství. Na kněze byl vysvěcen 23. prosince 1865 v katedrále v Brescii.\n\nPrvních dvacet let vykonával pastorační službu v různých farnostech a ve všech zanechal vzpomínku na kněze, který byl vynikající, horlivý, a ve všem bezúhonný.\n\nSpolu s Mons. Pietrem Caprettim duchovním vůdcem katolického hnutí, zakládá 3. prosince 1886 Řemeslnický institut (Istituto Artigianelli) pro odbornou lidskou a křesťanskou formaci nejchudší mládeže. Roku 1895 s pomocí otce Giovanni Bonsignoriho založil zemědělskou osadu (Colonia Agricola) v Remedello, která se stala majákem sloužící na zefektivnění zemědělství a výchovu křesťanských techniků.\n\nRoku 1900 založil mužskou kongregaci Svaté rodiny Nazaretské a roku 1911 s Elisou Baldo kongregaci Pokorných služebnic Pána.\n\nZemřel 25. dubna 1913.\n\nBlahořečen byl 12. října 1997 a svatořečen 21. října 2012.\n\n"}
{"id": "1096837", "url": "https://cs.wikipedia.org/wiki?curid=1096837", "title": "Oklamané hvězdy", "text": "Oklamané hvězdy\n\nOklamané hvězdy (v ázerbájdžánském originále , též ) je opera o dvou dějstvích, prologu a epilogu – případně též čtyřech dějstvích – ázerbájdžánského skladatele Mameda Mechti-oglyho Kulijeva (Quliyeva) na libreto Mira Džalala Pašajeva (Mir Cəlal Paşayev, 1908–1978) podle stejnojmenné povídky Mirzy Fataliho Achundova (Mirzə Fətəli Axundov / Axundzadə, 1812–1882). Premiéru měla 19. listopadu 1977 v Baku ve Státním akademickém divadle opery a baletu Mirzy Fataliho Achundova.\n\nNámětem opery se stala satirická povídka klasika ázerbájdžánské literatury Mirzy Fataliho Achundova z roku 1857, označovaná za „první příklad prózy nového typu v ázerbájdžánské literatuře, zabývající se věčně aktuálním tématem vzájemného vztahu moci a lidu“. Pohádkový příběh vyjadřuje myšlenku, že k nápravě veřejných věcí nestačí jen změnit vládnoucí elitu, ale je třeba dosáhnout kvalitativní změny všeobecného společenského povědomí. (článek)\n\nMiru Pašajevovi se podařilo převést Achundovovu prózu do přitažlivé divadelní podoby. Skladatel využil bohatou paletu forem a výrazových prostředků, od tradičních operních prvků po prvky lidového divadla, a to v původní i parodické podobě, nechává interprety nejen zpívat, ale i mluvit, volat nebo křičet, vedle hudby se objevují různé jiné zvuky a ruchy. Zvláště bohatá polyfonie charakterizuje nejen barvitou orchestraci, ale i složité vokální ansámbly.\n\nKulijev operu napsal roku 1976 a premiéru měla o rok později v bakuské opeře, režii měl Alfatun Nejmatzade.\n\nKulijevova opera nezapírá tradice ázerbájdžánské opery, jak ji svým dílem založil Uzeir Hadžibekov, ale moderním zvukem i formou znamenala její kvalitativně novou etapu. Kritik O. Felzer po premiéře v časopise \"Sovětská hudba\" (\"Советская музыка\") psal: „Spojení klasických tradic s národními mugamovými kořeny zde bylo provedeno ne cestou horizontální montáže těch či oněch hudebních epizod, ale cestou vertikální syntézy. Divadlo objevilo nejen M. Kulijeva, divadlo znovu objevilo sebe.“\n\n\nŠprýmař Kečal a škarohlíd Kesa předstupují před obecenstvo. Budou hrát starou známou hru o obelstěném podvodníkovi, ale tentokrát po novém.\n\nKrutovládce šáh Abbás pověřuje svého hvězdopravce Džemaleddína, aby mu sestavil horoskop – ale ať zajistí, aby byl příznivý pro naplnění šáhových přání, jinak bude astrolog o hlavu kratší.\nŽivot v zemi šáha Abbáse není radostný. Lidé nedělají celý den nic jiného, než že naplňují vladařovy nesmyslné předpisy a příkazy. U nohou šáhova trůnu stojí sama poezie zosobněná dvorním veršotepcem Bechbechanim, který nalézá na každou hloupost, kterou vládce vyřkne, přiléhavý rým.\n\nŠáh očekává svůj horoskop. Hvězdopravec si zoufá a Kečal s Kezou mu poradí, ať do horoskopu napíše, že vladaře postihne velké neštěstí. Džemaleddín poslechne jejich radu a vážným hlasem šáha varuje.\n\nŠáh Abbás se chce věštbě vyhnout a hvězdy oklamat. Rozhodne se proto na okamžik, ke kterému mu byla pohroma předpovězena, odstoupit a na trůn dosadit někoho, koho nenávidí, aby neštěstí dopadlo na něj. A tím je sedlář Jusif.\nJusif a jeho milenka Selma si užívají náhlého obratu podle své libosti. Jusif ruší všechny zákazy a příkazy šáha Abbáse a přikazuje vždy pravý opak.\n\nAle Kečal a Kesa nemají na této změně dost: Jusifova vláda se nakonec pramálo liší od Abbásovy. Vidí ještě třetí řešení. Právě se slaví svátek příchodu jara, kdy se podle starého zvyku volí šáh bláznů. Kečal a Kesa navrhnou kandidáta: hvězdopravce Džemaleddína. Ten je řádně zvolen a spolu s oběma průvodci se ujímá nové vlády, která začíná zákazem všech zákazů.\n\nŠáh Abbás se vrací a chce zpátky na svůj trůn, stát se znovu středem říše. Ale lid mu k návratu hraje hru o oklamaných hvězdách. Ty šáh svým činem vychýlil z drah a hvězdy si našly nové kruhy. Jejich kolotání vytlačuje šáha ze středu na okraj „vesmíru“ a nakonec do nicoty. Slavnost příchodu jara vrcholí, zima a noc jsou u konce a nastává vláda Slunce.\n\n"}
{"id": "1096844", "url": "https://cs.wikipedia.org/wiki?curid=1096844", "title": "Soumostí", "text": "Soumostí\n\nSoumostí tvoří dva i více na sebe vzájemně navazující mosty nebo jejich části, překonávající různé druhy překážek (vodní díla, vodní toky, silniční a železniční tahy, záplavová území ap.). Soumostím se nazývají také blízko sebe stojící, vzájemně nenavazující mosty, které překonávají stejnou (většinou vodní překážku).\n\nNaopak soumostím se nenazývá most se samostatnými, oddělenými, protisměrnými jízdními pruhy.\n\n\n\n\n\n"}
{"id": "1096846", "url": "https://cs.wikipedia.org/wiki?curid=1096846", "title": "Mořan zlatý", "text": "Mořan zlatý\n\nMořan zlatý (\"Sparus aurata\") zvaná též pražma královská je ostnoploutvá ryba, žijící ve Středozemním moři a ve východní části Atlantiku od jižní Anglie po Kanárské ostrovy. Staří Řekové tuto rybu zasvětili bohyni lásky Afroditě. Při lovu pražmy jsou nejčastěji používány pruty a vlečné sítě. Nejvíce exemplářů se uloví v Řecku, Turecku, Itálii a Severní Africe. Velké množství však pochází z akvakultur. \n\nMořan zlatý dorůstá délky okolo 30 až 40 cm a váhy zhruba 2 kg, byly však uloveny i exempláře 70 cm dlouhé. Tělo je oválné a po stranách zploštělé, nápadnými znaky jsou vysoké čelo a velké nazlátlé skvrny okolo očí. Pražmu zdobí typický zlatý pásek vedoucí od čela k očím a zlaté proužky na povrchu žaber, proto se jí také říká doráda (ze španělského slova dorado – pozlacený). Tyto znaky však po zabití ryby rychle vyblednou.\n\nŽije ve skupinkách, které se pohybují u dna v porostech mořské trávy a loví převážně drobné korýše.\n\nMořan zlatý je hermafrodit.\n\nMaso mořana zlatého je na trhu velmi ceněno: je bílé a pevné, delikátní chuti. Prodává se pod obchodními názvy \"pražma královská\" nebo \"doráda\" (ze španělského \"dorado\" – pozlacený). Převážná většina prodávaných ryb pochází z umělého chovu.\n\n"}
{"id": "1096848", "url": "https://cs.wikipedia.org/wiki?curid=1096848", "title": "Ladislav Kubalák", "text": "Ladislav Kubalák\n\nLadislav Kubalák (* 12. května 1944) je bývalý český fotbalista, obránce.\n\nV československé lize hrál za TJ VP Frýdek-Místek. Nastoupil ve 26 ligových utkáních. Odchovanec týmu, za který hrál mimo vojenské služby v Holešově celou kariéru. S týmem Válcoven prošel od I. B třídy až do ligy.\n\n\n"}
{"id": "1096849", "url": "https://cs.wikipedia.org/wiki?curid=1096849", "title": "Starhembergové", "text": "Starhembergové\n\nStarhembergové \"von Starhemberg\" jsou rakouský šlechtický rod původem z Horních Rakous, zejména panství Steyr and Steinbach. Od roku 1643 měli titul říšský hrabě (\"Reichsgrafen\"), od roku 1765 pak povýšeni do stavu \"říšských knížat\".\n\nNa zámku Starhemberg v hornoakouském Eferdingu se nachází rodové muzeum.\n\n\n\n\n"}
{"id": "1096850", "url": "https://cs.wikipedia.org/wiki?curid=1096850", "title": "Seznam naučných stezek v okrese Jihlava", "text": "Seznam naučných stezek v okrese Jihlava\n\nSeznam naučných stezek v okrese Jihlava zahrnuje naučné stezky, které jsou celé či alespoň svou částí na ploše okresu Jihlava.\n\n"}
{"id": "1096853", "url": "https://cs.wikipedia.org/wiki?curid=1096853", "title": "Hlídací pes (rozcestník)", "text": "Hlídací pes (rozcestník)\n\nHlídací pes (též anglicky watchdog) má řadu významů:\n\n"}
{"id": "1096854", "url": "https://cs.wikipedia.org/wiki?curid=1096854", "title": "Statistické přejímky", "text": "Statistické přejímky\n\nStatistické přejímky slouží k rozhodnutí, zda dodávky určitých výrobků od dodavatele vyhovují požadavkům odběratele, kterého zajímá jakost dodávky, neboli podíl vadných výrobků v dodávce. Proto se při přejímce provádí přejímací kontrola jakosti, která se podle rozsahu dělí na stoprocentní a výběrovou.\n\nPři stoprocentní přejímací kontrole jakosti se překontroluje celá dodávka. Tato kontrola je ale zpravidla nereálná, neboť je časově náročná a velmi nákladná. Stoprocentní přejímací kontrola může však přicházet v úvahu zcela výjimečně u malých dodávek či u dodávek, u kterých je vyžadována mimořádná jakost. Jestliže se výrobek při kontrole ničí, mění svou jakost nebo kontrola vede k poškození unikátního obalu, je stoprocentní kontrola vyloučená. Proto se nahrazuje výběrovou přejímací kontrolou, při níž se kontroluje jen určitá část dodávky. Tím do přejímky vstupuje prvek náhodnosti, tudíž se objektivní rozhodnutí o jakosti dodávky dá provést jen na základě teorie pravděpodobnosti a matematické statistiky. Přejímky založené na těchto metodách se nazývají statistické přejímky. \n\nPřejímky se v praxi využívají při vstupní, popřípadě i při výstupní kontrole.\n\nPřejímací postupy by měly dodavateli i odběrateli zajistit, aby náklady na provedení kontroly byly co nejmenší a odbourat to, aby odběratel přijímal dodávky s nevyhovující jakostí a naopak, aby se dodavateli nevracely dodávky s přijatelnou jakostí.\n\nStatistické přejímky lze rozdělit podle různých kritérií. Podle způsobu kontroly jakosti výrobku se rozlišují:\n\nPodle způsobu výběru výrobků ke kontrole se dělí přejímky na:\n\nPodle toho, jak se nakládá se zamítnutými dodávkami, existují přejímky:\n\nStatistické přejímky jsou často využívány marketingovými odděleními pro kontrolu kvality. Díky jejich využití firma eliminuje nedostatky a její zákazníci se mohou spolehnout na vysokou kvalitu výrobků a jejich nízkou poruchovost.\n"}
{"id": "1096865", "url": "https://cs.wikipedia.org/wiki?curid=1096865", "title": "Hlídací pes", "text": "Hlídací pes\n\nHlídací pes je pes domácí, který je určen ke hlídání. Jde o pracovního psa. Některé psí rasy byly speciálně vyšlechtěny ke hlídání.\n\nHlídací pes má za úkol samostatně střežit své teritorium (například dům či pozemek) nebo něco (například stádo zvířat), tedy bez přímého vlivu psovoda. Od hlídacího psa se očekává řada činností: pes střežící majetek může pouze oznamovat přítomnost nějaké osoby (štěkáním), odstrašit vetřelce nebo mu zabránit ve vstupu do domu či na pozemek. Pastevecký pes pomáhá při hlídání stád hospodářských zvířat, převážně ovcí. Ovčácký pes pak asistuje při manipulaci s nimi.\n\nHlídací psi jsou používáni zhruba od 1000 let před naším letopočtem. Doga, která byla zobrazena na reliéfu z 2200 let př. n. l., byla první, kterou staří Babylóňané používali k tomuto účelu. Šlo zejména o velká a k boji vyšlechtěná plemena, které se rovněž používala k válečným účelům.\n\nKe střežení se používá mnoho psích ras a rovněž míšenců ve všech velikostech. Záleží na účelu a rozloze střeženého území.\n\nVe velkých areálech jako jsou průmyslové podniky a důležité objekty, které jsou ve stálém ohrožení se využívají velcí psi jako rotvajleři, dobrmani či ovčáci. Často se od nich očekává aktivní obrana majetku.\n\nPastevečtí psi hlídají a brání své stádo. Používají se švýcarští salašničtí psi či anatolští pastevečtí psi.\n\n"}
{"id": "1096866", "url": "https://cs.wikipedia.org/wiki?curid=1096866", "title": "An (příjmení)", "text": "An (příjmení)\n\nAn je čínské () a korejské () příjmení:\n\n"}
{"id": "1096867", "url": "https://cs.wikipedia.org/wiki?curid=1096867", "title": "Aj (příjmení)", "text": "Aj (příjmení)\n\nAj je čínské příjmení ():\n\n"}
{"id": "1096869", "url": "https://cs.wikipedia.org/wiki?curid=1096869", "title": "Psovod", "text": "Psovod\n\nPsovod je kynologický pojem, který v širším smyslu označuje člověka, který vede psa. V užším smyslu je to člověk, který vede služebního psa, psa při výkonu či výcviku.\n\nTento termín se používá například při výcviku psa na označení člověka, který psa při výcviku přímo vede (uděluje povely). Ve sportovní kynologii se používá pro značení sportovce, který se účastní soutěže se svým psem. V policejní praxi je to policejní kynolog, který používá jako pracovní nástroj psa. Pojmem psovod se obvykle neoznačuje osoba, která vede psa například ve městě či na procházce, pokud se nejedná o služebního psa. \n\nLovecká kynologie používá na označení psovoda vedoucího loveckého psa termín vodič.\n"}
{"id": "1096874", "url": "https://cs.wikipedia.org/wiki?curid=1096874", "title": "Farsala", "text": "Farsala\n\nFarsala (řecky Φάρσαλα, ve starověku Pharsalos) se nachází v Řecku v jižní Thesálii a má 18 545 obyvatel. Místo bylo osídleno již v době kamenné, ale proslavilo se především bitvou mezi Pompeiem a Caesarem v roce 48 př. n. l. V současnosti je to zemědělské a textilní centrum regionu. Farsala je také známá svým tureckým medem \"Halva Farsalon\", který má však jiné vlastnosti než klasický turecký med. Je rosolovitý a průsvitné konzistence.\n\nFarsala leží na jižním okraji Thessalské roviny na svahu pohoří Narthacius, 4 km jižně od řeky Enipeas, 38 km jižně od Larisy a 44 km severně od Lamii. Město je významnou křižovatkou národní silnice číslo 3 (Larissa - Lamia, evropská silnice E65 )  a  národní silnice číslo 30 (Karditsa - Volos). Nejbližší železniční stanice je 12 km na západ v Palaiofarsalos na trati z Atén do Soluně.\n\nV západní části města se nacházejí zbytky opevnění a kupolový hrob ze 7.stol př. n. l., které dokazují osídlení již v době kamenné. Město bylo postupně postaveno na svahu pohoří Narthacius a ve starověku to bylo jedno z hlavních měst v Thessálii\n\nMěsto se však nejvíce proslavilo bitvou u Farsalu - největší bitvou, kterou mezi sebou Římané svedli. V roce 48 př. n. l. zde naposledy bojoval Pompeius proti Caesarovi. Ačkoli bylo Pompeiovo vojsko dvakrát větší, Caesar ho porazil a opět se potvrdil jako vynikající velitel. Caesarovo vítězství se stalo jednou z nejlepších ukázek jeho vojenského umu. Výsledek bitvy v podstatě rozhodl občanskou válku, byť definitivní uzavření této krvavé epizody římských dějin trvalo Caesarovi ještě tři roky.\n\nOd konce starověku bylo město součástí Byzantské říše. Na konci 14. století  se dostalo pod kontrolu Osmanské říše. V roce 1897 po řecko-turecké válce se stalo součástí Řecka.\n\n"}
{"id": "1096875", "url": "https://cs.wikipedia.org/wiki?curid=1096875", "title": "Lola (hudební skupina)", "text": "Lola (hudební skupina)\n\nLola (dříve Lola běží) je česká pop-rocková kapela, která vznikla na začátku roku 2012. Jméno kapely vzniklo z části názvu kultovního německého filmu \"Lola běží o život\" (německy \"Lola rennt\") z 90. let 20. století. Kapela toto vysvětluje energií snímku, kterou můžete zažít i v její tvorbě a živých koncertech.\n\nKapela vznikla začátkem roku 2012 ve složení Aleš Petržela – zpěv, kytara, Petr Baláš – bicí, Markéta Slomková – baskytara, Jakub Míchal – zpěv. Po několika koncertech v prvních měsících baskytaristka pro \"jiný stav\" hudební těleso opouští a do skupiny přechází z kapely Bek Ofis nový člověk, baskytarista a vokalista Jakub Jakubec. V této sestavě následující tři roky kapela odehrála na 170 koncertů po celé ČR i SK. Kapela se po dvou letech působení na české hudební scéně jevila jedním z největších překvapení české hudební scény, což potvrdilo i udílení hudebních cen Žebřík 2013, kde se Lola běží umístila na 3. místě v kategorii Objev roku. V roce 2014 odjeli 14 koncertů v rámci turné s kapelou UDG a Voxelem. Podzim poté jeli tour s kapelou Portless (ex Support Lesbians). V létě objeli přední české festivaly a díky fanouškům se 7 týdnů drželi na předních pozicích hitparády T-music chart. Debutové album nahráli také v průběhu roku 2014 ve studiu Sono pod taktovkou Milana Cimfeho. Finální mix alba vznikl u Ecsona Waldese v jeho Biotech studiu. Kapela vydala prvních 200 kusů ve speciální edici ručně vyráběných obalů. V březnu 2015 kapelu opouští zpěvák Jakub Míchal a zpěv přebírá hlavní autor skupiny Aleš Petržela. Sestavu doplnil Vít Kopecký s druhou kytarou bluesového cítění.\n\n\n\n"}
{"id": "1096876", "url": "https://cs.wikipedia.org/wiki?curid=1096876", "title": "Seznam naučných stezek v okrese Žďár nad Sázavou", "text": "Seznam naučných stezek v okrese Žďár nad Sázavou\n\nSeznam naučných stezek v okrese Žďár nad Sázavou zahrnuje naučné stezky, které jsou celé či alespoň svou částí na ploše okresu Žďár nad Sázavou.\n\n"}
{"id": "1096878", "url": "https://cs.wikipedia.org/wiki?curid=1096878", "title": "Avenal", "text": "Avenal\n\nAvenal je město ležící v okrese Kings County ve státě Kalifornie v USA. Město má 15 505 obyvatel (sčítání obyvatel z roku 2010). Avenal se nachází 290 kilometrů severně od Los Angeles a 320 kilometrů od Sacramenta a San Franciska. Město bylo pojmenováno španělskými průzkumníky a vojáky podle ovsa (španělsky se řekne oves \"Avena\"). První Američané sem přišli v 50. letech 19. století.\n"}
{"id": "1096888", "url": "https://cs.wikipedia.org/wiki?curid=1096888", "title": "Bükkikum", "text": "Bükkikum\n\nBükkikum nebo bükkium je tektonická superjednotka Západních Karpat vystupující v maďarských pohořích Bükk, Szendrő, Uppony a Darnó. \n\nJednotka je pojmenována podle pohoří Bükk (Bukové hory) v severovýchodním Maďarsku. Termín definoval maďarský geolog László Csontos v roce 1988.\n\nBükkikum tvoří paleozoické a triasovo-jurské sedimentární horniny postižené alpinskou deformací a později slabou metamorfózou (facie zelených břidlic) během křídy. Sedimentární komplexy jsou faciálně blízké dinariku – hlavně v Karnských Alpách a Jadarském bloku. Podle současných předpokladů byly zavlečeny do stavby Karpat během miocénní rotace, kdy se oddělily od dinarid.\n\nNěkteří geologové řadí bükkium do bükkského pásma, které je součástí vnitřních Západních Karpat. Další ztotožňují oblast Vnitřních Západních Karpat s blokem Pelso.\n\nVětšina geologů interpretuje stavbu bükkika jako příkrovou, skládající se ze dvou částí. Svrchní strukturu tvoří 2 oddělená příkrovová tělesa, každá formující samostatnou jednotku Mónosbél-Szarvaskő a Kissfennsík a spodní Bükkský paraautochton.\n\nBükkský paraautochton (též fennsikum) má zvrásněnou, případně částečně násunovou stavbu. Na severu v antiklinoriu všeobecně vystupují starší horniny středního devonu po střední karbon. Tvoří je převážně platformní a pelagické karbonáty a klasické turbidity, břidlice a kontinentální uloženiny. Starší, možná ordovicko-silurské vulkano-sedimentární horniny jsou silně postiženy přeměnou. Nad nimi se nacházejí triasové až střednějurské mělkovodní karbonáty, hlavně vápence a dolomity. Místy se od anisu objevují metaandezity a ladinské vápenato-alkalické vulkanity. Nejmladší horniny představují pelagické jílovité břidlice, postižené slabou metamorfózou, jejichž stáří je nejasné. I kvůli neurčenému stáří sedimentů se předpokládá pokračování vrstevního sledu do příkrovových jednotek, které by proto mohly být autochtonní. Paraautochton tvoří v pohoří Bükk zvrásněný jižněvergentní imbrikovaný systém. V pohoří Szendrő však horniny vykazují opačnou vergenci.\n\nPříkrovy Mónosbél-Szarvaskő jsou částečným ekvivalentem příkrovu Bátor. Jsou tvořeny rozčleněným ofiolitovým komplexem jurského stáří. Představují pozůstatky zaobloukové pánve, která se uzavřela po subdukci Meliatského oceánu.. Někteří vědci přivnávají příkrovové jednotky Mónosbél-Szarvaskő k meliatiku.\n\nV pohoří Szendrő se nacházejí jen paleozoické horniny, které však neprošly výraznější metamorfózou, což naznačuje, že nebyly zahrnuty do hercynského orogénu. Přítomnost synorogénního flyše svrchněkarbonského stáří (pennsylvan), by proto mohla znamenat, že tato oblast tvořila předpolí hercynského horstva.\n\nV pohoří Uppony jsou známy výskyty gosauských sedimentů svrchněkřídového stáří.\n\nDále na jihozápad od bükkika byly ve vrtech v podloží Panonské pánve v tzv. igalské zóně, mezi liniemi Darnó a středomaďarským zlomem, zaznamenány triasové karbonáty postižené slabou metamorfózou. Tato oblast může být přechodným členem mezi Karpaty a dinaridním pásmem ofiolitů.\n"}
{"id": "1096893", "url": "https://cs.wikipedia.org/wiki?curid=1096893", "title": "Konkurenční výhoda v marketingu", "text": "Konkurenční výhoda v marketingu\n\nKonkurenční výhoda v marketingu je něco, co nabízíte navíc oproti vašim konkurentům. Je to něco, co nenabízí nikdo jiný. Něco, co vás dělá výjimečnými. Konkurenční výhoda může rozhodnout o tom, jestli konkrétní zákazník nakoupí u vás, nebo u někoho jiného.\n\nKonkurenční výhoda je pojem popisující atributy, které umožňují organizaci překonat její konkurenci. Tyto atributy mohou zahrnovat přístup k přírodním zdrojům, vysoce kvalifikovaný personál, geografická pozice, vysoké bariéry vstupu na trh apod. Nové inovativní technologie jako například roboti nebo informační technologie. Ty mohou taktéž představovat konkurenční výhodu, ať už jako součást samotného produktu, nebo výhodu při výrobě produktu, nebo jako konkurenční pomoc v obchodním procesu (např. k lepší identifikaci a pochopení zákazníků).\n\nMůžeme říct, že konkurenční výhoda vychází v podstatě z hodnoty, kterou je společnost schopna vytvořit pro své zákazníky. Konkurenční výhoda může mít více podob. Buď podobu nižších cen než má konkurence za stejné výrobky a služby, nebo ve formě poskytnutí zvláštních výhod, které jsou pro zákazníka hodnotnější než nízká cena.\n\nNapříklad Lukáš Ohanka, marketingový ředitel společnosti Baťa, v jednom článku popisuje, že nespornou konkurenční výhodou společnosti Baťa je český původ a tradice.\n\nPorter vidí konkurenční výhodu v souhře vůdčím postavení v nízkých nákladech a diferenciací v rozsahu firemních aktivit. Doyle a Stern (2006) integrovali konkurenční výhodu do jednoho z pěti aspektů marketingu, spolu s úspěšným dosahováním cílů společnosti, zaměření se na potřeby, organizaci a považováním marketingu za součást obchodní filozofie. Pro oba autory je marketing více než pouhé uspokojování potřeb zákazníků, ale i poskytování přidané hodnoty oproti konkurenci.\n\nZnalost samotná práci nedostane. To stejné platí v marketingu. Mít znalosti je dobrá věc, neschopnost je uvést do praxe je pak krajně nesmyslné a znalosti se pak stávají zcela nepotřebné. Je nutné propojit poznání a akci, to nás pak dostane k našim cílům i za ně.\n\nPodstata věci je být schopný a odpovědět si na otázku „Proč by někdo chtěl uzavřít obchod raději se mnou než s konkurencí“. Odpověď nám pak poskytne možnost určit a využít své konkurenční výhody. Konkurenční výhodou v marketingu je v prvé řadě marketingový plán. Viděli jste někdy malé kluky hrát fotbal? Těch dvacet párů nohou pohybujících se po hřišti beze smyslu (i když zapáleně) tam, kam se právě odrazil míč? Úplně stejně se chovají společnosti neschopné marketingově plánovat. Vrhají se bez rozmyšlení tam, kde se objeví konkurent, nebo tam, kde vyvstane problém. Ale pouhá zapálenost pro věc dnes už k vítězství v dlouhodobé soutěži nestačí. Společnosti musejí být schopny vyhodnocovat měnící se situaci, volit odpovídající strategie a následně je efektivně implementovat. V tom jim pomáhá marketingový plán. Konkurenční výhodou může být také schopnost nabídnout rychlejší dopravu než konkurence, on-line služby, dárkové balení, údržba produktu, instalace, delší záruka, design, spolehlivost, vzdělávání, kultura, doprava – možností je mnoho.\n\nPokud společnost trpí absencí konkurenční výhody, jinými slovy je neschopna poskytnout zákazníkovi více než konkurence, přímým následkem se stane úpadek tržního podílu společnosti.\nKonkurenční výhoda souvisí především s dynamikou trhu. Formy komunikace a distribuce představují pro většinu společností velkou konkurenční výhodu, zejména v rámci pořízení nových technologií. Vezměme si jako příklad společnost, která nebude disponovat online objednávkami a společnost, která naopak bude mít zřízený online objednávací systém spolu s bonusem dodání zdarma nad 1000 Kč. V dnešní době dá většina lidí přednost právě společnosti, která disponuje modernějšími službami.\n\nKonkurenční strategie by měla být ve středu zájmu společnosti především kvůli vyhledání příznivého konkurenčního postavení v odvětví a zjištění stěžejních oblastí, kde se konkurence vyskytuje. Cílem strategie je vytvořit ziskovou a udržitelnou pozici vůči silám určující konkurenci v odvětví [3].\nJak vytvořit tu nejlepší reklamu? Jak zaujmout lépe než konkurence? Konkurenční výhoda v reklamě může spočívat ve:\n\n\nDůležitým nástrojem, který je nutno v marketingu používat jsou informace. Způsob a intenzita jejich sdělení je tedy klíčové, a pokud je správné, jedná se o velkou konkurenční výhodu.\n\n\n\nDůležité je také neustálé kladení si otázek. Klienta ve většině případů zajímá jen on sám a jeho vlastní prospěch. Cílí se tedy na pozitivní zákaznickou zkušenost. Sledovat nejdůležitější parametry a chování zákazníků v číslech je základem pro tvorby konkurenčních výhod.\n\nTyto vyjmenované konkurenční výhody pro marketingové aktivity vycházejí z Porterovy generické strategie o konkurenčních výhodách, a to konkrétně z konkurenční výhody odlišnosti.\n\nTaké objevením potřeby trhu se podnik dostane o krůček dopředu před konkurencí. Tento krůček znamená jak časovou, tak tržně-podílovou výhodu. Konkurenční výhoda obecně je v podstatě motivem ke koupi zákazníka. Existují konkurenční výhody, které nese produkt, a pak ty, které nese producent nebo distributor.\n"}
{"id": "1096895", "url": "https://cs.wikipedia.org/wiki?curid=1096895", "title": "Lake Forest (Kalifornie)", "text": "Lake Forest (Kalifornie)\n\nLake Forest je město v okrese Orange County ve státě Kalifornie v USA. Jeho populace byla v roce 2010 77 264 obyvatel. Město bylo známo pod názvem El Toro. Běloši tvoří 53,7 % obyvatel. Hispánců je 27,3 %, černochů 1,6 % a ostatní zaujímají 3,5 % obyvatel.\n"}
{"id": "1096896", "url": "https://cs.wikipedia.org/wiki?curid=1096896", "title": "HlídacíPes.org", "text": "HlídacíPes.org\n\nHlídacíPes.org je české nezávislé zpravodajské médium. Zabývá se především politickými tématy, zneužíváním moci a problémy úrovně demokracie v Česku. Bylo založeno v dubnu 2014 Ondřejem Neumannem. Je napojeno na „Ústav nezávislé žurnalistiky“, který vznikl s podporou Nadačního fondu českých průmyslníků. Jedná se o reakci na tehdejší změny v majetkové struktuře českých tištěných médií – zejména na vliv Andreje Babiše a na úsporná opatření v těchto tiskových orgánech, která údajně ztěžují investigativní práci novinářů. Obsah vytvářejí redaktoři Robert Břešťan, Robert Malecký, Vojtěch Berger, Tereza Engelová a externí přispěvatelé, mezi nimiž jsou například Adam Drda, Jan Urban, Mojmír Hampl, a další. \n\nÚstav má správní radu, která za projekt zodpovídá. Předsedkyní se stala Lenka Černá, dále v radě zasedají Ivana Millerová, novinář Michal Musil, odborník na mediální a autorské právo Aleš Rozehnal a Michal Uryč.\n\nTexty redaktoři buď sami publikují či je dodávají vybraným médiím. Web se zaměřuje na investigativní žurnalistiku. Mezi tematické okruhy, jimž se průběžně věnuje, patří mj. hospodářské a politické zájmy Ruska a Číny v České republice, média ve stínu velkých podnikatelů, občanská práva a svobody, energetika a její budoucnost, pravidla vytvářená Evropskou unií a datová žurnalistika.\n\nProjekt je financován z darů, v počátku jej podporoval Nadační fond českých průmyslníků, který založili podnikatel Jaroslav Veverka (společnost Noen), předseda představenstva Sigma Group Milan Šimonovský a šéf firmy AC Technologies Jiří Šlosr. Tato Nadace už ale činnost již dále nevykazuje. \nProjekt podporuje formou grantů například Nadační fond na podporu nezávislé žurnalistiky, peníze získává i z crowdfundingu, přímých darů čtenářů i prostřednictvím speciálních tištěných publikací (Mapa české justice, ZE-MAN, Babiš...). Dále redakce příležitostně prodává obsah a analýzy dalším redakcím, i v zahraničí. V roce 2015 spolupracovala s médii Česká justice, Český rozhlas, Datová žurnalistika, Echo24, EurActiv, Forbes, Hospodářské noviny, Houpací osel, Kohovolit.eu, Mediář, Nadace Open society fund, Přítomnost, Reportér, Samizdat – datová žurnalistika a Týden.\n\nWeb \"Hlídací pes\" vznikl v dubnu 2014, tedy ještě předtím, než byla založena nezisková organizace zvaná „Ústav nezávislé žurnalistiky“. Tu v září 2014 uvedl v život Ondřej Neumann a stal se jejím ředitelem. Na den lidských práv 10. prosince 2014 se ze soukromého blogu stal zpravodajský web. \n\nV lednu 2015 se šéfredaktorem webu, který působil již pod názvem \"Hlídací pes\", stal Robert Břešťan. V červnu 2017 byla spuštěna nová modernější podoba webu. Vznikly také dvě nové regionální pobočky („mutace\") pro Olomouc a Ústí nad Labem. Cílem těchto nových verzí je zaměřit se na politiku v krajích Česka mimo Prahu.\n"}
{"id": "1096900", "url": "https://cs.wikipedia.org/wiki?curid=1096900", "title": "Recyklovaný orchestr", "text": "Recyklovaný orchestr\n\nRecyklovaný orchestr, známý též jako Landfill Harmonic Orchestra (šp. \"Orquesta de reciclados de Cateura\") je hudební těleso složené z mladých lidí, kteří vyrůstají na chudém předměstí Cateura paraguayského hlavního města Asunciónu. Řada jeho obyvatel zde žije přímo na obrovské skládce, na níž každý den přibývá 1500 tun odpadu a která je jednou z největších v celé Jižní Americe. Hudební nástroje mladých hudebníků jsou tak vytvořeny z nejrůznějších kusů odpadu, které zde její obyvatelé nalezli.\n\nS houslemi, violoncelly, kytarami, kontrabasy nebo bubny, při jejichž výrobě se uplatnily např. plechovky od oleje nebo vyhozené příbory, Recyklovaný orchestr od roku 2002 již vystupoval na koncertech nejen v Jižní Americe, ale i ve Spojených státech a v Evropě.\n\nJedním z duchovních otců orchestru je Favio Chávez, který se do oblasti dostal jako technik v souvislosti s recyklací odpadu. Sám je hudebníkem, tak začal děti učit hrát na své nástroje. Ale zájemců bylo brzy příliš mnoho; proto zkusili vyrobit další nástroje z odpadu.\n\nNa jaře 2014 je pozvala na své turné po jihoamerických zemích slavná americká metalová kapela Metallica.\n\nV letech 2009-2013 byl o lidech žijících na skládce v Cateuře a jejich orchestru natočen dokumentární film s názvem \"Landfill Harmonic Movie\".\n\n"}
{"id": "1096903", "url": "https://cs.wikipedia.org/wiki?curid=1096903", "title": "Tobolský vrch", "text": "Tobolský vrch\n\nTobolský vrch (466 m n. m.) je kopec v okrese Beroun, v katastrálním území obce Tetín. Nachází se severně od vsi Tobolka a asi 4 km vzdušnou čarou jižně od Berouna. Tobolský vrch je součástí národní přírodní rezervace Koda. Po jeho východní patě vede zeleně značená turistická trasa. Je zalesněn. Pod jeho vrcholem vedou dvě lesní cesty. Na sever od něj se nachází dvě malé návrší, které ale nemají jména. Svůj název nese od vsi Tobolka, která se rozkládá jižně. Je součástí Hořovické pahorkatiny.\n"}
{"id": "1096904", "url": "https://cs.wikipedia.org/wiki?curid=1096904", "title": "Svinařský potok", "text": "Svinařský potok\n\nSvinařský potok se nachází v Českém krasu v okrese Beroun. Délka toku činí 12,8 km. Plocha povodí měří 70,8 km².\n\nPramení u severovýchodního okraje Vižiny a v Zadní Třebani se vlévá zprava do Berounky. Na jeho toku se nachází dva rybníky a protéká několika vesnicemi (např. Všeradice, Leč, Svinaře atd.). Má několik přítoků. Svinařský potok je rybářským revírem č. 403007, od mostku silnice Skuhrov pod Brdy – Liteň k pramenům je lov ryb zakázán. Správně by měl být pramen (jsou tam dva), v lesích mezi kopci Brdo a Jistevník. Protože podle hydrologických pravidel je za pramenný tok považována, buď nejdelší větev, nebo větev, pramenící ve vyšší nadmořské výšce, nebo nejvodnější větev. \n\nPrůměrný průtok Svinařského potoka u ústí činí 0,18 m³/s.\n"}
{"id": "1096912", "url": "https://cs.wikipedia.org/wiki?curid=1096912", "title": "Pavel Peroutka", "text": "Pavel Peroutka\n\nPavel Peroutka je český kontrabasista a zpěvák. Narodil se v Náchodě, v současné době žije ve Středočeském kraj.\nMá za sebou dlouholetou praxi bluegrassového kontrabasisty a zpěváka ve skupině Reliéf, vyhlášený basista roku. Spolupracoval s předními folkovými a bluegrassovými muzikanty, např. Pavlínou Jíšovou, Pavlem Bobkem, hráčem na foukací harmoniku Charlie Slavíkem. Účinkoval v muzikálu Šakalí Léta a v představení divadla ABC Drž mě pevně, miluj zlehka.\nJe stálým členem skupiny Spirituál Kvintet, se kterou hraje od března 2011. Současně hraje v kapelách Malina Brothers a Jiří Holoubek trio. \nKromě hudby se věnuje i dalším aktivitám ve své agentuře, která vydala řadu hudebních nosičů pro např. Pavlínu Jíšovou, Jiří Holoubek Trio, Reliéf. Spolu s vydavatelskou činností se věnuje i produkci nejrůznějších hudebních a kulturních pořadů, nebo Modlitba za domov. Věnuje se manažerské práci a zastupuje řadu významných hudebníků, ať již zmiňovaný Spirituál Kvintet, Musicu Bohemicu, Malina Brothers, Jitku Vrbovou, Nezmary, Druhou trávu, Pavlínu Jíšovou, Žalmana a spol., Hradišťan, Jana Spáleného, Vladimíra Mišíka, Ivana Mládka, Javory a celou řadu dalších.\n"}
