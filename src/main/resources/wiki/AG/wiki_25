{"id": "1011834", "url": "https://cs.wikipedia.org/wiki?curid=1011834", "title": "Bromley FC", "text": "Bromley FC\n\nBromley FC (celým názvem: Bromley Football Club) je anglický fotbalový klub, který sídlí v jihovýchodním Londýně. Založen byl v roce 1892. Od sezóny 2015/16 hraje v National League (5. nejvyšší soutěž).\n\nSvé domácí zápasy odehrává na stadionu Hayes Lane s kapacitou 5 000 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011835", "url": "https://cs.wikipedia.org/wiki?curid=1011835", "title": "Seznam zápasů ukrajinské fotbalové reprezentace na ME", "text": "Seznam zápasů ukrajinské fotbalové reprezentace na ME\n\nUkrajinská fotbalová reprezentace byla celkem 2x na mistrovstvích Evropy ve fotbale a to v roce 2012, 2016.\n\n"}
{"id": "1011836", "url": "https://cs.wikipedia.org/wiki?curid=1011836", "title": "Chelmsford City FC", "text": "Chelmsford City FC\n\nChelmsford City FC (celým názvem: Chelmsford City Football Club) je anglický fotbalový klub, který sídlí ve městě Chelmsford v nemetropolitním hrabství Essex. Založen byl v roce 1878 pod názvem Chelmsford FC. Svůj současný název nese od roku 1938. Od sezóny 2008/09 hraje v National League South (6. nejvyšší soutěž).\n\nSvé domácí zápasy odehrává na stadionu Melbourne Stadium s kapacitou 3 000 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1011838", "url": "https://cs.wikipedia.org/wiki?curid=1011838", "title": "Seznam zápasů jugoslávské fotbalové reprezentace na ME", "text": "Seznam zápasů jugoslávské fotbalové reprezentace na ME\n\nJugoslávská fotbalová reprezentace byla celkem 4x na mistrovstvích Evropy ve fotbale a to v letech 1960, 1968, 1976, 1984.\n\n"}
{"id": "1011840", "url": "https://cs.wikipedia.org/wiki?curid=1011840", "title": "Living with War", "text": "Living with War\n\nLiving with War je dvacátéosmé studiové album kanadského hudebníka Neila Younga, vydané v roce 2006 u vydavatelství Reprise Records. Poprvé bylo představeno dne 2. května 2006 a to pouze v internetové formě; 8. května pak byl zahájen jeho prodej v malých amerických obchodech a o den později pak na celém světě. Jde o konceptuální album věnující se kritice George W. Bushe a jeho zákrokům ve válce v Iráku. Nahráno bylo během devíti dnů v březnu a dubnu 2006. Původní verze alba obsahující jednodušší mixy písní vyšla v listopadu 2006 pod názvem \"\". Album bylo ve třech kategoriích nominováno na cenu Grammy.\n\n"}
{"id": "1011843", "url": "https://cs.wikipedia.org/wiki?curid=1011843", "title": "Papia &amp; Baishnav Tantra", "text": "Papia &amp; Baishnav Tantra\n\nBaul Papia & Baishnav Tantra je hudební skupina založená indickou zpěvačkou, básnířkou a malířkou, Papií Ghoshal, která byla zasvěcená ,dikshou<nowiki>\"</nowiki> (rituální obřad) do klanu Baulů svým guru, Baul Samrat (baulským králem) Purna Das Baulem. Papia & Baishnav Tantra hraje tradiční i neznámý folk Východní Indie, pocházející z hloubi neprozkoumaných vesnic i domorodých kmenů. Skupina předvádí zejména baulskou hudbu, ale mezi její žánry patří také Jhummur, Santal, Bhatiali, Bhawaiya, Kirtan, Tumri, Vadu a Tusu.\n\nSkupina byla pojmenována Baishnav Tantra podle starodávné filozofie Baulů, tantrických jogínů (\"Baishnav tantrics\"), vyznávajících mírumilovnou cestu boha Višny. Filozofie je o šíření lásky, poznávání a uctívání svého těla a své duše prostřednictvím meditace, jógy, zpěvu a tance.\n\nSkupina se snaží uvádět do praxe a šířit starou filozofii Baulů, pod vedením hudebního guru Papii Ghoshal.\n\nPapia Ghoshal je absolventkou klasické hudby na Kalkatské Univerzitě, získala diplom v indickém zpěvu, Rabindra Sangeet (písně Rabíndranátha Thákura) a v bengálské folkové hudbě. Učila se u mnoha bengálských Baulů a fakírů zpěvu, tanci a hře na tradiční nástroje a s jejich filozofií seznamuje lidi z celého světa. Papia příležitostně zve bengálské umělce z vesnic na svá vystoupení, aby obyvatelé Západního světa poznali bohaté kořeny staré indické kultury a indičtí umělci poznali kulturu Západní. Papia má svého baulského guru, proslulého Purna das Baul.\n\nNyní žije střídavě v Kalkatě, Londýně a Praze, všude je umělecky aktivní. Přináší do „Západního světa“ tradiční hudbu Indie, která se i v její vlasti pomalu vytrácí. Svým uměním se snaží překlenout rozdíl mezi Východním a Západním světem.\n\nPapia založila v Kalkatě ašrám, kde se scházejí muzikanti různých folkových žánrů z vesnic a společně hrají pro návštěvníky a cizince.\n\nVětšina písní pochází z vesnic Západního Bengálska nebo jiných částí Indie. Skupina prezentuje autentickou hudbu Baulů a Súfů, vesnický Jhumur, Thákurovy písně, urdské ghazaly, nepálský folk a jiné. Hudebníci hrají na indické, exotické nástroje jako duggi, ektara, dotara, tabla, harmonium, dupki, chumgur, koptal, khomok, ghungur, kartar, madol, tampura...\n\nPapia a Baishnav Tantra vystupuje v Indii i po Evropě.\n\nSkupina vystupuje v prestižních koncertních halách i na etnických festivalech \n\n\n"}
{"id": "1011844", "url": "https://cs.wikipedia.org/wiki?curid=1011844", "title": "Emiliano Albín", "text": "Emiliano Albín\n\nEmiliano Albín Antognazza (* 24. ledna 1989, Rosario, Uruguay) je uruguayský fotbalový obránce, který v současnosti hraje za uruguayský klub CA Peñarol.\n\nAlbín hraje v Uruguayi za klub CA Peñarol. Od srpna 2012 do ledna 2013 hostoval v argentinském CA Boca Juniors.\n\nByl mj. účastníkem Letních olympijských her 2012 v Londýně, kde Uruguay nepostoupila ze základní skupiny A.\n\n"}
{"id": "1011846", "url": "https://cs.wikipedia.org/wiki?curid=1011846", "title": "Dreamin' Man Live '92", "text": "Dreamin' Man Live '92\n\nDreamin' Man Live '92 je koncertní album kanadského hudebníka Neila Younga, vydané v prosinci 2009. Obsahuje deset koncertních verzí písní z jeho alba \"Harvest Moon\" z roku 1992 nahraných během turné na podporu tohoto alba. Producentem alba byl spolu s Youngem John Hanlon.\n\nAutorem všech skladeb je Neil Young.\n"}
{"id": "1011857", "url": "https://cs.wikipedia.org/wiki?curid=1011857", "title": "Seznam zápasů fotbalové reprezentace SSSR na ME", "text": "Seznam zápasů fotbalové reprezentace SSSR na ME\n\nSovětská fotbalová reprezentace byla celkem 5x na mistrovstvích Evropy ve fotbale a to v letech 1960, 1964, 1968, 1972, 1988.\n\n"}
{"id": "1011859", "url": "https://cs.wikipedia.org/wiki?curid=1011859", "title": "James Galway", "text": "James Galway\n\nJames Galway, OBE (* 8. prosince 1939, Belfast) je severoirský flétnista. Od dětství žil v Londýně, kde navštěvoval hudební školu Royal College of Music a později Guildhall School of Music, kde jej učil anglický flétnista Geoffrey Gilbert. Později studoval na Pařížské konzervatoři a během své kariéry hrál v různých orchestrech, jako například Philharmonia Orchestra. Mimo svou činnost v oboru klasické hudby rovněž v roce 1990 hrál při koncertě Rogera Waterse, dřívějšího člena skupiny Pink Floyd, v Berlíně, ze kterého později vzešlo koncertní album \"The Wall - Live in Berlin\".\n\n"}
{"id": "1011860", "url": "https://cs.wikipedia.org/wiki?curid=1011860", "title": "Arcidiecéze Ruské pravoslavné církve v Západní Evropě", "text": "Arcidiecéze Ruské pravoslavné církve v Západní Evropě\n\nArcidiecéze Ruské pravoslavné církve v Západní Evropě (, ) je diecéze se zvláštním statusem ve složení Ruské pravoslavné církve, se sídlem v Paříži, s farnostmi po celé Evropě, hlavně ve Francii. Exarchát je někdy též označován jako \"Rue Daru\" podle ulice v Paříži kde se nachází jeho katedrála.\n\nSnad nejvýznamnější instituce exarchátu je Pravoslavný teologický ústav svatého Sergeje, založený roku 1925 metropolitou Evlogiem, a byl domovem několika známých pravoslavných teologů a spisovatelů 20. století, včetně Georgije Florovskeho, Alexandra Schmemanna a Johna Meyendorffa (avšak ne Vladimíra Losského, který na ústavu přednášel, nebyl však členem exarchátu, a zůstal při Moskevském patriarchátu).\n\nExarchát má svůj původ v letech těsně po nástupu Bolševické revoluce roku 1917, kdy ruští pravoslavní křesťané se sídlem mimo Rusko, a ti kteří uprchli z komunistického režimu, se ocitli v obtížné situaci. Konkrétněji, exarchát lze vysledovat v biskupské službě metropolity Jevlogije Georgijevského z Francie, který byl roku 1921 pověřen sv. Tichonem patriarchou moskevským do čela \"Prozatimní správy ruských farností v západní Evropě\".\n\nBěhem roku 1920 drtivá většina ruských pravoslavných věřících v zahraničí, byli spojeni opozicí vůči sovětské vládě, byli příslušníky Ruské pravoslavné církve vz ahraničí, v jejíž synodu byl Jevlogij. Roku 1927 se Jevlogij rozešel s Ruskou pravoslavnou církví v zahraničí (spolu s metropolitou Platonem Rožděstvenským z New Yorku, vůdcem Ruské metropole v Americe) a následně byl jimi odsouzen kvůli rozdělení Ruské emigrantské komunity v západní Evropě.\n\nRoku 1928 Sergij byl zástupcem Moskevského patriarchátu, po němž požadovali prohlášení loajality vůči sovětskému režimu, propozice kterou Jevlogij zpočátku podporoval, ale později zavrhl. Roku 1930 po modlitbě v Londýně za křesťany trpící pod Sověty, byl metropolitou Sergiem, Jevlogij odvolán z funkce a nahrazen. Většina Jevlogijových farností zůstal kn ěmu loajální, nicméně byli proti sovětské vládě. Jevlogij pak požádal ekumenického patriarchu Fotia II., aby patřily pod jeho kanonickou péči. On a jeho společenství byli přijati roku 1931 a byl založen exarchát Ekumenického patriarchátu.\n\nRoku 1945, krátce před svou smrtí, vedl Jevlogij exarchát k návratu do Moskevského patriarchátu. Nicméně po jeho smrti přešlo velký počet farností do Konstantinopolského patriarchátu.\n\nExarchát byl uzavřen patriarchou Athenagorasem I. před dopisem ze dne 22. listopadu 1965, s jednáním zastupitelstva z 16. – 18. února, berouce v úvahu, že tato etnická struktura už není nutná, vzhledem ki ntegraci imigrantů předcházejících generací.\n\nExarchát byl uzavřen do 22. ledna 1971, kdy jej stejný patriarcha Athenagoras I. obnovil, ale s vnitřní autonomní organizací. Tento status byl dne 19. června 1999 požehnán patriarchou Bartolomějem I., a uznal její plnou autonomii arcidiecéze ve správních, pastoračních a materiálních podmínkách.\n\n\nPodle oficiálních údajů exarchátu z roku 2010 je rozdělen:\n\n"}
{"id": "1011863", "url": "https://cs.wikipedia.org/wiki?curid=1011863", "title": "Monty Alexander", "text": "Monty Alexander\n\nMonty Alexander, rodným jménem Montgomery Bernard Alexander (* 6. června 1944, Kingston) je jamajský klavírista. Na klavír začal hrát ve svých čtyřech letech a o dva roky později se začal učit klasickou hru na tento nástroj. Později se věnoval převážně jazzové hudbě a vystupoval s kapelou Monty and the Cyclones po různých klubech. V roce 1961 se s rodinou přestěhoval do Miami na Floridě a o rok později odjel do New Yorku, kde pokračoval ve vystupování. Své první album nazvané \"Alexander the Great\" vydal v roce 1964 na značce Pacific Jazz Records. Během své kariéry spolupracoval s mnoha hudebníky, mezi které patří například Ernest Ranglin, Dizzy Gillespie, Niels-Henning Ørsted Pedersen, Herb Ellis nebo Ray Brown.\n\n"}
{"id": "1011867", "url": "https://cs.wikipedia.org/wiki?curid=1011867", "title": "Bedřichov (Středolabská tabule)", "text": "Bedřichov (Středolabská tabule)\n\nBedřichov (279 m n. m.) je vrch v okrese Kolín Středočeského kraje. Leží asi 1 km jihozápadně od obce Nová Ves I, převážně na jejím katastrálním území.\n\nGeomorfologicky vrch náleží do celku Středolabská tabule, podcelku Českobrodská tabule, okrsku Kolínská tabule a podokrsku Kutlířská tabule.\n\nAutomobilem se dá nejblíže dopravit přímo pod vrchol k vysílači po silničce od Nové Vsi I. Odtud silnička pokračuje jako polní cesta k Vítězovu a po trase vede žlutá turistická značka.\n"}
{"id": "1011868", "url": "https://cs.wikipedia.org/wiki?curid=1011868", "title": "Roman Boček", "text": "Roman Boček\n\nRoman Boček (* 26. července 1969) je bývalý český vysoký státní úředník, v letech 2009 až 2010 náměstek ministra dopravy ČR, v letech 2010 až 2012 pak 1. náměstek ministra zemědělství ČR, člen ODS, jeden z aktérů kauzy Nagyová.\n\nVystudoval učitelství dějepisu a občanské výchovy pro střední školy na Pedagogické fakultě Masarykovy univerzity (promoval v roce 1996, získal titul Mgr.). Později absolvoval manažerské studium na Business School při VUT v Brně, kurz správce konkurzní podstaty a v roce 2006 studium MBA na Brno International Bussiness School. Od roku 1997 pracoval ve vedoucích pozicích několika společností, mezi lety 2003 a 2008 byl ředitelem a předsedou představenstva Oblastní nemocnice Příbram. Zasedal i v představenstvech dalších společností jako Kotva či Real Spektrum.\n\nJe členem ODS, v níž zastával i pozici člena výkonné rady za Středočeský kraj. Od ledna 2009 do července 2010 působil jako náměstek ministra dopravy ČR. V období od června 2009 do září 2010 byl i členem dozorčí rady akciové společnosti České aerolinie. V červenci 2010 se stal 1. náměstkem ministra zemědělství ČR Ivana Fuksy (a později i Petra Bendla). Tím byl do září 2012. V období od září 2010 do listopadu 2012 byl členem dozorčí rady státního podniku Lesy České republiky, od prosince 2010 do září 2012 pak členem dozorčí rady národního podniku Budějovický Budvar. Od března do září 2012 byl navíc jako náměstek ministra zemědělství pověřen řízením Státního zemědělského intervenčního fondu (SZIF). Dne 1. října 2012 se stal členem představenstva Českých drah a výkonným ředitelem ČD pro správu majetku. Na konci července 2013 jej dozorčí rada s okamžitou platností odvolala z pozice člena představenstva ČD.\n\nDne 13. června 2013 jej zadržela Policie ČR v souvislosti s kauzou Nagyová (obávala se totiž jeho vycestování do Španělska, odkud by se už nemusel vrátit). Do 19. července 2013 byl ve vazbě, následně Krajský soud v Ostravě vyhověl jeho stížnosti proti vazbě a nadále byl vyšetřován na svobodě. Podle vyšetřovatelů hrál „spojku“ mezi Janou Nagyovou a trojící rebelujících poslanců z ODS (Petr Tluchoř, Ivan Fuksa a Marek Šnajdr), a proto jeho aktivity posoudili jako podplácení a zneužití pravomoci úřední osoby ve formě návodu. Boček svou vinu popírá.\n"}
{"id": "1011869", "url": "https://cs.wikipedia.org/wiki?curid=1011869", "title": "Κατά τον δαίμονα εαυτού", "text": "Κατά τον δαίμονα εαυτού\n\nΚατά τον δαίμονα εαυτού je jedenácté studiové album řecké extreme metalové kapely Rotting Christ. Bylo vydáno v roce 2013 hudebním vydavatelstvím Season of Mist.\n\nSlogan Κατά τον δαίμονα εαυτού by se dal vyložit jako „věrný svému duchu“ či „věrný svému postoji“, na náhrobku jej má v řečtině uvedený např. Jim Morrison, frontman skupiny The Doors.\n\nNa albu lze zaslechnout rozmanité hudební nástroje včetně např. dud a rohů. Deska čerpá z incké, mayské, slovanské a řecké mytologie. Frontman kapely Sakis Tolis považuje album za „cestu za poznáním pradávných civilizací a také okultismu, který se vynořuje z temné strany u každé z nich.“\n\nNázev skladby Χ ξ ς znamená v řecké číselné soustavě 666.\n\n\n\n\n"}
{"id": "1011874", "url": "https://cs.wikipedia.org/wiki?curid=1011874", "title": "Evan Parker", "text": "Evan Parker\n\nEvan Parker (* 5. dubna 1944, Bristol) je anglický saxofonista věnující se volné improvizaci a jazzu. V roce 1970 spolu s kytaristou Derekem Baileyem a bubeníkem Tonym Oxleyem založil hudební vydavatelství Incus Records. Během své kariéry nahrál mnoho vlastních alb a spolupracoval s dalšími hudebníky, mezi které patří například Borah Bergman, Anthony Braxton, Paul Bley, Gavin Bryars, Stan Tracey, Cecil Taylor, Thurston Moore nebo Charlie Watts a mnoho dalších. V roce 2011 nahrál spolu s Ikue Mori, Markem Nauseefem a Billem Laswellem album \"Near Nadir\".\n\n"}
{"id": "1011877", "url": "https://cs.wikipedia.org/wiki?curid=1011877", "title": "Boom Boom", "text": "Boom Boom\n\n\"Boom Boom\" je píseň arménské zpěvačky Emmy. Hudbu složil Hayk Harutyunyan a Hayk Hovhannisyan, autorem textu je Sosi Khanikyan. Emmy byla interně vybrána veřejnoprávním vysílatelem ARMTV. Rozhodnutí vysílatel zveřejnil v prosinci 2010. Kombinací diváckého hlasování a hlasování odborné poroty v poměru 50/50 bylo rozhodnuto, že Arménii bude na Eurovision Song Contest 2011 v německém Düsseldorfu reprezentovat s písní \"\"Boom Boom\"\". Byla to poslední píseň, která zazněla před stažením Arménie ze soutěže. Na Eurovision Song Contest 2011 píseň vystoupila v 1. semifinále čtvrtá v pořadí, po Albánii a před Tureckem. Píseň se umístila na 12. místě s celkovým počtem 54 bodů, což pro kvalifikaci do finále soutěže nestačilo. Pro Arménii je to nejhorší umístění v soutěži Eurovision Song Contest.\n"}
{"id": "1011878", "url": "https://cs.wikipedia.org/wiki?curid=1011878", "title": "Seznam zápasů italské fotbalové reprezentace na ME", "text": "Seznam zápasů italské fotbalové reprezentace na ME\n\nItalská fotbalová reprezentace byla celkem 9x na mistrovstvích Evropy ve fotbale a to v roce 1968, 1980, 1988, 1996, 2000, 2004, 2008, 2012, 2016.\n\n"}
{"id": "1011879", "url": "https://cs.wikipedia.org/wiki?curid=1011879", "title": "Kenneth Ascher", "text": "Kenneth Ascher\n\nKenneth Ascher (* 26. října 1944, Washington, D.C.) je americký jazzový klavírista, hudební skladatel a aranžér. Studoval hudební kompozici na Columbia University a během své kariéry spolupracoval s mnoha hudebníky, jako byli například John Lennon, Martha Reeves, Johnny Winter, Carly Simon nebo Bette Midler. V roce 1976 byl oceněn Zlatným glóbem za nejlepší hudbu k filmu \"Zrodila se hvězda\". Mimo to byl také nominován na Oscara za hudbu k filmu \"The Muppet Movie\" (1979). Od roku 1968 je členem asociace Americká společnost skladatelů, autorů a vydavatelů (ASCAP).\n\n"}
{"id": "1011883", "url": "https://cs.wikipedia.org/wiki?curid=1011883", "title": "Gladys Knight", "text": "Gladys Knight\n\nGladys Knight (* 28. května 1944 Atlanta) je americká zpěvačka a herečka. Zpěvu se věnovala již od dětství a již od počátku padesátých let vystupovala se skupinou Gladys Knight & the Pips, ve které hráli také někteří její sourozenci. Skupina ukončila svou činnost v roce 1989 a zpěvačka následně vystupovala pod svým vlastním jménem. Od roku 1997 je členkou církve Ježíše Krista Svatých posledních dnů. Hudební časopis \"Rolling Stone\" ji zařadil na 51. místo v žebříčku sta nejlepších zpěváků všech dob. V roce 1996 byla uvedena do Rock and Roll Hall of Fame a je sedminásobnou držitelkou ceny Grammy.\n\n\n"}
{"id": "1011888", "url": "https://cs.wikipedia.org/wiki?curid=1011888", "title": "Barbara Bartosová-Höppnerová", "text": "Barbara Bartosová-Höppnerová\n\nBarbara Bartos(ová)-Höppner(ová) (4. listopadu 1923, Eckersdorf, okres Bunzlau, Slezsko – 7. července 2006, Nottensdorf, Dolní Sasko) byla německá spisovatelka převážně knih pro děti a mládež.\n\nNarodila se roku 1923 jako Barbara Höppnerová v tehdy německém Slezsku v okres Bunzlau ve vesnici Eckennsdorf (dnes Bożejowice, okres Bolesławiec v polském Dolnoslezském vojvodství). Po absolvování školy v Löwenbergu (dnes Lwówek Śląski v Polsku) pracovala v hotelu svých rodičů v Reichenbachu poblíž města Görlitz a po smrti svého otce hotel řídila. Během druhé světové války však rodinný podnik přišel na mizinu, a tak se s matkou přestěhovala do Tostedtu u Hamburku. Zde se seznámila se svým manželem, obchodníkem Christophem Bartosem, se kterým se přestěhovala do Hamburku, kde se jí narodil syn Burgard, který se rovněž stal spisovatelem. Roku 1959 se přestěhovala s rodinou do Buxtehude a roku 1969 do Nottensdorfu, kde roku 2006 zemřela.\n\nSvou literární činnost začala již v mladém věku, ale nikdy jí nenapadlo, že by své práce mohla zveřejnit. Proto svou první knihu \"Wir wollen Freundschaft schließen, Nina\" (Buďme přáteli, Nino) o přátelství německého vojáka a italské dívenky za druhé světové války vydala až roku 1956.\n\nZa své knihy obdržela autorka celou řadu ocenění doma i v zahraničí. Roku 1970 se stala členkou Mezinárodního PEN klubu, roku 1976 patřila k zakládajícím členům Německé akademie literatury pro děti a mládež (Deutsche Akademie für Kinder- und Jugendliteratur) a roku 1979 byla zvolena do německého centra Mezinárodního PEN klubu.\n\n\n"}
{"id": "1011889", "url": "https://cs.wikipedia.org/wiki?curid=1011889", "title": "Loro Parque", "text": "Loro Parque\n\nLoro Parque (španělský výraz pro „papouščí park“) je 13,5 hektarů rozlehlá zoo a nachází se ve Španělsku na okraji města Puerto de la Cruz na ostrově Tenerife. Nachází se zde rozsáhlé a různorodé množství živočišných a rostlinných druhů. Park byl původně koncipován jako ráj pro papoušky a v průběhu let se vyvinul do jedné z největších atrakcí na Kanárských ostrovech.\n\n"}
{"id": "1011890", "url": "https://cs.wikipedia.org/wiki?curid=1011890", "title": "Pat Martino", "text": "Pat Martino\n\nPat Martino, rodným jménem Pat Azzara (* 25. srpna 1944) je americký jazzový kytarista italského původu. Svou profesionální kariéru zahájil v New Yorku, kam se přestěhoval z rodné Filadelfie, ve věku patnácti let. Své první album vydal v roce 1967 a v následujících letech jej následovalo několik desítek dalších nahrávek. Během své kariéry spolupracoval s mnoha hudebníky, mezi které patří například Jimmy Heath, Jack McDuff nebo Sonny Stitt. V roce 1980 mu byl kvůli aneurysmatu operován mozek a on kvůli tomu ztratil veškerou svou paměť. Později se částečně i podle svých starších nahrávek opět naučil hrát a začal se znovu věnovat hudbě. V roce 2011 vyšla jeho autobiografie nazvaná \"Here and Now!\"\n\n"}
{"id": "1011892", "url": "https://cs.wikipedia.org/wiki?curid=1011892", "title": "Anna Marie Uherská", "text": "Anna Marie Uherská\n\nAnna Marie Uherská ( \"Anna Mária\", \"Анна-Мария Унгарска\"; 1204 − 1237) byla bulharská carevna z dynastie Arpádovců.\n\nNarodila se jako dcera uherského krále Ondřeje II. a Gertrudy, dcery meránského vévody Bertolda IV. z Andechsu. Annina matka byla roku 1213 domácí šlechtou zavražděna. Roku 1218 se Ondřej při návratu z kruciáty vykoupil ze zajetí bulharského cara Ivana Asena II. příslibem míru a také sňatku s některou ze svých dcer. Po získání souhlasu papeže a patriarchy se v lednu 1221 konala svatba. Anna přijala pravoslaví a nové jméno Marie. Zemřela společně se synem Petrem během epidemie moru roku 1237 a byla pohřbena v kostele Čtyřiceti mučedníků ve Velikom Tarnovu.\n"}
{"id": "1011902", "url": "https://cs.wikipedia.org/wiki?curid=1011902", "title": "Alex Acuña", "text": "Alex Acuña\n\nAlex Acuña, rodným jménem Alejandro Neciosup Acuña (* 12. prosince 1944, Pativilca) je peruánský jazzový bubeník a perkusionista. Svou kariéru zahájil ve věku osmnácti let jako člen skupiny kapelníka Péreze Prada. V roce 1967 se přestěhoval do Portorika a později do Spojených států amerických. V letech 1976 až 1977 vystupoval a nahrával se skupinou Weather Report a na počátku osmdesátých let hrál v kapele Koinonia. Během své kariéry spolupracoval s mnoha hudebníky napříž žánry; mezi hudebníky patří například Wayne Shorter, Clare Fischer, Ron Kenoly, Lindsey Buckingham nebo metalová skupina Opeth.\n\n"}
{"id": "1011903", "url": "https://cs.wikipedia.org/wiki?curid=1011903", "title": "Kytice (květinářství)", "text": "Kytice (květinářství)\n\nKytice je dekorativní uspořádání květů nebo jiných částí rostlin v jeden celek určený k ozdobným, rituálním a sociálním účelům. Kytice mohou být uspořádány pro výzdobu domů a veřejných budov, nebo mohou být prostředkem komunikace. Kytice jsou vytvářené aranžováním a lze je rozdělit podle různých populárních tvarů, technických způsobů úpravy a estetických stylů úpravy. Květinové kytice jsou často připravovány pro zvláštní příležitosti nejčastěji jsou touto příležitostí úmrtí a svátek zesnulých, kytice je doplňkem při svatebním obřadu, ale někdy jsou kytice také dárkem k oslavě narozenin, MDŽ, Dnu žen, Dni sv.Valentýna či k výročí nějaké události. Kytice uspořádané do vázy nebo aranžované v nádobě mohou být uspořádány pro výzdobu domova. K typu květin a ke způsobu úpravy se může pojit nějaká symbolika, někdy i různá, v závislosti na kultuře sociální a kulturní skupiny. Podle pojetí lze rozlišit dekorativní, lineární anebo vegetativní styl kytice.\nUspořádání květin do kytice pro domácí nebo stavební dekoraci má dlouhou historii po celém světě. Nejstarší doklady o uspořádání kytic ve vázách pochází z Egypta a vyobrazení květinové výzdoby jsou datovány až do roku 2500 př. n.l. Často byl používán posvátný lotos, stejně jako byliny, palmy, kosatce, sasanky a narcisy. \n\nNejvětšího rozmachu dosahuje aranžování v době renesance a to zejména v Itálii – používají se již tropické květy i exotické ovoce jako součást dekorací.\n\nV některých kulturách, ještě dodnes přežívají starobylé techniky úprav květin, jako je například ikebana, umění aranžování květin, které pochází z Japonska. Nejstarší kniha o aranžování květin je japonská a pochází z roku 1445. Jednoduchost a lineární forma jsou hlavními rysy ikebany, která měl velký vliv na techniky aranžování květin v Evropě a USA na konci 19. století a v polovině 20. století. \n\nSymbolika květin je běžná v mnoha kulturách, a může být složitá a především zcela rozdílná. Symbolika květin a úprava jako způsob komunikace je běžně používána v Číně a Japonsku, v Evropě je častěji preferována a hodnocena forma úpravy, linie, barva a celková estetika (invence, vkus i tradice), ale nejčastěji je sledována hodnota květin a dalšího materiálu.\n\nSymboly a rituály jsou zárukou obecně přijímaného konformního standardu, vhodnosti, uniformního zařazení a technické správnosti. Tyto efekty jsou významnými výhodami při darování kytic. Zárukou jejich přijetí. Jsou opakem invence, přirozené rozmanitosti, výjimečnosti. Moderní učebnice Floristika (2007) uvádí jako živé následující rituální preferování materiálu „\"na které florista musí brát ohled\"“. V druhé dekádě 21. století nejsou tato zbytečná, genderová a primitivním symbolismem tvořená omezení, často používána. Jsou mimo fakt, že značně omezují výtvarné použití mnoha vynikajících druhů materiálů, odmítána právě pro svou primitivnost a konformitu.\n\nUvedené specifikující výrazy pochází přímo z učebnice:\n\nDalší konformně přijímané symboly:\n\nJiné omezující rituály a tradiční materiály dále uvádí například květomluva.\n\nAranžování závisí na tradici společnosti a zvyku pracovníka nebo objednatele, fantazii, kreativitě, finanční situaci a přesném zadání objednávky. Může být, že invence aranžéra a kvalita díla může být škodlivá, je li očekáváno tradiční zpracování tematiky.\n\nTradiční kytice je jednodruhová, nebo z méně druhů květin, velká, z druhů které při minimální péči vydrží dlouho stejné ve váze (růže, karafiáty, lilie, alstromerie, atp). Zeleň není podstatná.\nPřírodní nebo zahradní kytice jsou často mnohobarevné a vícedruhové úpravy kytic které lze obvykle zařadit mezi úpravy ve vegetativním stylu. Potěší milovníky přírody, květin a zahrad. \n\nUmělecké aranžmá je kreativní umělecká úprava květin s různými dekoracemi a doplňky.\n\nMezi obvykle používaná kritéria, které jsou brány v úvahu při hodnocení estetické kvality kytice jsou\n\nAranžmá musí odpovídat požadavkům a vkusu zadavatele, který může být velmi individuální. Vhodnost nebo nevhodnost či estetika je závislá na prostředí, tradici, příležitosti a především adresátovi. Obecně lze říci, že existují pokyny, pomocí kterých lze hodnotit nebo tvořit aranžmá. Tyto pokyny nebo pravidla, jako linie, těžiště zájmu, rovnováha, jednotnost, harmonie, rytmus, proporcionalita, stupňování, míra, ucelenost, kontrast, rozmanitost, lze ovšem vztáhnout na jakékoliv umělecké výtvory.\n\nJako dárek je obecně použitelná z květin gerbera, růže, anturie, za atraktivní jsou považovány orchideje, klasicky například rodu člunatec (\"Cymbidium\"), za cennější jsou však považovány především botanické, například rod střevíčník \"Paphiopedilum\", za exotickou je považována strelicie královská (\"Strelitzia reginae\"). Méně vhodné jako kytice pro milovanou osobu jsou sedmikrásky, zlatice, třešně, ty jsou určeny pro dekorace obydlí, bílé a rudé karafiáty jsou na počátku 21. století oceňovány jako výborné levné květy do vázy na hrob, nebo do smuteční vazby. Chryzantéma přes svou krásu, typickou vůni, různost typů a barev je v ČR dlouhodobě považována za květinu výhradně na ozdobu hrobu (nebo jiného pietního místa). Lze také koupit kytice barvených živých květů křiklavých barev, i orchidejí, často sytě modrých odstínů, které jsou spíše pro adresáty se zcela specifickým vkusem a chápáním estetiky.\n\nVelmi často se však na vzniku libého pocitu pozorovatele podílí zkušenosti a tradice, tedy vnímání daného celku pod vlivem společnosti a proto je obvyklé, že aranžér s tradicemi sociální skupiny a předpokládanými zkušenostmi efektivně pracuje k dosažení libosti pozorovatele. Při hodnocení kytice příjemcem je vždy sledována a rozhodující cena (odhadovaná příjemcem) zaplacená za zhotovení (a umělecké zpracování) nebo za nákup kytice. Je uvažováno, že kytice symbolicky vyjadřuje hodnotu obdarovaného pro dárce či sílu citu dárce. Kytice s umělými květy jsou používány téměř výhradně k svátku zesnulých, ačkoliv vhodně upravené kytice s esteticky zpracovanými umělými květy mohou někdy sloužit i k výzdobě domu a být dobře hodnoceny. Vázané kytice se sušenými a jinak konzervovanými květy jsou v ČR velmi oblíbené, včetně barvených květin, k dekoraci obydlí.\nV některých případech nemá být na pohřbu květinový dar přítele nebo známého větší dokonalejší, cennější a jinak významnější, či výraznější než květiny, nebo aranžmá, které daruje rodina. Někdy se pro takový velkolepý dar může rodina zesnulého cítit uražena. Také v případě, že se pro svou nápadnost aranžmá kytice stává centrem pozornosti může překračovat požadavky kladené na doplněk a jinak dokonalé dílo třeba i poškozuje záměry objednatele.\n\n\nKytice mohou být z technického hlediska rozděleny podle způsobu přikládání stonků. Z tohoto hodnocení se vymykají kytice lepená a vypichovaná nebo například kytice vytvářené navazováním pomocného materiálu, tak, jak je tomu u glamélií nebo navazování vatičkovaných nebo voskovaných květů.\nJe kytce u níž je volen jako způsob vytváření přikládání květů a materiálů do pravidelné spirály v jednom směru a úhlu, nebo přikládání květů a materiálů vedle sebe. Vázání kytic do spirály je základem moderních kytic připomínajících snop. Dokonalost práce s materiálem tímto způsobem je hodnocena při soutěžích v aranžování a základním předpokladem absolvování výuky v oboru. Tento způsob je použit při vytváření kytic v dekorativním stylu.\n\nZákladní typ vázání kytice. Podle učebnice aranžování tento působ nedovoluje použít kombinaci s navazovanými materiály či pomocnými materiály. Kytice je podle tohoto zdroje zakončena listovou manžetou nebo jiným typem manžety. Jako ozdoba je častá stuha.\n\nKompozice, tedy barvy, tvary, materiály a celkový výraz je zcela podřízen účelu. Jsou rozlišovány dárkové kytice, gratulační, smuteční, svatební kytice a kytice pro výzdobu interiéru. Specifické jsou rovněž kytice k některým svátkům jako jsou Vánoce, nebo Velikonoce, kde je specifický materiál jako například zlacené větvičky, jmelí, chvojí u vánoční kytice.\n\n\nMateriál je hodnocen podle možnosti použití a ceny za nějž byl nakoupen. Z estetických hledisek pak lze hodnotit barvu, strukturu, tvar, texturu, linie, ale také kvalitu (poškození), malebnost a módnost. Aranžér používá materiál tak, aby vynikly materiály s nejvyšší estetickou a ekonomickou hodnotou.\n\nRostliny s velkými nároky na prostor v kytici, nebo rostliny jejichž postavení v kytice je dominantní, bývají obvykle velké cenné květy a plodenství nebo výrazná exotická zeleň: \"Eremurus\", kala, \"Protea\", orchideje, \"Gloriosa\", ananas, cykas a podobné. Běžně používané rostliny s menším významem a nároky jsou například růže, gerbery, slunečnice, frézie, levné druhy orchidejí nebo tulipány. Jejich estetická hodnota a cena je určuje jako levnější materiál, který lze použít i ve větším počtu a jako doplněk cenných a drahých materiálů. U ekonomicky dostupných kytic pro použití sociálně nižšími skupinami obyvatel bývají užívány jako hlavní materiál. \n\nVýplňový materiál tvoří rostliny, které jsou levné a mají bohaté květenství, například alstromérie, šater, rostliny dříve řazené do taxonomické skupiny hvězdnice (\"Aster\") a další. Do této skupiny patří také většina zeleně.\nDoplňkový materiál lze dělit na přírodní (lýko, kůra, mech) a ostatní (stuhy, papír, drátky). \n\nMezi doplňkový materiál patří manžety, podložky, výplně a konstrukce, které viditelně nebo skrytě vytváří tvary a opěrné konstrukce kytice.\n\nMezi viditelné opěrné a dekorativní konstrukce patří manžety, které mohou být sériově vyráběny nebo připraveny pro daný účel aranžérem. Takové podložky, manžety a konstrukce obvykle výrazně zvyšují estetické kvality díla a osobitým vyzněním přispívají k výrazu kytice. Rozdíl mezi manžetami a podložkami tkví také v tom, že je dáno pravidlo že manžeta musí a podložka nemusí vůči středovému stonku kytice svírat úhel 90°. Toto pravidlo je třeba dodržovat při soutěžích aranžérů, je součástí hodnocení výrobku.\n"}
{"id": "1011908", "url": "https://cs.wikipedia.org/wiki?curid=1011908", "title": "Josef Schreyer", "text": "Josef Schreyer\n\nJosef Schreyer (31. března 1841 Hospozín – 22. října 1923 Praha) byl český ekonom, průkopník záloženství. Pracoval jako úředník v Živnostenské bance. V letech 1885 až 1906 zastával funkci tajemníka Jednoty záložen v Čechách, na Moravě a ve Slezsku. Redigoval \"Věstník záloženský\" a vydal několik odborných publikací. Byl také členem výboru Sboru pro zřízení Národního divadla v Praze.\n\nPodle matriky se narodil 31. března 1841 v Hospozíně, některé zdroje ale uvádějí datum 30. března. Vystudoval filosofii a v letech 1866-80 působil ve šlechtických rodinách jako vychovatel.\n\nRoku 1881 se stal úředníkem Živnostenské banky a o čtyři roky později byl zvolen prvním tajemníkem Jednoty záložen v Čechách, na Moravě a ve Slezsku. Vyvinul zde velkou organizační i literární činnost. Redigoval \"Věstník záloženský\", psal odborné články do časopisů, vydával publikace (viz Dílo níže).\n\nRoku 1881 na sebe také upozornil velkým úsilím při evidenci sbírek, které přicházely na obnovu Národního divadla, a na valné hromadě Sboru pro zřízení Národního divadla v Praze byl dne 30. října 1881 zvolen do jeho výboru. Jako člen finančního odboru měl pak nevděčný úkol, řídit postup stavebních prací podle (zpravidla nedostatečného) stavu pokladny, a úhradu zbývajících nákladů organizoval ještě po znovuotevření divadla r. 1883. \n\nRoku 1906 odešel do důchodu. Zemřel v noci na 22. října 1923 v Praze. Byl pokládán za jednoho z předních průkopníků českého záloženství.\n\nByl autorem řady odborných publikací, např.:\n\nPřispíval také do Ottova slovníku naučného, zpravidla pod značkou \"JSch\".\n\n"}
{"id": "1011909", "url": "https://cs.wikipedia.org/wiki?curid=1011909", "title": "Cava", "text": "Cava\n\nCava je šumivé španělské víno s označením původu, bílé nebo růžové, vyráběné tradiční metodou ve španělském regionu Cava, především v katalánské oblasti Penedès v provinciích Barcelona a Tarragona.\n\nVýroba španělského šumivého vína je poprvé doložena rokem 1851, nicméně historické stopy cavy vedou k Josepu Raventósovi, který se začal o šumivá vína zajímat ve francouzském kraji Champagne, kam jezdil propagovat klasická vína vinařství Codorníu. Nápoj, který se dnes označuje jako cava, se původně se vyráběl ze stejných odrůd jako šampaňské a byl poprvé představen roku 1868 na světové výstavě v Paříži díky výzkumu Luise Justy Villanuevy v Katalánském zemědělském ústavu v Sant Isidre.\n\nV roce 1887 byla penedèská réva napadena mšičkou a bylo zapotřebí odrůdy pozměnit. Zavedla se původní domácí réva plodící bílé hrozny namísto hroznů tmavých, čímž nápoj získal originální vlastnosti, jež umožnily vývoj cavy.\n\nV roce 1972, ještě před sporem s Francií ohledně názvu \"šampaňské\", byla ustanovena Regulační rada pro šumivá vína (Consejo Regulador de los Vinos Espumosos), která schválila pro toto víno pojmenování \"vino de cava\", jež se v daných španělských oblastech již běžně používalo.\n\nMetoda tradiční výroby cavy využívá stejné procesy jako při produkci šampaňského, tzv. méthode champenoise, přizpůsobené domácím modifikacím oblasti Penedès a dalším španělským oblastem její produkce. Španělský zákon stanovuje, že jméno cava se smí používat pro vína vyrobená v osmi oblastech: Aragonie, Baskicko, Kastilie a León, Katalánsko, Extremadura, Navarra, La Rioja a Valencie. Oblast Penedès se nachází v Katalánsku, kde je pouze jeden katalánský výrobce ve městě Aranda de Duero.\n\nMezi nejvyužívanější odrůdy pro výrobu cavy patří macabeu, parellada a xarel·lo, mohou v ní však být také hrozny Pinot noir, Subirat nebo Chardonnay, které byly poprvé použity v cavě vyrobené roku 1981.\n\nPři výrobě je zapotřebí, aby proces přípravy cavy probíhal odděleně od tzv. tichých vín. Po sklizni se hrozny lisují bez odzrnění a ze získaného moštu vykvasí víno, jež je považováno za nezajímavé.\n\nTradiční metoda začíná tiráží, plněním vinného základu s přídavkem tirážního likéru. Tu tvoří směs bílého vína, cukru a kultury kvasinek, jež během fermentace produkují oxid uhličitý a charakteristické aroma.\n\nAby se cava zbavila zbytků kvasinek a nečistot, provádí se proces zvaný střásání (removido), kdy se láhve ke konci zrání umisťují do nakloněných stojanů, což způsobí, že se sedimenty usazují těsně u zátky. Tradičně se provádí ručně každodenním pootáčením lahve o osminu, přičemž se zároveň zvětšuje její naklonění.\n\nKdyž je láhev opět v původní poloze, následuje proces zvaný «degollamiento». Láhev se odzátkuje a nechá se odtéci malé množství pěny. V současné době se provádí pomocí ochlazení hrdla láhve. Při odzátkování se pak uvolní blok ledu spolu se sedimenty v něm obsaženými. Obsah láhve se potom doplňuje expedičním likérem, což bývá cukr rozpuštěný v bílém víně či pálence. Množství cukru, jenž je v cavě obsažený, pak určuje její druh.\n\nNakonec se do láhve vkládá přírodní korková zátka a hrdlo se obalí kovovým drátkem nebo košíčkem.\n\nStejně jako šampaňské se i cava vyrábí různě sladká:\n\nPodle doby zrání může být cava:\n\nRoční objem výroby je 18 miliónů beden o 12 lahvích, což Španělsko umisťuje na druhé místo ve světě v produkci šumivých vín, za Francii (oblast Champagne). V roce 2009 se cava stala vínem, jež se nejvíce vyváželo do zahraničí a počtem 131 miliónů lahví vystřídalo víno šampaňské, jež se vyvezlo v počtu 112 miliónů lahví. V roce 2010 prodej stoupl o 10 %, tedy na každých 10 lahví ze sklípků šlo šest na export. Za úspěchem pravděpodobně stojí dobrý poměr kvality a ceny.\n"}
{"id": "1011910", "url": "https://cs.wikipedia.org/wiki?curid=1011910", "title": "Gianluigi Trovesi", "text": "Gianluigi Trovesi\n\nGianluigi Trovesi (* 10. ledna 1944) je italský jazzový saxofonista a klarinetista. Studoval harmonii a kontrapunkt pod vedením Vittoria Fellegara. Své první album nazvané \"Baghet\" vydal v roce 1978 a od téhož roku působil v milánském rozhlasovém big bandu. Během své kariéry spolupracoval i s dalšími hudebníky, mezi které patří například Mark Charig, Paolo Damiani, Andrea Centazzo či Mario Schiano a mnoho dalších. Rovněž se věnoval pedagogické činnosti.\n\n"}
{"id": "1011914", "url": "https://cs.wikipedia.org/wiki?curid=1011914", "title": "Nicola Saggio", "text": "Nicola Saggio\n\nNicola Saggio, O.M. (6. ledna 1650, Longobardi – 3. února 1709, Řím) byl italský řeholník Řádu Nejmenších bratří sv. Františka z Pauly.\n\nNarodil se 6. ledna 1650 v Longobardi. Ve dvaceti letech obdržel hábit (Řádu Nejmenších bratří sv. Františka z Pauly), a byl přiřazen do konventu v Paole. Později byl přidělen k farnosti kostela Svatého Františka z Pauly v Římě. Vykonal pouť do Svaté chýše v Loretu.\n\nRoku 1693 jeho nadřízení měli obavy z jeho popularity, která byla považována za nadměrnou. Poslali ho do Kalábrie, kde svědci tvrdili, že prováděl zázraky, zastavil zemětřesení a voláním chytil rybu do holých rukou. Roku 1697 přinesl do kostela Panny Maria Nanebevzaté relikvii Svaté Inocence. Poté se vrátil do Říma a zde zemřel 3. února 1709.\nJeho pověst se rychle rozšířila do celé Evropy a jeho svatořečení bylo požadováno velkým počtem slavných osobností, včetně císaře Karla VI. Mezi dalšími panovníky byl také král Filip V. Španělský (s manželkou Alžbětou Parmskou), král August II. Silný a uchazeč o trůn Anglie Jakub František Stuart (s manželkou Klementýnou Sobieskou.\n\nByl blahořečen 17. září 1786 papežem Piem VI.. Po blahořečení se stal patronem svého rodného města. V Longobardi Marina je kostel jemu zasvěcený.\n\nDne 3. dubna 2014 papež František vydal dekret o zázraku na jeho přímluvu. Svatořečen byl 23. listopadu 2014, spolu s pěti dalšími blahoslavenými.\n\n"}
{"id": "1011919", "url": "https://cs.wikipedia.org/wiki?curid=1011919", "title": "Towdie", "text": "Towdie\n\nTowdie je slovenská akční adventura z roku 1994. Vytvořila ji společnost DSA Computer Graphics a vydala společnost Ultrasoft. Hra se inspirovala v herní sérii Dizzy.\n\nHra vypráví příběh neposedného tvora Towdieho, který žije v království Alkria. To je však pustošeno zlým drakem Quidem. Čarodějnice Vanda seslala na království věčnou noc. V té se ztratila a vydala se hledat silnější kouzla, která jí umožní draka porazit. Už je však pryč velmi dlouho a Towdie se tedy rozhodne draka porazit sám.\n\n"}
{"id": "1011921", "url": "https://cs.wikipedia.org/wiki?curid=1011921", "title": "Széchenyiho termální lázně", "text": "Széchenyiho termální lázně\n\nTermální lázně Széchenyi, resp. \"Széchenyiho termální lázně\" (v maď. \"Széchenyi gyógyfürdő\") jsou nejrozsáhlejšími léčebnými lázněmi v Evropě. \n\nLázně se nacházejí v Budapešti u stejnojmenné zastávky metra v městském parku (\"Városliget\"). Jsou napájeny ze dvou termálních pramenů o teplotě 74 a 77 stupňů Celsia. Vyvěrají z hloubky 1 256 metrů. \n\nZdejší voda obsahuje síru, vápník a hydrogenuhličitan hořečnatý. Hodí se na léčbu revmatismu, pohybového ústrojí, poúrazovou léčbu, pro léčbu artritidy a neuritidy, menstruačních poruch a užívá se i jako pitná kúra při léčbě poruch dýchacího a zažívacího ústrojí.\n\nNa prameny narazil náhodně geolog Vilmos Zsigmondy v roce 1879. Ten o dva roky později zprovoznil první artéské lázně. V letech 1909–1913 byl vybudován nový komplex Széchényiho lázní, hlavní vchod budovy zdobí socha zakladatele.\n\n"}
{"id": "1011924", "url": "https://cs.wikipedia.org/wiki?curid=1011924", "title": "Michail Iovčuk", "text": "Michail Iovčuk\n\nMichail Trifonovič Iovčuk ( ; 6./19. listopadu 1908, Brestská oblast Běloruska – 9. ledna 1990 Moskva) byl sovětský marxisticko-leninský filosof a politik, zástupce Aleksandrovovy skupiny v sovětské filozofii, člen-korespondent Akademie Věd SSSR (od 4. prosince 1946 roku), nositel řady sovětských vyznamenání.\n\nIovčuk byl od roku 1926 členem VKS(b). Vystudoval filozofii na Akademii komunistické výchovy (1931). Následovala aspirantura a kandidátská disertace věnovaná sociálně politickým názorům Bělinského. V letech 1936 až 1939 vedl katedru dialektického materialismu a marxismu-leninismu na Moskevské Vysoké škole chemicko-technologické a na Moskevské zemědělské akademii. V roce 1943 založil na Filosofické fakultě Moskevské univerzity katedru dějin ruské filozofie. Iovčuk během své kariéry vyučoval filosofii na mnoha vysokých školách Sovětského svazu (například na Běloruské státní univerzitě aj.), přednášková činnost se mu však nelíbila. Byl také zvolen poslancem Nejvyššího sovětu SSSR 2. svolání, a v roce 1970 se stal rektorem Akademie společenských věd při Ústředním výboru KSSS. Do tohoto roku zastával prof. Iovčuk funkci šéfredaktora časopisu „Filosofické vědy“ ( ). V posledních letech svého života působil ve Filosofickém ústavu AV SSSR.\n\n\n\n\n"}
{"id": "1011928", "url": "https://cs.wikipedia.org/wiki?curid=1011928", "title": "Dino Merlin", "text": "Dino Merlin\n\nEdin Dervišhalidović, lépe známý pod svým uměleckým jménem Dino Merlin, (* 12. září 1962 Sarajevo, SR Bosna a Hercegovina, Socialistická federativní republika Jugoslávie, dnes Bosna a Hercegovina) je přední bosenskohercegovský zpěvák, skladatel, hudebník a producent bosňáckého původu.\n\nJe považován za jednoho z nejvýznamnějších a nejvlivnějších umělců z Bosny a Hercegoviny, velmi populární je také v zemích bývalé Jugoslávie a mezi bosenskou a balkánskou diasporou v Spojených státech amerických, Turecku, Norsku, Švédsku, Německu, Bulharsku a Rakousku.\n\nHudební skupinu Merlin založil v roce 1983 a od té doby byl jejím zpěvákem a skladatelem. S kapelou natočil pět studiových alb: \"Kokuzna vremena\" (1985), \"Teško meni sa tobom (a još teže bez tebe)\" (1986), \"Merlin\" (1987), \"Nešto lijepo treba da se desi\" (1989) a \"Peta strana svijeta\" (1990).\n\nSvou sólovou dráhu pod jménem Dino Merlin nastartoval v roce 1991 a od té doby nahrál šest studiových alb: \"Moja bogda sna\" (1993), \"Fotografija\" (1995), \"Sredinom\" (2000), \"Burek\" (2004), \"Ispočetka\" (2008), \"Hotel Nacional\" (2014) a dvě živá alba: \"Vječna vatra\" (1999) a \"Live Koševo 2004\" (2005).\n\nNapsal první národní hymnu Republiky Bosny a Hercegoviny nazvanou \"Jedna si, jedina\".\n\nJako skladatel se zúčastnil Eurovision Song Contests 1993 v Millstreet, když byl jedním z autorů písně \"Sva bol svijeta\" a jako zpěvák se zúčastnil Eurovision Song Contests 1999 v Jeruzalémě, když s francouzskou zpěvačkou Béatrice zazpíval píseň \"Putnici\".\n\nZa svou kariéru se objevil na mnoha velkých evropských festivalech. Během svého turné k propagaci alba \"Sredinom\", které bylo znovu vydáno v roce 2000, vystoupil s více než 200 koncerty a velkolepým vystoupením na olympijském stadionu Koševo v Sarajevu, kde se představil publiku okolo 80 000 lidí. Album \"Sredinom\" bylo nejprodávanějším albem v Bosně a Hercegovině a prodávalo se ve všech zemích, které byly kdysi součástí Jugoslávie.\n\nZ následujícího alba \"Burek\", které bylo vydáno v roce 2004, vzešly tři singly \"Burek\", \"Supermen\" a \"Ako Nastaviš Ovako\". Album obsahuje 15 skladeb, z nichž mnohé byly nové. Píseň \"Supermen\" zpívá Dino Merlin s hostováním Željka Joksimoviće, který píseň složil.\n\nMnoho z písní na albu \"Burek\" se také objevilo na jeho koncertním albu \"Live Koševo 2004\", které vydal v roce 2005. Na albu Burek hostovali Nina Badrić u písně \"Ti si mene\", Željko Joksimović na písní \"Supermen\" a Edo Zanki na písní \"Verletzt\" a mnoho dalších.\n\nDvanácté album nazvané \"Ispočetka\" (\"Od začátku\") bylo vydáno v roce 2008.\n\nV prosinci 2010 bylo odtajněno, že Merlin bude reprezentovat Bosnu a Hercegovinu na Eurovision Song Contest 2011 v Německu. Ve finále soutěže se umístil na 6. místě s písní \"Love in Rewind\". Jeho třinácté album \"Hotel Nacional\" bylo vydáno v červnu 2014.\n"}
{"id": "1011930", "url": "https://cs.wikipedia.org/wiki?curid=1011930", "title": "Arròs negre", "text": "Arròs negre\n\nArròs negre (valencijsky; španělsky také \"arroz negro\") je pokrm ze sušené rýže připravovaný na valencijské pánvi paellera anebo v zapékací míse, typický černou barvou ze sépií a trochu připomínající paellu. Z toho důvodu je také známá pod jménem „černá paella“.\n\nTento pokrm se objevuje v jídelníčku mnoha oblastí Středomoří. Velmi hojně se vaří obzvláště ve východním Španělsku – patří k tradičním pokrmům v katalánského pobřeží. V Evropě se vaří ještě v Chorvatsku (\"crna riža\") a Itálii (\"riso nero, risotto al nero di seppia\"), ve Střední Americe je na Kubě a v Portoriku známá jako \"arroz con calamares\".\n\nPřeklad názvu jídla, černá rýže, se nesmí plést s exotickým druhem rýže, jež se také nazývá „černá“.\n\nArròs negre se připravuje z vývaru ze sépií či krakatic, rýže, smažené cibulky a sekaného česneku, kousků sépie, krakatice a krevet spolu se sépiovým inkoustem a přídavkem červené papriky. Inkoust se přidává k vývaru z rýže a je tím, co jídlu dává typickou tmavou barvu a přidává chuti mořských plodů.\n\nArròs negre se většinou podává v nádobě, v níž se pokrm vařil, hned po dokončení. Na stůl se postaví omáčník s česnekovou omáčkou alioli, aby si ji strávníci mohli do jídla přidat dle chuti anebo si jí dali kopeček na talíř.\n"}
{"id": "1011934", "url": "https://cs.wikipedia.org/wiki?curid=1011934", "title": "Apoštolát sv. Cyrila a Metoděje", "text": "Apoštolát sv. Cyrila a Metoděje\n\nApoštolát sv. Cyrila a Metoděje pod ochranou blahoslavené Panny Marie (ve zkratce ACM) byl moravský katolický spolek založený Antonínem Cyrilem Stojanem v roce 1891, který usiloval o sjednocení katolické církve a pravoslaví a šíření cyrilometodějského odkazu u všech slovanských národů. Od roku 1910 vydával stejnojmenný časopis.\n\n"}
{"id": "1011937", "url": "https://cs.wikipedia.org/wiki?curid=1011937", "title": "Adrienne von Speyr", "text": "Adrienne von Speyr\n\nAdrienne von Speyr (20. září 1902 La Chaux-de-Fonds, Švýcarsko – 17. září 1967 Basilej, Švýcarsko) byla švýcarská lékařka. Od protestantismu konvertovala ke katolické víře. Opakovaně prožila mystické zážitky; stala se autorkou více než 60 knih s duchovní a teologickou tematikou.\n\nNarodila se v protestantské rodině, její otec Theodor von Speyr byl oční lékař, matka Laure Girard pocházela z významné hodinářské rodiny ze Ženevy a Neuenburgu. K jejím sourozencům patřila starší sestra Helena a dva mladší bratři. \n\nMěla silný vztah k otci, který ji brával do nemocnice k nemocným dětem. Vychovával ji s respektem a porozuměním; naopak matka Adriennu denně kárala. Dívka si tak kromě vztahu k otci vytvořila i hluboké pouto ke své babičce, která byla zbožnou ženou. Začal se tak formovat i její vztah k Bohu. \n\nAdrienne bývala často nemocná. Přes své tělesné trápení se snažila pomáhat jiným trpícím a trávila čas v nemocnici, kde se snažila uklidňovat pacienty a dodávat jim odvahu. Chtěla se stát lékařkou, což podporoval její otec, nikoli však matka. Po dvou letech na střední škole dosáhla matka toho, že Adriennino studium zde skončilo. Matce se nelíbilo, že v této škole byla příliš ve společenství chlapců. Adrienne tak poté strávila rok na vyšší dívčí škole. Otec jí pak nicméně povolil se na původní školu vrátit, ač skutečně byla jedinou dívkou ve třídě. \n\nV listopadu 1917, kdy jí bylo 15 let, zažila mystické vidění: spatřila Pannu Marii obklopenou anděly a svatými. Tento zážitek byl zásadní pro její pozdější dílo. \n\nV roce 1927 potkala profesora historie basilejské univerzity Emila Dürra, vdovce a otce dvou malých synů. Vzali se a brzy po svatbě složila Adrienne lékařské zkoušky – stala se tak první lékařkou ve Švýcarsku. Již roku 1934 jí však manžel zemřel. O dva roky později se provdala znovu, jejím druhým mužem se stal spolupracovník jejího prvního manžela, Werner Kaegi. \n\nV následujících letech v Adrienne rostla touha po konverzi ke katolické víře, pokusy o její realizaci v kontaktu s katolickými kněžími ale nebyly úspěšné. Až na podzim roku 1940 byla představena teologovi Hansi Urs von Balthasarovi, který byl tehdy členem jezuitského řádu a studentským kaplanem v Basileji. Pokřtil ji 1. listopadu 1940, brzy byla biřmována. Pro její rodinu bylo její rozhodnutí šokující. Trvalo roky, než mezi nimi nastalo usmíření.\n\nAdrienne se pak začala přátelit s řadou katolických myslitelů své doby, mezi nimiž byli např. Romano Guardini, Henri de Lubac nebo Gabriel Marcel. \n\nSpolečně s von Balthasarem, který se stal jejím duchovním vůdcem a blízkým přítelem, založili 8. prosince 1944 sekulární institut Johannesgemeinschaft. Následující roky byly však v jejím životě naplněny také řadou fyzických obtíží - prodělala infarkt, trpěla diabetem, artritidou. Od roku 1954 byla tak nemocná, že musela zanechat své lékařské praxe. V posledních třech letech života byla slepá. Své fyzické trápení však podle von Balthasara dokázala snášet s velkou vyrovnaností. \nZpracováno podle: * Adrienne von Speyr | Theofil\n\n"}
{"id": "1011938", "url": "https://cs.wikipedia.org/wiki?curid=1011938", "title": "Ľubomír Havran", "text": "Ľubomír Havran\n\nĽubomír Havran (* 27. června 1966) je bývalý slovenský fotbalista.\n\nV československé lize hrál za Slovan Bratislava. Nastoupil v 19 ligových utkáních. Ve druhé nejvyšší soutěži hrál i za VTJ Žatec.\n\n"}
{"id": "1011944", "url": "https://cs.wikipedia.org/wiki?curid=1011944", "title": "Klabavské souvrství", "text": "Klabavské souvrství\n\nKlabavské souvrství je faciálně pestrý soubor hornin pražské pánve ordovického stáří, který vznikal sedimentací v hlubším moři. Mocnost profilu je od několika metrů do 300 metrů a nachází se v západních Čechách v okolí Rokycan. Jméno nese po obci Klabava, kde nedaleko starého zámku byl definován opěrný profil. K utváření tohoto profilu docházelo v ordoviku, tedy před 485–443 miliony let – konkrétně nejsvrchnější tremadok a arenig.\n\nZákladní facií jsou klabavské břidlice, šedozelené, často písčité, dříve (Holub 1911) označované jako eulomové břidlice, rozšířené na Rokycansku. Termín zavedli Kettner a Kodym v roce 1919. Dalšími faciemi jsou:\n\nHorniny obsahují graptolity, trilobity, konulárie, červy a křemenité houby.\n"}
{"id": "1011951", "url": "https://cs.wikipedia.org/wiki?curid=1011951", "title": "Roman Kudlík", "text": "Roman Kudlík\n\nRoman Kudlík (* 31. ledna 1966) je bývalý slovenský fotbalista.\n\nV československé lize hrál za Slovan Bratislava. Nastoupil v 8 ligových utkáních. Ve druhé nejvyšší soutěži hrál i za VTJ Žatec.\n\n"}
{"id": "1011953", "url": "https://cs.wikipedia.org/wiki?curid=1011953", "title": "Adolf Klepš", "text": "Adolf Klepš\n\nAdolf Klepš (12. září 1964 Vrchlabí – 10. října 2017 Hradec Králové) byl od roku 2001 náčelník Horské služby ČR v Krkonoších, od roku 2016 zastupitel Královéhradeckého kraje a od roku 1994 zastupitel města Špindlerův Mlýn. Zemřel deset dní poté, co v říjnu 2017 zkolaboval při výstupu na Sněžku.\n\nAbsolvoval gymnázium ve Vrchlabí. Následně pokračoval na vysokou školu, tu ale nedokončil.\n\nPo návratu ze základní vojenské služby se živil jako poštovní doručovatel. V roce 1991 se stal profesionálním členem horské služby a od roku 2001 byl náčelníkem Horské služby ČR v Krkonoších. Od roku 2007 vedl dobrovolnou složku Horské služby ČR v celé České republice.\n\nAdolf Klepš byl dvakrát ženat a měl tři děti.\n\nDo politiky vstoupil, když byl v komunálních volbách v roce 1994 zvolen jako nestraník za ODA do Zastupitelstva města Špindlerův Mlýn. Mandát zastupitele města pak obhájil v komunálních volbách v roce 1998 (nestraník za ODS), 2002 (nezávislý kandidát), 2006 (nezávislý kandidát) a 2010 (nezávislý kandidát). V některých volebních obdobích byl navíc radním města. Ve volbách v roce 2014 obhájil post zastupitele města, když vedl jako nestraník tamní kandidátku TOP 09.\n\nKandidoval také do Zastupitelstva Královéhradeckého kraje. V krajských volbách v roce 2004 jako nestraník za SNK sdružení nezávislých, 2008 jako nestraník za SNK-ED a 2012 opět jako nestraník za SNK-ED. Ani jednou však neuspěl. V krajských volbách v roce 2016 měl být lídrem kandidátky TOP 09 v Královéhradeckém kraji, ale kvůli pracovní vytíženosti z pozice odstoupil. Na kandidátce nakonec figuroval na 5. místě, vlivem preferenčních hlasů však skončil druhý a stal se krajským zastupitelem.\n\nTřikrát se rovněž neúspěšně pokoušel dostat do Poslanecké sněmovny PČR. Kandidoval vždy v Královéhradeckém kraji, v roce 2002 jako nestraník za Sdružení nezávislých, v roce 2006 jako nestraník za SNK-ED a v roce 2013 jako nestraník za politické hnutí Změna.\n\nVe volbách do Senátu PČR v roce 2014 kandidoval za TOP 09 a STAN v obvodu č. 39 – Trutnov. Se ziskem 21,39 % hlasů skončil v prvním kole na 2. místě a postoupil tak do kola druhého. V něm prohrál poměrem hlasů 36,05 % : 63,94 % s nestraníkem za hnutí ANO 2011 Jiřím Hlavatým.\n"}
{"id": "1011971", "url": "https://cs.wikipedia.org/wiki?curid=1011971", "title": "Megan Rapinoe", "text": "Megan Rapinoe\n\nMegan Anna Rapinoe (* 5. července 1985, Redding, USA) je americká profesionální fotbalistka hrající v záloze, olympijská medailistka. Hraje v americké národní ženské fotbalové lize za klub Seattle Reign FC a také za národní reprezentaci USA. V minulosti hrála také za týmy Chicago Red Stars, Philadelphia Independence a magicJack v nejvyšší americké fotbalové soutěži Women's Professional Soccer (WPS) nebo za Olympique Lyonnais ve francouzské Division 1 Féminine.\n\nRapinoe je známá svou přesnou přihrávkou Abby Wambachové ve 122. minutě čtvrtfinálového zápasu Mistrovství světa ve fotbale žen 2011 s Brazílií, která vedla k vyrovnávacímu gólu a následné výhře týmu USA po penaltových rozstřelech. Na Letních olympijských hrách 2012 v Londýně vstřelila tři branky a zaznamenala čtyři asistence, čímž přispěla ke zlaté medaili pro americkou reprezentaci. Stala se prvním americkým fotbalistou bez ohledu na pohlaví, který kdy na olympijských hrách dal gól z rohového kopu.\n\nRapinoe je otevřeně lesbická. V rozhovoru pro magazín ESPN uvedla, že svůj veřejných coming out zvažovala už rok předem, vážně o něm přemýšlela při návratu z mistrovství světa a chtěla si jej odbýt ještě před londýnskou Olympiádou 2012. Působí ve prospěch řady LGBT organizací včetně Athlete Ally, bojující proti homofobii ve sportu. V roce 2013 byla oceněna losangelským gay a lesbickým centrem. Sponzorují ji značky Nike, Samsung a DJO Global a účinkovala na řadě propagačních akcí pro oděvy společnosti Wildfang a pro Nike.\n\n"}
{"id": "1011972", "url": "https://cs.wikipedia.org/wiki?curid=1011972", "title": "Bill Mays", "text": "Bill Mays\n\nBill Mays, rodným jménem William Allen Mays (* 5. února 1944) je americký jazzový klavírista. Pocházel z hudební rodiny a na klavír hrál již od dětství. Svou hudební kariéru zahájil ve vojenské kapele, když sloužil u námořnictva. Po návratu z námořnictva začal vystupovat se saxofonistou Billem Greenem a od konce šedesátých let pracoval jako studiový hudebník. Během své kariéry spolupracoval s mnoha hudebníky, mezi které patří například Ray Drummond, Frank Zappa, Peter Sprague nebo Lalo Schifrin.\n\n"}
{"id": "1011974", "url": "https://cs.wikipedia.org/wiki?curid=1011974", "title": "Nauru na Letních olympijských hrách 2012", "text": "Nauru na Letních olympijských hrách 2012\n\nNauru se účastnilo Letních olympijských her 2012 a zastupovali ho 2 sportovci ve 2 sportech (2 muži). Jednalo se o pátý start tohoto státu na letních olympijských hrách. Vlajkonošem výpravy byl vzpěrač Itte Detenamo. Nejmladší z týmu byl Itte Detenamo, kterému v době konání her bylo 25 let. Nejstarší z týmu byl Sled Dowabobo, kterému bylo v době konání her 29 let. Nikomu z výpravy se během her nepodařilo získat medaili.\n\nOlympijský výbor Nauru byl Mezinárodním olympijským výborem uznán 1. ledna 1994. Na základě toho se v roce 1996 mohlo Nauru zúčastnit prvních olympijských her, v daném roce konaných v Atlantě. V roce 2012 v Londýně tedy Nauru startovalo již na svých pátých olympijských hrách. Na předchozích hrách se však nikomu z reprezentantů nepodařilo pro Nauru získat medaili.\n\nDelegace Nauru se kromě dvou sportovců, vzpěrače Itteho Detenama a judisty Sleda Dowaboba, skládala z trenérů Paula Coffy a Patricka Mahona.\n\nOlympijský turnaj v judu probíhal v 7 váhových kategoriích v mužské a v 7 váhových kategoriích v ženské části. Celkem bylo k dispozici 252 kvalifikačních míst. Základem pro kvalifikaci bylo hodnocení sportovců Mezinárodní judistickou federací. 10 míst bylo určeno sportovcům z Oceánie a díky tomu se na hry kvalifikoval i Sled Dowabobo i přesto, že ve světovém žebříčku nepatřil k 252 nejvýše postaveným judistům.\n\n29letý Sled Dowabobo startoval na svých prvních a zároveň jediných olympijských hrách a stal se také prvním judistou z Nauru, který dostal možnost na olympijských hrách zápasit. První zápas se uskutečnil 30. července a Dowabobo se v něm postavil uzbeckému reprezentantovi N. Jurakobilovi, kterému podlehl. Prohra znamenala nepostup do dalších bojů.\n25letý Itte Detenamo se na olympijské hry probojoval díky svému výsledku na Mistrovství Oceánie ve vzpírání konaném v roce 2012. Startoval ve váhové kategorii mužů nad 105 kg a dosáhl celkového výsledku 390 kg. Tento výkon stačil na 14. místo z 19 startujících vzpěračů (1 však závod nedokončil).\n"}
{"id": "1011982", "url": "https://cs.wikipedia.org/wiki?curid=1011982", "title": "René Babušík", "text": "René Babušík\n\nRené Babušík (* 28. února 1962) je bývalý slovenský fotbalový brankář.\n\nV československé lize hrál za Slovan Bratislava. Nastoupil ve 2 ligových utkáních, debutoval 11.11.1984. V 1. slovenské národní fotbalové lize nastoupil za ZŤS Košice a Chemlon Humenné v 96 utkáních.\n\n"}
{"id": "1011983", "url": "https://cs.wikipedia.org/wiki?curid=1011983", "title": "Henry Threadgill", "text": "Henry Threadgill\n\nHenry Threadgill (* 15. února 1944 Chicago) je americký jazzový saxofonosta, flétnista a hudební skladatel. Studoval hru na klavír a flétnu a kompozici na chicagské hudební konzervatoři. Svou kariéru zahájil v šedesátých letech a v roce 1971 založil trio Air spolu s kontrabasistou Fredem Hopkinsem a bubeníkem Stevem McCallem; se skupinou vystupoval až do poloviny osmdesátých let. Během své kariéry spolupracoval s mnoha hudebníky, mezi které patří například Chico Freeman, Lucky Peterson, Pheeroan akLaff, Kip Hanrahan nebo Bill Laswell.\n\n"}
{"id": "1011987", "url": "https://cs.wikipedia.org/wiki?curid=1011987", "title": "Naná Vasconcelos", "text": "Naná Vasconcelos\n\nNaná Vasconcelos (2. srpna 1944, Recife – 9. března 2016) byl brazilský jazzový perkusionista a zpěvák. Svou kariéru zahájil koncem šedesátých let. V letech 1978 až 1982 hrál se sitáristou Collinem Walcottem a kornetistou Donem Cherrym v kapele Codona. Během své kariéry spolupracoval s mnoha hudebníky, mezi které patří například Jon Hassell, Laurie Anderson, Pat Metheny, Jan Garbarek nebo Woody Shaw. Několikrát byl časopisem \"Down Beat\" zvolen nejlepším perkusionistou roku.\n\n"}
{"id": "1011991", "url": "https://cs.wikipedia.org/wiki?curid=1011991", "title": "Live at the Isle of Wight Festival 1970 (album, The Who)", "text": "Live at the Isle of Wight Festival 1970 (album, The Who)\n\nLive at the Isle of Wight Festival je živé double album anglické rockové kapely The Who. Bylo nahráno 29. srpna 1970 na festivalu Isle of Wight a vydáno v roce 1996. Ve stejném roce byl vydán i stejnojmenný film s videozáznamem koncertu.\n\nAutorem všech skladeb je Pete Townshend, pokud není uvedeno jinak.\n"}
{"id": "1011994", "url": "https://cs.wikipedia.org/wiki?curid=1011994", "title": "Hačikó - příběh psa", "text": "Hačikó - příběh psa\n\nHačikó - příběh psa (v americkém originále:Hachi: A Dog's Tale) je americký rodinný film z roku 2009. Režisérem filmu je Lasse Hallström. Hlavní role ve filmu ztvárnili Richard Gere, Joan Allen, Sarah Roemer, Cary-Hiroyuki Tagawa a Jason Alexander. Film byl inspirován skutečným příběhem psa Hačikó.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1011996", "url": "https://cs.wikipedia.org/wiki?curid=1011996", "title": "Captain Sensible", "text": "Captain Sensible\n\nCaptain Sensible, rodným jménem Raymond Ian Burns (* 24. dubna 1954, Londýn) je anglický zpěvák a kytarista. Jeho první nástrojem byly varhany, ale později přešel ke kytaře. Na počátku své kariéry působil ve skupině Johnny Moped, ale roku 1976 založil skupinu Masters of the Backside. Několik členů této skupiny, včetně Raymonda Burnse, později založili skupinu The Damned. Mimo své působení v The Damned hrál také se skupinou Dead Men Walking a vydal několik sólových alb.\n\n\n"}
{"id": "1011998", "url": "https://cs.wikipedia.org/wiki?curid=1011998", "title": "František Pařil", "text": "František Pařil\n\nP. František Pařil (27. ledna 1911, Vidonín – 3. srpna, 1951 Jihlava) byl římskokatolický duchovní, administrátor farnosti Horní Újezd, který se stal obětí justiční vraždy v souvislosti s \"Případem Babice\".\n\nNarodil se ve Vidoníně u Velké Bíteše v roce 1911. Vystudoval gymnázium v Tišnově, a po studiích bohosloví byl v roce 1937 vysvěcen na kněze. Jako kaplan a později administrátor vystřídal během let několik farností. K 8. červenci 1948 byl ustanoven administrátorem v Horním Újezdu u Třebíče. Zde se v roce 1951 dostal do kontaktu s Ladislavem Malým, který se prezentoval jako protikomunistický odbojář (byl však pravděpodobně v kontaktu s StB, což se dosud nepodařilo dokázat). Malý, který v okolí prováděl různé pochybné \"odbojové\" akce, nevzbuzoval jeho důvěru. Doprovázel jej však Antonín Mityska, kterého Pařil znal již delší dobu. Malý se na hornoújezdské faře zdržoval od 24. do 26. června. P. Pařilovi jeho přítomnost vadila, ale rovněž jej nechtěl udat.\n\nMalý následně 2. července 1951 zorganizoval přepadení schůze MNV v Babicích, při kterém byli zastřeleni tři funkcionáři (všichni členové KSČ). Bezpečnost následně provedla zátah na Malého spolupracovníky, a 5. července zatkla i P. Františka Pařila. Ten byl odvezen do Jihlavy a v průběhu vyšetřování na něm bylo vynuceno doznání, že Malého skrýval dobrovolně, že se aktivně účastnil plánování vraždy patnácti komunistů v Šebkovicích (ke které nedošlo) a že se chystal k další spolupráci s Malého skupinou. Žádné z těchto obvinění se nezakládalo na pravdě.\n\nP. Pařil byl v monstrprocesu ve dnech 12.–14. července 1951 v Jihlavě odsouzen k trestu smrti. Dne 3. srpna 1951 byl na dvoře jihlavské věznice oběšen. Po smrti byl zpopelněn, a pohřben do hromadného hrobu v Brně. Urna s popelem byla v roce 1968 vydána příbuzným, a pohřbena tajně na hřbitově v Heřmanově u Velké Bíteše. V roce 2011 byla urna vyzvednuta a pohřbena na čestném místě u hlavního hřbitovního kříže.\n\nBrněnský biskup Karel Skoupý byl donucen P. Pařila (spolu s dalšími dvěma kněžími brněnské diecéze, kteří byli v souvislosti s Babicemi popraveni – P. Janem Bulou a P. Václavem Drbolou) posmrtně degradovat. Tuto degradaci v roce 1999 biskup Vojtěch Cikrle zrušil.\n\nV roce 2019 Ústav pro studium totalitních režimů nechal na faru v Horním Újezdě umístit pamětní desku se jménem Františka Pařila. Tabulka je součástí projektu Poslední adresa.\n\n\n"}
{"id": "1012002", "url": "https://cs.wikipedia.org/wiki?curid=1012002", "title": "DeWayne McKnight", "text": "DeWayne McKnight\n\nDeWayne „Blackbyrd“ McKnight (* 17. dubna 1954, Los Angeles) je americký kytarista. Od roku 1975 působil tři roky ve skupině The Headhunters a následně řadu let hrál s kapelou Parliament-Funkadelic. V roce 1988 nahradil zesnulého Hillela Slovaka ve skupině Red Hot Chili Peppers, ale brzy poté ze skupiny opět odešel a na jeho místo nastoupil John Frusciante. Během své kariéry spolupracoval s mnoha dalšími hudebníky, mezi které patří například Charles Lloyd nebo Herbie Hancock.\n\n"}
{"id": "1012006", "url": "https://cs.wikipedia.org/wiki?curid=1012006", "title": "Argo Adventure", "text": "Argo Adventure\n\nArgo Adventure je česká sci-fi adventura z roku 1998. Vytvořilo ji studio BBS Interactive Multimedia. Hra obsahuje renderovanou 3D grafiku.\n\nHra sleduje kosmonauta Dana Lewise. Ten je je členem posádky kosmické lodi AH-35. Ta je vyslána na těžební stanici Argo, která se záhadně odmlčela. Tato těžební stanice je bohatá na suroviny. O ty jsou v roce 2270, kdy se hra odehrává, sváděny prudké boje. Problém v celé misi nastává, když je sestřelen modul se zbytkem posádky a Dan tedy zůstává sám.\n\nHráč se pohybuje po předem daných trajektoriích. Při hraní je nutné dávat pozor na zásoby kyslíku, jídal a energie ve skafandru.\n\n"}
{"id": "1012008", "url": "https://cs.wikipedia.org/wiki?curid=1012008", "title": "Hluboko v lesích", "text": "Hluboko v lesích\n\nHluboko v lesích (ve francouzském originále:Promenons-nous dans les bois) je francouzský hororový film z roku 2000. Režisérem filmu je Lionel Delplanque. Hlavní role ve filmu ztvárnili Clotilde Courau, Clément Sibony, Vincent Lecoeur, Alexia Stresi a Maud Buquet.\n\n\nFilm získal mezi diváky na největších filmových databázích spíše špatné hodnocení.\n\n\n"}
{"id": "1012009", "url": "https://cs.wikipedia.org/wiki?curid=1012009", "title": "Concord Rangers FC", "text": "Concord Rangers FC\n\nConcord Rangers FC (celým názvem: Concord Rangers Football Club) je anglický fotbalový klub, který sídlí v obci Canvey Island v nemetropolitním hrabství Essex. Založen byl v roce 1967. Od sezóny 2013/14 hraje v National League South (6. nejvyšší soutěž). Klubové barvy jsou modrá a žlutá.\n\nSvé domácí zápasy odehrává na stadionu Thames Road s kapacitou 3 300 diváků.\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1012010", "url": "https://cs.wikipedia.org/wiki?curid=1012010", "title": "Kamenický potok (přítok Svitávky)", "text": "Kamenický potok (přítok Svitávky)\n\nKamenický potok nazývaný kdysi Zlatý (Gold-Bach) kvůli zbarvení příměsemi železa, je levostranný přítok řeky Svitávky v Libereckém kraji. \n\nPotok pramení na katastru Kamenice u Zákup (652534) v nadmořské výšce 310 m. Druhým, stejně vydatným zdrojem vody je zpravidla strouha u polní cesty z Kamenice na Mimoň, kde se hromadí vody z okolních strání. Právě zde bývá nadbytek vody po průtržích, které způsobují lokální záplavy. Teče převážně západním směrem. Oba prameny se spojují u silnice k fotbalovému hřišti, potok pak protéká středem obce, kde je přetínán řadou můstků k jednotlivým stavením. Po trase napájí rybníček – požární nádrž. Po opuštění obce protéká 1 km dlouhým zalesněným úsekem na úpatí Kamenického kopce, kde jej napájí řada pramenů. Mají svá jména, kamenné obelisky a svou historii. V pořadí po proudu se jmenují Jakubův pramen, Dívčí pramen a pramen Tří svatých. Poslední jmenovaný byl dříve vyzdoben řadou kamenných soch, dnes je zde vybudováno odpočinkové místo s altánem a lavičkami. Zde, v údolí Kamenického potoka vede v sousedství silnice ze Zákup na Brniště a Mimoň po břehu Naučná stezka Zákupy, která svými panely podává informace k pramenům i zdejším vodám. \n\nNa spodním okraji u křižovatky silnic Zákupy – Kamenice – Nové Zákupy se vlévá po 3 km svého toku zleva do říčky Svitávky na jejím 9,2 říčním kilometru v nadmořské výšce 265 m. \n\n"}
{"id": "1012011", "url": "https://cs.wikipedia.org/wiki?curid=1012011", "title": "George Cables", "text": "George Cables\n\nGeorge Cables (* 14. listopadu 1944, New York) je americký jazzový klavírista a hudební skladatel. Hudbě se věnoval již od dětství; studoval klasickou hru na klavír a o jazz se začal zajímat až během studií. Svou první skupinu nazvanou Jazz Samaritans založil v roce 1964 a vedle něj v ní hrál například bubeník Billy Cobham. První album pod svým jménem vydal v roce 1975 a později vydal mnoho dalších alb. Během své kariéry spolupracoval s mnoha hudebníky, mezi které patří například Max Roach, Bobby Hutcherson, Archie Shepp nebo Art Blakey.\n\n"}
{"id": "1012012", "url": "https://cs.wikipedia.org/wiki?curid=1012012", "title": "Cena Neuron", "text": "Cena Neuron\n\nCeny Neuron jsou prestižní vědecká ocenění udělovaná těm nejlepším českým vědcům a vědkyním. Uděluje je Nadační fond Neuron na podporu vědy. Díky příspěvkům mecenášů Fondu se pojí s osobní finanční prémií pro oceněné. Světovost laureátů zajišťuje mezinárodní vědecká rada, která se podílí na jejich výběru.\n\nCeny jsou udělovány každoročně od roku 2010. Od roku 2018 jsou udělovány ve třech kategoriích:\n\nCeny jsou udělovány v sedmi oborech: matematika, medicína, společenské vědy (dříve ekonomie), fyzika (od roku 2013), chemie (od roku 2013), biologie (od roku 2013) a computer science (od roku 2016).\n\nLaureáty navrhuje široká česká vědecká obec. Z návrhů vybírá nominanty Domácí/Mezinárodní vědecká rada Fondu. Finální laureáty vybírá Rada Neuronu na doporučení vědecké rady. Vědeckou radu vede chemik Pavel Hobza. V Mezinárodní vědecké radě zasedají vědci z celého světa.\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1012014", "url": "https://cs.wikipedia.org/wiki?curid=1012014", "title": "Phases", "text": "Phases\n\nPhases je box set sestavený z prvních osmi studiových alb The Who a alba \"Live at Leeds\" v LP podobě. Byl vydán ve Spojeném království a v Západním Německu.\n\nVšechna alba jsou identická jejich původnímu vydání ve Spojeném království.\n\n"}
{"id": "1012015", "url": "https://cs.wikipedia.org/wiki?curid=1012015", "title": "Eastbourne Borough FC", "text": "Eastbourne Borough FC\n\nEastbourne Borough FC (celým názvem: Eastbourne Borough Football Club) je anglický fotbalový klub, který sídlí ve městě Eastbourne v metropolitním hrabství East Sussex. Založen byl v roce 1964 pod názvem Langney FC. Od sezóny 2011/12 hraje v National League South (6. nejvyšší soutěž).\n\nSvé domácí zápasy odehrává na stadionu Priory Lane s kapacitou 4 151 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1012016", "url": "https://cs.wikipedia.org/wiki?curid=1012016", "title": "La Capelle", "text": "La Capelle\n\nLa Capelle je název nebo součást názvu více francouzských obcí:\n\n"}
{"id": "1012018", "url": "https://cs.wikipedia.org/wiki?curid=1012018", "title": "Ebbsfleet United FC", "text": "Ebbsfleet United FC\n\nEbbsfleet United FC (celým názvem: Ebbsfleet United Football Club) je anglický fotbalový klub, který sídlí ve městě Northfleet v nemetropolitním hrabství Kent. Založen byl v roce 1946 po fúzi klubů Gravesend United a Northfleet United. Od sezóny 2017/18 hraje v National League (5. nejvyšší soutěž). Klubové barvy jsou červená a bílá.\n\nSvé domácí zápasy odehrává na stadionu Stonebridge Road s kapacitou 4 500 diváků.\n\nZdroj: \n\n\n\nZdroj: \n\n\n\nZdroj: \n\n\n\nZdroj: \n\n"}
{"id": "1012020", "url": "https://cs.wikipedia.org/wiki?curid=1012020", "title": "Eddie Gomez", "text": "Eddie Gomez\n\nEddie Gomez (* 4. října 1944) je portorický jazzový kontrabasista. Již v dětství se svou rodinou odjel do New Yorku, kde ve svých jedenácti letech začal hrát na kontrabas; později studoval na Juilliard School. V letech 1966 až 1977 byl členem tria klavíristy Billa Evanse. První album pod svým jménem nazvané \"Down Stretch\" vydal v roce 1976. Mimo své práce s Evansem, se kterým nahrál dlouhou řadu alb, nahrál i s dalšími hudebníky, mezi které patří například Chick Corea, Art Farmer, Bill Bruford nebo Jack DeJohnette.\n\n"}
{"id": "1012022", "url": "https://cs.wikipedia.org/wiki?curid=1012022", "title": "Hodina pravdy (film)", "text": "Hodina pravdy (film)\n\nHodina pravdy (v americkém originále:City by the Sea) je americký kriminální film z roku 2002. Režisérem filmu je Michael Caton-Jones. Hlavní role ve filmu ztvárnili Robert De Niro, Frances McDormand, James Franco, Eliza Dushku a William Forsythe.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012029", "url": "https://cs.wikipedia.org/wiki?curid=1012029", "title": "ZKL", "text": "ZKL\n\nKoncern ZKL je strojírenský podnik v Brně-Líšni zabývající se výrobou valivých ložisek.\n\nPrvní ložiska na území Česka začala vyrábět německá firma \"Fichtl & Sachs\". V roce 1920 uváděla, že za 25 let existence firmy již prodala 55 miliónů ložisek a měla svůj závod v Černýši (část obce Perštejn u Klášterce nad Ohří). Tento závod v roce 1929 zakoupila švédská firma SKF. Po válce byla výroba převedena do Klášterce nad Ohří, kde vznikl v roce 1952 národní podnik ZKL, n. p. Klášterec nad Ohří (ZKL = Závod kuličkových ložisek). Výroba v Perštejně byla v roce 1969 zrušena. \n\nZávod v Klášterci nad Ohří byl v 90. letech během procesu privatizace transformován na akciovou společnost. V roce 1999 byla společnost začleněna do koncernu ZKL.\n\nVýroba ložisek v Brně byla zahájena v roce 1947 podle licence anglické firmy Hoffmann, v rámci tehdejšího podniku Zbrojovka v Brně-Líšni. Neustálá potřeba nových druhů ložisek a nové kvalitativní požadavky na technickou úroveň v oblasti konstrukce, technologie a kvality daly následně podnět k vybudování výzkumného ústavu ZKL VÚVL v Brně. Výroba ložisek v tehdejší Zbrojovce Brno a výzkumně vývojová činnost v ZKL VÚVL se staly základem dnešních akciových společností ZKL Brno, a. s. a ZKL Výzkum a vývoj, a. s. Akciová společnost ZKL, a. s. integruje české ložiskové výrobce vyrábějící ložiska pod ochrannou známkou ZKL. Byla založena v roce 1999 jako čistě česká soukromá společnost integrující tři výrobní podniky - společnosti ZKL Brno, a. s., ZKL Klášterec nad Ohří, a. s. a ZKL Hanušovice, a. s. Do koncernu patří také specializované společnosti ZKL-Výzkum a vývoj, a. s. a ZKL Bearings CZ, a. s.\n\nSpolečnost ZKL je výrobce velkorozměrových soudečkových, speciálních a dělených ložisek. Věnuje se výzkumu, vývoji, výrobě a distribuci valivých ložisek, výrobě speciálních ložisek a komponentů pro automobilový a železniční průmysl. V současnosti v koncernu pracuje více než 1100 zaměstnanců.\n\nZKL dodává své produkty do nejrůznějších průmyslových odvětví jako je hutnictví, energetika, těžké strojírenství, těžba a zpracování surovin, automobilový průmysl, doprava, zemědělství a mnoho dalších. Výroba ložisek ZKL se soustředí do tří výrobních podniků – ZKL Brno, a.s., ZKL Klášterec nad Ohří, a.s. a ZKL Hanušovice, a.s. Závod ZKL Brno, a.s. se specializuje na výrobu soudečkových, válečkových a speciálních ložisek (dělená, těsněná nebo velkorozměrová ložiska do průměru 1600 mm). ZKL Klášterec nad Ohří, a.s. se zaměřuje na produkci kuličkových, kuželíkových a válečkových ložisek do průměru 400 mm. Výrobní závod ZKL Hanušovice, a.s. se zabýval výrobou komponentů pro valivá ložiska a dílů pro automobilový průmysl, od března 2016 je v insolvenci a společnost byla přejmenována na Technic Tubes, a.s.\n\nZKL vyváží svoje výrobky do více než 70 zemí světa. Mezi hlavní exportní teritoria patří Turecko, Rusko, Indie, Čína a Německo. Koncern využívá k prodeji svých výrobků širokou distribuční síť, k níž patří také přímá obchodně technická zastoupení ZKL v Německu, Mexiku, Argentině, Brazílii, Uruguayi, Číně a Indii.\n\n\n"}
{"id": "1012030", "url": "https://cs.wikipedia.org/wiki?curid=1012030", "title": "Holky to chtěj taky", "text": "Holky to chtěj taky\n\nHolky to chtěj taky (v německém originále: Mädchen, Mädchen) je německá filmová komedie z roku 2001. Režisérem filmu je Dennis Gansel. Hlavní role ve filmu ztvárnili Diana Amft, Karoline Herfurth, Felicitas Woll, Andreas Christ a Max Riemelt.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012031", "url": "https://cs.wikipedia.org/wiki?curid=1012031", "title": "Nadija Savčenková", "text": "Nadija Savčenková\n\nNadija Viktorivna Savčenková ( , nar. 11. května 1981 v Kyjevě) je ukrajinská pilotka-operátorka bitevního vrtulníku Mi-24 a od listopadu 2014 poslankyně ukrajinského parlamentu. Do povědomí se dostala především během války na Ukrajině, když ji 17. června 2014 zajali u vesnice Metalist proruští ozbrojenci a předali Rusku, kde byla obviněna ze spoluúčasti na zabití dvou ruských novinářů. V červenci 2015 bylo obvinění překvalifikováno na vraždu. V březnu 2016 pro ni prokurátor navrhl 23 let vězení. Dne 22. března 2016 byla shledána vinnou a odsouzena k trestu odnětí svobody na 22 let.\n\nNa protest proti svému věznění držela Savčenková od 13. prosince 2014 hladovku, po 83 dnech však zkolabovala a na doporučení lékařů začala alespoň částečně jíst. Na konci soudního procesu, 17. prosince 2015, začala držet novou hladovku, kterou 3. března prohloubila a začala odmítat také vodu. Její stav se zhoršoval. Dne 25. května 2016 byla propuštěna výměnou za dva ruské vojáky a odletěla zpět do vlasti.\n\nPodle výpovědi své sestry \"Viry\" vstoupila Savčenková do ukrajinské armády v 16 letech. V armádě pracovala zprvu jako radistka a následně absolvovala výsadkářský výcvik. Mezi lety 2004 a 2008 sloužila v Iráku v rámci ukrajinské mise, podle dostupných zdrojů jako jediná žena. V Iráku sloužila jako střelec na vrtulníku Mi-24 a byla členem výsadkových vojsk.\n\nPo návratu z Iráku si v roce 2008 zažádala na ministerstvu obrany o možnost studia na prestižní Charkovské letecké univerzitě, kde do té doby směli studovat jenom muži. Ministerstvo ji vyhovělo a Savčenková školu dokončila.\n\nV roce 2010 Savčenková nastoupila k 3. leteckému pluku umístěnému ve Lvovské oblasti v Brodech. Potom se stala veřejně známou, když reprezentovala armádu v několika televizních pořadech na Ukrajině. V roce 2014 po rozhoření války v Donbasu narukovala do dobrovolnické jednotky Ajdar a v rámci bojů s proruskými separatisty byla zajata.\n\nV listopadu 2014, kdy už byla 5 měsíců v ruském zajetí, byla zvolena poslankyní ukrajinského parlamentu.\n\nSavčenková se dostala v červnu 2014 do zajetí proruských separatistů a po několika neúspěšných pokusech o výměnu se náhle objevila v ruské Voroněži. To bylo podle Kyjeva důkazem spolupráce mezi separatisty a ruskou tajnou službou. Kyjev požadoval navrácení unesené důstojnice, ale Moskva tvrdila, že ta se dostala do Ruska jako běženkyně s padělanými doklady. Ukrajinka Savčenková uváděla, že byla na ruské území zavlečena násilím.\n\nPřípad občanky Ukrajinské republiky projednával nejprve soud v ruské Voroněži, který na ni na konci června 2014 uvalil vyšetřovací vazbu. Podle ruských vyšetřovatelů se Savčenková přihlásila během dovolené k dobrovolnické ukrajinské jednotce válčící u Luhansku. Během jedné z operací předala souřadnice skupiny ruských novinářů a civilistů, která byla vzápětí ostřelována minomety ukrajinských sil a dva novináři byli zabiti. Obvinění Savčenkové komentoval Vladimir Markin, mluvčí ruských vyšetřovatelů, slovy, že se budou za válečné zločiny v ukrajinské válce zodpovídat všichni, pachatelé i objednavatelé. Další na řadě byl podle něj ukrajinský ministr vnitra Arsen Avakov a bývalý gubernátor Dněpropetrovské oblasti Ihor Kolomojskyj.\n\nDne 27. února 2015 uvedla Jelena Masjuková, členka rady pro lidská práva, která působila při ruském prezidentovi, že Savčenková je kvůli 76 dní trvající hladovce proti uvěznění na pokraji smrti a zemřít může každým dnem. Vyzvala ruské úřady, aby byla Savčenková propuštěna z vazební věznice do domácího vězení. Smrt Savčenkové by podle ní přinesla Rusku další mezinárodní ostudu a sankce, zatímco Savčenková by byla na Ukrajině hrdinkou. Soud ale místo toho prodloužil vazbu do května s prohlášením, že zdravotní stav je uspokojivý. Savčenková odmítala jíst, později také injekce glukózy. Zhubla 17 kg. Kreml na všechny výzvy odpovídal, že ve věci musí rozhodnout ruský soud.\n\nDne 5. března 2015 Savčenková hladovku po varování lékařů po 83 dnech přerušila. Asi po 10 dnech ji nicméně obnovila.\n\nV červenci 2015 ruští vyšetřovatelé přitvrdili obvinění Ukrajinky a přehodnotili jej ze spoluúčasti na zabití dvou ruských novinářů na jejich vraždu, za což jí hrozil vyšší trest, až 25 let vězení. Předtím podle obhájců Savčenkové vyšetřovatelé odmítli všechny její žádosti včetně té, aby ji soudila porota. Důvodem mělo být, že v Rusku nemohou být ženy naproti mužům odsouzeny na doživotí, což hodlají obhájci napadnout.\n\nNa konci července byla navigátorka bitevního vrtulníku a poslankyně Ukrajinského parlamentu kvůli procesu převezena z moskevské věznice do ruského Doněcku nedaleko ukrajinských hranic. Doněck poblíž ukrajinských hranic byl vybrán záměrně, protože tam platí mimořádná opatření, díky kterým může FSB vykázat mezinárodní pozorovatele.\n\nProces v Doněcku měl začít předběžným slyšením obžaloby i obhajoby s vyloučením veřejnosti a stanoveno mělo být také, kdy začne samotný proces. 30. července bylo jednání po začátku na žádost obhájců z procesních důvodů přerušen a soud také povolil Savčenko, aby ji navštívily matka a sestra. Proces provázela i na ruské poměry mimořádná bezpečnostní opatření, budovu chránily zvláštní jednotky OMON, na střechách v okolí byli ostřelovači a pochůzkáři měli psy.\n\nV březnu 2016 ruský prokurátor v soudním líčení navrhl pro Ukrajinku 23 let vězení.\n\nUkrajinští představitelé v čele s prezidentem Petrem Porošenkem se snažili podnikat kroky vedoucí k osvobození pilotky. Situaci označovali za nepřijatelnou. Zároveň dostávali z Moskvy odpověď, že se jim to nepodaří. Média také připomínala možnou souvislost s případem syna ruského poslance Valerije Selezňova Romana, který se odehrál ve stejné době. Moskva protestovala proti jeho únosu, když byl zadržen americkými agenty na Maledivách kvůli podezření, že kradl údaje o kreditních kartách.\n\nParlamentní shromáždění Rady Evropy v lednu 2015 odsouhlasilo rezoluci, která Rusko důrazně žádala o okamžité propuštění Savčenkové. Zároveň prodloužilo až do dubna 2015 odebrání ruských hlasovacích práv, která mu byla odebrána už v dubnu 2014 kvůli anexi Krymu. V návaznosti na to Rusko stáhlo svoje rozhodnutí umožnit návštěvu evropských poslanců v moskevské vazební věznici, kde v té době Savčenková držela už 40 dní hladovku.\n\nO propuštění Savčenkové usilovala také Evropská unie a Evropský parlament, k propuštění vyzvaly Spojené státy, Velká Británie, Česká republika, Slovensko a další země.\n\nProkuratura chtěla u soudu dokázat, že Savčenková věděla o pohybu ruských novinářů a záměrně na ně navedla palbu z minometů. Naproti tomu obhajoba tvrdila, že Savčenková byla unesena do Ruska ještě před touto událostí a že incident se udál náhodou.\n\nHlavní svědkyní obhajoby byla sestra Savčenkové \"Vira\", které byl ale na hraničním přechodu znemožněn vstup do Ruska, když cestovala k soudu. Navigátorce bitevního vrtulníku a poslankyni Ukrajinského parlamentu tak bylo de facto odepřeno právo na obhajobu, protože setra byla její jedinou svědkyní. Ruská tajná služba FSB sestře zakázala vstup do země až do září 2020.\n\nPolitolog z FSV UK Karel Svoboda mínil, že byl případ od začátku podivný. Zvláštní mu přišlo, že někdo může navést záměrně palbu na civilisty a pak záměrně nelegálně překročit hranici do Ruska, což podle něj popírá veškerou logiku.\n\nSvoboda také mínil, že případ mohl být exemplární proto, že obviněnou byla žena. Mělo to ukázat, že dění na Ukrajině nebylo jen excesem jednotlivých vojáků, ale že zahrnovalo všechny složky obyvatelstva včetně žen. To by pak potvrdilo ruskou rétoriku o genocidě obyvatelstva.\n\n17. prosince 2015 Savčenková zahájila další hladovku do ukončení soudu. Kvůli hladovce přitom trpěla dušností a bolestmi žaludku. Vypovídala ale ve stoje a nechtěla dát najevo slabost. Její rodina se domnívala, že verdikt soudu je předem daný a objednaný Kremlem, protože soud ignoroval důkazy o nevině a předkládal nepravdivé důkazy. Její sestra podle svých slov věřila v zázrak a ve zproštění viny, protože měla pilotka pevné alibi. Věřila také v možnost pozdější výměny vězňů.\n\nNa hladovku navázaly strany sdružené v Alianci liberálů a demokratů pro Evropu v rámci Rady Evropy a v druhé polovině února držely řetězovou hladovku. Každý z účřastníků hladověl jeden den a střídali se v řadě po sobě.\n\nSavčenková pohrozila, že v případě jiného než osvobozujícího rozsudku přestane i pít. Poslední doušek prý vypije deset dní po rozsudku. Soud ji ale 3. března odmítl přečíst závěrečnou řeč a neočekávaně odročil jednání bez zdůvodnění na 9. března. Savčenková tak na protest proti tomu začala suchou hladovku držet od následujícího dne. Zdravotní stav se přitom rychle zhoršoval a 7. března, kdy ji navštívil generální ukrajinský konzul Vitalyj Moskalenko, podle něj měla suché oči, bolesti hlavy, zrychlený tep, oteklé nohy a křeče. Na setkání ale přišla po svých a odmítala pomoc a ošetření od ruských doktorů. Návštěvu ukrajinských doktorů přitom ruská vězeňská služba neumožňovala. Advokáti žádali převoz Savčenkové do Moskvy, kde čekali tři ukrajinští lékaři připraveni okamžitě pomoci. Ruské úřady přitom měly právo Savčenkovou krmit násilím, aby odvrátily její smrt. Savčenková suchou hladovku komentovala slovy, že nechce čekat v nejistotě a že vězení opustí za svých podmínek, aby světu ukázala, že jednotlivec může Rusko donutit něco udělat, pokud je nezlomný a nebojí se, tak jako ona.\n\nNa podporu Savčenkové se 6. března konaly na Ukrajině demonstrace. Demonstrovalo se také před budovou ruské ambasády v Kyjevě, na kterou házeli demonstranti vajíčka, rajčata a kamení. Druhý den se k ambasádě demonstranti vrátili, ale protesty už byly slabší. Ukrajinský prezident Petro Porošenko znovu oslovil představitele EU a USA, aby zvýšili tlak na propuštění Savčenkové.\n\n10. března Naďa Savčenková suchou část hladovky přerušila na žádost obsaženou v dopisu podepsaném jménem ukrajinského prezidenta Petra Porošenka, a začala přijímat tekutiny. Dopis byl ale podvržen. Suchá hladovka si podle právníků vyžádala řadu zdravotních komplikací, včetně zánětu vnitřních orgánů.\nTekutiny opět přestala přijímat 6. dubna s cílem vynutit si pevné určení data jejího návratu do vlasti. Lékaři jí tekutiny částečně doplňovali nitrožilně, avšak podle vyjádření její sestry a právníka byl 17. dubna už její stav kritický. Doktoři obdrželi souhlas s nitrožilní procedurou pouze do 20. dubna.\n\n19. dubna Petro Porošenko oznámil, že došlo k dohodě s ruským prezidentem Vladimírem Putinem, ohledně propuštění již ruskými soudy odsouzené Nadi Savčenkové výměnou za dva ruské vojáky zadržené na Ukrajině. Na žádost své matky a sestry proto Naďa Savčenková ukončila svou hladovku úplně.\n\nDne 25. května 2016 byla na letišti v Rostově na Donu vyměněna za dva příslušníky ruské armády (Jevgenije Jerofejeva a Alexandra Alexandrova) a v doprovodu Petra Porošenka odletěla do Kyjeva. Na své první tiskové konferenci po návratu uvedla, že by nejraději opět pracovala jako vojenská pilotka, avšak v případě potřeby je připravena se ucházet o prezidentskou funkci.\n\nObrovská popularita Savčenkové se projevila už ve volbách 2014, kdy byla zvolena z čela kandidátky strany Vlast poslankyní ukrajinského parlamentu. Po návratu z ruského věznění se mluvilo dokonce o možnosti, že by se stala prezidentkou země. Na jaře roku 2016 ale začala Savčenková volat po jednání se separatisty, což začalo ničit její reputaci. Z prezidentských ambicí tak nic nevzešlo a v prosinci 2016 Savčenková přiznala, že se setkala v Minsku s vůdci proruských separatistů Alexandrem Zacharčenkem a Igorem Plotnickým. Přestože po této schůzce separatisti propustili jednu zadržovanou soudkyni a jednu novinářku, k udržení reputace ji to nestačilo a ta začala naopak velmi klesat. O své schůzce ani neinformovala svoji stranu Vlast a Tymošenková prohlásila, že strana nepodporuje žádný kontakt se separatisty a Savčenková stranu opustila. Deník Ukrajinska pravda označil Savčenkovou za ukázkový případ, jak lze zcela během několika měsíců přijít o výjimečnou reputaci. Po rozchodu se stranou Vlast Savčenková založila hnutí RUNA.\n\n22. března 2018 byla po předešlém zbavení imunity zatčena agenty tajné služby SBU a obviněna z přípravy převratu. Generální prokurátor Jurij Lucenko jí označil za „nástroj Kremlu ke zničení Ukrajiny“. Podle sestry Savčenkové „Televizní stanice o ní už neinformují, a když, tak na ni házejí špínu. Úřady ji chtějí zdiskreditovat.“ Savčenková byla obviněna z údajné přípravy ozbrojeného útoku na parlament za pomoci granátů a automatických střelných zbraní.\n\nOd prosince 2018 Savčenková, která obvinila ukrajinskou vládu z nekompetence a korupce, držela ve vězení hladovku na protest proti nátlaku ukrajinské tajné služby.\n\nV dubnu 2019 byla propuštěna, nicméně stíhání zastaveno nebylo.\n\nBěhem voleb 2019 do ukrajinského parlamentu kandidovala Savčenková jako nezávislá v Doněcké oblasti. Kandidatura ale skončila debaklem, když ji podpořilo pouze 8 voličů.\n\n\nV prosinci 2016 po setkání s vůdci separatistické Doněcké lidové republiky, se kterými jednala o propuštění ukrajinských zajatců, byla Savčenková vyloučena z poslanecké frakce Baťkivščina někdejší premiérky Tymošenkové, dokonce začala být označována za \"zrádkyni\". Předseda ukrajinského parlamentu Andrij Parubij kritizoval Savčenkovou slovy: \"My vystupujeme kategoricky proti jednání s teroristy a proti amnestii vrahů Ukrajinců.\"\n\n21. března 2017 v ukrajinské televizi 112 Savčenková reagovala na antisemitský výpad obyvatelky Krivého Rohu Ljudmily Hrihorjevny: „Nadijo, proč nikdo nemluví o tom, o čem mluví lid. Bylo tataro-mongolské jho, bylo polské jho a teď panuje na Ukrajině židovské jho. Proč o tom mlčíte?“\n„Dobrá otázka,“ odpověděla Savčenková. „Jestli o tom mluví lid, tak říká pravdu. Ano, když to tak vezmete, dá se říct, že vláda u nás rozhodně nemá ukrajinskou krev.“\n\nV sobotu 1. dubna 2017 na stejné televizní stanici v pořadu s názvem Hordon Savčenková popřela, že by byla antisemitka a rasistka, na dotaz moderátora, zda nemá ráda Židy odpověděla: „Nemám nic proti Židům, ale nemám ráda židáky.“ V originále použila termín židiv, který je na Ukrajině i v Rusku chápán urážlivě. Savčenková následně tvrdila, že Židé na Ukrajině disponují osmdesáti procenty moci, zatímco tvoří jen dvě procenta obyvatel. Jmenovala konkrétní politiky, včetně premiéra Hrojsmana, expremiérku Tymošenkovou, prezidenta Porošenka a další osoby, kteří jsou podle ní židé. Podle poslance Nejvyšší rady Alexandra Feldmana výroky Savčenkové naplňují podstatu trestného činu.\nMezinárodní pozornost vzbudil otevřený dopis Anatolije Tkačenka, majora izraelské armády, který napsal: „Jsem Žid, Nadijo. Jsem jeden z těch Židů, kteří 26. ledna 2015 vyšli v Tel Avivu na demonstraci za Tvé propuštění. Dnes ti chci říct – jestli nás dělíš na Židy a židáky, zapiš mne do druhé skupiny!“\n\n\n"}
{"id": "1012032", "url": "https://cs.wikipedia.org/wiki?curid=1012032", "title": "Reaktivní barviva", "text": "Reaktivní barviva\n\nReaktivní barviva jsou látky obzvlášť vhodné k barvení a potiskování textilních vláken obsahujících celulózu. Barviva přinesla poprvé na trh britská firma \"ICI\" v roce 1956, koncem 20. století se tento druh podílel na celkové spotřebě textilních barviv asi 1/5, tj. cca 80 000 tunami za rok \n\nBarvivo sestává z vlastního tělesa (\"chromoforu\"), skupiny molekul způsobující rozpustnost a jedné nebo více reaktivních skupin. Fixace se provádí za přívodu tepla a přítomnosti alkalických rozpouštědel. Barvivo se spojuje s textilním vláknem velmi pevnou chemickou vazbou, která se dá jen velmi těžko rozštěpit. Vybarvení je brilantní, s vysokou stálostí po praní, ale omezenou stálostí po chlorování.\nNákres vpravo znázorňuje strukturu vazby chromoforu (R) s barvivem:\n\nNahoře: obsahujícím skupinu trichlortriazinu\n\nDole: obsahujícím skupinu sulfonylethyl-hydrogensulfatu\n\nVlna, hedvábí a polyamidy se mohou barvit v kyselém prostředí. Známé značky jsou: \"Cibacron\", \"Levafix\", \"Procion\", \"Remazol\", \"Sumifix\". \n\nProces probíhá ve třech fázích: Barvení – fixace – praní.\n\nV závislosti na druhu a formě barveného materiálu, velikosti partií a strojním vybavení se používá:\n\nVytahovací nebo klocovací způsob barvení, termofix, pad-dry, pad-steam, pad-batch, pad-roll nebo pad-jig. \n"}
{"id": "1012037", "url": "https://cs.wikipedia.org/wiki?curid=1012037", "title": "Holky v balíku", "text": "Holky v balíku\n\nHolky v balíku (v anglickém originále Material Girls) je americká filmová komedie z roku 2006. Režisérkou filmu je Martha Coolidge. Hlavní role v ztvárnily sestry Hilary a Haylie Duffovy, dále Anjelica Hustonová, Brent Spiner a Lukas Haas. Americkou premiéru měl 18. srpna 2006.\n\nFilm získal mezi diváky v největších filmových databázích spíše průměrné hodnocení (aktuální k 14. červenci 2014):\n\n"}
{"id": "1012043", "url": "https://cs.wikipedia.org/wiki?curid=1012043", "title": "RAMS", "text": "RAMS\n\nRAMS je anglická zkratka pro spolehlivost (Reliability), dostupnost (Availability), udržovatelnost (Maintainability) a bezpečnost (Safety), což jsou základní vlastnosti technického systému z hlediska jeho kvality. Používá se například u drážních systémů.\n\n\n"}
{"id": "1012045", "url": "https://cs.wikipedia.org/wiki?curid=1012045", "title": "Plíseň bramborová", "text": "Plíseň bramborová\n\nPlíseň bramborová je houbová choroba rostlin způsobená houbou \"Phytophthora infestans\" z čeledě \"Phytophthoraceae\" řádu (\"Peronosporales\"), vřetenatkotvaré. Je popisováno, že v chladných a vlhkých letech může způsobit snížení sklizně plodů až o 90%. \n\nPHYTIN \n\nPodle biolib.cz bylo pro patogena s označením \"Phytophthora infestans\" používáno více rozdílných názvů, například \"Botrytis infestans\" nebo \"Peronospora infestans\".\nPro chorobu plíseň bramborová je vyvolanou patogenem \"Phytophthora infestans\" je u jiných hostitelů používáno více rozdílných názvů, například \"plíseň rajčat\". U hostitele lilek brambor je nově také používán název \"plíseň bramboru\".\n\nPůvodní výskyt patogenu byl popisován v Mexiku. Pravděpodobně v polovině 19. století byly dovezeny lodní dopravou infikované hlízy do Evropy, kde došlo k epidemickému šíření choroby. Ve 21. století je patogen (A1 typ) běžný ve všech oblastech pěstování brambor a rajčat.\n\nByliny z čeledi lilkovité (\"Solanaceae\"), zejména rodu lilek (\"Solanum\"). Napadeny mohou být i okrasné rostliny - petunie, surfinie, datura, mochyně.\n\nNa rostlinách vyrůstajících z infikovaných hlíz dochází k šíření patogenu stonkem. Příznaky choroby se nejdříve objevují na vegetačních vrcholech a\ndochází k postupnému odumírání listů a stonků. Infekce napadající zdravé rostliny se nejdříve projevuje na listech. Napadení porostu se projevuje nejdříve v ohniscích a později dochází k plošnému šíření.\n\nNapadení se projevuje na listech jako skvrny zelené, vodnaté, později šedohnědé až černé barvy, nekrotizující, které se postupně rozrůstají a listy zasychají nebo hnijí. Na spodní straně listu se napadení při zvýšené vlhkosti projevuje jako práškovitý povlak (sprangiofory). \nListy hnědnou a odumírají, později odumírá a černá stonek a rostlina hyne. \n\nNa plodech vznikají zelenohnědé mírně skvrny které zasahují hluboko do dužniny plodu. V obrubě skvrny parenchym tvrdne. Napadené plody nedozrávají a hnijí. Při velké vlhkosti lze na plodech pozorovat bílý práškovitý povlak. Sledovat symptomy na plodech lze snadno například u rajských jablek. \n\nLze zaměnit s fyziologickým poškozením větrem, nedostatkem některých prvků (Mg). Rovněž lze napadení zaměnit s houbovými chorobami a bakteriálními chorobami:\n\nJe popisováno, že v chladných a vlhkých letech může způsobit snížení sklizně plodů až o 90%. \nV letech 1845–1847 došlo k epidemickému šíření choroby na území západní Evropy. V Irsku opakované epidemie choroby bramboru vyvolaly ekonomický úpadek nájemců půdy. Vláda Spojeného království Velké Británie, v tom období nejbohatší země planety, nejen celé uvedené období nepodnikala žádné významné kroky k potlačení ekonomických obtíží nejchudších obyvatel Irska, ale odmítala i zahraniční pomoc Irsku. Velký irský hladomor a následná epidemie chorob (cholera, tuberkulóza, respirační a parazitická onemocnění), které vypukly, přivedly smrt asi 1 miliónu obyvatel Irska a vedly k emigraci 1,5 miliónu obyvatel. Některé zdroje uvádí, že nečinnost britské vlády vůči hladomoru v Irsku byla úmyslná genocida (Gorta Mór Genocide). V roce 1848 vypuklo v Irsku povstání.\n\nHouba infikuje rané kultivary bramboru, z kterých se nákaza šíří. Konídiové výtrusy jsou roznášeny větrem na listy zdravých rostlin a rajčat. Při menší vlhkosti a vyšší teplotě (kolem 24 ° C) klíčí hyfy a které pronikají do listu. Při velké vlhkosti a nízké teplotě (okolo 12-15 ° C)\nse výtrusy mění na zoosporangie z nichž vznikají hyfy, které pronikají do listu. Po 8-12 dnech z průduchů vyrůstají rozvětvené konídiové stopky s výtrusy.\n\nK infekci hlíz však může dojít při sklizni, kdy se dostanou do styku poškozené hlízy a napadená nať nebo silně kontaminovaná půda. Během vegetaci jsou hlízy infikovány sporangiemi smývanými srážkami z napadené natě. Množství napadených hlíz závisí na stupni napadené natě, množství a intenzitě dešťových srážek. \nPři napadení hlíz v mokré půdě a infekci již na začátku vegetace mohou být hlízy rozloženy v půdě zcela zničeny již před sklizní.\nV náchylnosti odrůd jsou zjevné rozdíly. Šlechtění na rezistenci, zejména u bramboru, mělo omezený úspěch. Z části kvůli obtížím při pěstování divokých příbuzných bramboru, které jsou zdrojem potenciálních genů rezistence. Většina genů rezistence je účinná pouze proti podskupině izolátů \"P. infestans\".\n\nPoužívat označenou uznanou sadbu. Dodržovat dostatečnou vzdálenost výsadeb bramboru a rajských jablek. \nChemická ochrana je nejdůležitějším opatřením. Preventivní ošetření se provádí každých 10-14 dnů fungicidním přípravkem obsahujících zineb, mankozeb (např. Dithane M 45), metiramu (např. Polyram Combi) \n\nPostřik musí pokrýt povrch rostlin v porostu. Důležité je ošetření spodní strany listů. \nPodle agromanual.cz a agrahb.cz.\n\nPro ochranu hlíz bramboru je vhodné předčasné ukončení vegetace (pomocí chemického ošetření v případě výskytu plísně). Při rozhodování je třeba vzít v úvahu předpokládaný vývoj choroby, počasí a náchylnost pěstované odrůdy. Prodlužování vegetace napadené natě usnadňuje pronikání choroby do hlíz.\n\n"}
{"id": "1012048", "url": "https://cs.wikipedia.org/wiki?curid=1012048", "title": "Chuckyho sémě", "text": "Chuckyho sémě\n\nChuckyho sémě (v americkém originále:Seed of Chucky) je americký hororový film z roku 2004. Režisérem filmu je Don Mancini. Hlavní role ve filmu ztvárnili Jennifer Tilly, Billy Boyd, Brad Dourif, Redman a Hannah Spearritt.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012049", "url": "https://cs.wikipedia.org/wiki?curid=1012049", "title": "Hodina pravdy (rozcestník)", "text": "Hodina pravdy (rozcestník)\n\nHodina pravdy má více významů:\n"}
{"id": "1012053", "url": "https://cs.wikipedia.org/wiki?curid=1012053", "title": "Insomnie (film, 2002)", "text": "Insomnie (film, 2002)\n\nInsomnie (v americkém originále:Insomnia) je americký kriminální film z roku 2002. Režisérem filmu je Christopher Nolan. Hlavní role ve filmu ztvárnili Al Pacino, Robin Williams, Hilary Swank, Maura Tierney a Martin Donovan.\n\n\nFilm získal mezi diváky na největších filmových databázích spíše nadprůměrné hodnocení.\n\n\n"}
{"id": "1012055", "url": "https://cs.wikipedia.org/wiki?curid=1012055", "title": "Lorin Maazel", "text": "Lorin Maazel\n\nLorin Varencove Maazel (6. března 1930 – 13. července 2014) byl americký dirigent, houslista a skladatel, mimo jiné generální manažer Vídeňské státní opery a hudební ředitel Newyorské filharmonie.\n\nNarodil se na jaře 1930 na pařížském předměstí Neuilly-sur-Seine židovským rodilým Američanům Lincolnu a Marii Maazelovým, rovněž hudebníkům. V roce 1932 se rodina přestěhovala zpět do Ameriky. Pětiletý Lorin tam začal studovat hru na housle u Karla Moldrema a o dva roky později dirigování u Vladimira Bakalejnikova. Po přehrávkách s Losangeleskými filharmoniky měl svůj oficiální debut s Orchestrem University of Idaho, s nímž řídil Schubertovu \"Nedokončenou symfonii\". V roce 1939 dvakrát vystoupil s orchestrem i na Světové výstavě v New Yorku. V rozmezí svých 9 až 15 let pak stihl odřídit většinu významných amerických orchestrů, včetně NBC Symphony na pozvání Artura Toscaniniho (v roce 1941). Ve svých 12 letech poprvé dirigoval i Newyorskou filharmonii.\n\nBěhem pozdějšího studia matematiky, jazyků a filosofie na Pittsburské univerzitě řídil univerzitní symfonický orchestr i smyčcové kvarteto. V roce 1951 odjel na stipendium do Říma studovat renesanční a barokní hudbu. Během svého italského pobytu zaskočil za nemocného dirigenta při koncertě v sicilské Catanii s předehrou ze Smetanovy \"Prodané nevěsty\" a tím odstartoval svou evropskou profesionální dráhu.\n\nVe svých 30 letech už měl odřízeno přes tři stovky vystoupení a stal se nejmladším a zároveň prvním americkým dirigentem, který vystoupil na wagnerovském festivalu v Bayreuthu (zároveň též prvním židovským dirigentem od 2. světové války). Začal nahrávat u známých značek Deutsche Grammophon a Decca, pro něž s Berlínskou a později i Vídeňskou filharmonií pořídil řadu ceněných záznamů.\n\nV roce 1965 získal místo uměleckého ředitele Deutsche Oper v Berlíně, kterou řídil do roku 1971. Poté se vrátil na deset let zpět do Ameriky, kde se chopil hudebního řízení Clevelandského orchestru. V roce 1978 si mimo jiné odbyl svůj pozdní debut v londýnské Královské opeře. S Clevelandským orchestrem vytrval až do roku 1982, kdy nastoupil na místo generálního ředitele Vídeňské státní opery. Čtyřletý kontrakt však v polovině ukončil po neshodách s hráči i s rakouským ministrem kultury.\n\nPoté se stal prvním konzultantem a následně, v letech 1988 až 1996, hudebním ředitelem Pittsburského symfonického orchestru. Vrcholem kariéry tehdy 72letého Lorina Maazela se stal nástup do vedení Newyorské filharmonie v roce 2002. Roku 2009 z filharmonie odešel na rodinnou farmu ve Virginii, kde spolu se svou ženou založil Castletonský festival.\n\nV roce 2010 však ještě přijal nabídku stát se hudebním ředitelem Mnichovské filharmonie. Z jejího čela odešel předčasně v červnu 2014, poté co už na jaře téhož roku musel zrušit své vystoupení v Carnegie Hall ze zdravotních důvodů. Ty pak zřejmě dospěly k jeho úmrtí 13. července 2014 na komplikace spojené se zápalem plic.\n\n"}
{"id": "1012057", "url": "https://cs.wikipedia.org/wiki?curid=1012057", "title": "Chudoba v Jižní Koreji", "text": "Chudoba v Jižní Koreji\n\nChudobou je v Jižní Koreji podle oficiálního odhadu postiženo asi 15 % obyvatel (zhruba kolem 8 milionů obyvatel z celkových 50 milionů). Chudoba byla na poklesu až do konce devadesátých let, ale od té doby vzrostla. Naprostou chudobou jsou dnes podle oficiálního odhadu ovlivněna asi 2 % Jihokorejců, relativní chudobou je ovlivněných asi 15 % obyvatelstva, a to zejména starší generace. Podle jiných zdrojů je situace ještě horší a naprostou chudobou trpí přibližně 25 % obyvatel. Nejnovější údaje naznačují, že relativní chudoba je stále na vzestupu.\n\nZpráva OECD pro rok 2012 uvádí, že „zlepšení sociální soudržnosti snižováním nerovnosti a relativní chudoby“, je jedním z klíčových problémů, kterým čelí Jižní Korea. \n\nChudoba v Jižní Koreji ovlivňuje především starší vrstvu obyvatel. Téměř polovina starších obyvatel žije v relativní chudobě, což je nejvyšší podíl mezi zeměmi OECD. Mnohé jihokorejské důchodkyně si musí přivydělávat prostitucí.\n\nV roce 2013 více než 4000 Jihokorejců ve věku nad 65 let spáchalo sebevraždu, převážně kvůli osamělosti a chudobě.\n\n"}
{"id": "1012060", "url": "https://cs.wikipedia.org/wiki?curid=1012060", "title": "Italský hřebec", "text": "Italský hřebec\n\nItalský hřebec (v americkém originále:The Party at Kitty and Stud's) je americký erotický film z roku 1970. Režisérem filmu je Morton Lewis. Hlavní role ve filmu ztvárnili Sylvester Stallone, Henrietta Holm, Janet Banzet, Jodi Van Prang a Nicholas Warren.\n\n\nFilm získal mezi diváky na největších filmových databázích spíše špatné hodnocení.\n\n\n"}
{"id": "1012071", "url": "https://cs.wikipedia.org/wiki?curid=1012071", "title": "Moss", "text": "Moss\n\nMoss může odkazovat na vícero věcí:\n\n\n"}
{"id": "1012076", "url": "https://cs.wikipedia.org/wiki?curid=1012076", "title": "Seznam zápasů portugalské fotbalové reprezentace na ME", "text": "Seznam zápasů portugalské fotbalové reprezentace na ME\n\nPortugalská fotbalová reprezentace byla celkem 7x na mistrovstvích Evropy ve fotbale a to v letech 1984, 1996, 2000, 2004, 2008, 2012, 2016.\n\n"}
{"id": "1012080", "url": "https://cs.wikipedia.org/wiki?curid=1012080", "title": "Ira Gitler", "text": "Ira Gitler\n\nIra Gitler (18. prosince 1928, New York – 23. února 2019, New York) byl americký novinář. \n\nNarodil se v New Yorku do židovské rodiny a od mladého věku se věnoval poslechu swingové hudby. Později se začal věnovat klasickému jazzu a krátce pracoval jako hudební producent pro vydavatelství Prestige Records. Jako novinář psal pro mnoho periodik, jako byly například \"Down Beat\", \"JazzTimes\" nebo \"Modern Drummer\". Spolu s klavíristou Leonardem Featherem je autorem rozsáhlé knihy \"The Biographical Encyclopedia of Jazz\" zabývající se jazzovými hudebníky.\n\n"}
{"id": "1012081", "url": "https://cs.wikipedia.org/wiki?curid=1012081", "title": "Osm nesmrtelných Komunistické strany Číny", "text": "Osm nesmrtelných Komunistické strany Číny\n\nOsm nesmrtelných Komunistické strany Číny (, pchin-jin: \"Bā dà yuánlǎo\" – Pa ta jüan-lao) byla skupina představitelů Komunistické strany Číny, kteří stáli u založení Čínské lidové republiky v roce 1949 a po smrti Mao Ce-tunga roce 1976 podporovali ekonomické reformy Teng Siao-pchinga. V osmdesátých a devadesátých letech 20. století disponovali obrovskou mocí a určovali politiku ČLR. Ani jeden ze skupiny už dnes není na živu, poslední žijící člen, Po I-po, zemřel roku 2007. \nNázev Osm nesmrtelných je narážkou na taoistické božstvo. Doslovný překlad čínského výrazu je osm starců.\n\nMezi Osm nesmrtelných patří:\n\n\nNěkdy se mezi Osm nesmrtelných řadí i:\n\nPotomci osmi nesmrtelných nashromáždili prostřednictvím nepotismu a klientelismu obrovské bohatství a moc. Často se jim proto říká také \"princové\" nebo \"strana korunních princů\". \n"}
{"id": "1012082", "url": "https://cs.wikipedia.org/wiki?curid=1012082", "title": "Oscar Brashear", "text": "Oscar Brashear\n\nOscar Brashear (* 18. srpna 1944, Chicago) je americký jazzový trumpetista. Ve svých sedmi letech začal hrát na klavír a v jedenácti pak na trubku. Studoval nejprve na DuSableově střední škole a později na Wrightově vysoké škole. Svou kariéru zahájil jako člen kapely Woodyho Hermana a roku 1968 se stal členem orchestru Count Basieho. Během své kariéry spolupracoval s mnoha dalšími hudebníky, mezi které patří například Bobby Hutcherson, Ray Manzarek, Dizzy Gillespie, Ry Cooder, Miles Davis, Neil Diamond nebo skupina Earth, Wind & Fire.\n"}
{"id": "1012083", "url": "https://cs.wikipedia.org/wiki?curid=1012083", "title": "Persistence paměti", "text": "Persistence paměti\n\nPersistence paměti (nebo také Trvalost paměti, Neodbytnost paměti či Stálost paměti) je jedním z nejznámějších obrazů Salvadora Dalího. Poprvé byl obraz představen v Julien Levy Gallery v roce 1932, od roku 1934 je obraz ve sbírce Muzea moderního umění (Museum of Modern Art - MoMA) v New Yorku, které jej obdrželo od anonymního dárce.\n"}
{"id": "1012084", "url": "https://cs.wikipedia.org/wiki?curid=1012084", "title": "Peter Washington", "text": "Peter Washington\n\nPeter Washington (* 28. srpna 1964) je americký jazzový kontrabasista. Nejprve hrál na kontrabas klasickou hudbu, později přešel k baskytaře a působil v rockové skupině. Během studií na Kalifornské universitě v Berkeley se začal zajímat o jazz. V letech 1986 až 1989 byl členem skupiny Jazz Messengers bubeníka Arta Blakeyho. V roce 2008 vystupoval se skupinou The Blue Note 7, projektem, který by sestaven speciálně u příležitosti sedmdesátého výročí od založení hudebního vydavatelství Blue Note Records. Během své kariéry spolupracoval s mnoha hudebníky, mezi které patří například Dizzy Gillespie, Ferit Odman nebo Bennie Wallace.\n"}
{"id": "1012087", "url": "https://cs.wikipedia.org/wiki?curid=1012087", "title": "Aaron Goldberg", "text": "Aaron Goldberg\n\nAaron Goldberg (* 30. dubna 1974, Boston) je americký jazzový klavírista. Hru na klavír začal studovat ve věku sedmi let; později studoval na Harvardově univerzitě. První album pod svým jménem nazvané \"Turning Point\" vydal v roce 1999 a v následujících letech vydal několik dalších. Během své pozdější kariéry spolupracoval s mnoha dalšími hudebníky, mezi které patří například Kurt Rosenwinkel, Buddy DeFranco, Joshua Redman, Terry Gibbs nebo Wayne Escoffery.\n\n"}
{"id": "1012088", "url": "https://cs.wikipedia.org/wiki?curid=1012088", "title": "The 1st Singles Box", "text": "The 1st Singles Box\n\nThe 1st Singles Box je box set obsahující singly The Who. Byl vydán výlučně ve Spojeném království 25. května 2004. Skládá se z dvanácti kompaktních disků, přičemž každý obsahuje dvě skladby a představuje tak stranu A a stranu B původního singlu. Je považován za protějšek kompilačního alba \"Then and Now\".\n\nAutorem všech skladeb je Pete Townshend, pokud není uvedeno jinak.\n\n\n\n\n\n\n\n\n\n\n\n\n"}
{"id": "1012090", "url": "https://cs.wikipedia.org/wiki?curid=1012090", "title": "Music from Siesta", "text": "Music from Siesta\n\nMusic from Siesta je společné studiové album dvou amerických jazzových hudebníků, trumpetisty Milese Davise a baskytaristy Marcuse Millere. Album vyšlo v listopadu 1987 u vydavatelství Warner Bros. Records a jde o hudbu k filmu \"Siesta\" režisérky Mary Lambert. Skladby byly nahrány během ledna a února 1987 ve studiích Sigma Sound Studio v New Yorku a Amigos Studio v Hollywoodu.\n\n"}
{"id": "1012091", "url": "https://cs.wikipedia.org/wiki?curid=1012091", "title": "Seznam zápasů nizozemské fotbalové reprezentace na ME", "text": "Seznam zápasů nizozemské fotbalové reprezentace na ME\n\nNizozemská fotbalová reprezentace byla celkem 9x na mistrovstvích Evropy ve fotbale a to v letech 1976, 1980, 1988, 1992, 1996, 2000, 2004, 2008, 2012.\n\n"}
{"id": "1012093", "url": "https://cs.wikipedia.org/wiki?curid=1012093", "title": "Hana Mejdrová", "text": "Hana Mejdrová\n\nHana Mejdrová (7. července 1918 Praha – 26. prosince 2011 tamtéž) byla česká historička a levicová intelektuálka, členka protifašistického hnutí a později signatářka Charty 77.\n\nNarodila se v česko-židovské rodině jako Hana Wotitzová a již během gymnaziálních studií se angažovala ve studentských hnutích. Byla silně ovlivněna hospodářskou krizí 30. let a také levicovou kulturní avantgardou. Do uzavření vysokých škol studovala medicínu a těsně před vypuknutím druhé světové války se jí podařilo emigrovat do Velké Británie. Nejprve zde pracovala v lesnictví v rámci tzv. válečného úsilí, později se starala o československé vojáky v Hammersmith Hospital v Londýně. Po válce pracovala v pražském ústředí KSČ, časem se zde však pro svou válečnou zkušenost stala nežádoucí a byla poslána do výroby. Těžká práce jeřábnice se stala příčinou jejího onemocnění tuberkulózou. V době uvolnění 60. let nastoupila na katedru marxismu-leninismu Vysoké školy chemické, kde se zaměřila na problematiku dějin levicových hnutí, a současně vystudovala dějepis a zeměpis na Pedagogické fakultě Univerzity Karlovy.\n\nJejím dlouholetým partnerem byl Miloš Hájek, rovněž historik a pozdější disident, jehož aktivitám zajišťovala nepostradatelnou pomoc a zázemí a s nímž se po zákazu publikovat, který oběma vyneslo angažmá v reformním procesu 60. let, podílela na práci v samizdatu. Podepsala \"Chartu 77\" a stala se jednou z osobností podzemního intelektuálního života. Po listopadu 1989 pokračovala ve své odborné činnosti i občanském úsilí a vedle toho také v praxi cvičitelky jógy, jíž se věnovala po řadu let až do svého vysokého věku.\n\nMonografie\nEdice\n\nJANIŠOVÁ, Milena; KŘEN, Jan (edd.). \"Křižovatky dvou životů. Sborník k poctě Hany Mejdrové a Miloše Hájka.\" Praha : Masarykova dělnická akademie, 2008. 162 s. ISBN 978-80-903670-7-4.\n\n"}
{"id": "1012095", "url": "https://cs.wikipedia.org/wiki?curid=1012095", "title": "Naruby", "text": "Naruby\n\nNaruby (v prvním a druhém českém vydání tehdejším pravopisem \"Na ruby\", francouzsky \"À rebours\") je román francouzského spisovatele Jorise-Karla Huysmanse, poprvé vydaný v roce 1884. Román je považován za jedno ze stěžejních děl literární dekadence.\n\nPřed vydáním \"Naruby\" byl Huysmans představitelem naturalismu, napsal několik románů inspirovaných Zolou. \"Naruby\" představuje obrat v jeho tvorbě. \n\nNa \"Naruby\" volně navazuje tetralogie tvořená romány \"En route\", \"Tam dole\", \"Katedrála\" a \"L'Oblat\", její hlavní hrdina Durtal, který má mnoho společných rysů s des Esseintesem (ještě spíše však s Huysmansem samotným), zde po mnoha peripetiích dochází ke konečné konverzi ke katolicismu, která je naznačena již v \"Naruby\", nakonec se (stejně jako sám Huysmans) stává oblátem sv. Benedikta. \n\nÚstřední postavou tohoto románu je degenerovaný šlechtic Jean Floressas des Esseintes, poslední potomek starobylého rodu. Jeho matka byla těžce nemocná, jeho otec se o něj nestaral; byl vychován v jezuitské koleji, kde byl inteligentním, ale líným žákem, nadchlo ho studium latiny, k ostatním předmětům byl ale zcela lhostejný. Zaujaly ho subtilní otázky teologie, fascinovalo ho církevní umění a gregoriánský chorál, jeho víra byla ale příliš slabá, než aby se mohl stát knězem.\n\nPo dosažení dospělosti žil proto několik let bezcílně, zhýralým a rozkošnickým životem, ten ho ale dovedl jen ke zhoršení již tak špatného zdravotního stavu, zhnusení nad celou společností a touze po naprosté samotě. \n\nZhruba v tomto bodě začíná vlastní děj románu. \n\nDes Esseintes si vybaví podle svého vkusu přepychový dům, obklopí se pečlivě promyšleným zařízením a oblíbenými obrazy (v románu se, jak je pro Huysmanse charakteristické, objevuje mnoho podrobných popisů výtvarných děl), věnuje se v úplné samotě (v domě s ním bydlí pouze dvojice sluhů, ale jeho režim je pečlivě promyšlen tak, aby se s nimi nemusel setkávat) snění, četbě knih, z nichž mnohé si nechal sám vytisknout, rozjímání nad oblíbenými obrazy, studiu raněstředověké latiny a různým neobvyklým uměním: výrobě parfémů, pěstování bizarních květin a podobně. Žije přísně metodickým způsobem, ve dne spí a žije výhradně v noci. Ač se právě těmto vzpomínkám chce vyhnout, v některých partiích vzpomíná na svůj bývalý život.\n\nKrátce navštíví Nizozemí, je však zklamán tím, že skutečnost neodpovídá jeho představám, má za to, že pouhé snění by v něm zanechalo hlubší dojem než skutečný prožitek, od druhé plánované cesty, návštěvy Anglie, proto upustí.\n\nRomán tvoří převážně popisy, dějové prvky, které se objevují převážně v závěru románu a jsou popsány velmi stručně, jakoby mimochodem mezi květnatými popisy, jsou hlavně des Esseintesův boj se zhoršující se nervovou chorobou, která ho nakonec donutí jeho samotu opustit a vydat se zpět do nenáviděného světa, a především jeho náboženská konverze, k níž postupně dochází v závěru románu pod vlivem četby středověkých latinských autorů i soudobé katolické literatury a především jako nutný důsledek jeho pohrdání světem. \n\nRomán se setkal s vřelým přijetím kritiky. Paul Valéry a Oscar Wilde jej označili za svou nejoblíbenější knihu (Oscar Wilde se Naruby také inspiruje ve svém Obrazu Doriana Graye, kniha, kterou si v jedenácté kapitole Dorian zamiluje, sice není přímo jmenována, ale jak sám Wilde uvedl, je inspirována právě \"Naruby\"), přivítal jej i (v knize příznivě zmíněný) Barbey d'Aurevilly i představitel katolické kritiky Léon Bloy (ač tentýž ve své knize \"Poslední sloupové Církve\" později Huysmanse – již po jeho konverzi – bude kritizovat pro příliš estétské pojetí katolicismu). \n\nPrvní český překlad pořídil v roce 1905 významný představitel české literární dekadence Arnošt Procházka, jeho překlad vyšel ještě v roce 1913. Překlady Arnošta Procházky byly některými kritiky (např. František Xaver Šalda, František Chudoba) ostře kritizovány. Nový překlad z pera estetika Jiřího Pechara vydal Odeon v roce 1979, prozatím poslední vydání z roku 1993 se ale vrací ke staršímu Procházkově překladu (s modernizovaným pravopisem názvu).\n\nRomán vyvolal i mnoho uměleckých reakcí: Stéphane Mallarmé, o němž se v knize hovoří, věnoval des Esseintesovi jednu ze svých básní, Odilon Redon, který je v knize des Esseintesovým nejoblíbenějším malířem, vytvořil portrét hlavního hrdiny, který doprovází některá česká vydání románu. V české literatuře je zřejmě nejvýznamnější reakcí román Jiřího Karáska ze Lvovic \"Gotická duše\", který má s Naruby mnoho společných rysů.\n"}
{"id": "1012096", "url": "https://cs.wikipedia.org/wiki?curid=1012096", "title": "Direct Hits (album, The Who)", "text": "Direct Hits (album, The Who)\n\nDirect Hits je první britské kompilační album The Who. Sestává ze singlů, stran B a albových skladeb původně nahraných pro Reaction Records a Track Records mezi lety 1966 a 1968. Původní britské vydání bylo v mono i stereo verzi.\n\nAutorem všech skladeb je Pete Townshend, pokud není uvedeno jinak.\n\n\n"}
{"id": "1012098", "url": "https://cs.wikipedia.org/wiki?curid=1012098", "title": "Brian Culbertson", "text": "Brian Culbertson\n\nBrian Culbertson (* 12. ledna 1973, Decatur) je americký hudebník. Narodil se do hudební rodiny a na klavír začal hrát ve věku osmi let; v pozdějších letech hrál také na různé další nástroje. Studoval na DePaul University v Chicagu a své první album nazvané \"Long Night Out\" vydal již v roce 1994. Během své kariéry spolupracoval s mnoha dalšími hudebníky, mezi které patří například Steve Reid, Tim Cunningham nebo Richard Elliot\n\n\n"}
{"id": "1012099", "url": "https://cs.wikipedia.org/wiki?curid=1012099", "title": "Direct Hits", "text": "Direct Hits\n\nDirect Hits může být:\n\n"}
{"id": "1012100", "url": "https://cs.wikipedia.org/wiki?curid=1012100", "title": "Jason Moran", "text": "Jason Moran\n\nJason Moran (* 21. ledna 1975, Houston) je americký jazzový klavírista. Na klavír začal hrát ve svých šesti letech a to nejprve klasickou hudbu a až později jazz. Studoval u Jakiho Byarda na Manhattan School of Music; když školu dokončil, odjel na turné do Evropy se saxofonistou Gregemm Osbym. Své první album jako leader nazvané \"Soundtrack to Human Motion\" vydal Moran v roce 1999 a v následujících letech jich vyšlo několik dalších. Během své kariéry spolupracoval i s dalšími hudebníky, mezi které patří například Charles Lloyd, Paul Motian, Jenny Scheinman nebo Walter Smith III.\n\n"}
{"id": "1012101", "url": "https://cs.wikipedia.org/wiki?curid=1012101", "title": "Assassin's Creed III", "text": "Assassin's Creed III\n\nAssassin's Creed III je pátým dílem oblíbené herní série Assassin's Creed, vydávané společností Ubisoft. Hra se odehrává převážně v USA (Boston, New York, ale i divočina). Ve hře se objevují noví hrdinové - Haytham a Connor Kenway.\n\nTento titul je první v sérii, který byl dostupný i pro konzoli Wii U od Nintenda. Předchozí díl se nazýval a další díly po AC III jsou a .\n\nAC III nabízí zcela jinou dobu, jiné prostředí, jiného hlavního protagonistu (respektive předka - Desmond stále zůstává jako protagonista současnosti) a také nový engine (AnvilNext). Odehrává se převážně v období Americké války za nezávislost. Ve hře jsou zmíněny i některé významné historické milníky (např. Bostonské pití čaje) a historické postavy (např. George Washington). Objevily se novinkové funkce, jako je třeba páčení zámků, možnost probíhání některými domy, také je nově nutné si podzemní chodby rychlého cestování projít a vyhledat, Connor se může věnovat i lovu zvěře a obchodování s různými výrobky a surovinami, které získává buď sám, nebo je vyrábí řemeslnicí, kteří pracují pro Daveportovu usedlost. Connor se také nově léčí samovolně, bez použití lékárniček (\"autoheal\") a je opět možné při cestách využívat koně. Hra obsahuje také námořní plavby a souboje lodí, byť jde většinou o nepovinné úkoly. Některé prvky z předchozích her naopak vymizely, třeba už není možné kupovat městské budovy, ve městech se také už neobjevují žoldnéři, zloději a kurtizány/cikáni, není možné používat hákovou čepel a vrhací nože, bratrstvo asasínů bylo velmi zjednodušeno.\n\nNa počátku Desmond Miles odchází do tajemného chrámu, který by měl údajně zvrátit obávaný konec světa. Ovšem v roli předka, hráč se ocitá v roli templáře Haythama Kenwaye v druhé polovině 18. století v Koloniální Americe během Americké revoluce, který je ale jen dočasnou postavou. Kenway v Londýnském divadle spáchal vraždu, aby získal tajemný amulet (klíč) a posléze utekl do Bostonu. Seznámí se s indiánkou Kaniethí:io (Zia), s níž později zplodí Ratonhnhaké:tona (později pojmenovaném jako Connor), tedy hlavního předka - hrdinu hry.\n\nRatonhnhaké:ton (Connor Kenway), napůl indián z kmene Mohawků a napůl Angličan, syn Haythama Kenwaye. Nenosí ale jeho jméno, protože Haythama neměl v lásce. Byl to templář. Když byl Ratonhnhaké:ton dítětem, kolonisté mu vypálili jeho rodnou vesnici, přičemž zemřela i jeho matka. Za útokem stál templář Charles Lee a Ratonhnhaké:ton přísahal, že se pomstí. Později se setkal s duchem Juno, která mu poradila aby sledoval asasínský symbol a chránil svatyni. Ratonhnhaké:ton se tedy vydá za Achillem Davenportem, který ho zasvětí do asasínských tajů a vycvičí ho, stává se Ratonhnhaké:tonovým přítelem a mentorem, později ho pojmenovává jako Connora, Achillova starého učitele.\n\nDěj hry probíhá v rozmezí let 1753 až 1783 a hlavním úkolem hráče bude pomstít se za padlé obyvatele vesnice a také zabít svého templářského otce a jeho pravou ruku Charlese Leeho. V průběhu hry se Connor setká se Samuelem Adamsem, Templáři vyprovokují třeba Bostonské pití čaje, pokusí se zavraždit George Washingtona - z čehož je obviněn Connor a je proto i krátce vězněn a málem popraven. Asasíni pomáhají spíše patriotům a templáři zase \"červenokabátníkům\" (Britům). Connor krátce spojí síly i se svým otcem Haythamem a sní o spojení templářů a asasínů. Zjistí, že příkaz na vypálení jeho rodné osady vydal George Washington a ne jeho otec, jak se domníval. Connor se nakonec otočí zády i k patriotům a zabije svého otce. Vedení templářů tak přebere Charles Lee, jehož později také konečně zabije. Connor nalezne Jablko (\"kousek ráje\"), díky kterému se setká s Juno. Ta mu řekne, že amulet, který je posledním klíčem, uschová do hrobu Achillova syna Connora Davenporta, který zemřel jako malý chlapec, spolu s jeho matkou, Achillovou ženou, Abigail.\n\nDesmond, k němuž se přidal i jeho otec, nalezne klíč (amulet). Juno ho vyzve, aby se pokusil spasit svět, což učiní i přesto, že se ho Minerva snaží přesvědčit, aby Juno neposlouchal, prý si chce svět podmanit sama pro sebe. Desmond ale Minervu neposlechne a obětuje se za, snad, lepší svět.\n\nVe hře se objevují i skutečné historické postavy, např. Samuel Adams, John Hancock, George Washington, aj.\n\n\n\n\nSpeciální edice, ve kterých se nachází bonusy a spousta jiného.\n\n\n\n\n"}
{"id": "1012104", "url": "https://cs.wikipedia.org/wiki?curid=1012104", "title": "Assassin's Creed: Revelations", "text": "Assassin's Creed: Revelations\n\nAssassin's Creed: Revelations je dalším pokračováním oblíbené série her vydaných společností Ubisoft. Hra se odehrává převážně v Turecku (tehdejší Osmanská říše), ale i v Sýrii, konkrétně v pevnosti Masyaf. Ve hře se naposled objeví hlavní představitel AC II a , Ezio Auditore da Firenze. Hra vyšla 15. listopadu 2011. Jedná se o čtvrtý díl v sérii.\n\nJiž čtvrtý díl světově velice oblíbené a úspěšné série her Assassin's Creed zavede hráče do srdce tehdejší Osmanské říše, Konstantinopole (Istanbulu), kde sílící armáda templářů brzy začne ohrožovat celé impérium. V této hře se hráči naposled vžijí do kůže asasína Ezia Auditore da Firenze, kterému je už 52 let. Ten se tentokrát vydává zpět po stopách legendárního mentora a velmistra řádu asasínů Altaïra Ibn-la' Aháda. Eziovi se opět rozšířil zbraňový arzenál. Novinkou je hookblade \"(háková čepel)\". Výraznou změnou také projde Eagle Vision \"(Orlí pohled)\". Ten se proměnil v Eagle Sense \"(Orlí smysl)\". S jeho pomocí bude Ezio moct sledovat a dokonce i předvídat pohyb zaměřených osob. Změnou prošli i asasíni, kteří budou nyní moct dosáhnout až 15. úrovně. Vylepšením prošel i koncept Borgiovských věží. Tentokrát budeme moct v rámci misí zabírat tzv. Assassin's Dens \"(Assassínská doupata)\". Ty ale budou moct být, na rozdíl od věží v \"(Bratrstvo),\" napadené. Pokud se tak stane, může Ezio k věži poslat asasínského pomocníka. Jestliže k doupěti Ezio přiřadí Mistra asasína, stane se téměř nedobytnou. Asasínská doupata budou mít také vliv na nepřátelské stráže, kteří se postupně stanou neutrálními. Ze střech těchto budov je také možné si natahovat transportní lana.\n\nNepovinných misí je tentokrát málo a místo nich přišly náhodné mise. Desmond najde v Animu tzv. Black Room \"(Černá místnost)\", kde budeme moci odhalovat vzpomínky ztracené v podvědomí. Novinky jsou i v multiplayeru – nové módy, postavy, mapy a zbraně. Zajímavostí je tvorba vlastních postav a zbraní v MP.\n\nDesmond Miles je po nervovém zhroucení, jež utrpěl na konci dílu \"(Bratrstvo)\", připojen k Animu a ocitá se na Ostrově, který je základní a jednoduchou simulací prostředí. Zde se setkává se Subjektem 16, který mu sdělí, že musí pro úspěšný únik dokončit kompletní synchronizaci, jinak nebude Animus schopen separovat jednotlivé postavy v jeho mysli. Desmond tedy pokračuje v příběhu Ezia, který přichází do Masyafu, aby odkryl Altaïrovo tajemství. K tomu je potřeba pěti vzpomínkových klíčů od knihovny, z nichž jeden je již ve vlastnictví Templářů a zbylé čtyři uschoval na Altaïrův rozkaz Niccolo Polo v Konstantinopoli (Istanbulu).\n\nEzio tedy pluje do Konstantinopole, setkává se Yusufem Tazimem (vůdce Konstantinopolských asasínů) a s pomocí Sofie Sartor, Sulejmana a místní větve řádu Asasínů klíče nachází, každý klíč obsahuje hratelnou Altaïrovu vzpomínku.\n\nV Altaïrových vzpomínkách umírá Altaïrův mentor Al Mualin a kvůli zrádnému asasínovi Abbasovi se asasínské bratrstvo rozštěpilo. Altaïr ukryl Jablko, aby ho uchránil před mocichtivým Abbasem, a stáhl se do ústraní. Nakonec Altaïr Abbase zabije a Jablko ukryje ve své kryptě (knihovně). Než zemře, uzavřen ve své kryptě, předá pět klíčů od knihovny (neboli své krypty) Niccolovi Polovi (otci Marca Pola).\n\nZa posledním klíčem Ezio putuje až do Cappadocie za Manuelem Palaoiologem, kterého zabije a získá tak poslední klíč. V Konstantinopoli mezitím výjde najevo, že Sulejmanův strýc Ahmet je templářský zrádce. Ahmet unese Sofii Sartor, do níž je Ezio zamilován, aby Ezia nalákal. Ve vyhrocené situaci plné pouličních bojů umírá asasín Yusuf, Sofii ale Ezio zachrání. Sulejmanův otec Selim I. se vrátí zpět do Konstantinopole, zavraždí Ahmeta a Ezio získá zpět Altaïrovy klíče.\n\nV Masyafu pak odemyká Altaïrovu knihovnu, ve které nachází kostru samotného Altaïra a Jablko, které zde zanechává. Ezio poté promlouvá k Desmondovi, o kterém tuší, že ho může určitým způsobem slyšet. Sděluje mu svůj záměr opustit řád a věří, že s pomocí nápověd, které odkryl, najde Desmond odpovědi na otázky, po kterých celý život Ezio a Altaïr pátrali. V tu samou chvíli se Desmondovi zjevuje hologram Jupitera, ten mu odkrývá celé tajemství první civilizace, která byla zničena mohutnou solární erupcí, které nedokázali Jupiter, Juno a Minerva zabránit. Jejich kompletní výzkum byl uložen ve speciálních podzemních kryptách a zůstává na samotném Desmondovi, aby našel centrální kryptu a zabránil tak druhé sluneční erupci. Naštěstí se však dodávka s Desmondem, jeho otcem Billem, Rebeccou a Shaunem objevuje právě u centrální krypty, která se následně po Desmondově probuzení aktivuje.\nKromě normální edice byly k dostání opět i sběratelské edice. Tentokrát hned tři:\n\nTato edice obsahuje:\n\n\nTato edice obsahuje:\n\n\nTato edice obsahuje:\n\n\n4 postavy do multiplayeru: Privatýr, Korzárka, Zbojnice a Gladiátor\n6 map do multiplayeru: Jerůzalém, císařská čtvrť Konstantinopole, obchodní čtvrť Konstantinopole, Florencie, San Donato a Siena\nToto DLC přináší dvouhodinový příběh ve kterém hráči prozkoumají záhadnou minulost Subjectu 16 a Lucy Stillmanové. DLC také odemkne bonusový obsah jako je Turecká asasínská zbroj (pouze vzhled), Altaïrova róba, Brutova zbroj (pouze vzhled), vylepšení kapacity bomb, šípů a kulek, misi \"Vězení Vlada Napichovače\" a 3 postavy pro multiplayer (Osmánský šašek, Doktor a Křižák).\n"}
{"id": "1012106", "url": "https://cs.wikipedia.org/wiki?curid=1012106", "title": "Assassin's Creed Unity", "text": "Assassin's Creed Unity\n\nAssassin's Creed Unity je sedmý hlavní díl v historicko-akční sérii Assassin's Creed vydávané společností Ubisoft. Hra vyšla v Evropě 13. listopadu 2014 (v USA 11. 11.) a to na PC v platformě systému Windows a na Next-gen konzole PlayStation 4, Xbox One a Wii U.\n\nDěj začíná v roce 1789 v období francouzské buržoazní revoluce. Příběh se odehrává zejména v Paříži a odehrává se kolem francouzsko-rakouského asasína jménem Arno Dorian, který se snaží lidem pomoci vybudovat svobodu. Do příběhu je také zapletena mladá templářka Elise de la Serre, se kterou Arno vyrůstal a později se do ní také zamiluje. V příběhu se také vyskytují Napoleon Bonaparte a Maximilien de Robespierre.\n\nUbisoft potvrdil, že \"Assassin's Creed Unity\" bude převrat v celé sérii Assassin's Creed. Můžete mít poprvé nový zážitek z Next-genovou grafikou hlavně na nových konzolích jako je PlayStation 4. Vývojáři museli pro tento díl předělat některé herní prvky a hra tedy obsahuje lepší ovládání a reálnější pohyby postav. Hráč může přistupovat k různým postavám a navázat s nimi kontakt a nebo vejít do různých budov. Jako jediný a první díl v sérii Assassin's Creed si můžete postavu Arna Doriana upravit a vytvořit si ho dle svých představ, jako je pleť, boty, oblečení, zbroj, štíty a různé typy zbraní.\n\nTaké vám hra nabízí i několik RPG prvků, jako je tvorba a výroba svých nástrojů pro určenou potřebu.\n\nMěsíc před uvedením prozradilo studio Ubisoft, že nastal problém se složitostí a náročností scén hry a tak bude hra na herní konzole vydána v 900p se 30 snímky za sekundu. To má hře pomoct docílit filmového efektu a pro akční arkádu je to údajně ideální.\n\nHerní svět je nejrozsáhlejší a také nejinteraktivnější v celé sérii. Mapa Paříže je doposud nejrozsáhlejší plnohodnotnou mapou z celé série Assassin's Creed, nepočítáme-li například moře z .\n\nAssassin's Creed Unity byl největší propadák Ubisoftu. Propady FPS a neustálé bugy ze hry udělali nejhorší díl ze série. Na samotné hře si smlsnulo dost kritiků a Ubisoft to ještě do teď těžce rozdýchává. Na což můžeme říct, že díky této zkušenosti se Ubisoft polepšil u posledního dílu Assassin's Creed Origins. Což neplatí u předposledního dílu Assassin's Creed Syndicate, který byl repetitivní a nepřinesl nic nového kromě opravených FPS propadů a bugů, i když to nebylo také bez chyby.\n\nV tomto díle není na společnost Abstergo brán takový zřetel a potkáme se tam pouze s naší spojovatelkou a po celou dobu hry se budeme spojovat se serverem, když budeme skákat v čase, pomocí portálů.\n\nVětšina příběhu je hrána za Arna Doriana, zpočátku malého chlapce, jehož otec Charles byl zabit když mu bylo 10. Ujme se ho templářský velmistr de la Serre, otec Elise, se kterou se Arno zná již od dětství. Arno se později dozví, že jeho otec byl asasín. Později je jeho adoptivní otec de la Serre zavražděn a Arno je z vraždy obviněn, odsouzen a zavřen do Bastily, kde se seznámí s asasínem Bellecem, který ho naučí bojovat, pomůže Arnovi odhalit své asasínské schopnosti a pozve ho do bratrstva. Poté dojde k dobytí Bastily Pařížany a Arno s Bellecem mají příležitost k útěku. Arno zde skočí svůj první skok důvěry.\n\nArno se připojí k bratrstvu a začne zabíjet templáře, kteří byli odpovědni za de la Serrovu smrt. Zabije několik důležitých templářů a spolu s Elise zjistí, že De la Serra chtěl nahradit Thomas Germain, který byl dříve vyloučen z řádu. Arno musí zabít i svého přítele Belleca, protože zjistí, že zabil vlastního velmistra asasínů Mirabeuaua, kvůli tomu, že chtěl přijmout Elise do bratrstva.\n\nKonečný boj mezi Arnem a velmistrem templářů François-Thomasem Germainem se odehraje v pevnosti Templ. Arno s Elise bojují proti Germainovi, který v souboji používá bájný artefakt, meč první civilizace, se kterým nad nimi získá převahu. Elise se v konci souboje podaří meč zničit, ale sama je při výbuchu zabita. Arno poté dorazí zraněného Germaina a opouští Paříž, aby se smířil s Elisinou ztrátou. Tím započíná herní příběh DLC .\nAssassin's Creed Unity: Dead Kings je DLC vydané k AC Unity. Momentálně je zcela zdarma jako omluva od vývojářů za četné chyby v původní hře. V USA vyšlo 13. ledna 2015 pro PS4, PC a Xbox One. Hlavní postava je stejná jako v AC Unity, Arno Dorian. Příběh se odehrává ve městě Franciade (dnešní Saint-Denis), ve Francii. Ve hře jsou nové zbraně (např. \"Guillotine Gun\") a samozřejmě i nové vylepšení a kostýmy. Mise v DLC trvají přibližně hodinu, průměrná doba hraní jsou 4 hodiny. Hru vyvíjelo studio Ubisoft Montpelier.\n\nDěj začíná týden po zatčení a následném popravení Maximiliena Robespierrea. Arno odcestoval do města zvaného Franciade (dnešní Saint Denis) a setká se tam s markýzem de Sadem, který mu nabídne plavbu do Egypta. Arno souhlasí ale markýzovi byli odcizeny papíry, bez kterých nemohou cestu uskutečnit. Arno se vydá do královské krypty pod starým kostelem, aby našel jistý hrob. Cestou získá lucernu, se kterou si ve tmě může svítit, musí do ní ale vždy po čase doplnit olej. Hrob je ale vykradený a tak Arno papíry získá až v opatství. Na papírech je jméno Leon, který se očividně skrývá v katakombách. Arno Leona najde na poslední chvíli, ale moc ho nepotěší, když zjistí, že jeho přítel Napoleon Bonaparte jde po jistém artefaktu první civilizace. Arno získá od Leona novou zbraň: Gilotinové dělo, které může sloužit jako minomet a zároveň jako sekera. Vydá se tedy opět do podzemí, kde musí tentokrát vyřešit tři hádanky, aby se mu odkryla dírka od dveří, která střeží artefakt. Nejprve ale ukradne klíč Napoleonovu poručíkovi. V poslední vzpomínce se mu podaří otevřít dveře, ale kapitán podzemních lupičů Arna střelí. Arno ho nakonec zabije a získá artefakt, který ovládá netopýry. V outru Arno zevniř z artefaktu vyjme zlatou kouli (Úlomek Ráje) a pošle ji po asasínovi do Káhiry, aby byla z dosahu Napoleona.\n\n\nNa motivy této hry vyšla, jako obvykle, kniha od autora píšícího pod pseudonymem Oliver Bowden - Assassin's Creed: Jednota (v originále \"Assassin's Creed: Unity\"). Kniha vyšla v angličtině 20. listopadu 2014 (2. 12. v USA) a do češtiny byla přeložena v dubnu či květnu 2015 Kateřinou Niklovou . Kniha opět popisuje pouze historický děj hry a úplně přeskakuje pasáže hry v přítomnosti (Abstergo, dnešní svět, atd.). Je psána podobně jako Assassin's creed: Opuštěný \"(Assassin's Creed: Forsaken)\", tedy formou deníku. V této knize se ovšem střídají deníky Arna i Elise, Elisin v knize převažuje.\n"}
{"id": "1012108", "url": "https://cs.wikipedia.org/wiki?curid=1012108", "title": "Novooleksandrivka", "text": "Novooleksandrivka\n\nNovooleksandrivka (; – \"Novoalexandrovka\") je sídlo městského typu v Luhanské oblasti na Ukrajině. Leží při ústí potoka Dovžyk do Velyké Kamjanky zhruba jedenáct kilometrů západně od Krasnodonu. V roce 2011 žilo v Novooleksandrivce přes šestnáct set obyvatel.\n\nStatus sídla městského typu získala Novooleksandrivka v roce 1938.\n"}
{"id": "1012109", "url": "https://cs.wikipedia.org/wiki?curid=1012109", "title": "Dig", "text": "Dig\n\nDig může být:\n\n"}
{"id": "1012111", "url": "https://cs.wikipedia.org/wiki?curid=1012111", "title": "Water Babies", "text": "Water Babies\n\nWater Babies je studiové album amerického jazzového trumpetisty Milese Davise, vydané v listopadu roku 1976 prostřednictvím hudebního vydavatelství Columbia Records. Album vyšlo poté, co se Davis v roce 1975 přestal věnovat hudbě a obsahuje nahrávky pořízené v letech 1967 a 1968. První nahrávací frekvence proběhly ve dne 7., 13. a 23. června 1967 v newyorském studiu společnosti Columbia; další pak od 11. do 12. listopadu následujícího roku na stejném místě. Producentem veškerých nahrávek byl Teo Macero.\n\n"}
{"id": "1012112", "url": "https://cs.wikipedia.org/wiki?curid=1012112", "title": "Decoy", "text": "Decoy\n\nDecoy je studiové album amerického jazzového trumpetisty Milese Davise, vydané v červnu roku 1984 u vydavatelství Columbia Records. O produkci se tentokrát staral sám Miles Davis; nahrávání začalo dne 30. června 1983 ve studiu A&R v New Yorku, další frekvence proběhla 7. července v divadle St. Denis v Montréalu a poslední části byly dokončeny během září toho roku v newyorském studiu Record Plant Studios.\n\n"}
{"id": "1012113", "url": "https://cs.wikipedia.org/wiki?curid=1012113", "title": "Mistrovství Evropy ve vodním pólu", "text": "Mistrovství Evropy ve vodním pólu\n\nMistrovství Evropy ve vodním pólu je sportovní událost pro národní týmy ve vodním pólu, která se koná každá dva roky. Organizátorem mistrovství je Evropská plavecká liga (LEN), která sdružuje evropské plavecké federace.\n\nPrvní mistrovství Evropy se uskutečnily v roce 1926 v Budapešti, tehdy však pouze v mužské kategorii. Počátek ME žen se datuje do roku 1985, hostilo norské hlavní město Oslo. Do roku 1999 byl turnaj vodního póla součástí mistrovství Evropy v plaveckých sportech, od té doby se konají vodnopólové ME separátně.\n\n\n"}
{"id": "1012116", "url": "https://cs.wikipedia.org/wiki?curid=1012116", "title": "Assassin's Creed IV: Black Flag", "text": "Assassin's Creed IV: Black Flag\n\nAssassin's Creed IV: Black Flag je akční dobrodružná videohra z roku 2013 vyvinutá společností Ubisoft Montreal a vydaná Ubisoftem. Jedná se o šestý hlavní díl herní série \"Assassin's Creed\". Historické zasazení videohry předchází \"Assassin's Creed III\" (2012), třebaže moderní sekvence se odehrávají po \"Assassin's Creed III\". \"Black Flag\" byl vydán v říjnu 2013 na platformy PlayStation 3, Xbox 360 a Wii U a o měsíc později na PlayStation 4, Xbox One a Microsoft Windows. V prosince 2019 byl společně s \"Assassin's Creed Rogue\" vydán také na Nintendo Switch jako součást kolekce \"Assassin's Creed: The Rebel Collection\".\n\nPříběh je zasazen ve fiktivní historii, sledující skutečné světové události, a pojednává o staletí trvající válce mezi asasíny, jež bojují za mír a svobodnou vůli, a templáři, kteří chtějí míru dosáhnout skrze podmanění a kontrolu. Moderní linie se odehrává ve 21. století a hráč je agentem Absterga. Hlavní příběhová linie je zasazena v 18. století v Karibiku během Zlatého věku pirátství. Sleduje velšského piráta Edwarda Kenwaye, dědečka protagonisty \"Assassin's Creed III\" a otce antagonisty Haythama Kenwaye, jenž se v konfliktu mezi asasíny a templáři ocitne čirou náhodou. Důležitým prvkem příběhu je snaha o založení Republiky pirátů a osvobození se tak od britské a španělské nadvlády.\n\n\"Assassin's Creed IV: Black Flag\" je akční dobrodružná stealth videohra, která se odehrává v otevřeném světě a je hrána z pohledu třetí osoby. Ve videohře se objevují města Havana, Kingston a Nassau, ve kterých mají vliv Španělé, Britové a piráti. V hlavním příběhu lze navštívit i lokace, jako je Port-au-Prince, a menší lokace, například ostrov Velká Inagua. Svět dále obsahuje přes 50 samostatných míst k prozkoumání, včetně atolů, námořních pevností, mayských zřícenin, cukrových plantáží a vraků lodí. Poměr souše a mořských vod je 60 ku 40. Oproti předchozím dílům má hráč ve světě pocit volnosti, přesto zde existují určitá omezení. Mise jsou podobné těm v původním \"Assassin's Creed\". V otevřeném světě je možné cestovat dřívěji, než tomu bylo v \"Assassin's Creed III\", které mělo mnoho naskriptovaných misí a hráči dostali svobodu v prozkoumávání až po dokončení prvního aktu. Hráč navštíví džungle, pevnosti, ruiny a malé vesnice, přičemž svět je navržen tak, aby hráči dal co nejvíce možné volnosti v pohybu. Povoluje mu například přepadávat a zajímat lodě, na které se může i nalodit, a bezproblémově plavat na nedaleké pláže. Zároveň se do videohry navrátil systém lovení, jenž pochází z \"Assassin's Creed III\". Hráč může lovit a rybařit a z těchto aktivit pak získat materiály potřebné k vylepšení svého vybavení.\n\nDůležitým prvkem videohry je loď \"Jackdaw\" (\"Kavka\"), na které může být hráč kapitánem. \"Jackdaw\" lze během hry vylepšovat a je hráči snadno přístupná, když ji potřebuje použít. Kromě toho byl do hry přidán i podvodní zvon. Hráč má k dispozici skládací dalekohled, pomocí kterého si může označit vzdálené lodě a prohlédnout si jejich náklad a sílu (obtížnost). Dalekohled slouží také k nalezení lovné zvěře nacházející se na ostrovech, zakopaných pokladů, vysoko umístěných bodů dostupných k synchronizaci anebo vedlejších úkolů, jako jsou atentáty a námořní kontrakty. Vylepšená verze systému k rekrutování osob z \"\" byla použita i zde. Edward tak může najmout členy do své posádky. Kenwaya posádku mu zůstává po celou dobu věrná, jako v předchozí hrách. Její členy je možné povýšit na kapitány zajatých lodí a jsou potřeba k naloďování na cizí lodě. Nicméně nemohou pomáhat v boji a při atentátech na dlouhé vzdálenosti. Ubisoft odebral tento prvek ze hry v domnění, že by hráči prošli skrze napjaté a problémové situace příliš snadno.\n\nV moderní době, v kanceláři firmy Abstergo Entertainment, která je dceřinou společnosti Abstergo Industries, v Montrealu v Québecu, hráč prozkoumává kanceláře, odposlouchává a hackuje, avšak s nikým nebojuje. Jsou zde dostupné také různé „hackovací“ hry, jež plní úlohu hádanek a odlahují tajemství Absterga.\n\nDo videohry se navrátil multiplayer, jenž obsahuje nová nastavení herní mody. Odehrává se však pouze na souši.\n\nHlavní postavou videohry je Edward Kenway (Matt Ryan), velšský pirát a nakonec i člen bratrstva asasínů. Edward je otcem Haythama Kenwaye a dědečkem Ratonhnhaké:tona (Connora), dvou hratelných postav z \"Assassin's Creed III\". Ve hře se objevují i historické osoby, jako jsou piráti Edward „Černovous“ Thatch (Mark Bonnar), Benjamin Hornigold, Mary Read, Stede Bonnet, Anne Bonny, Calico Jack, a Charles Vane (Ralph Ineson).\n\nHra začíná rokem 1715 a odehrává se v karibském moři. Hlavní postavou je Edward Kenway. Edward slouží u privatýrů a jednoho dne je jejich loď přepadena asasínem Duncanem Walpolem. Lodě však ztroskotají na pobřeží Kuby. V souboji Edward zabije asasína, vezme si pak jeho úbor a tajemnou ampulku s krví, přečte si dopis, který měl asasín u sebe a dozví se tak, že asasín byl zrádce a ampulku chtěl předat templářům v Havaně. Edward se rozhodne dokončit jeho misi za něj, očekává totiž za splnění úkolu odměnu. Edward je také ženatý s Caroline Scottovou, kterou jeho pirátský život vůbec netěší, Edward ale nevydrží na jednom místě a je pirátem hlavně proto, aby zabezpečil svou budoucí rodinu.\n\nV současnosti je do Animu napojen Vzorek 17, který pracuje pro Abstergo Entertainment, společnost, která ze vzpomínek předků(asasínů) získává informace. Abstergo Entertainment je totiž templářská organizace, která se snaží ve známém konfliktu templářů a asasínů, asasíny porazit.\n\nEdward v Havaně předá ampulku templářům Laureno Torresovi, Woodsi Rogersi a Jullianu de Casse v přestrojení za již mrtvého Walpola a zároveň zjišťuje jejich plány k nalezení pradávného zařízení zvané Observatoř, která dovede s krví v ampulce, kterou templářům Edward předal místo zasnulého asasína, vidět přímo v ten moment očima daného člověka.\n\nPirát se ale prozradí a má být stříbrnou flotilou dovezen do města Sevila ve Španělsku. Na lodi se seznámí s Maroonem Adéwalém. Oběma se podaří i s dalšími muži utéct a uzmou templářskou loď, kterou později pojmenuje Edward „Kavka“ (anglicky Jackdaw). Edward se stane pirátským kapitánem a Adéwale jeho prvním kormidelním poddůstojníkem.Edward je hlavně pirát, přepadává lodě a pevnosti, čímž rozšiřuje svůj vliv a majetek, s templáři bojuje jen okrajově. Caroline avšak později svého manžela opustí, Edward žije ryzím pirátským životem v pirátském městečku Nassau a pomáhá např. Černovousovi najít léky pro jeho nemocnou posádku… Asasínům sice pomáhá, do asasínského myšlení ho zasvěcuje Mary Readová (nejprve vystupuje jako muž James Kidd), ovšem k bratrstvu se nepřidá.\n\nNassau je ale později zkolonizováno, což piráty samozřejmě znepokojí. Edward se kromě pirátství žene i za svým snem, nalézt tajemnou Observatoř, protože věří, že díky ní by se mohl stát vládcem karibských moří. Do Observatoře ho nakonec dovede Bartoloměj Roberts, muž, jenž získal od narození cizí vzpomínky ohledně Observatoře, tedy i její lokalizaci. Edward však pozná, že Observatoř není jakási obrovská hala, nýbrž pouze skleněná lebka do níž se ampulka vloží která umí z kapky krve. Tento mocný artefakt by z Bartoloměje a Edwarda učinil nejmocnější piráty Karibiku, Roberts avšak Edwarda zradí a lebku si odnese sám. Edward z Observatoře sice uprchne, ale Roberts ho zatkne a odvede angličanům za slušnou odměnu. Z vězení Edwarda ale po 4 měsících zachrání asasín Ah Tabai, jenž hledá Mary Readovou a Anne Bonnyovou, obě mají být popraveny, poprava je ale odložena, jelikož tvrdí, že jsou těhotné. Edward jim spolu s asasínem pomůže uprchnout, Mary avšak bohužel při útěku zemře.\n\nBěhem velké deprese kvůli Mary hodně pije, naštěstí ho Adéwalé nutí se přidat k asasínům, což tedy udělá, Adéwalé se k nim také přidá a ukončí svou roli kormidelního poddůstojníka, jímž se stane Anne Bonnyová. Ke konci Edward jako právoplatný asasín vede pomstu Robertsovi, po vraždě zjišťuje od Angličana Woodse Rogerse kde se nachází poslední nebezpečný templář v Karibiku již zmíněný Laureno Torres. V závěrečném epilogu Edward pirátskou zátoku Great Inagua předá Ah Tabaiovi a sám nechá pirátsví. Do zátoky připluje anglická loď jako dovoz do Anglie pro Edwarda. Na lodi se avšak objeví jeho dcera, asi osmi nebo sedmiletá dcera Jennifer, která říká, že celý svůj život strávila s matkou Caroline, která bohužel zesnula. Proto se také náš Kenway vrátil domů. Potom vidíme záběr o několik let později, kdy Edward vezme děti, asi čtrnácti nebo patnáctiletou Jennifer a asi sedmiletého Haythama (pozdějšího otce Connora, amerického asasína z Assassin`s Creed III) pozve do divadla a začne si užívat klidného odpočinku v Anglii… \n\n\n\n Další práce od studií Ubisoft Milan a Ubisoft Kiev.\n\n"}
{"id": "1012117", "url": "https://cs.wikipedia.org/wiki?curid=1012117", "title": "Banka (okres Piešťany)", "text": "Banka (okres Piešťany)\n\nBanka je obec na Slovensku, nacházející se na levém břehu Váhu na úpatí Povážského Inovce v těsné blízkosti Piešťan v nadmořské výšce 177  m n. m. Obec se poprvé vzpomíná v roce 1292 pod názvem \"Banya\". V letech 1973 až 1995 byla obec součástí města Piešťany.\n\nObec byla osídlena již v paleolitu (nálezy v prostorách bývalé cihelny), dále se zde nachází hromadný nález z mladší doby bronzové a sídliště z doby římské a velkomoravské. Do katastru obce bývá lokalizován hrad Bana, který je poprvé zmiňován v roce 1241. Další záznamy o obci jsou pak z roku 1452, kdy je zmiňována jako součást Tematínského panství. Byla součástí královských majetků, později patřila několika různým zemanským rodinám. Na konci 16. století se stala částí Hlohoveckého panství. Roku 1599 ji zpustošili Turci. Obyvatelé se živili zemědělstvím, pálením vápna a křídy. Banka byla nejdříve samostatnou obcí, s Piešťany byla sloučena 1. ledna 1973. Referendum o vyčleněním obce od Piešťan se uskutečnilo v květnu 1994 a obec se znovu stala samostatnou od 1. července 1995.\n\nV obci žije 2 147 obyvatel. Díky blízkosti piešťanských lázní se zde nachází poměrně velké množství ubytovacích kapacit. Do katastru obce patří lesopark Červená věž a také vodní nádrž Sĺňava. V blízkosti se nachází lyžařský svah Ahoj s pěkným výhledem na obec a Piešťany, který je v létě využíván koloběžkaři, cyklokrosaři a lyžaři na trávě.\n\nBlízko obce, pár minut pěší přes Červenou věž, se nachází bývalé vyhlídkové místo, Bakchus Vila. Z vily je nádherný výhled na Piešťany i na vodní nádrž Sĺňava. Další známé lokality v obci jsou Havran – turistické trasy (nachází se na cestě z Banky do Radošiny), Obrázková hora – chatařské oblast, na jejím konci směrem na Havran pramení potok s pitnou vodou a jsou zde postaveny přístřešky i místa na opékání. Přes les, aleje i kopce vede Banská naučná stezka.\n\nNejvýznamnější památkou je raněgotický římskokatolický kostel sv. Martina z 13. století s renesanční adaptací z roku 1600, který byl začátkem 17. století opevněn a roku 1931 byl k němu přistavěn nový kostel s věží na jižní straně staré budovy. Nedávno byl kostel rekonstruován a dostal novou fasádu. V zadních prostorách kostela jsou položeny zachované renesanční náhrobní tabule a renesanční portál ze 17. století. Před kostelem stojí Lurdská jeskyně s Pannou Marií.\n\nV obci se nachází i socha svatého Vendelína, patrona farmářů, pastevců a ochránce domácích zvířat z roku 1885.\n\n"}
{"id": "1012118", "url": "https://cs.wikipedia.org/wiki?curid=1012118", "title": "Malý Libotov", "text": "Malý Libotov\n\nMalý Libotov je malá osada, část obce Libotov v okrese Trutnov. Nachází se asi 0,9 km severozápadně od obce Libotov. V roce 2014 zde bylo evidováno 10 adres.\n"}
{"id": "1012120", "url": "https://cs.wikipedia.org/wiki?curid=1012120", "title": "Dark Magus", "text": "Dark Magus\n\nDark Magus je koncertní dvojalbum amerického jazzového trumpetisty Milese Davise. Záznam pochází ze dne 30. března roku 1974 z koncertu v newyorské koncertní síni Carnegie Hall. Album vyšlo v době, kdy se Davis přestal věnovat hudbě, v roce 1977 u vydavatelství CBS-Sony a jeho producentem byl Teo Macero.\n\nAutorem všech skladeb je Miles Davis.\n\n"}
{"id": "1012127", "url": "https://cs.wikipedia.org/wiki?curid=1012127", "title": "Pozor – laviny!", "text": "Pozor – laviny!\n\nPozor – laviny! (1964, Achtung Lawine!) je dobrodružný román pro mládež od německé spisovatelky Barbary Bartosové-Höppnerové, který vypráví o práci dobrovolných členů alpské horské služby a jejich cvičených německých ovčáků - lavinářů.\n\nVypravěčem románu je jeden z členů skupiny přátel z podhorské vesnice, které spojuje láska k německým ovčákům. Rozhodnou se, že své psy vycvičí jako lavináře, aby dovedli vyhledávat lidi zasypané lavinou. Po řadu let se celé soboty a neděle místo odpočinku a zábavy obětavě a trpělivě věnují za každého počasí výcviku v horách: učí psy stopovat ve sněhu, hledat ukryté předměty a pátrat po zahrabaných lidech. Tak se postupně z klubu chovatelů ovčáckých psů stane skupina psovodů, dobrovolných členů alpské horské služby. \n\nKdyž je vyhlášen lavinový poplach, odlétají vrtulníkem do ohrožené oblasti a bez ohledu na vlastní nebezpečí se zúčastní se svými psy obtížného, vysilujícího, třeba i několikadenního pátrání po zasypaných lidech, přičemž jedinou odměnou pro ně je uspokojení ze záchrany lidského života.\n"}
{"id": "1012131", "url": "https://cs.wikipedia.org/wiki?curid=1012131", "title": "Huseník modrý", "text": "Huseník modrý\n\nHuseník modrý (\"Arabis caerulea\") je nízká, trsnatá, světle modře kvetoucí vysokohorská rostlina, která se v přírodě České republiky nevyskytuje. Tento druh rodu huseník obvykle vyrůstá v nadmořské výšce 2000 až 3500 m.\n\nDruh je rozšířen v Alpách (Švýcarsko, Francie, Německo, Itálie a Rakousko) a v Dinaridách (Chorvatsko, Srbsko, Bosna a Hercegovina i Severní Makedonie).\n\nPatří k pionýrským rostlinách které osídlují obnaženou půdu, skalní štěrbiny a propustné hrubozrnné sutě. Potřebuje plně osluněné a vlhké, ale dobře odvodněné stanoviště. Sucho rostlinám škodí míň než přemokření. Zimní období přečkává pod sněhovou pokrývkou, která v tamních místech leží poměrně dlouho. Rostlina se rozrůstá pomalu a za dobrých podmínek se dožívá i 10 let.\n\nHuseník modrý je vytrvalá bylina vysoká jen okolo 2 cm a ani s kvetoucí lodyhou není vyšší než 12 cm. Lodyha je vzpřímená, nevětvená, olistěná a porostlá jednoduchými i větvenými chlupy. V přízemní růžici jsou listy s krátkými řapíky a oválnými čepelemi, které mají několik tupých zubů (3 až 7). Lodyžní listy jsou přisedlé, dolní jsou zubaté a horní celistvé. Všechny listy jsou dužnaté, někdy na okraji brvité a mají sytě zelenou barvu, kterou si podržují po celý rok.\n\nNa konci lodyhy vytvářejí oboupohlavné, čtyřčetné, lehce voňavé květy koncový hrozen. Jejich asi 5 mm dlouhé kopisťovité korunní lístky jsou světle modré až světle fialové. Kvetou podle místních podmínek od července do září.\n\nPlody jsou lysé šešule, někdy namodralé, rostoucí na vzpřímených nebo šikmých stopkách. Jsou 1 až 3 cm dlouhé a téměř 3 mm široké. Rostliny se rozmnožují semeny, která mají nestejnou dobu dormance trvající někdy i rok.\n\nTato drobná skalnička bývá ojediněle používána na malých skalkách pro své sytě zelené listy i nafialovělé květy. Požaduje slunné a odvodněné místo. Na údržbu není náročná, je pouze vhodné po odkvětu ostříhat suché lodyhy a na zimu rostlinu přikrýt prodyšným mulčem.\n\n\n"}
{"id": "1012135", "url": "https://cs.wikipedia.org/wiki?curid=1012135", "title": "Systemd", "text": "Systemd\n\nsystemd je démon pro správu systému navržený a vyvinutý exkluzivně pro Linux a jeho API. Na systémech, které systemd využívají je to první proces, který je spuštěn v user space během zavádění (bootování) operačního systému. Systemd je tudíž kořenový proces všech ostatních procesů v user space. Název \"systemd\" vychází z unixové konvence pro odlišení démonů od ostatních procesů přidáním písmena \"d\" jako posledního písmena v jejich názvu.\n\nJako systemd se také nazývá kolekce programů, která zahrnuje systemd démon, logind, udevd a několik dalších nízkoúrovňových komponent operačního systému.\n\nsystemd byl vyvinut pro Linux, aby nahradil původní init systém pocházející z UNIX System V a BSD. Démon systemd spravuje ostatní démony. Všechny démony, včetně systemd, běží jako procesy na pozadí. Během zavádění systému je systemd spuštěn jako první démon a během vypínání systému ukončen jako poslední.\n\nLennart Poettering a Kay Sievers, původní vývojáři systemd, chtěli v mnohém překonat schopnosti init démonu. Chtěli zlepšit framework pro řešení závislostí, aby bylo možno během bootování vykonat více úloh současně a redukovat režii shellu.\n\nsystemd je publikován jako svobodný software pod licencí GNU Lesser General Public License verze 2.1 či novější.\n\nsystemd vyvolává vášnivé diskuse. Nejčastěji bývá kritizováno:\n\n\n\n"}
{"id": "1012136", "url": "https://cs.wikipedia.org/wiki?curid=1012136", "title": "Hercynská podprovincie", "text": "Hercynská podprovincie\n\nHercynská podprovincie (někdy též Hercynie) je biogeografická jednotka, která v České republice zahrnuje celé Čechy a zhruba polovinu Moravy a Slezska. Přesahuje dále na západ do Německa a přibližně odpovídá poloze pohoří České a Středoněmecké vysočiny, která obě vznikla při hercynském vrásnění (odtud název jednotky).\n\nV rámci biogeografického členění Česka jednou ze čtyř podprovincií v Česku a náleží pod provincii středoevropských listnatých lesů. Hercynská podprovincie je určitou analogií k \"ekoregionu\" \"Western European broadleaf forests\" v systému Světového fondu na ochranu přírody (WWF). Podprovincie se dále dělí na 71 bioregionů (viz seznam níže).\n\nBiota hercynské podprovincie je významně ovlivněna zejména geologicky starým podložím, které je tvořeno převážně kyselými horninami. Na tomto podkladu pak vznikly kyselé a živinami chudé půdy předurčující především acidofilní společenstva (např. acidofilní doubravy nebo bučiny). Živinami bohatší plochy se vyskytují málo (krasy, neovulkanity) a typické pro tuto podprovincii jsou malé hadcové ostrůvky. Reliéf je většinou tektonicky rozlámaný, zarovnaný a různě vysoko zdvižený. Charakteristické pro krajinu Hercynika je výrazný kontrast monotónních plošin se zaříznutými skalnatými údolími. Ta jsou nejen významnými migračními trasami, ale jsou i centry biodiverzity.\n\nVegetační stupně v podprovincii jsou zastoupeny od 1. dubového až po 8. klečový stupeň, z nichž nejrozsáhlejší v České republice je 4. bukový. Vegetační stupně v Hercynii leží o 100 – 200 m níže než v sousední západokarpatské a severopanonské podprovincii. Přes malou členitost reliéfu jsou zde četná místa s odlišným lokálním klimatem. Díky teplotní inverzi je typická inverze vegetačních stupňů (sestup horské bioty úzkými údolími do nižší nadmořské výšky) a díky rozdílnému přísunu slunečního záření je také typický ostrý kontrast ve vegetaci jižních a severních svahů.\n\nCharakteristická je přítomnost podmáčených stanovišť. V nižších polohách to jsou podmáčené jedliny, ve vyšších přecházejí do podmáčených smrčin až rašelinišť (na mocnějších rašeliništích s blatkovými bory). Tato vegetace se v okolních podprovinciích téměř nevyskytuje. Flóra je středně bohatá, ale kvůli geologicky jednotvárnému území je uniformní. Převažují středoevropské druhy, typické oceánické druhy chybí a kvůli druhovému ochuzení během glaciálů podprovincie postrádá endemity. Výjimkou jsou některé druhy na hadcích a rašeliništích. Teplomilná a horská biota má zčásti charakter reliktů.\n\nFauna je celkem druhově bohatá a velice podobná zejména sousední západokarpatské podprovincii. Tak jako okolní středoevropské podprovincie je ochuzená a pozměněná díky působení pleistocenních a holocenních změn klimatu a díky působení člověka. Typický je velký podíl eurosibiřských druhů s rozsáhlými areály, dále jsou zastoupeny druhy od Středomoří a méně od Atlantiku. Zvířecí endemiti zde nejsou téměř žádní a podprovincie je osídlena široce rozšířenými druhy kulturní krajiny.\n"}
{"id": "1012147", "url": "https://cs.wikipedia.org/wiki?curid=1012147", "title": "MaNga (album)", "text": "MaNga (album)\n\nmaNga je debutové album stejnojmenné turecké rockové kapely maNga, které vydala v prosinci 2004 pod nakladatelstvím Sony Music/GRGDN. Celkem se jej prodalo přes 100 000 kusů a získalo zlatou certifikaci.\n\n\nReedice pod názvem maNga+ byla vydána v roce 2006 společností Sony Music/GRGDN. Album bylo rozšířeno o dvě nové písně a speciální DVD verzi.\n\n"}
{"id": "1012150", "url": "https://cs.wikipedia.org/wiki?curid=1012150", "title": "Petr Lüftner", "text": "Petr Lüftner\n\nPetr Lüftner (* 27. října 1988 Ústí nad Labem) je český písničkář, skladatel, textař, muzikant a zpěvák z Ústí nad Labem.\n\nDo povědomí se dostal v srpnu 2013 uvedením protestsongu Ty jsi to Ústí, díky kterému začal koncertovat, potažmo navázal spolupráci s Xindlem X a s jeho pomocí, jakožto producentem vydal v dubnu 2016 svou první desku s názvem Až se příště narodím.\n\nV květnu 2018 vydává po dvou letech Petr svou novou tvorbu a první vlaštovkou z desky je song Celebrity, poukazující na současnou neřest především mladších lidí, kteří často žijí svým imaginárním obrazem a zapomínají na to, čím skutečně jsou. Nové album začalo vznikat opět v Modleticích ve studiu Good Day Records pod vedením Jiřího Maška, ve spolupráci s producentem Ondřejem Škochem.\n\nPetr má sestru Elišku Lüftnerovou, která se do hudebního povědomí dostala prakticky ve stejné období, když zazářila jako šansonová zpěvačka ve finále soutěže Česko Slovensko má talent 2013.\n"}
{"id": "1012153", "url": "https://cs.wikipedia.org/wiki?curid=1012153", "title": "Jiří Vosecký", "text": "Jiří Vosecký\n\nJiří Vosecký (* 9. července 1951 Nový Bor) je český politik a bývalý sklář, v letech 2008 až 2014 místopředseda Starostů pro Liberecký kraj, od října 2014 senátor za obvod č. 36 – Česká Lípa, v letech 1996 až 2014 a opět v letech 2016 až 2018 starosta obce Okrouhlá na Českolipsku.\n\nPracoval jako strojník sklářských automatů v Crystalexu.\n\nAngažuje se jako předseda Svazku obcí Novoborska a také člen rady Euroregionu Nisa.\n\nJiří Vosecký je ženatý, s manželkou Vladimírou má dva syny (Martin a Miloš).\n\nDo politiky vstoupil, když byl v komunálních volbách v roce 1990 zvolen do zastupitelstva obce Okrouhlá na Českolipsku. Mandát zastupitele obce pak obhájil v komunálních volbách v roce 1994 (člen ČSSD), 1998 (člen KDU-ČSL), 2002 (člen KDU-ČSL), 2006 (člen KDU-ČSL) a v roce 2010 (člen Starostů pro Liberecký kraj). Navíc byl v letech 1990 až 1996 místostarostou obce a v letech 1996 až 2014 starostou obce Okrouhlá.\n\nVe volbách v roce 2014 pak opět obhájil mandát zastupitele obce, když úspěšně vedl tamní kandidátku SLK, která volby v obci vyhrála. Na postu starosty jej vystřídal Štefan Pňaček. V září 2016 se však na pozici starosty vrátil, jelikož Pňaček na funkci rezignoval ze zdravotních důvodů.\n\nKandidoval také do Zastupitelstva Libereckého kraje. V krajských volbách v roce 2000 jako člen KDU – ČSL v rámci Čtyřkoalice a 2008 jako člen Starostů pro Liberecký kraj. Ani jednou však neuspěl.\n\nDvakrát se rovněž neúspěšně pokoušel dostat do Poslanecké sněmovny PČR. Kandidoval vždy v Libereckém kraji, v roce 1998 jako člen KDU-ČSL a v roce 2010 jako člen Starostů pro Liberecký kraj na kandidátce TOP 09.\n\nOd června 2008 do března 2014 působil jako místopředseda Starostů pro Liberecký kraj. Této pozice se vzdal proto, aby se mohl naplno věnovat předvolební kampani do voleb do Senátu PČR v roce 2014. V nich kandidoval za politické hnutí Starostové pro Liberecký kraj a STAN v obvodu č. 36 – Česká Lípa. Se ziskem 20,14 % hlasů vyhrál první kolo a postoupil tak do kola druhého. Ve druhém kole voleb se ziskem 59,32 % zvítězil nad Karlem Kapounem z ČSSD.\n\nV komunálních volbách v roce 2018 obhájil jako člen SLK post zastupitele obce Okrouhlá. Vzhledem k senátorské funkci však v listopadu 2018 opustil post starosty obce.\n\n"}
{"id": "1012155", "url": "https://cs.wikipedia.org/wiki?curid=1012155", "title": "Velký Kosíř (rozhledna)", "text": "Velký Kosíř (rozhledna)\n\nRozhledna na Velkém Kosíři se nachází v centru přírodního parku Velký Kosíř. Rozhledna byla dokončena v roce 2013. Na kruhové kamenné podezdívce stojí dřevěná příhradová konstrukce zpevněná ocelovými prvky, kterou spirálovitě obtáčí kryté schodiště. Autorem stavby je uznávaný moravský architekt M.A. Svatopluk Sládeček.\n\nK rozhledně vede od železniční stanice Slatinice \"žlutá turistická trasa KČT\" kolem lázeňského areálu, pomníku čtyř letců, kteří zde zahynuli při havárii vrtulníku v roce 1998 a přírodní památky Studený kout. Od rozhledny stezka pokračuje přes Čechy pod Kosířem, kolem přírodní rezervace Andělova zmola do Smržice, s odbočkou na Stařechovice, dále kolem národní přírodní památky Kosířské lomy až k nádraží v Prostějově.\n\nKolem rozhledny jsou vedeny i dvě turistickými značkami značené stezky, které žlutou turistickou značku z velké části kopírují. Naučná stezka Velký Kosíř vede z Čelechovic po lesní asfaltové cestě na vrchol Velkého Kosíře, dále kamenitým úvozem dolů do obce Čechy pod Kosířem a po hlinité pěšině zvané „Hraběcí cesta“ zpět.\n\n"}
{"id": "1012160", "url": "https://cs.wikipedia.org/wiki?curid=1012160", "title": "Seznam zápasů španělské fotbalové reprezentace na ME", "text": "Seznam zápasů španělské fotbalové reprezentace na ME\n\nŠpanělská fotbalová reprezentace byla celkem 10x na mistrovstvích Evropy ve fotbale a to v roce 1964, 1980, 1984, 1988, 1996, 2000, 2004, 2008, 2012, 2016.\n\n"}
{"id": "1012166", "url": "https://cs.wikipedia.org/wiki?curid=1012166", "title": "Vlastimil Větrovec", "text": "Vlastimil Větrovec\n\nVlastimil Větrovec (* 22. dubna 1962) je bývalý český fotbalista.\n\nV československé lize hrál za RH Cheb. Nastoupil v 8 ligových utkáních. V české národní fotbalové lize hrál za Spartak Ústí nad Labem a TJ VTŽ Chomutov, nastoupil ve 32 utkáních a dal 7 gólů.\n\n"}
{"id": "1012168", "url": "https://cs.wikipedia.org/wiki?curid=1012168", "title": "Seznam kulturních památek v Ševětíně", "text": "Seznam kulturních památek v Ševětíně\n\n"}
{"id": "1012169", "url": "https://cs.wikipedia.org/wiki?curid=1012169", "title": "Seznam kulturních památek ve Strážkovicích", "text": "Seznam kulturních památek ve Strážkovicích\n\n"}
{"id": "1012170", "url": "https://cs.wikipedia.org/wiki?curid=1012170", "title": "Peter Halaj", "text": "Peter Halaj\n\nPeter Halaj (* 11. dubna 1968) je bývalý slovenský fotbalista.\n\nV československé lize hrál za Duklu Banská Bystrica. Nastoupil v 18 ligových utkáních a dal 1 gól.\n\n"}
{"id": "1012172", "url": "https://cs.wikipedia.org/wiki?curid=1012172", "title": "Seznam zápasů německé fotbalové reprezentace na ME", "text": "Seznam zápasů německé fotbalové reprezentace na ME\n\nNěmecká fotbalová reprezentace byla celkem 12x na mistrovstvích Evropy ve fotbale a to v roce 1972, 1976, 1980, 1984, 1988, 1992, 1996, 2000, 2004, 2008, 2012, 2016.\n\n"}
{"id": "1012174", "url": "https://cs.wikipedia.org/wiki?curid=1012174", "title": "Friesovy Boudy", "text": "Friesovy Boudy\n\nFriesovy Boudy jsou osada v Krkonoších, která leží v katastrálním území obce Strážné a je tvořena skupinou horských bud. Nachází se v Krkonoších v nadmořské výšce 1120 m až 1200 m na louce nad levým břehem Malého Labe mezi Arnoldovou a Friesovou strouhou pod Světlým vrchem.\n\nOsadu tvoří sedm budov:\n\nPrvní zmínka o Friesových boudách je ve vrchlabském urbáři, kde je v r. 1676 připomínán Jiří Fries, jemuž zde bylo povoleno postavit boudu. Friesovy boudy patřily až do r. 1882 do katastru obce Dolní Dvůr a poté do obce Strážné, kde je v roce 1900 registrováno 7 rodin Friesů. Budaři se věnovali chovu dobytka, výrobě mléčných produktů a senaření.\n\nS rozvojem cestovního ruchu ve 2. čtvrtině 19. stol. se budaři podél hlavních turistických tras věnovali vedle hospodaření i novým formám obživy jako horští nosiči a průvodci a svá obydlí přizpůsobovali pro poskytování pohostinství turistům. Prodávalo se zde mléko, sýry, káva a destiláty.\n\nFriesovy boudy ležely dlouho stranou turistických tras. Vyhýbala se jim jedna z nejstarších cest – Slezská cesta (Lahrbusch) , která vedle přes Jilemnici, Vrchlabí, Strážné a Lahrovy boudy na Výrovku, odtud sedlem mezi Studniční a Luční horou kolem Luční a Hamplovy boudy do Slezska. To prý také byla obvyklá pašerácká stezka. Teprve po dobudování lanovky na Pláň se i Friesovy boudy staly turisticky navštěvovaným střediskem.\n\nŽivot horalů nebyl ani v první polovině 20. stol. zdaleka snadný. Na horách tehdy ještě nebyl zaveden elektrický proud, svítilo se proto převážně petrolejkami a svíčkami. To také někdy vedlo k požárům, ale jejich nejčetnější příčinou byl úder blesku nebo vadný komín. Chléb si většinou pekli sami doma v každém stavení, obvykle tak 1 za 14 dní. Zelenině ani ovoci se v těchto nadmořských výškách nedařilo, nejvýše rostly třesně u Husích bud a jablka až od Strážného níže. Ze zeleniny jedli nejvíce mrkve a ředkvičky, které kupovali ve Vrchlabí. Stejně tak zelí, které nakládali a sloužilo jim celý rok jako zdroj vitamínů.\n\nPrasata nechovali, protože pro ně neměli krmení. Nářadí kupovali a nechávali si opravovat ve Vrchlabí, na horách žádný kovář nebyl. Pošťák chodil s poštou pravidelně každý den a nosil také noviny. Zdrojem informací bývalo také rádio na baterky, které měli ve škole na Rennerovkách a v četných hospodách (hospodu měly Friesovky, Lahrovky, Klínovky, Dvorská bouda a Strážné).\n\nLékařská péče nebyla lidem příliš dostupná a byla velice drahá. Praktický lékař a zubař byli až ve Vrchlabí, když ve vážném případě pro lékaře došli, bylo už většinou pozdě. Začátkem třicátých let se značně rozmohl cizinecký ruch a stal se pro většinu obyvatel hor dobrým vedlejším příjmem. Jezdili sem turisté jak z Čech, tak i z Německa. Turistika byla nejčastějším důvodem kontaktů s českým obyvatelstvem, protože zde Češi do konce války prakticky nežili, pouze ve Vrchlabí, kde také byla česká škola.\n\nMotorovým vozidlem je dostupná ze Strážného po cestě, která vede kolem Hříběcích Bud, Husích Bud a Předních Rennerovek, za nimiž se odbočí doleva.\n\nPěší přístup je možný po turistických trasách:\n\n"}
{"id": "1012183", "url": "https://cs.wikipedia.org/wiki?curid=1012183", "title": "Mimořádný stav", "text": "Mimořádný stav\n\nMimořádný stav je pravděpodobně neoficiální synonymum termínu krizový stav. \n\n\n"}
{"id": "1012187", "url": "https://cs.wikipedia.org/wiki?curid=1012187", "title": "Josef Procházka (betlémář)", "text": "Josef Procházka (betlémář)\n\nJosef Procházka (12. září 1899 Střítež – 28. prosince 1971 Třebíč) byl český výtvarník – betlemář, starosta obce Střítež a předseda starostenského sboru Třebíč (obdoba krajského hejtmana).\n\nJosef Procházka se narodil 12. září 1899 v obci Střítež v rodině místního sedláka. Studoval na třebíčském reálném gymnáziu. Studium přerušil a od 17 let bojoval v první světové válce na straně Rakouska-Uherska. Zúčastnil se bojů v Itálii u řeky Piava, kde ze 6000 vojáků přežilo pouze 400. Po návratu z fronty dokončil studium na gymnáziu a začal hospodařit na rodinném statku. V roce 1930 byl zvolen do obecního zastupitelstva a ve svých 33 letech se stal starostou obce Střítež. Tuto funkci zastával až do roku 1945, kdy k moci nastoupili komunisté a Josef Procházka byl perzekvován. Půl roku byl ve vězení – v Praze Na Pankráci.\n\nJosef Procházka byl velmi aktivní, za svého života působil v místním hasičském sboru, psal rodinnou kroniku a společně s akademickým malířem Jiřím Dvořákrm působil v amatérském divadle. Celoživotním dílem Josefa Procházky je namalování betlému, betlém maloval 40 let. Za tu dobu vytvořil několik stovek malovaných figurek a řadu malovaných staveb. Betlém Josefa Procházky byl na několika výstavách – např. v r. 2008 v Rakousku, v Lilienfeldu a v Třebíči – kulturní dům Střítež. Josef Procházka zemřel v Třebíči dne 28. prosince 1971.\n\nJosef Procházka je čestným občanem obce Střítež u Třebíče.\n\n\n"}
{"id": "1012189", "url": "https://cs.wikipedia.org/wiki?curid=1012189", "title": "Kostel Nejsvětější Trojice (Zdounky)", "text": "Kostel Nejsvětější Trojice (Zdounky)\n\nKostel Nejsvětější Trojice ve Zdounkách na Kroměřížsku je původem gotická stavba, která je poprvé zmiňována k roku 1366.\nFrantišek Václav Peřinka autor knihy Vlastivěda moravská / Zdounecký okres soudí, že kostel vznikl přestavěním staré tvrze. Podle nápisu nad vchodem osazené pamětní desky byla v roce 1570 zásluhou majitele zdouneckého panství Jáchyma Zoubka ze Zdětína dokončena přístavba kostelní věže.\n\nSoučasná podoba je barokní, z 18. století. Kostel je chráněn jako kulturní památka. Jde o farní kostel farnosti Zdounky. U kostela se nachází i hřbitov.\n"}
{"id": "1012193", "url": "https://cs.wikipedia.org/wiki?curid=1012193", "title": "Fjodor Konstantinov", "text": "Fjodor Konstantinov\n\nFjodor Vasiljevič Konstantinov ( ; 2./21. února 1901, Nižněnovgorodská oblast – 8. prosince 1991 Moskva) byl sovětský marxisticko-leninský filosof a vysokoškolský pedagog, zakladatel a od roku 1971 prezident Filosofické společnosti SSSR.\n\nPocházel z rolnické rodiny. V roce 1932 vystudoval filozofii v Ústavu rudé profesury, jenž měl vychovávat novou sovětskou inteligenci. Tři roky později již obdržel hodnost profesora. V roce 1953 se stal členem-korespondentem Akademie věd SSSR, od roku 1964 řádným členem. V letech 1953-54 byl vedoucím Katedry dialektického a historického materialismu Filozofické fakulty Moskevské státní univerzity. V letech 1954–55 byl rektorem Akademie sociálních věd při Ústředním výboru KSSS. Od roku 1962 do 1967 zastával úřad ředitele Filosofického ústavu Akademie věd SSSR, pak tam pracoval jako vědecký pracovník.\n\nFjodor Konstantinov byl nositelem mnoha sovětských a zahraničních vyznamenání. Roku 1982 byl vyznamenán zlatou medailí Československé akademie věd „Za zásluhy o vědu a lidstvo“. V roce 1971 získal bulharský „Řád Cyrila a Metoděje“ 1. stupně. Za vynikající práci byl vyznamenán dvěma řady rudé hvězdy (1943, 1945) a řádem Rudého praporu práce (1967). Za svůj velký podíl na rozvoji filosofické vědy a na boji proti buržoazním idejím a buržoaznímu světovému názoru, za svou věrnost marxismu-leninismu, bojovnou stranickost, nesmiřitelnost k buržoazní filosofii a idealismu, stejně tak jako i za jinou kulturní činnost a svůj přínos do pokrokové kultury socialistických zemí, třikrát dostal Leninův řád (1961, 1975, 1981), řád Říjnové revoluce (1971) a řadu dalších odměn.\n\nFjodor Konstantinov připravil učebnici dialektického a historického materialismu, která za socialismu hrála značnou úlohu v ideové výchově mláděže socialistických zemí.\n\n\n\n\n"}
{"id": "1012196", "url": "https://cs.wikipedia.org/wiki?curid=1012196", "title": "Pavel Dlouhý (fotbalista)", "text": "Pavel Dlouhý (fotbalista)\n\nPavel Dlouhý (* 23. května 1963) je bývalý český fotbalista.\n\nV československé lize hrál za Spartak Hradec Králové. Nastoupil v 49 ligových utkáních a dal 3 góly. V české národní fotbalové lize hrál za TJ VOKD Poruba a VTJ Tábor, nastoupil ve 113 utkáních a dal 16 gólů.\n\n"}
{"id": "1012198", "url": "https://cs.wikipedia.org/wiki?curid=1012198", "title": "Ultraviolence (píseň, Lana Del Rey)", "text": "Ultraviolence (píseň, Lana Del Rey)\n\nUltraviolence je píseň americké zpěvačky a skladatelky Lany Del Rey. Byla vydána dne 4. června 2014, jako druhý propagační singl z jejího třetího studiového alba \"Ultraviolence\".18. srpna 2014 byla skladba vydána jako druhý oficiální singl. Napsala ji sama Lana s pomocí Dana Heatha. Říkalo se, že se Lana při psaní této písně nechala inspirovat románem Mechanický pomeranč, kde se slovo „Ultraviolence“ poprvé vyskytlo. V refrénu písně je použit název z písně \"He Hit Me (It Felt Like a Kiss)\" od The Crystals z roku 1962. Poprvé naživo ji Lana předvedla 25. května 2014 na koncertě v kanadském Vancouveru.\n\nVideoklip vyšel 30. července 2014 a jeho režisérem byl Francesco Carrozzini, který celé video natáčel na iPhone. Lana ve videoklipu celou dobu chodí v bílých svatebních šatech se závojem a v rukou drží kytici. Na konci videa vchází do kostela.\n"}
{"id": "1012200", "url": "https://cs.wikipedia.org/wiki?curid=1012200", "title": "Pavel Bergman", "text": "Pavel Bergman\n\nPavel Bergman (* 28. ledna 1964) je bývalý český fotbalista.\n\nV československé lize hrál za Spartak Hradec Králové. Nastoupil ve 2 ligových utkáních. V české národní fotbalové lize hrál za Spartak Hradec Králové, nastoupil ve 30 utkáních a dal 4 góly.\n\n"}
{"id": "1012203", "url": "https://cs.wikipedia.org/wiki?curid=1012203", "title": "Pivovar Vratislavice nad Nisou", "text": "Pivovar Vratislavice nad Nisou\n\nPivovar Vratislavice nad Nisou je průmyslový podnik vyrábějící alkoholické nápoje. Vratislavice bývaly samostatnou obcí, ale postupně se staly součástí Liberce, města na severu České republiky. Pivovar vznikl roku 1872, kdy byly vydány jeho akcie. Ty se povedlo rozprodat a za stržené finanční prostředky se mohlo roku 1873 začít se stavbou pivovaru. Jeho slavností otevření se uskutečnilo v sobotu 24. ledna 1874. Zdejší pivo se postupně dováželo nejenom do blízkého Liberce, ale také až do Vídně. Během prvního roku výroby dosáhl pivovar výstav 34 680 hl.\nVěhlas pivovaru stoupal, a tak jej roku 1891 navštívil i rakouskouherský císař František Josef I. Na počátku 20. století proběhlo sloučení s pivovarem ve Vrkoslavicích, což je městská část Jablonce nad Nisou. Vznikla tak společnost \"\" (tedy Liberecko-vratislavické a jablonecké pivovary a.s. Vratislavice). Během dvacátého století docházelo postupně ke zvyšování objemu ročně uvařeného piva (například v roce 1989 zde vyrobili 305 190 hl piva).\nVýstav pivovaru se zvyšoval i po sametové revoluci a podnik své výrobky exportoval na zahraniční trhy nejenom v Evropě, ale i ve Spojených státech. Avšak 25. května 1998 najednou došlo z rozhodnutí tehdejších zahraničních majitelů k uzavření pivovaru a k propouštění jeho zaměstnanců. Po dvou letech se ale opět ve Vratislavicích začalo pivo vařit, když česká společnost Hols odkoupila od původních majitelů zdejší nemovitosti a technologické vybavení. Protože však původní obchodní značka („Vratislav“) zůstala v majetku původních majitelů, začali noví vlastníci vratislavického pivovaru vařit své pivo pod značkou „Konrad“. Od roku 2000, kdy byl pivovar znovu otevřen, se jeho výstav opětovně zvyšuje (například roku 2010 dosahoval 155 000 hl).\n\nVyráběné pivo získává úspěchy ve světových soutěžích. V roce 2013 získal na soutěži v Žatci Stříbrnou pivní pečeť a také třetí místo v soutěži Pivo České republiky. Zdejší dvanáctistupňové pivo dosáhlo první místo v kategorii „Ležák českého typu“ na soutěžním klání World Beer Awards 2013, jež se uskutečnilo v Londýně.\n\n"}
{"id": "1012205", "url": "https://cs.wikipedia.org/wiki?curid=1012205", "title": "Josef Pospíšil (fotbalista, 1964)", "text": "Josef Pospíšil (fotbalista, 1964)\n\nJosef Pospíšil (* 17. ledna 1964 v Prostějově) je bývalý český fotbalista. Po skončení aktivní kariéry působí jako trenér.\n\nV československé lize hrál za Spartak Hradec Králové. Nastoupil ve 4 ligových utkáních. V české národní fotbalové lize hrál za TJ Železárny Prostějov, VTJ Tábor a TJ Gottwaldov.\n\n"}
{"id": "1012213", "url": "https://cs.wikipedia.org/wiki?curid=1012213", "title": "Bulletin of Geoscience", "text": "Bulletin of Geoscience\n\nBulletin of Geoscience (Bull. Geosci.) je vědecký časopis vydávaný Českou geologickou službou, Západočeským muzeem v Plzni, Univerzitou Palackého v Olomouci a Geologickým ústavem Akademie věd České republiky. Časopis publikuje výsledky původního výzkumu ve formě vědeckých článků i krátkých sdělení a přehledové články tematicky zaměřené na paleoenvironmentální geologii zahrnující paleontologii, stratigrafii, sedimentologii, paleogeografii, paleoekologii, paleoklimatologii, geochemii, mineralogii, geofyziku a další odpovídající disciplíny. Články jsou volně přístupné na webových stránkách časopisu, publikace není zpoplatněna s výjimkou nákladů spojených s tiskem barevných ilustrací a fotografií.\n\nZa rok 2012 má časopis impakt faktor 1,141, čímž je řazen na 109. místo z celkem 172 časopisů ve skupině vědy o zemi a na 25. místo z celkem 50 časopisů ve skupině paleontologie. Tímto je vědecká publikace v časopise hodnocena 23 body podle metodiky RIV.\n\n\n"}
{"id": "1012215", "url": "https://cs.wikipedia.org/wiki?curid=1012215", "title": "Biomedical Papers-Olomouc", "text": "Biomedical Papers-Olomouc\n\nBiomedical Papers (Biomed Pap Med Fac Univ Palacky Olomouc Czech Repub) je vědecký časopis vydávaný Lékařskou fakultou Univerzity Palackého v Olomouci. Časopis publikuje výsledky základního a klinického výzkumu, přehledové články ze základních oborů medicíny. Časopis vychází 4x ročně, články jsou volně přístupné na webových stránkách časopisu. Publikace článku je zpoplatněna částkou 10000 Kč. \n\nPětiletý Impakt faktor pro rok 2018 je 1,070.\n\n"}
{"id": "1012216", "url": "https://cs.wikipedia.org/wiki?curid=1012216", "title": "Ceramics-Silikáty", "text": "Ceramics-Silikáty\n\nCeramics-Silikáty je vědecký časopis vydávaný Vysokou školou chemicko-technologickou v Praze a Ústav struktury a mechaniky hornin Akademie věd České republiky. Časopis publikuje původní vědecké, tedy nikoliv čistě technologické, články týkající se chemickými i fyzikálními vlastnostmi keramiky, skla a dalších moderních anorganických a hybridních materiálů. Časopis vychází 4x ročně, články jsou volně dostupné na webových stránkách časopisu.\n\nZa rok 2012 měl časopis impakt faktor 0,418, čímž byl 15. z celkem 27 časopisů v kategorii materiálové vědy. Podle metodiky RIV je publikace v tomto časopise hodnocena 23 body.\n\n\n"}
{"id": "1012217", "url": "https://cs.wikipedia.org/wiki?curid=1012217", "title": "Lidská práva v Jižní Koreji", "text": "Lidská práva v Jižní Koreji\n\nLidská práva v Jižní Koreji se vyvinuly od dob vojenské diktatury a odrážejí aktuální stav země jako ústavní demokracie. Občané pravidelně volí prezidenta a členy Národního shromáždění v demokratických volbách.\n\nZákon o národní bezpečnosti kriminalizuje projev na podporu komunismu nebo Severní Koreje; počet stíhání sice klesá každý rok, ale stále existuje více než 100 takových případů ročně.\n\nBěhem většiny 20. století žili jihokorejští občané pod nedemokratickou vládou po sobě jdoucích autoritářských vojenských režimů I Sung-mana, Pak Čong-huie, Čon Tu-hwana a Ro Te-ua. Občanské svobody, a to především v oblasti svobody projevu a sdružování, byly výrazně omezovány a odpůrci režimu riskovali mučení a věznění. V roce 1967 zorganizovala KCIA špionáž a uvěznila 34 občanů, pro zpevnění zákonů Pak Čong-huie. Po masakru v Kwangdžu v roce 1980 začaly být vyjadrovené stále větší veřejné touhy po demokracii a větších občanských svobodách; v letech těsně před olympijskými hrami v Soulu 1988 došlo ke zvýšení prodemokratických aktivit, které si vynutily svobodné volby v roce 1992, čímž se dlouholetý aktivista v oblasti lidských práv Kim Jong-sam dostal k moci.\n\nKaždý občan starší devatenácti let má volební právo.\n\nV Jižní Koreji je oficiální cenzura. Podle národního bezpečnostního zákona je zločin vyjádřit sympatie s KLDR, a ačkoli to není důsledně prosazováno, existuje více než 100 lidí ročně, kteří jsou pod tímto zákonem uvězněni. .\n\nCenzura je pozoruhodná v médiích. Písně a divadelní představení v japonském jazyce nebo týkající se Japonska jsou obecně zakázány. Vláda blokuje přístup k severokorejským webovým stránkám a někdy k hlavním zámořským webovým stránkám, které hostují blogy. V současné době je debata o tom, zda zrušit možnost anonymních komentářů na internetu.\n\nFrank La Rue, zvláštní zpravodaj OSN pro svobodu názoru a projevu oznámil, že vláda prezidenta I Mjong-baka výrazně omezila svobodu projevu v Jižní Koreji.\n\nJižní Korea je jednou z nejvíce etnicky homogenní zemí na světě, a členové jiných skupin většinou nejsou plně akceptováni. Právní ochrana pro práva menšin je často slabá. Je zde velká populace pracovníků z jihovýchodní Asie, z nichž odhadem více než polovina je v zemi nelegálně, a tito čelí značné diskriminaci i mimo pracoviště.\n\nV Jižní Koreji stále pokračují tradicionalistické názory a to má za následek jen málo lidí, kteří otevřeně hovoří o své homosexualitě. V zemi není právní ochrany gayů a leseb, a mnoho z nich se bojí říct o tom rodině, přátelům nebo spolupracovníkům. Homosexuálům sice není odepřená možnost sloužit v armádě, nicméně jejich vzájemné intimní vztahy v řadách ozbrojených složek jsou nezákonné. Toto ustanovení shledal vojenský soud za nepřiměřený zásah do soukromí a momentálně se čeká na vyjádření ústavního soudu.\n\nVojenská služba je povinná pro téměř všech jihokorejských mužů. Podle Amnesty International bylo 758 odpůrců (většinou jehovistů) zadržených pro odmítnutí vykonávat vojenskou službu od června 2004. Díky moc moderní jihokorejské historii byla armáda do značné míry oddělena od veřejné kontroly, což vede po desetiletí ke zneužívání a nelidskému zacházení mezi vojenským personálem. Od roku 1993 veřejnost hlasitě odsuzuje porušování lidských práv, ke kterým dochází v armádě, jako je například extrémně přetěžování. V roce 1997 vláda přijala legislativu chránící právní a lidská práva vojáků sloužících v armádě tím, že schválila zákon, který zakazuje fyzické, verbální nebo sexuální zneužívání mezi vojáky. V jednom incidentu byl kapitán armády zatčen na základě obvinění z týrání stážistů, poté, co údajně nutil 192 branců jíst výkaly. Národní komise Koreji pro lidská práva začala zkoumat tento případ.\n\nZákon zakazuje svévolné zatýkání a zadržování, a vláda obecně respektuje tyto zákazy. Nicméně zákon o národní bezpečnosti uděluje orgánům rozsáhlé pravomoci zadržet, zatknout a uvěznit osoby, které se z pohledu vlády dopouštějí ohrožování bezpečnosti státu. Kritici pokračují ve volání po reformě nebo zrušení zákona, tvrdí, že její ustanovení nedefinují zakázanou činnost jasně. Ministerstvo spravedlnosti tvrdí, že soudy mají zavedeny právní precedenty pro striktní výklad zákona, který brání libovolnou aplikaci. Počet vyšetřování a zatýkání kvůli NSL výrazně poklesl v posledních letech.\n\nV roce 2008 úřady zatkly 16 osob a potlačovaly dalších 27 osob pro údajné porušení NSL. Čtyři z nich byli shledáni vinnými, zbývajících 23 bylo u soudu ke konci roku. V srpnu úřady obžalovali středoškolského učitele na základě obvinění z porušení NSL pro distribuci materiálů souvisejících s květnem 1980 a povstáním v Kwandgžu. V jiném případě byli zadrženi a obviněni čtyři členové jisté nevládní organizace, kvůli nelegálnímu kontaktu s korejskými agenty a distribuci tiskových materiálů KLDR za účelem povznášejícím vůdce KLDR Kim Čong-ila. Nevládní organizace prohlásila, že vláda proti čtyřem zadrženým používá nepravdy a podal žalobu za pomluvu na náhradu škody. Na konci roku tito čtyři byli ve vazbě, čekalo na soudní proces a tvrzení o pomluvě nebyly vyřešeny.\n\nZpráva Amnesty International tvrdí, že bylo svévolné zatýkání kolemjdoucích nejméně třikrát během demonstrace proti prezidentovi I Mjong-baku v Soulu. Zatčeni byli zadrženi a poté propuštěni. Korejská národní policejní agentura (KNPA) uvedla, že policie dodržovala požadavky zákona v reakci na demonstrace. Ministerstvo spravedlnosti oznámilo, že po oficiálním vyšetřování nebylo zjištěno žádné svévolné zatýkání.\n\nV Jižní Koreji je povolen trest smrti a vyskytlo se již několik justičních omylů.\n\nZákon zakazuje všechny formy obchodování s lidmi, avšak vyskytly se zprávy, že bylo obchodované s osobami, například ženami z Ruska, dalších zemí bývalého Sovětského svazu, Číny, Mongolska, Filipín a dalších jihovýchodních asijských zemí. Tyto osoby byly využívány v zemi s cílem sexuálního zneužívání a domácího otroctví. Byly přijaty osobně nebo odpověděli na reklamy a byly letecky převezeny do Koreje, často s uměleckými nebo turistickými vízy. Kromě toho některé zahraniční ženy, které přišly do Jižní Koreji, uzavřeli manželství s korejskými muži a skončil v situacích sexuálního vykořisťování, zadlužování a nevolnictví. Korejské ženy byly využívány při obchodování především za účelem sexuálního vykořisťování ve Spojených státech, někdy i v Kanadě a Mexiku, stejně jako do dalších zemí, jako je Austrálie a Japonsko. Relativně malý počet migrantů, kteří hledají pracovní příležitosti v zemi, se přiznali, že se stali oběťmi obchodování s lidmi, i když ministerstvo snížilo počet cizinců přijatých v zemi do zaměstnání. Objevily se zprávy, že obchodníci s lidmi využívají korejské pasy. Neexistuje žádný věrohodný důkaz, že úředníci byli zapojeni do obchodu s lidmi.\n\nZákon zakazuje obchodování s lidmi za účelem komerčního sexuálního zneužívání, včetně dluhového otroctví, a předepisuje až 10 let vězení. Obchodování s lidmi za účelem nucené práce je trestným činem a nese sankce až pět let vězení. V průběhu roku orgány provedly 220 vyšetřování obchodování s lidmi a začali stíhání v 31 případech, vše pro sexuální obchodování s lidmi. Nebylo hlášeno žádné stíhání nebo odsouzení pro trestný čin obchodování s lidmi kvůli práci.\n\nKNPA a ministerstvo spravedlnosti jsou hlavními orgány odpovědnými za prosazování zákonů proti obchodování s lidmi. Vláda spolupracovala s mezinárodním společenstvím při vyšetřování v souvislosti s obchodováním s lidmi.\n\nVláda udržuje síť úkrytů a programů na pomoc obětem zneužívání, včetně obětí obchodování s lidmi. Nevládní organizace uvádějí, že pomoc obětem zneužívání je na nízké úrovni.\n"}
{"id": "1012218", "url": "https://cs.wikipedia.org/wiki?curid=1012218", "title": "Jeden a půl policajta", "text": "Jeden a půl policajta\n\nJeden a půl policajta (v americkém originále:Cop and a Half) je americký rodinný film z roku 1993. Režisérem filmu je Henry Winkler. Hlavní role ve filmu ztvárnili Burt Reynolds, Norman D. Golden II, Bradley Pierce, Ruby Dee a Holland Taylor.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012219", "url": "https://cs.wikipedia.org/wiki?curid=1012219", "title": "Česká a slovenská neurologie a neurochirurgie", "text": "Česká a slovenská neurologie a neurochirurgie\n\nČeská a Slovenská neurologie a neurochirurgie je vědecký časopis a současně časopis České neurologické společnosti, Slovenské neurologické společnosti, České neurochirurgické společnosti, Slovenské neurochirurgické společnosti, České společnosti dětské neurologie. Časopis vycházel pod názvem \"Neurologie a psychiatrie československá\" od roku 1938, navazuje na časopis \"Revue v neurologii, psychiatrii, fysikální a dietetické terapii\", který vycházel od roku 1904. Časopis publikuje široké spektrum článků z oblasti klinických neurověd, publikuje výsledky původního výzkumu, kazuistiky i přehledové články. Články jsou přístupny pouze předplatitelům.\n\nZa rok 2012 měl časopis impakt faktor 0,366, čímž byl 240. časopisem z 252 v kategorii neurovědy a 174. časopisem z 199 v kategorii chirurgie. Podle metodiky RIV je publikace v hodnocena 12 body.\n\n\n"}
{"id": "1012228", "url": "https://cs.wikipedia.org/wiki?curid=1012228", "title": "Oldřich Choděra", "text": "Oldřich Choděra\n\nJUDr. PhDr. Oldřich Choděra (* 17. prosince 1948 Praha) je český politik a advokát, v letech 1998 až 2006 zastupitel městské části Praha 10, člen ODS (dříve KDU-ČSL).\n\nV letech 1967 až 1973 vystudoval Filozofickou fakultu Univerzity Karlovy v Praze a v letech 1968 až 1973 pak Právnickou fakultu téže univerzity. V roce 1975 navíc získal na zmíněných fakultách doktoráty JUDr. a PhDr.\n\nOd 1. října 1975 působí v advokacii. V letech 1968 až 1973 byl právním referentem národního podniku Průmstav Praha. V červenci 1990 založil advokátní kancelář . Od roku 2000 je rozhodcem u Rozhodčího soudu při Hospodářské komoře České republiky a Agrární komoře České republiky.\n\nV dubnu 2008 se stal poradcem ministra financí ČR Miroslava Kalouska pro problematiku legislativní rady vlády a složitých právních případů. O měsíc později byl jmenován členem zvláštní komise ministra financí pro přípravu rozhodnutí o rozkladech podaných proti rozhodnutí o loteriích a jiných podobných hrách.\n\nV minulosti byl členem KDU-ČSL, nyní je členem ODS, v níž zastává i pozici člena oblastní rady.\n\nV komunálních volbách v roce 1994 kandidoval za KDU-ČSL do zastupitelstva městské části Praha 10, ale nebyl zvolen. Zastupitelem se tak stal až po volbách v roce 1998 a ve volbách v roce 2002 mandát získal znovu. Později přešel do ODS a za tuto stranu kandidoval v komunálních volbách v roce 2010, ale nebyl zvolen.\n\nV komunálních volbách v roce 2002 také kandidoval za KDU-ČSL do zastupitelstva hlavního města Prahy, ale nebyl zvolen.\n\nTřikrát kandidoval do Poslanecké sněmovny PČR, vždy v hlavním městě Praze, a to ve volbách do Poslanecké sněmovny PČR v roce 1996 jako člen KDU-ČSL, v roce 1998 jako člen KDU-ČSL a v roce 2002 jako člen KDU-ČSL na kandidátce Čtyřkoalice.\n\nVe volbách do Senátu PČR v roce 1996 kandidoval jako člen KDU-ČSL v obvodu č. 22 – Praha 10. Se ziskem 11,30 % hlasů však skončil na 3. místě a nedostal se tak ani do druhého kola. O 18 let později v doplňovacích volbách do Senátu PČR v roce 2014 kandidoval ve stejném obvodu za ODS. Se ziskem 11,83 % hlasů skončil na 5. místě a nedostal se druhého kola.\n"}
{"id": "1012230", "url": "https://cs.wikipedia.org/wiki?curid=1012230", "title": "Le Nouvion-en-Thiérache", "text": "Le Nouvion-en-Thiérache\n\nLe Nouvion-en-Thiérache je francouzská obec v departementu Aisne v regionu Hauts-de-France. V roce 2011 zde žilo 2 804 obyvatel.\nV obci se nachází zámek Le Chateau des Ducs d'Orléans a kostel Église St Denis.\n\nBarzy-en-Thiérache, Beaurepaire-sur-Sambre (Nord), Boué, Buironfosse, Esquéhéries, La Flamengrie, Fontenelle, Leschelle, Papleux\n\n\"Počet obyvatel\" \n"}
{"id": "1012236", "url": "https://cs.wikipedia.org/wiki?curid=1012236", "title": "Juraj Počuch", "text": "Juraj Počuch\n\nJuraj Počuch (* 29. srpna 1961) je bývalý slovenský fotbalista. Po skončení aktivní kariéry působí jako trenér na regionální úrovni.\n\nV československé lize hrál za TJ Spartak TAZ Trnava. Nastoupil ve 37 ligových utkáních.\n\n"}
{"id": "1012244", "url": "https://cs.wikipedia.org/wiki?curid=1012244", "title": "Il Gesù", "text": "Il Gesù\n\nIl Gesù [\"džezú\"], česky kostel Jména Ježíš v Římě, je mateřský kostel Tovaryšstva Ježíšova (jezuitů). Byl postaven v letech 1568-1580 podle plánů Jacopa Barozziho da Vignola a pod vedením Giacoma della Porta. Jednolodní raně baroková stavba s kupolí a bočními kaplemi bez věže stojí na náměstí \"Piazza del Gesù\", nedaleko od \"Piazza Venezia\" a od památníku Viktora Emmanuela II. Kostel je pokládán za jednu z prvních barokních staveb a stal se vzorem pro stovky jezuitských kostelů po celém světě – například pro kostel svatého Ignáce v Praze.\n\nKostel stojí na místě staršího kostela P. Marie, kam se zakladatel jezuitů, svatý Ignác z Loyoly, chodíval modlit. Roku 1551 navrhl, aby se zde postavil řádový kostel. Kardinál B. da Cueva oslovil Michelangela, který se dokonce nabídl, že projekt udělá zdarma. Stavbou byl však pověřen J. da Vignola. G. della Porta stavbu dokončil; podílel se hlavně na stavbě kupole, apsidy a upravil také návrh průčelí.\n\nPodle N. T. Whitmana je stavba výrazem změn katolické liturgie po tridentském koncilu. Nemá předsíň, takže návštěvník vstupuje přímo do hlavního prostoru. Opouští schéma baziliky s bočními loděmi, příčná loď je jen naznačena, takže vzniká jednotný prostor, soustředěný k hlavnímu oltáři, jako tomu bylo už u kazatelských kostelů (františkánských a dominikánských) od 13. století. Opouští sloupy a vytváří velké plochy stěn, které se hodí pro malířskou výzdobu, stejně jako jednoduchá valená klenba, osvětlená vysoko položenými okny s lunetami.\n\nKostel byl vysvěcen roku 1584 a až do zrušení jezuitského řádu (1773) byl také sídlem jeho nejvyššího představeného (generála). Při opravách v 19. století bylo upraveno i vnitřní zařízení. Od roku 1967 je také titulárním kostelem některého z kardinálů.\n\nJednolodní stavba bez věží je 75 m dlouhá a 35 m široká (loď 25 m) a má bohatě členěné průčelí, rozdělené do dvou poschodí, s typickými velkými volutami a trojúheníkovým štítem. Prostorná loď má valenou klenbu, zcela pokrytou freskami, stejně jako vnitřek kupole a lucerny. Přepážky mezi bočními kaplemi nahrazují vnější opěráky a kaple jsou mezi sebou propojeny průchody.\n\nStropní fresku, představující „triumf jména Ježíš“ vytvořil Giovanni Battista Gaulli (1639–1709), který vymaloval i kupoli. Hlavní oltář je z poloviny 19. století. V chóru je busta kardinála Roberta Bellarmina (1542–1621) od Berniniho, který se v tomto kostele denně modlil. Mohutná čtvrtá kaple po levé straně je kaple sv. Ignáce a v ní je také sv. Ignác pochován. Hlavní oltář navrhl Andrea Pozzo v polovině 19. století, sochu světce vytvořil francouzský sochař Pierre Le Gros (1666–1719).\n\n\n\n"}
{"id": "1012247", "url": "https://cs.wikipedia.org/wiki?curid=1012247", "title": "Renee Rosnes", "text": "Renee Rosnes\n\nRenee Rosnes, rodným jménem Irene Louise Rosnes (* 24. března 1962) je kanadská klavíristka. Ve svých třech letech se začala učit hrát na klavír; o jazz se začala zajímat během středoškolských studií. Svou profesionální kariéru zahájila v polovině osmdesátých let jako členka skupiny saxofonisty Joe Hendersona. Později, v roce 1989, začala vystupovat s pozounistou J. J. Johnsonem a v jeho kapele zůstala až do roku 1996, kdy se Johnson přestal věnovat hudbě. Během své kariéry spolupracovala s mnoha hudebníky, mezi které patří například Marian McPartland, George Mraz, Dizzy Gillespie a v letech 2004 až 2009 byla členkou skupiny SFJAZZ Collective. Od roku 2007 je jejím manželem klavírista Bill Charlap. Je držitelkou několika cen Juno.\n\n"}
{"id": "1012249", "url": "https://cs.wikipedia.org/wiki?curid=1012249", "title": "Klasifikace (umělá inteligence)", "text": "Klasifikace (umělá inteligence)\n\nKlasifikace je ve strojovém učení a statistice druh problému, kde je cílem zařadit nový vzorek do jedné nebo více kategorií na základě množiny trénovacích dat, která obsahuje vzorky, jejichž kategorie je známa. K tomu máme k dispozici trénovací množinu obsahující pozorování (data, instance), pro která jsou kategorie správně určeny. Jednotlivá pozorování jsou analyzována do množiny kvantifikovatelných vlastností, známých jako nezávislé proměnné, rysy, fíčury (features) apod. Tyto vlastnosti můžou být kategoriální (např. „A“, „B“, „AB“ nebo „O“ pro krevní skupiny), ordinální (např. „velký“, „střední“ nebo „malý“), celočíselné (např. počet výskytů slova v emailu) anebo reálné (např. měření krevního tlaku). Některé algoritmy pracují pouze s diskrétními hodnotami a požadují, aby se celočíselná nebo reálná data \"diskretizovala\", tj. převedla se na kategorie obsahující podobná pozorování (např. „méně než 5“, „mezi 5 a 10“, „víc než 10“). Jako příklad problému klasifikace je přiřazení emailu do třídy „spam“ nebo „ne-spam“ anebo přiřazeni diagnozy danému pacientovi, podle jeho pozorovaných charakteristik (pohlaví, věk, krevní tlak, přítomnost nebo absence určitých symptomů, …)\n\nAlgoritmus, který implementuje klasifikaci, se nazývá klasifikátor. Tento termín se používá také pro matematickou funkci, která je implementována algoritmem, a zobrazuje vstupní data na třídy.\n\nV terminologii strojového učení je klasifikace považována za metodu učení s učitelem, to jest učení, při kterém je známá trénovací množina správně klasifikovaných příkladů. Analogická metoda v učení bez učitele je známá jako klastrování a spočívá ve spojování dat do kategorií podle nějaké míry vnitřní podobnosti (např. odvozené ze vzdálenosti mezi instancemi, které jsou považovány za vektory ve vícedimenzionálním vektorovém prostoru).\n\nTerminologie není jednotná a liší se v statistice a strojovém učením, případně v různých aplikačních oblastech.\n\n\n\nKonkrétní praktické úlohy můžou formálně spadat do některého výše uvedeného druhu, ale můžou mít další vlastnosti, které je činí obtížnými z jiných důvodů, a případně je vhodné používat jiné, specializované algoritmy. Například binární klasifikace je základní úloha získávání informací (information retrieval), kdy máme určit, zda dokument je relevantní nebo nerelevantní, ale počet atributů dokumentu odpovídá počtu slov (dané slovo je/není v dokumentu) a je typicky velký.\n\nPříbuzné úlohy jsou například ranking pozorování, tj. určování pořadí. Rozpoznávaní vzorů je také příbuzná úloha binární (pro jeden vzor) nebo diskrétní klasifikace (pro několik vzorů), ale liší se tím, že vzor je často lokální a netýká se celého příkladu. \"Hledání tváře na obrázku\" je příklad tohoto druhu.\n\nPro různé druhy klasifikace jsou různé algoritmy. Algoritmy pro binární klasifikaci se dají použít pro řešení pokročilejších úloh.\n\nPro binární klasifikaci se používají rozhodovací stromy, perceptron v několika variantách, k-NN a další.\n\nPokročilé metody spočívají v kombinaci několika klasifikátorů. (náhodný les …)\n\nNejjednodušší klasifikátor je pro lineárně oddělitelné množiny pozitivních a negativních příkladů. Ale vstupní data typicky obsahují chyby neboli šum a pak tento jednoduchý přístup není použitelný. \n\nCelkové schéma přístupu je, že se nejdříve naučí (\"natrénuje\") klasifikátor na základě trénovacích dat. Hotový klasifikátor se pak používá pro klasifikaci nových dat.\n\nKomplikace vyžadující speciální přístup a algoritmy jsou, když je příkladů mnoho (miliony) nebo naopak málo nebo když je rysů mnoho, případně jsou závislé. Pokud vybraný algoritmus data nezvládá, použije se předzpracování dat, kterému je věnována podkapitola.\n\nNejčastější podoba dat je seznam rysů, kde každý rys má daný typ hodnot. Rysy podle typů hodnot se principiálně dělí na diskrétní a spojité, které obvykle potřebují jiný přístup při učení a případně jiné algoritmy. Pokud algoritmus dovoluje zpracovat jen určitý typ rysů, je možné hodnoty převést případně se ztrátou informace, viz předzpracování. \n\nV případě úlohy klasifikace a učení s učitelem má každý vstupní příklad určen výslednou kategorii jako hodnotu jednoho z rysů.\n\nJiné možnosti než učení s učitelem jsou polosupervizované učení a transdukce (ve strojovém učení). Tyto metody dokáží využít i data, pro která nejsou určeny výsledné kategorie – takových dat je obvykle víc, obvykle je lacinější je získat a z hlediska výsledné kategorie nejsou zašuměna (když se experti určující kategorii neshodli).\n\nV úvodu. A taky strukturované a hierarchické, případně metadata.\n\nSurová data získaná z databází není vhodné použít přímo.\n\nPředzpracování může identifikovat a vyloučit outliery, doplnit chybějící hodnoty, sjednotit zápis a formu příkladů (například kalendářní data jsou různorodá) apod. Spojitá data můžeme zdiskrétnit (rozdělit na několik intervalů, je několik method) nebo naopak, pokud to algoritmus vyžaduje.\n\nDalší předzpracování může vybrat podmnožinu dat, pokud je dataset velký. Kromě do očí bijícího náhodného výběru můžeme chtít vybrat příklady typické nebo je pokrýt reprezentativně, což může znamenat například zachování poměru tříd nebo zachování zajímavých či typických příkladů. \n\nPředzpracování může vybrat atributy v rámci výběru rysů anebo může atributy přidat pomocí extrakce rysů. První přístup se typicky používá, pokud je atributů mnoho, či jsou závislé a nerelevantní. Druhý přístup se používá, pokud jsou jednotlivé atributy nevhodné pro další zpracování a potřebujeme jejich kombinace. Některé metody klasifikace totiž z principu nebo kvůli jednoduchosti zpracovávají atributy samostatně.\n\nDalší druh transformací jsou globální transformace. Číselná data v nějakém metrickém (pod)prostoru můžeme rotovat, natáhnout, centrovat … Používané techniky jsou latentní sémantické indexování (LSI), analýza hlavních komponent (PCA) a další. Například pro klasifikaci pomocí support vector machines (SVM) se doporučuje atributy standardizovat, aby měly střední hodnotu 0 a standardní odchylku 1.\n\nJe známo mnoho měr kvality klasifikátoru. Už byla vzpomínána ROC křivka. Měření se provádí na nových, nepoužitých datech, tzv. testovacích.\n\nObecně, různé chyby můžou mít různou cenu. Pro binární klasifikátory cena chyby pro falešná pozitiva a falešná negativa (nazývaných taky \"chyba prvního druhu\" a \"chyba druhého druhu\") může být různá. Pro obecné třídy cena chyby může být odvozena z podobnosti tříd; čím jsou třídy podobnější, tím je penalizace za chybu menší.\n\n"}
{"id": "1012252", "url": "https://cs.wikipedia.org/wiki?curid=1012252", "title": "José David Casado", "text": "José David Casado\n\nJosé David Casado García (* 14. ledna 1988, Almería, Španělsko) je španělský fotbalový záložník, v současnosti hráč klubu 1. FK Příbram.\n\nVe Španělsku působil mj. v mládežnické akademii La Masia klubu FC Barcelona. Poté hrál za kluby z nižších španělských soutěží. V roce 2013 odešel do Maďarska do klubu Kazincbarcikai SC, pak hrál ve slovenském TJ OFC Gabčíkovo.\n\nV červenci 2014 přestoupil do slovenského celku FC Spartak Trnava, kde podepsal dvouletou smlouvu. Za Spartak debutoval ve Fortuna lize 13. července 2014 proti FC ViOn Zlaté Moravce (výhra 3:0). S Trnavou se představil v Evropské lize UEFA 2014/15. V prosinci 2015 se s ním vedení Spartaku dohodlo na ukončení smlouvy.\n\nOd ledna do června 2016 působil v rumunském klubu FC Botoșani.\nZačátkem září 2016 jej angažoval český prvoligový klub 1. FK Příbram, který prožíval nevydařený start do sezóny 2016/17. Od hráče očekával kreativitu v útočné fázi.\n\n"}
{"id": "1012255", "url": "https://cs.wikipedia.org/wiki?curid=1012255", "title": "Maniac Cop III – Odznak mlčení", "text": "Maniac Cop III – Odznak mlčení\n\nManiac Cop III – Odznak mlčení je americký horor z roku 1993 režisérů Williama Lustiga a Joela Soissona. Scénář napsal Larry Cohen. Jde o sequel filmu Maniac Cop 2 z roku (1990).\n\nVe filmu hrají Robert Davi, Robert Z'Dar, Caitlin Dulany, Gretchen Becker, Paul Gleason, Jackie Earle Haley a další.\n\nMatt Cordell (Robert Z'Dar) byl sice v minulém filmu pohřben, ale jistý šaman ho pomocí černé magie vrátil zpět k životu. Šílený policista se tak potřetí vrací s jediným cílem – zabít každého, kdo mu přijde do cesty.\n\n\n\n"}
{"id": "1012263", "url": "https://cs.wikipedia.org/wiki?curid=1012263", "title": "Emil Soukup", "text": "Emil Soukup\n\nMons. Emil Soukup (* 30. června 1939, Plzeň) je český římskokatolický kněz, farář ve farnosti u plzeňské katedrály sv. Bartoloměje a kaplan Jeho Svatosti. Jeho mladší bratr Ing. arch. Jan Soukup je architekt.\n\nAbsolvoval gymnázium ve svém rodišti a po maturitě v roce 1957 začal studovat na Cyrilometodějské bohoslovecké fakultě v Litoměřicích, kde také 24. června 1962 přijal kněžské svěcení. Poté působil jako kaplan v Domažlicích a následně jako administrátor v Lomnici nad Lužnicí (v letech 1969 až 1974) a později v Českém Krumlově. V roce 1993 byl přijat do nově vzniklé plzeňské diecéze a stal se farářem v Domažlicích, ke dni 1. září 2001 pak byl přeložen do plzeňské katedrální farnosti. Dne 7. května 2009 jej papež Benedikt XVI. jmenoval papežským kaplanem.\n\n"}
{"id": "1012264", "url": "https://cs.wikipedia.org/wiki?curid=1012264", "title": "Frances Brandonová", "text": "Frances Brandonová\n\nFrances Brandonová (16. července 1517 Hatfield – 20. listopadu 1559 Londýn) byla anglická šlechtična, druhé dítě a nejstarší dcera Marie Tudorovny (1496-1533) a Charlese Brandona, 1. vévody ze Suffolku (1484-1545). Narodila se v Hatfieldu v Hertfordshiru a své dětství strávila v péči své matky.\n\nFrancesa byla druhorozená dcera Charlese Brandona, 1. vévody ze Suffolku a Marie Tudorovny, která ji vychovávala. Francesa měla několik sourozenců; bratra Jindřicha (1516-1522), sestru hraběnku z Cumberlandu Eleanoru (1519-1547) a dalšího bratra Jindřicha (1523-1534), který byl 1. hrabě z Lincolnu.\n\nFrancesa si byla si blízká se svou tetou Kateřinou Aragonskou, první ženou jejího strýce a krále Jindřicha VIII. a se svou sestřenicí budoucí královnou Marií I. V roce 1533 obdržela od krále povolení ke svatbě s Jindřichem Greyem, 1. vévodou ze Suffolku, toho roku se za něj na Southwarku i vdala.\n\nPrvní dvě těhotenství skončila narozením syna a dcery, avšak oba zemřeli v mládí. Jedinými dětmi, které přežily dětství, byly tři dcery:\nPo smrti jejích bratrů se titul vévoda ze Suffolku navrátil zpět koruně. Poté se dostalo povolení jejímu manželovi tento titul používat.\n\nFrancesa byla považována za silnou a energickou ženu. Od svých dcer hodně očekávala a poskytla jim vzdělání na stejné úrovni jako měly její sestřenice, budoucí královny Marie I. a Alžběta I. Dle všeho byla na dcery, především na Janu, velmi přísná. Přála si syna a když se jí narodily pouze tři dcery, byla velmi zahořklá.\n\nVévodkyně díky přátelskému vztahu se šestou ženou svého strýce Kateřinou Parrovou pomohla své dceři Janě získat poručnictví právě u Kateřiny Parrové na jejím sídle poté, co se znovu vdala a to za Thomase Seymoura hraběte ze Sudeley.\n\nFrances začala se svým manželem a Thomasem Seymourem spřádat plány o provdání své dcery Jany za budoucího krále Eduarda VI., který však zanedlouho umírá. Na místo protektora dosedá Jan Dudley, který Janu provdává za svého syna Guildforda a tím ji přibližuje opět trůnu, neboť na smrtelné posteli Eduarda VI. přesvědčí, aby v nástupnictví přeskočil své dvě sestry a rovnou na trůn dosadil Janu. Frances se svého nároku na trůn vzdává ve prospěch své dcery.\n\nOvšem po devíti dnech, co byla Jana královnou, nastoupí na trůn Marie I., a Janu zavře do Toweru i s jejím otcem vévodou ze Suffolku.\n\nFrances se stáhne do ústraní a prosí královnu Marii I. o život svého manžela, kterého královna propouští. Ovšem Jane zůstává zavřena v Toweru dál i se svým manželem.\n\nDne 25.1.1554 se vévoda ze Suffolku zúčastní povstání vedeného Wyattem mladším, které je potlačeno a on zajat. Povstání mělo za poslání nahradit katolickou Marii za protestantskou Jane a zabránit Marii ve sňatku se španělským princem Filipem II. Po této vzpouře se pro královnu stává Jana nebezpečnou, i když se do vzpoury sama nezapojila, a dne 12. února 1554 je sťata i se svým manželem. Její otec, vévoda ze Suffolku, je sťat o 11 dní později.\n\nV této chvíli zůstává Frances sama se dvěma dcerami, a protože její manžel byl prohlášen za zrádce, i bez financí.\n\nFrances a její dvě dcery poté slouží u dvora královně Marii I., aby byly pod neustálým dohledem. V dubnu 1555 španělský velvyslanec napsal o možném svazku mezi Frances a Edwardem Courtenayem 1. hraběte z Devonu, s jedním z posledních potomků Plantagenetů. Jejich další potomci by pak měli opět pevný nárok na trůn. Frances se však kvůli bezpečnosti provdala za svého podkoního Adriana Stokese. Jejich případné děti by již nebyly považovány za následníky trůnu. Vzali se roku 1555.\n\nMěli spolu tři děti\nFrances Grey, vévodkyně ze Suffolku, zemřela dne 20. listopadu 1559. Byla pohřbena ve Westminsterském opatství na náklady královny Alžběty I.\n"}
{"id": "1012270", "url": "https://cs.wikipedia.org/wiki?curid=1012270", "title": "Antonín Maria Claret", "text": "Antonín Maria Claret\n\nSvatý Antonín Maria Claret (psáno také jako Klaret) (španělsky \"Antonio María Claret y Clarà\") (23. prosince 1807, Sallent – 24. října 1870, Fontfroide) byl španělský katolický kněz a zakladatel misijního řádu synů Neposkvrněného srdce blahoslavené Panny Marie (zvaných klaretini), arcibiskup v Santiagu de Cuba.\n\nPocházel z početné rodiny (byl pátý z deseti dětí). Původně pracoval jako tkadlec, později odešel do Barcelony. Zde vstoupil v roce 1829 do semináře a v roce 1835 byl vysvěcen na kněze. Poté působil jako kněz v rodném Katalánsku. Roku 1839 vstoupil v Římě do noviciátu jezuitů, ale kvůli zdravotnímu stavu nemohl ve formaci pokračovat. Vrátil se do Španělska, působil zde jako lidový kazatel a misionář.\n\nV roce 1849 založil misionářskou kongregaci klaretinů, o rok později byl jmenován arcibiskupem v Santiagu na Kubě, kde předtím 14 let neměli biskupa. Začal zde pořádat exercicie pro kněze a lidové misie. Snažil se o rozvoj věřících v oblasti duchovní, mravní i sociální. Několikrát byl kvůli tomu na něj spáchán atentát. V roce 1857 se musel vrátit do vlasti, stal se duchovním rádcem a zpovědníkem královny Isabely II. Tu také v roce 1868 doprovázel do vyhnanství. Zúčastnil se Prvního vatikánského koncilu. Zde onemocněl a po návratu zemřel v cisterciáckém opatství ve Fontfroide v jižní Francii.\n\nBlahořečen byl 25. února 1934, Piem XI. a svatořečen 7. května 1950 Piem XII.\n\n\n"}
{"id": "1012279", "url": "https://cs.wikipedia.org/wiki?curid=1012279", "title": "Ključi (Kamčatský kraj)", "text": "Ključi (Kamčatský kraj)\n\nKljuči (rusky \"\") jsou obec (v letech 1979 až 2004 město) v Kamčatském kraji Dálněvýchodního federálního okruhu Ruské federace. Leží na Kamčatce na pravém břehu Kamčatky a při sčítání lidu v roce 2010 v ní žilo necelých šest tisíc obyvatel.\n\nKljuči leží třicet kilometrů severně od Ključevské sopky na jižním, pravém břehu řeky Kamčatky, naproti 1400 metrů vysoké sopce Charčinskij. Od Petropavlovska-Kamčatského, správního střediska Kamčatského kraje, jsou Ključi vzdáleny 450 kilometrů směrem na sever. Od sídla městského typu Usť-Kamčatska, kde se Kamčatka vlévá do Tichého oceánu, je obec Ključi vzdálena sto kilometrů na západ.\n\nJen tři kilometry od Ključů je vojenská Ključská letecká základna a ve vzdálenosti 130 kilometrů je raketový polygon Kura, který slouží k testování mezikontinentálních balistických raket.\n\nV roce 1951 se Ključi staly sídlem městského typu, v roce 1979 dokonce městem a k roku 1989 měly přes jedenáct tisíc obyvatel, ale v devadesátých letech dvacátého století se počet obyvatel začal prudce propadat a v roce 2004 ztratily Ključi status města.\n"}
{"id": "1012280", "url": "https://cs.wikipedia.org/wiki?curid=1012280", "title": "Ključi", "text": "Ključi\n\nKljuči je název mnoha sídel, mimo jiné:\n\n"}
{"id": "1012282", "url": "https://cs.wikipedia.org/wiki?curid=1012282", "title": "Světový pohár klubů ISBHF 2014", "text": "Světový pohár klubů ISBHF 2014\n\nSvětový pohár klubů ISBHF 2014 je 19. ročníkem a nese název World Cup 2014. Hokejbalový turnaj pořádá Slovensko a uskuteční se v Nitře od 28. srpna do 31. srpna 2014. Turnaje se zúčastní celkem 15 týmů ze 7 různých zemí. Pohár bude obhajovat český tým HBT Vlašim.\n\nBude doplněno.\n\nBude doplněno.\n\nBude doplněno.\n\n"}
{"id": "1012297", "url": "https://cs.wikipedia.org/wiki?curid=1012297", "title": "Wilhelm Stärze", "text": "Wilhelm Stärze\n\nWilhelm Stärze (8. února 1851 Mníšek – 24. listopadu 1902 Frýdlant) byl architekt, který působil ve Frýdlantu. \n\nVe své tvorbě se specializoval na technické stavby. Navrhoval například úpravy ve frýdlantském Zámeckém pivovaru. K jeho dalším dílům patří márnice s kůlnou na oldřichovském hřbitově, rekonstrukce frýdlantského špitálu (dům čp. 176), přestavba větrného mlýna ve Vysokém na rozhlednu s restaurací či přestavba vodní pily čp. 21 v Oldřichově v Hájích. Svou praxi po studiu liberecké průmyslové školy u něj absolvoval také architekt Rudolf Bitzan.\n"}
{"id": "1012298", "url": "https://cs.wikipedia.org/wiki?curid=1012298", "title": "Renata Sabongui", "text": "Renata Sabongui\n\nRenata Sabongui (* 10. únor 1960 Příbram) je baletní mistryní, vysokoškolskou pedagožkou, producentkou a manažerkou.\n\nJejím nevlastním otcem je Egypťan, od něhož získala své příjmení. V devíti letech se za ním s matkou přestěhovala z Příbrami do egyptského hlavního města Káhiry. V Egyptě navštěvovala lekce baletu. Po roce a půl se vrátila zpět do Příbrami, protože chtěla tancovat a žila u prarodičů.\n\nVystudovala taneční konzervatoř a v letech 1979 až 1983 obor taneční pedagogika a dějiny umění na Akademii múzických umění v Praze. Následně vyučovala tanec v Rakousku a Německu, kde poznala svého budoucího manžela, amerického právníka. Odstěhovala se s ním do USA, kde pak mimo jiné vyučovala balet i Chelsea Clintonovou (dceru prezidenta Billa Clintona).\n\nV roce 1995 přijela původně na tři měsíce do České republiky, protože přijala nabídku Vlastimila Harapese na spolupráci s Národním divadlem. Nakonec se rozešla s manželem a v ČR již zůstala trvale. Později se znovu provdala za Čecha.\n\nV letech 1998 až 2000 vedla zahraniční oddělení Národního divadla a byla navržena jako první žena v historii na post ředitele Národního divadla.\n\nZaložila baletní školu v Příbrami. Byla uměleckou ředitelkou Plesu v Opeře, je producentkou mezinárodních kulturní akcí (Čeští umělci v Kennedy Centru, čeští umělci v Kambodži, do Prahy přivezla Michaila Baryšnikova, Alvina Aileyho a další).\n\nUčí na Akademii múzických umění v Praze a na pražské taneční konzervatoři, vede lekce pilates pro veřejnost. Právě pilates přivezla v 90. letech 20. století jako první do ČR, jako jediná Evropanka má licenci přímo od jednoho z nejslavnějších učitelů pilates Rona Fletchera.\n\nMimo jiné je známa svým přátelstvím s Jeho Veličenstvem kambodžským králem Norodomem Sihamonim.\n\nKromě pěti Pilates DVD vydala i dvě knihy, \"Pilates pro usnadnění početí\" a \"Národní divadlo? Alfa i omega mého života!\" \n\nRenata Sabongui je vdaná, má dceru Claire a syna Jiřího.\n\nV doplňovacích volbách do Senátu PČR v roce 2014 kandidovala za TOP 09 a STAN v obvodu č. 22 – Praha 10. Se ziskem 15,55 % hlasů těsně (o pět hlasů) skončila na 3. místě a nepostoupila tak ani do druhého kola.\n"}
{"id": "1012299", "url": "https://cs.wikipedia.org/wiki?curid=1012299", "title": "Birth of the Cool", "text": "Birth of the Cool\n\nBirth of the Cool je kompilační album amerického jazzového trumpetisty Milese Davise, vydané v roce 1957 prostřednictvím hudebního vydavatelství Capitol Records. Skladby pocházejí z období ledna a dubnu 1949 a března 1950; nahrány byly ve studiu WOR Studios v New Yorku.\n\n\n\n\n"}
{"id": "1012303", "url": "https://cs.wikipedia.org/wiki?curid=1012303", "title": "Theofanis Gekas", "text": "Theofanis Gekas\n\nTheofanis „Fanis“ Gekas (řecky Θεοφάνης Γκέκας; * 23. května 1980, Larisa, Řecko) je řecký fotbalový útočník, v současné době hráč FC Sion. Je to „fotbalový cestovatel“, prošel celou řadou klubů. Nastupuje za řeckou reprezentaci. Je to také nejlepší střelec řecké Superligy za sezonu 2004/05 (celkem 18 gólů v dresech Kallithea FC a Panathinaikosu) a nejlepší kanonýr 1. německé Bundesligy za sezonu 2006/07 (20 gólů v dresu VfL Bochum).\n\nGekas hrál v Řecku za Larissu, Kallitheu a Panathinaikos. Působil v Německu (VfL Bochum, Bayer 04 Leverkusen, Hertha Berlín, Eintracht Frankfurt), v Anglii (Portsmouth FC), Španělsku (Levante UD), Turecku (Samsunspor, Akhisar Belediyespor, Konyaspor) a Švýcarsku (FC Sion).\n\nV sezoně 2004/05 se stal nejlepším střelcem řecké Superligy, dal celkem 18 gólů v dresech Kallithea FC a Panathinaikosu.\n\nV dresu Bochumi se stal s 20 góly nejlepším střelcem 1. německé Bundesligy za sezonu 2006/07.\n\nV A-mužstvu Řecka debutoval 30. března 2005 proti týmu Albánie. S 10 brankami se stal nejlepším střelcem evropské kvalifikace na MS 2010 před devítigólovými Edinem Džekem z Bosny a Hercegoviny a Angličanem Wayne Rooneym.\n\nÚčast Theofanise Gekase na vrcholových turnajích:\n\n"}
{"id": "1012304", "url": "https://cs.wikipedia.org/wiki?curid=1012304", "title": "Bob James", "text": "Bob James\n\nBob James (* 25. prosince 1939) je americký zpěvák a hráč na klávesové nástroje. Ve svých čtyřech letech začal hrát na klavír a později studoval hudbu na Michiganské universitě. Svou profesionální kariéru zahájil počátkem šedesátých let; v letech 1965 až 1968 například doprovázel zpěvačku Sarah Vaughan. Později pracoval převážně jako studiový hudebník a v roce 1974 vydal své první album \"One\"; v pozdějších letech vydal mnoho dalších nahrávek. Během své kariéry spolupracoval s mnoha dalšími hudebníky, mezi které patří například Gábor Szabó, Ron Carter, Earl Klugh, J. J. Johnson, Hubert Laws nebo David Sanborn. Od roku 1991 je členem skupiny Fourplay.\n\n"}
{"id": "1012307", "url": "https://cs.wikipedia.org/wiki?curid=1012307", "title": "Idris Muhammad", "text": "Idris Muhammad\n\nIdris Muhammad, rodným jménem Leo Morris (13. listopadu 1939, New Orleans − 29. července 2014) byl americký jazzový bubeník. Svou profesionální kariéru zahájil ve svých šestnácti letech a své debutové album nazvané \"Black Rhythm Revolution!\" vydal v roce 1970. Během své kariéry spolupracoval s mnoha hudebníky, mezi které patří například Harold Mabern, Pharoah Sanders, Gene Ammons, Randy Weston, Ahmad Jamal nebo Lou Donaldson. V šedesátých letech konvertoval k Islámu a právě v této době začal používat jméno Idris Muhammad. Roku 1966 se oženil s Dolores Brooks, zpěvačkou skupiny The Crystals; manželství se rozpadlo v roce 1999.\n"}
{"id": "1012309", "url": "https://cs.wikipedia.org/wiki?curid=1012309", "title": "Don Randi", "text": "Don Randi\n\nDon Randi (* 25. února 1937, New York) je americký jazzový klavírista. Byl členem skupiny studiových hudebníků The Wrecking Crew. Během své kariéry spolupracoval s mnoha hudebníky, mezi které patří například Elvis Presley Cass Elliot, Nancy Sinatra nebo skupiny Love, Buffalo Springfield a The Beach Boys. Během své kariéry rovněž vydal několik nahrávek jako leader. V roce 1970 otevřel v losangeleském předměstí Studio City klub The Baked Potato.\n\n"}
{"id": "1012311", "url": "https://cs.wikipedia.org/wiki?curid=1012311", "title": "Jearl Milesová Clarková", "text": "Jearl Milesová Clarková\n\nJearl Milesová Clarková (* 4. října 1966 Gainesville, Florida) je bývalá americká atletka, specializující se na běh na 400 a 800 metrů, čtyřnásobná účastnice olympijských her a mnohonásobná medailistka z mistrovství světa.\n\nJejím prvním mezinárodním úspěchem byla stříbrná medaile ze štafetového závodu na 4 x 400 metrů na mistrovství světa v Tokiu v roce 1991. Stejného úspěchu dosáhla na olympiádě v Barceloně o rok později jako členka čtvrtkařské štafety USA. Její největší individuální úspěch bylo vítězství v běhu na 400 metrů na světovém šampionátu v roce 1993, kde zároveň byla členkou vítězné americké štafety na 4 x 400 metrů.\n\n"}
{"id": "1012312", "url": "https://cs.wikipedia.org/wiki?curid=1012312", "title": "Vic Damone", "text": "Vic Damone\n\nVic Damone, rodným jménem Vito Rocco Farinola (* 12. června 1928, Brooklyn, New York, New York, USA - 11. února 2018, Miami Beach, Florida) byl americký zpěvák. \n\nJeho matka hrála na klavír a on se již od dětství věnoval zpěvu. Jeho vůbec první nahrávka v podobě písně „I Have But One Heart“ se umístila na sedmé příčce hitparády časopisu \"Billboard\". V letech 1954 až 1958 byla jeho manželkou italská herečka Pier Angeli; později se oženil ještě čtyřikrát − v letech 1987 až 1996 byla například jeho manželkou herečka a zpěvačka Diahann Carroll. \nV roce 1997 byl uveden do Songwriters Hall of Fame. V roce 2009 vydal autobiografickou knihu nazvanou \"Singing Was the Easy Part\".\n\n"}
{"id": "1012314", "url": "https://cs.wikipedia.org/wiki?curid=1012314", "title": "Klášter Agios Nektarios Kryoneriou", "text": "Klášter Agios Nektarios Kryoneriou\n\nAgios Nektarios Kryoneriou () je řecký pravoslavný klášter a kostel na ostrově Rhodos, jenž se nachází ve vnitrozemí ostrova po cestě z letoviska Kolymbie na úbočí hory Profitis Ilias přibližně pět kilometrů od Sedmi pramenů (Epta Piges) a dva kilometry od vesnice Archipolis v obecní jednotce Afantou, pod kterou spadá. Jedná se o pravoslavný kostel byzantského stylu zasvěcený svatému Nektariovi Eginskému. První sakrální stavba vznikla na místě dnešního kostela již v roce 1966, na popud manželů Kyriaka Kostomoiriho a jeho ženy Rosemary zde vznikla malá kaple zasvěcená právě svatému Nektariovi, který svými zázračnými schopnostmi vyléčil jejich syna z obrny. Díky nárůstu poutníků, obdivovatelů svatého Nektaria, bylo rozhodnuto v roce 1970 kapli zbourat a místo ní postavit větší chrám. Jednolodní kostel s kopulí a transeptem byl v následně v roce 1974 vysvěcen rhodskou svatou diecézí. Dnes je součástí ženského kláštera a slouží zde dvě jeptišky. V chrámu se nachází několik malých relikvií svatého Nektaria, každý rok se zde v den jeho svátosti – 9. října – konají slavnosti. Kostel je přístupný veřejnosti za volné vstupné.\n\nPod kostelíkem se ve směru od Sedmi pramenů na pravé straně silnice nachází odpočívadlo, kde je možné při návštěvě zastavit. Odtud je možné vyjít na naučnou stezku o rhodské kvetoucí flóře. Při výjezdu směrem ke vsi Archipoli stojí po levé straně památný strom, starý platan, jehož mohutný kmen je vykotlaný a do přírodního komína lze vstoupit otvorem na boku stromu. Ke klášteru vedou od silnice dvě přístupové cesty. První je příjezdová cesta začínající u platanu, která ústí do nádvoří, které je oproti kostelu mírně snížené. Druhou jsou schody, které začínají asi deset metrů před platanem u taverny kolmo od silnice a přichází k bočnímu vchodu do kostela přes příčnou loď. Při cestě nahoru po schodišti se po levé straně nachází zvoniční věž stojící mimo baziliku.\n\nDo kostela se ovšem vchází vchodem do hlavní lodi naproti presbytáři. Kromě ze dřeva vyřezávaného ikonostu patří mezi výzdobu kostela tři zdobené lustry a malba s postavami svatých na modrém pozadí v klasickém byzantském stylu. V kopci za kostelem se nachází budova samotného kláštera. U kostela rovněž začíná čtyři kilometry dlouhá turistická stezka s převýšením 200 metrů.\n"}
{"id": "1012317", "url": "https://cs.wikipedia.org/wiki?curid=1012317", "title": "Dunlop", "text": "Dunlop\n\nDunlop může být:\n\n"}
{"id": "1012319", "url": "https://cs.wikipedia.org/wiki?curid=1012319", "title": "Amy Mbacke Thiamová", "text": "Amy Mbacke Thiamová\n\nAmy Mbacké Thiam (* 10. listopadu 1976) je bývalá senegalská atletka, specializující se na běh na 200 a 400 metrů, první sprinterka z Afriky, která se stala mistryní světa.\n\nNa mistrovství světa v roce 2001 postoupila do finále běhu na 400 metrů v nejlepším čase, ale nebyla považována za favoritku. Zvítězila však v novém osobním rekordu 49,86 s. Na dalším světovém šampionátu v roce 2003 získala ve stejné disciplíně bronzovou medaili. Na olympiádě v Athénách v roce 2004 do finále „čtvrtky\" nepostoupila. Na mistrovství světa v roce 2005 do finále běhu na 400 metrů sice postoupila, doběhla však na osmém místě.\n"}
{"id": "1012320", "url": "https://cs.wikipedia.org/wiki?curid=1012320", "title": "Copa Inca", "text": "Copa Inca\n\nCopa Inca nebo Torneo del Inca (oficiálním názvem podle sponzora Copa Movistar) je fotbalová pohárová soutěž v Peru (peruánský fotbalový pohár) pořádaná asociací Asociación Deportiva de Fútbol Profesional, složkou Peruánské fotbalové federace. Ročník 2011 se odehrál pod názvem Torneo Intermedio.\n\nV ročníku 2011 účinkovalo šestnáct týmů z peruánské 1. ligy, pět ze 2. ligy a 11 ze soutěže zvané Copa Perú. Vítězem se stal klub José Gálvez FBC z města Chimbote.\n\n\n"}
{"id": "1012321", "url": "https://cs.wikipedia.org/wiki?curid=1012321", "title": "Frankie Dunlop", "text": "Frankie Dunlop\n\nFrankie Dunlop (6. prosince 1928, Buffalo − 7. července 2014) byl americký jazzový bubeník. Pocházel z hudební rodiny a prvním nástrojem, na který se začal učit, byla v jeho devíti letech kytara; o rok později pak přešel k bicím. Profesionální kariéru zahájil ve druhé polovině čtyřicátých let, ale později ji musel kvůli nástupu do armády (sloužil v Korejské válce) ukončit. Později se k hudbě vrátil a spolupracoval s mnoha hudebníky, mezi které patří například Charles Mingus, Sonny Rollins, Randy Weston, Thelonious Monk nebo Richard Davis. V roce 1984 ukončil hudební kariéru. Jeho bratrem byl jazzový klavírista Boyd Lee Dunlop.\n\n"}
{"id": "1012326", "url": "https://cs.wikipedia.org/wiki?curid=1012326", "title": "Karl Guthe Jansky", "text": "Karl Guthe Jansky\n\nKarl Guthe Jansky (22. října 1905 – 14. února 1950) byl americký fyzik a radioinženýr, který v srpnu 1931 objevil rádiové vlny vycházející z Mléčné dráhy. Je považován za jednu ze zakládajících postav radioastronomie. Byl českého původu (děd Jan Jánský imigroval v 19. století do USA, přičemž si vzal Kateřinu Kouklovou z Řemešína a narodil se roku 1842 v Plasích). Byl ženatý a měl dvě děti. Zemřel v roce 1950 v New Jersey na srdeční selhání.\n\nKarl Jansky studoval fyziku na univerzitě Wisconsin–Madison. V roce 1927 nastoupil do Bellových telefonních laboratoří v americkém státě New Jersey. Zabýval se zde hledáním příčin poruch, které narušovaly transatlantické telefonní hovory. Ty tehdy bylo možné uskutečnit pouze prostřednictvím rádiového přenosu (transatlantický telefonní kabel TAT-1 byl uveden do provozu až v roce 1956) v krátkovlnném pásmu na vlnových délkách 10 až 20 metrů.\nJanský sestrojil pro tento výzkum v roce 1931 otočnou anténu na rámové konstrukci, které měla délku 30 m a výšku 6 m. Přijímala radiové vlny s frekvencí 20,5 MHz (odpovídá vlnové délce 14,6 m). Kromě poruch vznikajících bouřkovou činností nalezl v roce 1932 i pravidelně se zesilující a zase zeslabující šumový signál. Zpočátku se domníval, že pochází ze Slunce, ale později upřesnil, že nemá periodu 24 hodin, ale o několik minut kratší (23.56:04) a že je tedy spojen se zdánlivým pohybem hvězd. Po roce měření Jansky zjistil, že signál pochází ze souhvězdí Střelce, z centra Galaxie.\n\nJansky svůj objev publikoval v roce 1933. Přesto, že se mu dostalo velké pozornosti, Jansky se už jeho dalšímu výzkumu nevěnoval.\n\nV roce 1973 byla na jeho počest pojmenována jednotka intenzity rádiových signálů jansky (zkr. Jy), používaná k měření intenzity rádiových signálů přijímaných z vesmíru. \n"}
{"id": "1012327", "url": "https://cs.wikipedia.org/wiki?curid=1012327", "title": "James Dunlop", "text": "James Dunlop\n\nJames Dunlop (31. října 1793 − 22. září 1848) byl australský astronom.\n\nUskutečnil několik významných objevů v jižní hemisféře oblohy a napsal dílo \"A Catalogue of Nebulae and Clusters of Stars in the Southern Hemisphere observed in New South Wales\", které obsahovalo seznam 629 objektů. Jen polovina objektů, které objevil se ukázaly jako skutečné, přičemž druhá polovina byly dvojhvězdy a jiné jevy, které se jevily odlišně kvůli problémům s teleskopem. Jeho nejslavnější objev je rádiová galaxie NGC 5128.\n\nZískal Zlatou medaili Královské astronomické společnosti a vedl observatoř v Parramatta.\n"}
{"id": "1012328", "url": "https://cs.wikipedia.org/wiki?curid=1012328", "title": "Stanisław Papczyński", "text": "Stanisław Papczyński\n\nStanisław Papczyński (18. května 1631, Podegrodzie - 17. září 1701, Góra Kalwaria) byl polský římskokatolický kněz a zakladatel Kongregace Mariánských otců Neposkvrněného početí Nejsvětější Panny Marie.\n\nNarodil se 18. května 1631 v Podegrodzie, kováři Tomaszovi Papkovi a Zofii Tacikowské. Při křtu dostal jméno Jan, které pak změnil na Stanisław. Měl bratra a šest sester, narodil se jako poslední. Jako dítě si vyráběl malé \"oltáře\" a účastnil se procesí v kostele. Mladý Papczyński uchovával velkou úctu k Božské prozřetelnosti, umučení Krista, Nejsvětější svátosti, Nejsvětější Panně Marii, a byl horlivým zastáncem spásy duší v očistci. Vzdělával se na jezuitských a piaristických kolejích v Podolínci, Jarosławi, Lvově a Rawě Mazowiecke. Po ukončení studií se rozhodl vstoupit k Piaristům, vzhledem k jejich mariánskému charakteru. Roku 1656 složil řeholní sliby a roku 1661 byl vysvěcen na kněze. Působil jako farář a učitel ve Varšavě.\n\nByl ceněným zpovědníkem (zpovídal mimo jiné apoštolského nuncia v Polsku Antonia Pignatelleho, pozdějšího papeže Inocence XII.). V roce 1662 vznikla samostatná polská provincie piaristů. Stanisław Papczyński toužil, aby piaristé stále zachovávali věrnost prvotnímu ideálu zakladatele a kritizoval uvolňování řehole. Generální představený piaristů ho povolal koncem října 1667 do Říma k vysvětlení jeho postojů. Při své cestě z Říma byl generálním představeným piaristů nejdříve koncem ledna 1668 poslán do sídla německé provincie piaristů v moravském Mikulově. Už v květnu téhož roku však dostal povolení odejít zpět do Varšavy. Po zmírnění řehole řádu roku 1670 požádal o zproštění slibů a přistoupil k založení nového apoštolského díla. Roku 1671 přijal bílý hábit na počest Neposkvrněného početí Nejsvětější Panny Marie, a založil první komunitu v Puszcze Korabiewickiej (později přejmenované na Mariańska). O dva roky později biskup Jacek Święcicki, schválil novou kongregaci v Puszcze Mariańské.\n\nOd tohoto momentu se začíná historie Kongregace otců Mariánů. Brzy poté poznaňský biskup Stefan Wierzbowski, pozval mariány do Nowe Jerozolimi. Stanisław Papczyński se svou komunitou zde vedl psatoraci poutníků. Postupně se mu horšilo zdraví, dožil se ještě schválení slibů tohoto shromáždění.\n\nZemřel 17. září 1701 v Góre Kalwaria, a je zde také pochován.\n\nDne 13. června 1992 byl potvrzen dekret o jeho hrdinských ctnostech.\n\nDne 16. prosince 2006 byl papežem Benediktem XVI. uznán zázrak na jeho přímluvu. Dne 12. února 2007 byla v souvislosti s plánovaným blahořečením vykonána kanonická exhumace jeho těla. Byla nalezena kostra s poměrně dobře zachovaným bílým hábitem. Některé kosti byly vyřazeny jako relikvie, zbytek zůstal v hrobě, v hlavním relikviáři. Ostatky převzaté z hrobu byly rozdány do farností, kde mu byl postaven kostel. Mariané vykonali rekonstrukci sarkofágu, který byl 250 let starý.\n\nBlahořečen byl 16. září 2007 v Licheńu Starym, ceremonii předsedal kardinál Tarcisio Bertone, vatikánský státní sekretář.\n\nDne 21. ledna 2016 uznal papež František jeho druhý zázrak na svatořečení.\n\nV neděli 5. června 2016 byl při slavnostní bohoslužbě na Svatopetrském náměstí ve Vatikánu svatořečen papežem Františkem.\n\n"}
{"id": "1012329", "url": "https://cs.wikipedia.org/wiki?curid=1012329", "title": "Charlie Persip", "text": "Charlie Persip\n\nCharlie Persip (* 26. července 1929 Morristown) je americký jazzový bubeník. Svou profesionální kariéru zahájil počátkem padesátých let, kdy hrál například s klavíristou Taddem Dameronem. Své první album jako leader vydal v roce 1960 pod názvem \"Charles Persip and the Jazz Statesmen\". Převážně však působil jako doprovodný hráč. Během své kariéry spolupracoval s mnoha hudebníky, mezi které patří například Dizzy Gillespie, Pat Martino, Randy Weston, Sonny Stitt nebo Milt Jackson.\n"}
{"id": "1012332", "url": "https://cs.wikipedia.org/wiki?curid=1012332", "title": "Vozáry", "text": "Vozáry\n\nPříjmení Vozáry nosí více různých osob:\n\n"}
{"id": "1012334", "url": "https://cs.wikipedia.org/wiki?curid=1012334", "title": "Panagiotis Glykos", "text": "Panagiotis Glykos\n\nPanagiotis Glykos (řecky Παναγιώτης Γλύκος; * 3. června 1986, Volos, Řecko) je řecký fotbalový brankář a reprezentant. Aktuálně hráč PAOK FC.\n\nGlykos hrál v Řecku za Olympiakosu Volos, PAOK FC a Agrotikos Asteras FC.\n\nV A-mužstvu Řecka debutoval 5. března 2014 proti týmu Jižní Korey. \n\nZúčastnil se Mistrovství světa 2014 v Brazílii, kam jej nominoval portugalský trenér Fernando Santos. Zde Řekové dosáhli svého historického maxima. Poprvé na světových šampionátech postoupili do osmifinále (ze základní skupiny C), tam byli vyřazeni Kostarikou v penaltovém rozstřelu poměrem 3:5 (stav po prodloužení byl 1:1). Glykos chytal pouze v zápase základní skupiny proti Pobřeží slonoviny (výhra 2:1), kdy střídal ve 24. minutě zraněnou jedničku Orestise Karnezise.\n\n"}
{"id": "1012335", "url": "https://cs.wikipedia.org/wiki?curid=1012335", "title": "Willi Wülbeck", "text": "Willi Wülbeck\n\nWilhelm \"Willi\" Wülbeck (* 18. prosince 1954, Oberhausen) je bývalý německý atlet, běžec, který se věnoval středním tratím. Jeho hlavní disciplínou byl běh na 800 metrů.\n\nV 19 letech získal stříbrnou medaili na mistrovství Evropy juniorů v běhu na 800 metrů. Na evropských šampionátech v Římě (v roce 1974) a v Athénách (v roce 1982) skončil v půlkařském finále osmý. Při premiéře mistrovství světa v atletice v Helsinkách v roce 1983 zvítězil v běhu na 800 metrů v osobním rekordu 1:43,65.\n\nJeho osobní rekord v běhu na 1500 metrů je 3:33,74 z roku 1980. Během své sportovní kariéry byl celkem desetkrát (v letech 1974 až 1983) mistrem SRN v běhu na 800 metrů.\n"}
{"id": "1012336", "url": "https://cs.wikipedia.org/wiki?curid=1012336", "title": "Incidenty Lidové revoluční strany", "text": "Incidenty Lidové revoluční strany\n\nIncidenty Lidové revoluční strany byly právní případy v Jižní Koreji, ve kterých jihokorejská vláda obvinila jedinců se socialistickými sklony v souladu s Antikomunistickým zákonem v roce 1965 (první incident) a Národním bezpečnostním zákonem v roce 1975 (druhý incident). \n\n27. prosince 2005 bylo přijato odvolání na tento případ a 23. ledna 2007 Okresní soud ve středním Soulu rozhodl, že obžalovaní nejsou vinni v souvislosti s obviněními za porušení nouzových prezidentských zákonů, Zákona o národní bezpečnosti, spiknutí a přípravě občanské války a porušení Antikomunistického zákona. \n\nPrvní incident se odehrál 14. srpna 1965. Národní zpravodajská služba z Jižní Koreje tvrdila, že Do Ye-jong (도예종), Yang Choon-woo (양춘우), Park Hyun-chae (박현채) a deset dalších osob organizovali Lidovou revoluční stranu. Podle NIS to byla „organizace, která se snaží svrhnout Korejskou republiku podle severokorejských programů“, a „snažila se získat více lidí z různých prostředí pro rozšíření struktur strany“. Do, Yang, Park a dalších šest osob bylo odsouzeno na šest let vězení, zatímco jiní byli odsouzeni od jednoho roku odnětí svobody do tří let se zkušební dobou. \n\nDruhý případ, také známý jako „incident Výboru pro znovuzaložena lidové revoluční strany“ (v korejštině: 인민 혁명당 재건 위원회 사건), se konal 9. dubna 1975. V prosinci 1972 začala vláda Pak Čong-huie s \"Yushin-systémem\", anti-ústavním systémem ve prospěch autokracie Čong-huie. Také únos Kim Te-džunga, vedoucího politika opozice znásobil hněv jihokorejských lidí způsoben systémem Yushin. Od října 1973 demonstrace proti vládě Čong-huie nabíraly na síle. \n\nMezitím, v 3. dubna 1974, prezident Pak Čong-hui oznámil existenci extremistické socialistické skupiny \"Lidová revoluční strana\", a zakázal všechny činnosti s ní související. \n\nJak narůstaly demonstrace proti diktatuře Pak Čong-huie, NIS zatkla 25. dubna 1974 bez rozkazu v rámci Národního bezpečnostního zákona 1024 lidí, včetně Do Yejonga. 253 z nich bylo uvězněno. 9. dubna 1975 Nejvyšší soud v Jižní Koreji odsoudil na smrt Do Yejonga, Yeo Jeongnama, Kim Yongwona, Lee Subyeonga, Ha Jaewana, Seo Dowona, Song Sangjin a Woo Hongseona. Pouze 18 hodin po oznámení trestu smrti vláda provedla popravy: \n\n\nPodle novějších zpráv šlo o vykonstruované procesy a vyšetřovací komise zjistila, že obvinění byly falešné. Přiznání byly získány pomocí mučení a nátlaku. Také „Lidová revoluční strana“ pravděpodobně nikdy neexistovala a ve skutečnosti byla vymyšlena KCIA.\n\n"}
{"id": "1012337", "url": "https://cs.wikipedia.org/wiki?curid=1012337", "title": "Édouard Schuré", "text": "Édouard Schuré\n\nPhilippe Frédéric Édouard Schuré (21. ledna 1841, Štrasburk – 7. dubna 1929, Paříž) byl francouzský spisovatel, filozof a muzikolog. Světovou proslulost mu přineslo jeho dílo \"Les Grands Initiés. Esquisse de l’histoire secrète des religions\" (\"Velcí zasvěcenci: tajné dějiny náboženství\"), které věnoval významným mytologickým postavám a myslitelům jakými byli Rama, Kršna, Hermés, Mojžíš, Orfeus, Pythagoras, Platon a Ježíš Kristus, a které je stále znovu vydáváno a překládano do řady jazyků.\n\nNarodil se 21. ledna 1841 ve Štrasburku, v rodině protestantského lékaře Jeana Frédérica Schuré a jeho ženy Sophie Pauline Bloechelové jako jediný syn. Jeho starší sestra Pauline Adèle zemřela na zápal plic, když jí bylo pět měsíců. Matka zemřela na zánět pobřišnice, když mu byly 4 roky. O deset let později zemřel i jeho otec a mladý Édouard žil až do svých 20 let u svého profesora historie na gymnáziu Jeana Sturma.\n\nPo maturitě se zapsal ke studiu na Právnické fakultě, aby udělal radost svému dědečkovi z matčiny strany, který tam byl děkanem. Studia práv ho ale příliš nebavila a většinu odpolední trávil na Filozofické fakultě, kde sympatizoval s mladými studenty a umělci a zamiloval si především literaturu a umění. Mezi jeho nejbližší přatele patřili hudební skladatel Victor Nessler, s jehož sestrou Mathildou se oženil, a historik Rodolphe Reuss.\nJeště před dokončením studií práv se rozhodl, že se bude věnovat poezii. V roce 1860, po smrti obou prarodičů, zdědil jejich majetek a renta mu umožnila věnovat se bez obav svým zájmům. V roce 1861 získal právnický titul ale právnickou praxi nenastoupil a s velkým zájmem se pustil do studia děl proslulých filozofů. (Descartes, Spinoza, Kant, Hegel, Schelling, Schopenhauer). Největší vliv na něj mělo dílo Georga Friedricha Creuzera \"Symbolik und Mythologie der alten Völker\", které ho inspirovalo v jeho další literární činnosti.\n\nV roce 1864 odcestoval do Německa, aby shromáždil materiál pro svoji práci \"Histoire du Lied ou de la chanson populaire en Allemagne\", na které začal pracovat již na gymnáziu, pod vedením jednoho ze svých učitelů, německého uprchlíka Alberta Grüna, který v něm vzbudil zájem o německou kulturu a filozofii. Alsasan Édouard Schuré tak získal otevřený přístup k oběma kulturám, německé i francouzské.\n\nTři hlavní etapy jeho následujícího života ovlivnily zásadním způsobem tři osoby: Richard Wagner, Marguerite Albana Mignaty a Rudolf Steiner.\n\n10. června 1865 se Édouard Schuré zúčastnil premiéry Wagnerovy opery Tristan a Isolda v Mnichově a setkal se osobně se skladatelem. Na Wagnerův podnět následovalo několikeré setkání a když Schuré odjel z Německa, rozvinula se mezi nimi přátelská korespondence. Schuré byl Wagnerovým dílem hluboce ovlivněn a věnoval mu později jeden svazek svého díla \"Histoire du Drame musical\" nazvaný \"Richard Wagner, son œuvre et son idée\" (1895) a vzpomínkovou knihu \" Souvenirs sur Richard Wagner\".\n\n18. října 1866 se oženil s Mathildou Nesslerovou, sestrou svého přítele ze studií Victora Nesslera; manželé se usadili v Paříži.\n\nKdyž vypukla v roce 1870 prusko-francouzská válka, ovlivnilo to i vztah Francouzů k německé kultuře a umění. Schuré se však svého obdivu k dílu Richarda Wagnera nevzdal a navzdory Wagnerovým protifrancouzským výpadům, obhajoval jeho hudbu jako hluboce univerzální. V roce 1873 se setkal s německým filosofem Friedrichem Nietzschem s nímž sdílel své nadšení pro dílo Richarda Wagnera.\n\nSchuré se setkal s Wagnerem naposledy v roce 1876 na prvním ročníku Hudebních slavností v Bayreuthu. Pak ale přestal přijímat Wagnerovo pozvání k dalším setkáním a přestože byl i nadále zastáncem univerzálního charakteru jeho hudby, stále více mu vadily Wagnerovy útoky proti Francii, jeho extrémní nacionalismus a pruský šovinismus. Schuré naopak začal ve svém díle oslavovat vše keltské (Francie) a negativně se stavěl k teutonismu (Německo).\n\nPři cestě do Itálie v roce 1871, kam cestoval na pozvání německé spisovatelky a překladatelky Malwidy von Meysenburg, se Schuré ve Florencii setkal s o dvacet roků mladší literátkou a spisovatelkou jménem Marguerite Albana Mignaty, původem z Korfu, která zde pořádala literární salon. Její krása, řecké kořeny, anglické vzdělání, esoterické zkušenosti nabyté v Indii, spolu se smyslem pro umění a literaturu způsobily, že k ní byl Schuré neodolatelně přitahován. Každé léto pak pobýval v Itálii, ve Florencii, aby mohl být Marguerite nablízku. Později ji označil za svoji osudovou ženu a múzu, přestože byl ženatý. Jejich vztah trval až do Margueritiny smrti v roce 1887. Napsal jí téměř 9000 dopisů, které jsou nyní uloženy v archivu ve Strasbourgu. Byla hlavní iniciátorkou jeho nejznámějšího díla \"Les Grands Initiés...\" (1900), které věnoval její památce. Schuré také napsal její životopis, který vyšel knižně spolu s její esejí o italském renesančním malíři Correggiovi pod názvem\n\"Le Corrège, sa vie et son œuvre, précédé́ d'un essai biographique sur Marguerite Albana\".\n\nV roce 1900 dílo \"Les Enfants de Lucifer\", publikované spolu s \"La Sœur gardienne\". vzbudilo pozornost Marie von Sivers, teosofistky a pozdější druhé ženy Rudolfa Steinera. Aniž by se s Édouardem Schuré znala osobně, projevila přání přeložit jeho díla do němčiny. Jejím prostřednictvím se Édouard Schuré v německé sekci Teosofické společnosti setkal s rakouským filosofem a později i zakladatelem antroposofie Rudolfem Steinerem.\n\nV roce 1906 přijel Rudolf Steiner, jako generálním tajemník německé sekce Teosofické společnosti, do Paříže, aby zde uspořádal cyklus přednášek o esoterii. Jeho přednášky spolu s příspěvky Éduarda Schuré byly publikovány v časopise La Science Spirituelle pod názvem \"Esquisse d'une Cosmogonie psychologique\" a shrnuty v knize \"L'ésotérisme chrétien\".\n\nV roce 1907 se Édouard Schuré stal členem Teosofické společnosti. Na jeho pozvání ho navštívili Rudolf Steiner a Marie von Sivers v jeho venkovském domě poblíž městečka Barr v Alsasku. Na požádání hostitele zde Rudolf Steiner napsal krátkou autobiografickou esej, která je známá jako \"Document de Barr\".\nSchuré zase souhlasil s tím, aby jeho drama \" Les Mystères d'Eleusis\" bylo hráno na Teosofickém kongresu v Mnichově.\n\nV roce 1913 vystoupil Schuré z Teosofické společnosti, podporuje Steinerův názor o univerzální roli Krista a nemožnosti nové inkarnace, jak tvrdili britští teosofisté Annie Besant a Charles W. Leadbeater.\n\nPo vyhlášení 1. světové války se Schuré cítil příliš obklopen pangermanismem a přes přetrvávající obdiv a úctu k Rudolfu Steinerovi, opustil Antroposofickou společnost, kterou Steiner založil, což bylo pro něho velmi bolestné.\n\nKe smíření se Steinerem došlo v roce 1921 na akci \"Francouzské týdny\", pořádané v sídle Antroposofické společnosti Goetheanum v Dornachu.\n\nČtyři roky po Rudolfu Steinerovi, v roce 1929, zemřel Édouard Schuré v Paříži ve věku 88 let.\n\n\n\n\n\n\n\n\n\n"}
{"id": "1012338", "url": "https://cs.wikipedia.org/wiki?curid=1012338", "title": "Orestis Karnezis", "text": "Orestis Karnezis\n\nOrestis Karnezis (řecky Ορέστης Καρνέζης; * 11. července 1985, Athény, Řecko) je řecký fotbalový brankář a reprezentant. Aktuálně hráč italského Udinese Calcio.\n\nKarnezis hrál v Řecku za OFI Kréta a Panathinaikos FC. V červenci 2013 přestoupil do italského Udinese Calcio, ale okamžitě byl poslán na hostování pro sezonu 2013/14 do španělského klubu Granada CF. \n\nHrál za řecké mládežnické výběry U17, U19 a U21. \n\nV A-mužstvu Řecka debutoval 29. února 2012 proti týmu Belgie. \n\nZúčastnil se Mistrovství světa 2014 v Brazílii, kam jej nominoval portugalský trenér Fernando Santos. Zde Řekové dosáhli svého historického maxima. Poprvé na světových šampionátech postoupili do osmifinále (ze základní skupiny C), tam byli vyřazeni Kostarikou v penaltovém rozstřelu poměrem 3:5 (stav po prodloužení byl 1:1). Karnezis byl brankářskou jedničkou a objevil se ve všech čtyřech zápasech Řecka na šampionátu. Pouze v zápase základní skupiny proti Pobřeží slonoviny (výhra 2:1) ho střídal ve 24. minutě kvůli zranění Panagiotis Glykos.\n\n"}
{"id": "1012339", "url": "https://cs.wikipedia.org/wiki?curid=1012339", "title": "Osmanská turečtina", "text": "Osmanská turečtina\n\nOsmanská turečtina či osmanština je forma turečtiny, která se používala za dob Osmanské říše. Disponovala mnoha výpůjčkami z arabštiny a perštiny a zapisovala se tureckým osmanským písmem (variantou arabského písma). Za dob největší slávy Osmanské říše tyto výpůjčky počtem výrazně převyšovaly původní turecká slova. Z tohoto důvodu byla osmanská turečtina z větší části nesrozumitelná chudým obyvatelům bez vzdělání, kteří mluvili \"kaba Türkçe\" („hrubou turečtinou“), která používala mnohem méně cizích výpůjček a která se stala základem dnešní turečtiny. K pojmenování osmanské turečtiny došlo během období Tanzimat. Osmanská turečtina de facto zanikla roku 1928, když Mustafa Kemal Atatürk provedl Atatürkovy reformy, mezi něž patřila i reforma jazyka. Atatürk ustanovil lidovou turečtinu spisovným jazykem a obrátil se k jazykovému purismu ve snaze vybudovat moderní národní stát. Zbavil se také osmanského arabského písma ve prospěch latinky, aby tak orientoval zemi více na západ a pryč od arabského světa.\n"}
{"id": "1012342", "url": "https://cs.wikipedia.org/wiki?curid=1012342", "title": "Stefanos Kapino", "text": "Stefanos Kapino\n\nStefanos Kapino (řecky Στέφανος Καπίνο; * 18. března 1994, Pireus, Řecko) je řecký fotbalový brankář a reprezentant. Aktuálně hráč německého Werderu Brémy.\n\nKapino hrál v Řecku za Panathinaikos FC, se kterým vyhrál v sezoně 2013/14 řecký fotbalový pohár. V červenci 2014 po MS 2014 přestoupil do německého 1. FSV Mainz 05.\n\nHrál za řecké mládežnické výběry U17, U19 a U21. \n\nV A-mužstvu Řecka debutoval 15. listopadu 2011 proti týmu Rumunska. \n\nZúčastnil se Mistrovství světa 2014 v Brazílii, kam jej nominoval portugalský trenér Fernando Santos. Zde Řekové dosáhli svého historického maxima. Poprvé na světových šampionátech postoupili do osmifinále (ze základní skupiny C), tam byli vyřazeni Kostarikou v penaltovém rozstřelu poměrem 3:5 (stav po prodloužení byl 1:1). Kapino plnil roli náhradního brankáře a nezasáhl na turnaji ani do jednoho zápasu (jedničkou byl Orestis Karnezis).\n\n"}
{"id": "1012344", "url": "https://cs.wikipedia.org/wiki?curid=1012344", "title": "Kovddoskaisi", "text": "Kovddoskaisi\n\nKovddoskaisi je hora v severozápadním Laponsku ve Finsku. S nadmořskou výškou 1240 metrů jde o čtvrtou nejvyšší finskou horu. S prominencí 440 metrů jde o nejprominentnější finskou horu, protože nejvyšší finská hora Halti má vrchol na norském území, asi 1,5 km od finské hranice.\n\nMnozí turisté považují Kovddoskaisi za nejtěžší z finských tisícovek, především kvůli své poloze mezi dvěma údolními jezery, prudké přístupové cestě (600 výškových metrů na 5 km) a drsnému terénu.\n\n"}
{"id": "1012346", "url": "https://cs.wikipedia.org/wiki?curid=1012346", "title": "Raffaele Riario", "text": "Raffaele Riario\n\nRaffaele Sansoni Galeoti Riario (3. května 1461, Savona, Itálie – 9. července 1521, Neapol, Itálie) byl italský kardinál. Stal se prvním člověkem v dějinách Svatého stolce, který byl do této funkce jmenován ještě před dosažením dospělosti – ve svých 16 letech.\n\nJe znám jako milovník umění, který rozpoznal talent Michelangela a pozval jej do Říma. Nechal také vybudovat renesanční římský palác \"Palazzo della Cancelleria\".\n\nNarodil se v chudé rodině. Jeho otcem byl Antonio Sansoni a matkou Violante Riario – neteř Francesca della Rovere, který se v roce 1471 stal papežem jako Sixtus IV. Díky tomuto příbuzenskému vztahu se Raffaele již 10. prosince 1477 stal kardinálem. V té době studoval kanonické právo na univerzitě v Pise. Na kněze byl vysvěcen teprve v roce 1480.\n\nAčkoli se dožil pouze 60 let, účastnil se během svého života pěti konkláve.\n"}
{"id": "1012349", "url": "https://cs.wikipedia.org/wiki?curid=1012349", "title": "Huseník douškolistý", "text": "Huseník douškolistý\n\nHuseník douškolistý (\"Arabis soyeri\") je bíle kvetoucí horská bylina, která v české přírodě neroste. Je to vytrvalý druh širokého rodu huseník.\n\nHuseník douškolistý se vyskytuje ve dvou poddruzích:\nZatím co v Alpách a Západních Karpatech je rozšířen huseník douškolistý lesklý, roste velmi podobný nominátní poddruh huseník douškolistý pravý v Pyrenejích. Projevuje se zde geologická vikarizace.\n\nDruh se nejčastěji vyskytuje v subalpínském až alpínském stupni na prameništích a březích horských potoků, ve vodou zkrápěných skalních trhlinách a na místech s vlhkou kamenitou sutí nebo zásaditou půdou. Na Slovensku je tato rostlina dost rozšířená, nejčastěji roste v horském terénu Fatransko-tatranská oblasti a Slovenského ráje, nejvýše do nadmořské výšky 1800 m.\n\nVytrvalá rostlina s růžici listů a jednou nebo více lodyhami, které vyrůstají z tenkého rozvětveného oddenku. Z boku hlavní listové růžice obvykle vyrůstají další, často prodloužené. Přímé nebo vystoupavé, tuhé a nevětvené lodyhy nesoucí květenství bývají vysoké 15 až 35 cm, jsou holé a jen řídce porostlé listy.\n\nListy přízemních růžic jsou okolo 5 cm dlouhé a 1 cm široké, čepele mají elipsovité až obvejčité a na bázi zúžené do řapíku asi 2 cm dlouhého. Po obvodě jsou celokrajné nebo oddáleně zubaté, po stranách mají 1 až 3 zuby a vrchol bývá zaoblený nebo tupě hrotitý. Na lodyze vyrůstá nejvýše 5 přisedlých elipsovitých listů s ouškatou bázi a tupým vrcholem, které se směrem vzhůru postupně zmenšují. Všechny listy jsou mírně masité, tmavě zelené, lesklé a holé. Růžice zasychají až po odkvětu.\n\nOboupohlavné čtyřčetné květy se 4 mm dlouhými stopkami vytvářejí v počtu 15 až 25 hroznovité květenství. Květy jsou bez listenů, pouze nejspodnější má listen podobný horním lodyžním listům. Vzpřímené kališní lístky asi 4 mm dlouhé jsou světle zelené s bílým okrajem, někdy bývají nafialovělé. Bílé korunní lístky jsou 6,5 × 2,5 mm velké. Kvetou v květnu až červenci.\n\nŠešule na stopkách jsou dlouhé 30 až 45 mm a okolo 2 mm hrubé, mívají barvu světle zelenou nebo modravou a čnělku až 1 mm dlouhou. Tmavě hnědá a silně zploštělá semena jsou v obryse elipsovitá až okrouhlá, bývají 1,5 až 2 mm dlouhá a obvykle mají po obvodě blanitý lem.\n\n\n"}
{"id": "1012351", "url": "https://cs.wikipedia.org/wiki?curid=1012351", "title": "Vykolejení vlaku moskevského metra 2014", "text": "Vykolejení vlaku moskevského metra 2014\n\nV úterý 15. července 2014 v ranní špičce v 08:39 moskevského času (06:39 SELČ) došlo k vykolejení tří vagonů vlakové soupravy moskevského metra mezi stanicemi Slavjanskij bulvar a Park Pobědy na modré lince. Byla to do té doby nejhorší nehoda moskevského metra co do počtu mrtvých (neuvažujeme-li teroristické útoky v moskevském metru). Nehoda si vyžádala 24 obětí a 161 zraněných, z toho asi 50 těžce.\n\nVlaková souprava vykolejila v 8:39 místního času, vykolejily tři vagony.\n\nPodle svědků vlak prudce zastavil, lidi to vymrštilo často i přes celý vagon. Zadní vozy nadskočily a cestující vyletěli ke střeše. Po zastavení se souprava podle svědků ponořila do tmy a kouře a propukla hysterie a zmatek. Lidé začali po výpadku světel křičet a někteří rozbíjet nouzovými kladívky okna, obávali se i toho, že jde o teroristický útok. Ti, kteří nepropadli panice, pomáhali vynášet zraněné. Těch bylo nejvíce v prvním vagonu. Po prvním šoku se ale začali cestující chovat příkladně a navzájem si pomáhat a uklidňovat se. Někteří pomocí hasicích přístrojů uhasili menší požár v kolejišti a potom vyrazili dveře do bočního tunelu. Tam se vydali naproti pracovníkům dopravního podniku cestující, kteří mohli chodit.\n\nCestující otevírali okna, aby se do přetopených vozů dostal čerstvý vzduch, dočkali se ale hustého dýmu a tak je zase zavřeli. Po chvíli ale začala fungovat ventilace a cestujícím se ulevilo. Shromažďovali se v tunelu, část vlaku byla ale velmi zdemolovaná a někteří lidé byli doslova vmáčknutí do zničeného vagonu. Mnoho lidí mělo řezné rány nebo bylo v bezvědomí, někteří měli velmi vážná zranění. První zranění se dostali ven z metra až po půl hodině, teprve potom se objevili první záchranáři, kteří žádali dobrovolníky o pomoc s odnášením zraněných.\n\nKe stanici Slavjanskij bulvar se sjelo asi 60 sanitek, přiletělo 8 helikoptér. Stanice Park Pobědy je v moskevském metru nejhlubší, což ztěžovalo záchranářům práci. Záchranné práce a vyprošťování skončily druhý den dopoledne.\n\nNehoda měla ke dni 13. srpna 2014 celkem 24 obětí na životech (z toho 7 cizinců) a 161 zraněných, z toho 129 bylo bezprostředně po nehodě hospitalizováno. Necelých 50 lidí z hospitalizovaných bylo zraněno těžce, 2 byli v kómatu, několik obětí tak zemřelo až později v nemocnici. K 22. červenci 2014 zůstávala hospitalizována ještě desítka těžce zraněných.\n\nLinka byla uzavřena a náhradní dopravu zajišťovalo 66 autobusů a bezplatné taxíky placené radnicí. Následně se zhoršila dopravní situace na ulicích a dosavadní zácpy se ještě zhoršily. Opravy by mohly trvat možná až týden a vláda přislíbila, že s nimi pomůže.\n\nRadnice vyhlásila v Moskvě na druhý den smutek a státní vlajky zůstaly na půl žerdi. Starosta slíbil odškodnění pozůstalým rodinám v hodnotě milionu rublů (cca 600 tisíc Kč) a také odškodnění zraněným.\n\nPrezident Vladimir Putin i premiér Dmitrij Medveděv popřáli zraněným brzké uzdravení a pozůstalým vyjádřili soustrast. Soustrast vyjádřili také zahraniční osobnosti, generální tajemník OSN Pan Ki-mun či běloruský prezident Alexandr Lukašenko.\n\nDruhý den ve středu se do stanic, mezi nimiž se nehoda stala, začali scházet truchlící lidé, kteří zapalovali svíčky a pokládali květiny, někteří plakali. Květiny a svíčky přinesli k ruskému velvyslanectví také obyvatelé Kyjeva. V moskevských kostelech probíhaly mše za mrtvé a zraněné. Šestnáct moskevských nemocnic zřídilo improvizovaná místa pro odběry darované krve. Televize změnily program a nahradily zábavné pořady a vystoupení.\n\nPražské metro chystalo v souvislosti s tímto neštěstím důkladnou technickou kontrolu. Podle slov vedoucího Správy vozidel Metro Josefa Němečka jsou takové kontroly běžné vždycky, když se někde ve světě stane nějaký problém, a situace tam je vždy porovnávána se situací v pražském metru. Když se například přebíraly ruské soupravy, vždy se kvůli jejich ne zcela vyhovující kvalitě kompletně rozmontovaly, zkontrolovaly, vyčistily od písku, byly vyměněny vadné součásti a následně byly vagony zase smontovány. Jejich uvedení do provozu si podle zdroje vyžadovalo 1000 pracovních normohodin pro každý vagon.\n\nŠéf Moskevského metra Ivan Besedin, který pozici zastával od února 2011, kvůli nehodě 22. července odstoupil a novým náčelníkem se stal Dmitrij Pegov, který přišel z čela ředitelství rychlovlaků státních drah. Podle moskevského starosty Sergeje Sobjanina měl navrátit metru důvěru občanů a jako první úkol si zadal důkladnou prověrku infrastruktury metra. Dosavadní ředitel Besedin byl ale jako šéf metra vnímán pozitivně a jeho odchod byl přijímán rozporuplně. Prosadil zvýšení rozpočtu a plán na rozšíření metra do roku 2020 o 79 stanic, přičemž za jeho působení jich bylo vybudováno 11 a metro prodlouženo o 25 km. Navíc byly v metru zavedeny bezplatné bezdrátové připojení a modernější vlakové soupravy.\n\nPrezident Putin pověřil předsedu Vyšetřovacího výboru Ruské federace Alexandra Bastrykina, aby započal trestní vyšetřování neštěstí.\n\nPodle prvních zpráv od záchranářů byl na vině náhlý prudký pokles napětí v napájecí soustavě a následná špatná signalizace, která spustila nouzové zastavení vlaku, po němž souprava vykolejila.\n\nO tom ale vyšetřovatelé pochybovali a uvažovali o vadné výhybce. Také byly v minulosti stížnosti, že v daném úseku soupravy vibrovaly kvůli údajnému havarijnímu stavu kolejí. Podle městské opozice jsou na vině malé investice do údržby.\n\nPozději se vyšetřovatelé začali přiklánět k verzi, že příčinou byla nesprávná manipulace s nedávno instalovanou výhybkou. Dne 16. července byli zatčeni mistr údržby tratě a jeho zástupce, kteří řídili květnovou instalaci výhybky. Byli podezřelí z porušení bezpečnostních pravidel a hrozilo jim až 10 let vězení. Soupravu navíc měli řídit dva strojvedoucí, namísto toho řídil jen jeden, který byl hospitalizován s těžkými poraněními. Později padlo podezření na účast při incidentu ještě na dva manažery.\n\nPrvní verdikt padl 9. listopadu 2015. Asistent mistra údržby tratě Jurij Gordov byl odsouzen k 6 letům odnětí svobody. Zástupce mistra oddělení generálních oprav traťové služby Aleksej Trofimov, starší traťový mistr Valerij Baškatov a zástupce ředitele subdodavatelské společnosti \"Spectechrekonstrukcija\" Anatolij Kruglov byli každý odsouzen k 5,5 letům odnětí svobody. Kromě toho probíhalo druhé soudní řízení s dalšími šesti obžalovanými.\n"}
{"id": "1012353", "url": "https://cs.wikipedia.org/wiki?curid=1012353", "title": "Mšice jitrocelová", "text": "Mšice jitrocelová\n\nMšice jitrocelová (\"Dysaphis plantaginea\") je mšice poškozující listy dřevin sáním. Mšice jitrocelová je řazena do čeledě mšicovití (Aphididae), řádu polokřídlí (\"Hemiptera\").\n\nDYSAPL\n\nEvropa a Severní Amerika\n\nDospělci jsou tmavší barvy, modro-šedě zbarveni (také růžoví až hnědí) a 2-3 mm dlouzí.\n\n\nDeformace, červené zbarvení, krnění a opad listů.\n\nSnižování listové plochy a kvality plodů jabloně (deformace). Oslabení stromů, snížení sklizně. Výhonky se deformují sáním.\n\nMšice má několika generací na jaře na jabloních, poté v srpnu migruje na sekundárního nebo letního hostitele, což je jitrocel (\"Plantago\" spp.). Vrací se na podzim (v září a říjnu) na jabloně. Přezimují černá vajíčka.\n\nLesy, parky, zahrady.\n\nRELDAN 22\n"}
{"id": "1012354", "url": "https://cs.wikipedia.org/wiki?curid=1012354", "title": "Gaitana", "text": "Gaitana\n\nGaita-Lurdes Essami ukrajinsky \"Гайта-Лурдес Ессамі\", latinkou \"Haita-Lurdes Essami\", lépe známá pod svým uměleckým jménem Gaitana ukrajinsky \"Ґайтана\" (* 24. března 1979 Kyjev, Ukrajinská SSR, SSSR, dnes Ukrajina) je ukrajinská zpěvačka a skladatelka ukrajinského a kongského původu, která reprezentovala Ukrajinu na Eurovision Song Contest 2012 v Baku, Ázerbájdžánu. Její hudba kombinuje prvky jazzu, funku, soulu a folku.\n\nNarodila se v Kyjevě, ale následně se přestěhovala do Kongské republiky, kde se narodil její otec Klaver Essami. Zde žila pět let a poté se vrátila zpět na Ukrajinu se svou matkou. Otec zůstal v Brazzaville, kde je vlastníkem dopravního podniku.\n\nZpívá v ukrajinštině, angličtině a ruštině, ale umí i francouzsky a jazykem lingala. Má vysokoškolské vzdělání v oboru ekonomie na ekonomickém lyceu. Když byla mladší, dokončila studium na hudební škole, kde hrála na saxofon. Je kandidátem na mistra sportu ve stolním tenise. Reprezentovala Ukrajinu na různých soutěžích.\n\nV roce 2008 získala ocenění za nejlepší zpěvačku a nejlepší album. Vystoupila na inauguračním plesu \"Ukrainians For Obama 2009\" v Kyjevě.\n\nDne 18. února vyhrála ukrajinské národní kolo a stala se reprezentantem Ukrajiny na Eurovision Song Contest 2012 v ázerbájdžánském Baku se svou písní \"\"Be My Guest\"\". Stala se prvním umělcem afro-ukrajinského původu, který reprezentoval Ukrajinu v soutěži. Ze 2. semifinále se kvalifikovala z 8. místa a ve finále se umístila na 15. místě s 65 body.\n\n\n"}
{"id": "1012355", "url": "https://cs.wikipedia.org/wiki?curid=1012355", "title": "Liga mistrů UEFA 2014/15", "text": "Liga mistrů UEFA 2014/15\n\nSezóna 2014/15 Ligy mistrů UEFA byla 60. ročníkem klubové soutěže pro nejlepší evropské fotbalové týmy. Obhájcem titulu byl španělský klub Real Madrid, který vypadl v semifinále. Finále se odehrálo na Olympijském stadioně v Berlíně. Vítěz soutěže (Barcelona) se kvalifikoval na Mistrovství světa klubů 2015 a také do Superpoháru UEFA 2015.\n\nPoprvé se zúčastnil klub z Gibraltaru poté, co tato krajina byla v květnu 2013 přijata za 54. člena UEFA. Gibraltar dostal přiděleno jedno místo v 1. předkole, obsadil ho vítěz Gibraltar Premier Division, klub Lincoln Red Imps FC.\n\nTohoto ročníku se účastnilo celkem 77 týmů z 53 členských zemí UEFA (výjimkou je Lichtenštejnsko, které neorganizuje žádnou vlastní ligovou soutěž). Každá země má přidělený počet míst podle koeficientů UEFA.\n\nPro ročník 2014/15, byly asociacím přidělovány místa podle koeficientů z roku 2013, které braly v úvahu jejich výkon v evropských soutěžích od sezóny 2008/09 až po ročník 2012/13.\n\nŽebříček UEFA se používá k určení počtu zúčastněných týmů pro každou asociaci:\n\nVzhledem k tomu, že držitel titulu Real Madrid se pro skupinovou fázi Ligy mistrů kvalifikoval přes jeho domácí soutěž (umístil se jako třetí v Primera División 2013/14), uvolnilo se tak pro skupinovou fázi místo vyhrazeno pro držitele titulu. Zde jsou uvedeny změny systému v přidělování:\n\nČísla v závorkách udávají umístění v domácí lize (DT: držitel titulu).\nPrvní zápasy 1./2. července 2014, odvety 8./9. července 2014.\nPozn.: Postupující tým je zvýrazněn tučně (platí i pro další kapitoly). Do jednotlivých fází přibývají kluby dle koeficientů.\n\nPrvní zápasy 15./16. července 2014, odvety 22./23. července 2014.\n\nTřetí předkolo bylo rozděleno na dvě větve - mistrovská pro vítěze domácích ligových soutěží a nemistrovská pro ostatní týmy. Poražení z obou větví se kvalifikovali do play-off předkola Evropské ligy 2014/15. Los pro 3. předkolo proběhl v pátek 18. července 2014 ve 12,00 SELČ. Z důvodu konfliktu na východní Ukrajině přijala UEFA opatření, které zabránilo vylosování ruských a ukrajinských týmů proti sobě. První zápasy se hrály 29./30. července 2014, odvety 5./6. srpna 2014.\n!colspan=6|Mistrovská větev\n\n!colspan=6|Nemistrovská větev\n\nLos se uskutečnil 8. srpna 2014 ve 12,00 ve švýcarském Nyonu. Čtvrté předkolo je rozděleno do dvou samostatných částí: mistrovská pro vítěze domácích ligových soutěží a nemistrovská pro ostatní týmy. Poražení z obou větví se kvalifikují do základní fáze Evropské ligy 2014/15. Úvodní zápasy se odehrají 20. a 21. srpna, odvety o týden později 27. a 28. srpna. Legia Warszawa byla kvůli neoprávněnému startu Bartosze Bereszynského ze soutěže vyřazena (byla přeřazena místo Celtiku do play-off předkola Evropské ligy 2014/15). Bereszyński, který si odpykával trest na tři zápasy v evropských pohárech nemohl do zápasu vůbec nastoupit. Legia se proti verdiktu odvolala, ale ten zůstal v platnosti.\n!colspan=6|Mistrovská větev\n\n!colspan=6|Nemistrovská větev\n\nPři losu osmifinálových dvojic bylo 16 týmů rozděleno do dvou košů po osmi. Vítězové skupin byli v koši nasazených, kvalifikanti z druhých míst jako nenasazení. Do jedné dvojice nemohly být nalosovány dva kluby, které se již utkaly v základní skupině ani dva kluby z jedné země. Los se uskutečnil 15. prosince 2014. První zápasy byly na programu 17. a 18. nebo 24. a 25. února, odvety pak pro týmy z prvního termínu 10. a 11. března, týmy z druhého termínu 17. a 18. března 2014. \n\nLosování čtvrtfinále proběhlo 20. března 2015. První zápasy byly na programu 14. a 15. dubna, odvety pak v termínu 21. a 22. dubna 2015.\n\nLosování semifinále proběhlo 24. dubna 2015. První zápasy byly na programu 5. a 6. května, odvety pak v termínu 12. a 13. května 2015.\n\nFinálový zápas se odehrál v sobotu 6. června 2015 na olympijském stadioně v Berlíně.\n\nJuventusu ve finálovém střetnutí chyběl italský obránce Giorgio Chiellini, jenž si během tréninku pár dní před zápasem poranil lýtko. Barcelona před finále nepotvrdila žádné zranění.\n\n\n"}
{"id": "1012356", "url": "https://cs.wikipedia.org/wiki?curid=1012356", "title": "Billy Konchellah", "text": "Billy Konchellah\n\nBilly Konchellah (* 20. října 1961) je bývalý keňský atlet, běžec, který se věnoval středním tratím. Jeho hlavní disciplínou byl běh na 800 metrů, ve kterém se stal dvakrát mistrem světa.\n\nV olympijském finále běhu na 800 metrů v Los Angeles doběhl čtvrtý. V této disciplíně zvítězil na mistrovství světa v Římě v roce 1987 a na světovém šampionátu v Tokiu v roce 1991. O dva roky později na mistrovství světa ve Stuttgartu vybojoval v závodě osmistovkařů bronzovou medaili.\n"}
{"id": "1012357", "url": "https://cs.wikipedia.org/wiki?curid=1012357", "title": "Rašíd Ramzí", "text": "Rašíd Ramzí\n\nRašíd Ramzí (* 17. července 1980) je bývalý atlet, běžec, který se věnuje středním tratím. Trojnásobný mistr světa pochází z Maroka, od roku 2002 reprezentoval Bahrajn.\n\nV roce 2005 získal na mistrovství světa v Helsinkách dvě zlaté medaile – v bězích na 800 i 1500 metrů. Stal se tak prvním závodníkem, kterému se povedl tento úspěch. V běhu na 1500 metrů obhájil světový titul na šampionátu v Ósace v roce 2007. Na olympiádě v Pekingu doběhl první do cíle závodu na 1500 metrů, zlatá medaile mu však byla odebrána následující rok pro použití dopingu - následoval dvouletý zákaz činnosti a zároveň anulování všech výsledků od 12. srpna 2008.\n"}
{"id": "1012358", "url": "https://cs.wikipedia.org/wiki?curid=1012358", "title": "Saana", "text": "Saana\n\nSaana je hora v severozápadním Laponsku ve Finsku, posvátná hora Sámů. S nadmořskou výškou 1029 metrů patří mezi finské tisícovky. Tyčí se 556 metrů nad hladinou přilehlého jezera Kilpisjärvi.\n\nSaana je populárním turistickým cílem, výchozím místem pro její zdolání je vesnice Kilpisjärvi u stejnojmenného jezera.\n\n"}
{"id": "1012359", "url": "https://cs.wikipedia.org/wiki?curid=1012359", "title": "Paul Ruto", "text": "Paul Ruto\n\nPaul Ruto (* 3. listopadu 1960) je bývalý keňský atlet, běžec, mistr světa v běhu na 800 metrů z roku 1993.\n\nJeho největším úspěchem byl titul mistra světa v běhu na 800 metrů na mistrovství světa v roce 1993. Z tohoto roku pochází také jeho osobní rekord na této trati 1:43,92. Při velkých mezinárodních závodech často působil jako „vodič” (který diktoval rychlé tempo v první části běhu, aby ostatní závodníci mohli dosáhnout rychlé časy).\n"}
{"id": "1012360", "url": "https://cs.wikipedia.org/wiki?curid=1012360", "title": "Dítě Boží", "text": "Dítě Boží\n\nDítě Boží (: ) je v pořadí třetí román amerického prozaika Cormaca McCarthyho. Kniha vyšla v originále v roce 1973. V češtině ji v překladu Bronislavy Grygové vydalo v roce 2009 nakladatelství Argo.\n\nÚtlý román sleduje osudy Lestera Ballarda, světem opuštěného podivína, který žije v rozpadající se chatrči a jehož jediným opravdovým přítelem je jeho puška. Squatter a příležitostný zloděj to s ní skutečně umí. Dokonce si vystřílel i několik plyšových trofejí, které s ním jeho samotu v chatrči sdílejí.\nLester je společenským vyvržencem, ačkoliv on sám se o to ničím výrazně nezasloužil. Jako všechny ostatní děti Boží však i on touží po lásce a sexuálním uspokojení, jehož dosahuje zejména skrze voyeurismus jiných mileneckých dvojic. Jednoho dne se Ballardovi naskytne příležitost sexuálního styku se zesnulou ženou a Lester neodolá. Mrtvola mladé dívky se záhy stává součástí jeho sbírky trofejí. A to je teprve začátek mužova definitivního pádu.\n"}
{"id": "1012362", "url": "https://cs.wikipedia.org/wiki?curid=1012362", "title": "Hall of Fame Tennis Championships 2014", "text": "Hall of Fame Tennis Championships 2014\n\nHall of Fame Tennis Championships 2014 byl tenisový turnaj pořádaný jako součást mužského okruhu ATP World Tour, který se hrál na otevřených travnatých dvorcích Casina Newport, kde sídlí Mezinárodní tenisová síň slávy. Konal se mezi 7. až 13. červencem 2014 v americkém Newportu jako 39. ročník turnaje.\n\nTurnaj s rozpočtem 539 730 dolarů patřil do kategorie ATP World Tour 250. Nejvýše nasazeným hráčem ve dvouhře byla světová jedenáctka John Isner ze Spojených států. Poté, co si v předchozím ročníku francouzský tenista Nicolas Mahut připsal „double“, vítězství ve dvouhře i čtyřhře, stejný výkon se v roce 2014 podařil třetímu nasazenému Australanovi Lleytonu Hewittovi.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\n\n"}
{"id": "1012363", "url": "https://cs.wikipedia.org/wiki?curid=1012363", "title": "Swedish Open 2014", "text": "Swedish Open 2014\n\nSwedish Open 2014 byl společný tenisový turnaj mužského okruhu ATP World Tour a ženského okruhu WTA Tour, hraný na otevřených antukových dvorcích s centrálním kurtem Båstad Tennis Stadium pro pět tisíc diváků. Konal se mezi 7. až 20. červencem 2014 ve švédském Båstadu jako 67. ročník mužského a 6. ročník ženského turnaje.\n\nMužská polovina, hraná pod jménem SkiStar Swedish Open 2014, se řadila do kategorie ATP World Tour 250 a její dotace činila 485 760 eur. Profesionální hráči jej v letech 2002–2013 jedenáctkrát v řadě zvolili nejoblíbenějším turnajem v kategorii série ATP 250. Ženská část, nazvaná Collector Swedish Open 2014, disponovala rozpočtem 250 000 dolarů a byla součástí kategorie WTA International Tournaments.\n\nUruguayec Pablo Cuevas si na okruhu ATP Tour připsal premiérové finále i titul z dvouhry. Titul v mužské čtyřhře obhájil americký tenista Nicholas Monroe, který do soutěže nastoupil po boku Švéda Johana Brunströma. Ženskou dvouhru opanovala nenasazená Němka Mona Barthelová a získala třetí singlový titul na okruhu WTA:\n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do hlavní soutěže z pozice náhradníka:\n\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\n\n\n\n\n"}
{"id": "1012364", "url": "https://cs.wikipedia.org/wiki?curid=1012364", "title": "MercedesCup 2014", "text": "MercedesCup 2014\n\nMercedesCup 2014 byl tenisový turnaj pořádaný jako součást mužského okruhu ATP World Tour, který se hrál na otevřených antukových dvorcích tenisového oddílu Weissenhof. Konal se mezi 7. až 13. červencem 2014 v německém Stuttgartu jako 37. ročník turnaje.\n\nTurnaj s rozpočtem 485 760 eur patřil do kategorie ATP World Tour 250. Nejvýše nasazeným hráčem ve dvouhře byla světová patnáctka a obhájce titulu Fabio Fognini z Itálie, kterého v semifinále vyřadil pozdější španělský vítěz Roberto Bautista Agut.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n"}
{"id": "1012365", "url": "https://cs.wikipedia.org/wiki?curid=1012365", "title": "Gastein Ladies 2014", "text": "Gastein Ladies 2014\n\nGastein Ladies 2014, oficiálně se jménem sponzora Nürnberger Gastein Ladies 2014, byl tenisový turnaj pořádaný jako součást ženského okruhu WTA Tour, který se hrál na otevřených antukových dvorcích místního oddílu. Konal se mezi 7. až 13. červencem 2014 v rakouském lázeňském městě Bad Gastein jako 8. ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře měla být světová dvanáctka Flavia Pennettaová z Itálie, která se před zahájením odhlásila. Singlovou soutěž opanovala německá hráčka Andrea Petkovicová po finálové výhře nad Američankou Shelby Rogersovou. Získala tak, po triumfu v roce 2009, druhý badgasteinský titul. Deblová trofej sesterské dvojice Karolíny a Kristýny Plíškových znamenala páté turnajové vítězství z celkového počtu osmi ročníků, které připadlo výhradně zástupkyním českého páru.\n\nNásledující hráčky obdržely divokou kartu do hlavní soutěže:\n\nNásledující hráčky postoupily do hlavní soutěže z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár nastoupil do čtyřhry z pozice náhradníka:\n\n\n\n"}
{"id": "1012366", "url": "https://cs.wikipedia.org/wiki?curid=1012366", "title": "BRD Bucharest Open 2014", "text": "BRD Bucharest Open 2014\n\nBRD Bucharest Open 2014 byl tenisový turnaj pořádaný jako součást ženského okruhu WTA Tour, který se hrál na otevřených antukových dvorcích městského areálu Arenele BNR. Konal se mezi 7. až 13. červencem 2014 v rumunské metropoli Bukurešti jako premiérový ročník turnaje.\n\nTurnaj s rozpočtem 250 000 dolarů patřil do kategorie WTA International Tournaments. Nejvýše nasazenou hráčkou ve dvouhře se stala světová trojka Simona Halepová z Rumunska, která turnaj vyhrála po finálovém vítězství nad druhou nasazenou Italkou Robertou Vinciovou. Dominanci rumunských tenistek dovršily Elena Bogdanová s Alexandrou Cadanțuovou titulem z deblové soutěže.\n\nNásledující hráčky obdržely divokou kartu do hlavní soutěže:\n\nNásledující hráčky postoupily z kvalifikace:\n\n\nNásledující páry obdržely divokou kartu do hlavní soutěže:\n\nNásledující pár do soutěže nastoupil z pozice náhradníka:\n\n\n\n"}
{"id": "1012369", "url": "https://cs.wikipedia.org/wiki?curid=1012369", "title": "Čchudža", "text": "Čchudža\n\nČchudža ( ) je souostroví v Jižní Koreji ve Speciální autonomní provincii Čedžu. Nachází se v Čedžuském průlivu asi v polovině cesty mezi vlastním ostrovem Čedžu a Korejským poloostrovem. Nachází se v katastru města Čedžu, ačkoli je od něj vzdáleno několik desítek kilometrů. Čchudža je jediné území provincie Čedžu, které nebylo vyzdviženo nad hladinu moře v důsledku sopečné činnosti.\n\nSouostroví se sestává ze 42 ostrovů, z nichž však jen čtyři jsou trvale obývané: Sangčchudža-do, Hačchudža-do, Čchupcho-do a Hönggan-do. Nejdůležitější jsou dva hlavní ostrovy Sangčchudža-do a Hačchudža-do, které se nacházejí nedaleko od sebe a jsou propojeny mostem.\n\nHlavním zaměstnáním obyvatel je rybářství.\n\nSpojení s ostrovem Čedžu je dvakrát denně trajektem. \n\nNachází se zde turistická stezka Chujado Olle trail No. 18-1, která vede napříč dvěma hlavními ostrovy přes vrcholky kopců a divokou přírodou.\n"}
{"id": "1012371", "url": "https://cs.wikipedia.org/wiki?curid=1012371", "title": "GoOut.cz", "text": "GoOut.cz\n\nGoOut.cz je internetový server, poskytující přehled kulturních akcí v Praze, Brně a Ostravě, spuštěný 1. září 2011. Kromě kulturního přehledu, jehož součástí je i tematicky stejně zaměřený magazín, jsou od jara 2014 také prodávány vstupenky na vybrané koncerty a divadelní představení.\n\nGoOut je technologickou společností, celý server je vyvíjen in-house týmem – od produktového návrhu, přes design až po implementaci. O své technické poznatky se tým GoOutu někdy dělí se čtenáři specializovaných webů. Aplikace je dnes z většiny napsána v jazyce Java, podpůrné systémy pak z historických důvodů v PHP s frameworkem Nette, ve kterém byla vytvořena prvotní verze webu.\n\nWebovou stránku GoOut.cz spustili v září roku 2011 Vojtěch Knyttl a Petr Zátorský. Od léta 2013 pak funguje oficiálně pod společností GoOut s.r.o. Server vznikl jako reakce na nedostatečnou informovanost lidí o kultuře v České republice. Jeho cílem je vytvářet aktuální databázi kulturních událostí, jako jsou koncerty, divadelní představení, výstavy, ale také klubové a jiné akce. Vizí společnosti je obecné šíření zájmu o kulturu mezi lidmi.\n\nNa jaře 2014 je spuštěn i systém na předprodej vstupenek, jeho premiérou byl pražský festival elektronické hudby Lunchmeat. Mezi významné instituce, kluby a prostory, se kterými GoOut v rámci prodeje lístků spolupracuje, patří např. MeetFactory, Roxy a experimentální prostor NoD, Rock Café, Lucerna Music Bar a mnohé další.\n\nV červenci 2014 došlo ke spojení s hudebním magazínem indie-music.cz.\n\nV současné době vedou společnost Vojtěch Otevřel a Vojtěch Knyttl. Pod sebou mají tým, který ke dni 16. 7. 2014 čítá 17 členů. Tým se stará především o obsah databáze akcí.\n\nGoOut se objevil v několika českých i světových internetových médiích. Jako první na server upozornil týdeník MarketingSalesMedia. Mezinárodní server Spottedbylocals umístil GoOut na první místo ve svém přehledu nejzajímavějších serverů se zaměřením na Prahu. Český server Fashionbook.cz o GoOutu napsal v souvislosti s jeho spoluprací s oděvní společností H&M. O serveru se zmiňuje i několik dalších menších médií.\n\n"}
{"id": "1012374", "url": "https://cs.wikipedia.org/wiki?curid=1012374", "title": "Jozef Krivjančin", "text": "Jozef Krivjančin\n\nJozef Krivjančin (* 8. října 1964) je bývalý slovenský fotbalista, obránce.\n\nV československé lize hrál za ZVL Žilina, RH Cheb a SK Slavia Praha. Nastoupil v 56 ligových utkáních. Ve slovenské národní fotbalové lize hrál i za Chemlon Humenné\n\n"}
{"id": "1012378", "url": "https://cs.wikipedia.org/wiki?curid=1012378", "title": "Stanislav Blecha", "text": "Stanislav Blecha\n\nStanislav Blecha (* 23. listopadu 1956) je bývalý slovenský fotbalista.\n\nV československé lize hrál za ZŤS Petržalka. Nastoupil v 1 ligovém utkání. Ve druhé nejvyšší soutěži hrál za VTJ Tábor a ZŤS Petržalka, nastoupil ve 27 utkáních a dal 1 gól.\n\n"}
{"id": "1012379", "url": "https://cs.wikipedia.org/wiki?curid=1012379", "title": "Rolf Kühn", "text": "Rolf Kühn\n\nRolf Kühn (* 29. září 1929 Kolín nad Rýnem) je německý jazzový klarinetista a saxofonista. Ve svých osmi letech začal hrát na klavír, ale později přešel ke klarinetu. Svou kariéru zahájil v rozhlasovém big bandu v roce 1948. Později se usadil ve Spojených státech, kde byl v roce 1957 oceněn časopisem \"Down Beat\" jako vycházející klarinetová hvězda. Od počátku šedesátých let vydával vlastní alba. Během své kariéry spolupracoval s mnoha hudebníky, mezi které patří například Benny Goodman, Buddy DeFranco, Eddie Costa, Jimmy Garrison nebo Tošiko Akijoši. Jeho mladším bratrem je klavírista Joachim Kühn.\n\n"}
{"id": "1012380", "url": "https://cs.wikipedia.org/wiki?curid=1012380", "title": "Machli", "text": "Machli\n\nMachli (nebo též Machali či kódovacím jménem T-16, v překladu \"Ryba\"; 1996 - 18. srpna 2016), byla samicí tygra indického žijící v Národním parku Ranthambore v Indii. Její život byl velmi dobře zmapován. Těšila se nesmírné pozornosti fotografů, filmařů, vědců, ale i obyčejných návštěvníků, a stala se jakousi ikonou Národního parku Ranthambore. Také byla nejstarší zdokumentovanou tygřicí v Indii.\n\nMachli znamená v hindštině \"Ryba\". Toto jméno dostala podle kresby na lících, které rybu připomínaly. Machli vyrostla v oblasti opuštěné jezerní pevnosti v rezervaci Ranthambore v severozápadní části střední Indie. Již ve stáří dvou let (1999) se jí podařilo vybojovat zdejší teritorium na své matce. Oblast pak ovládala až do roku 2010, kdy jí vyhnala její vlastní dcera Satara (Satra, T-17). Kromě vysoké úspěšnosti při lovu buvolů, jelenů a prasat, srdnatého bránění svých mláďat a kořisti před cizími samci, se Machli proslavila schopností zabíjet krokodýly. Během svého života jich usmrtila minimálně osm. Dožila se na divoce žijícího tygra úctyhodného věku a těšila se velké popularitě. Odhaduje se, že každoročně přinášela na turistickém ruchu asi 10 milionů dolarů. Když začátkem roku 2014 načas zmizela, vyvolalo to velké pozdvižení, neklid a rozsáhlou pátrací akci. Machli zemřela stářím 18. srpna 2016 ve věku 19 - 20 let, když přibližně týden předtím přestala přijímat potravu.\n\nMachli za svůj život porodila v letech 1999 až 2006 celkem pětkrát s různými samci. Narodilo se jí 11 zdravých mláďat, přičemž bylo 7 samic a 4 samci.\n\n\n\n"}
{"id": "1012381", "url": "https://cs.wikipedia.org/wiki?curid=1012381", "title": "Prodejní automat na víno", "text": "Prodejní automat na víno\n\nProdejní automat na víno též vínomat či enomat je druh nápojového automatu, který slouží k prodeji a uchovávání vína. \n\nExistují dva základní typy těchto automatů:\n\nTypický vínomat může sloužit k prodeji dvou až čtyř druhů vína, obvykle bývá v nabídce červené a bílé. Víno se čepuje z nerezových kegů, přičemž je tlačeno netečným plynem, který zabraňuje přístupu vzdušného kyslíku způsobujícího oxidaci, což zaručuje, že jeho kvalita zůstane i půl roku po naražení sudu prvotřídní. Výhodou automatu je, že dokáže dávkovat víno podle vhozené finanční částky, takže zákazník může nakupovat i množství odstupňované v menších objemech, než je ½ litru. Hygiena čepování je zaručena pomocí germicidní lampy a ostřikem místa výdeje. Není-li automat umístěn v prostoru, kde je zajištěno, aby nedocházelo k prodeji nezletilým osobám, lze jej vybavit elektronickou čtečkou pro ověření věku kupujícího.\n\nNaproti tomu enomat slouží k degustaci a prodeji menších dávek kvalitnějších vín z láhví. Umožňuje tak nabídnout zákazníkovi i vysoce kvalitní vína po sklenkách či degustačních dávkách, takže není nucen kupovat celou láhev a může během své návštěvy restauračního zařízení ochutnat i několik druhů vín dle momentální nabídky. Tyto podniky přitom neriskují ztrátu cenného nápoje, kterou by v běžném vinárenském provozu způsobila oxidace vína v otevřené láhvi, protože láhve vína v enomatu jsou před ztrátou chuti svého obsahu, kterou způsobuje právě oxidace, chráněny pomocí inertního plynu (dusík či argon).\n\nDávkovací automat na víno má obvykle dvě oddělené klimatizované sekce, jež umožňují současný prodej bílých i červených vín. Vzájemné oddělení těchto zón umožňuje, aby fungovaly nezávisle na sobě, čímž je zaručena správná teplota každé podané sklenky vína, ať už červeného, nebo bílého. Jednotlivé sekce jsou chlazeny Peltierovými články. Vnitřní prostor, kde jsou umístěny nabízené láhve kvalitních vín, je patřičně osvětlený a přední stěna je prosklená, takže zákazník má možnost dobře si celou nabídku prohlédnout. Automat může fungovat i na karty, čímž odpadá nutnost asistence personálu a veškerý prodej může fungovat zcela samoobslužně.\n\nVýhody enomatu lze tedy shrnout do následujících bodů:\n\n"}
{"id": "1012385", "url": "https://cs.wikipedia.org/wiki?curid=1012385", "title": "Planina krásných dívek", "text": "Planina krásných dívek\n\nPlanina krásných dívek () je vrchol a lyžařské středisko ve francouzských Vogézách v departementu Haute-Saône, nedaleko hranice s departementem Territoire de Belfort. Od roku 2012 je cílovým vrcholem při Tour de France.\n\nFrancouzský název doslovně znamená „krásné dívky“, ale ve skutečnosti je odvozen od místní flóry. Hora se od 16. století prokazatelně nazývala , tedy „místo obývané krásnými buky“. se později zkomolilo na , ačkoli blízká vesnice se nadále jmenuje Belfahy. je doslova „prkno“ a slovo pochází z názvu blízké obce Plancher-les-Mines.\nLidová etymologie je mnohem barvitější. Podle legendy název pochází z dob třicetileté války, kdy místní dívky utíkaly do hor, aby se schovali před švédskými žoldnéři. Raději se zabily skokem do nedalekého jezera , než aby se nechaly chytit. Jeden z vojáků zde potom svým nožem na prkno vyryl epitaf pro krásné dívky.\n\nVe směru od Plancher-les-Mines stoupá silnice až k cíli ve výšce 1035 m. Celé stoupání s převýšením 503 m je 5,9 km dlouhé. Průměrné stoupání je 8,5 %, největší pak 20 % krátce před cílem.\n\nOd roku 2012 se Planina krásných dívek dostala do itineráře Tour de France jako cílový vrchol a vrchařská prémie první kategorie. V roce Tour de France 2012 zde vyhrál Chris Froome, v roce Tour de France 2014 Vincenzo Nibali, v roce Tour de France 2017 Fabio Aru.\n"}
{"id": "1012388", "url": "https://cs.wikipedia.org/wiki?curid=1012388", "title": "Bowie", "text": "Bowie\n\nBowie může být:\n\n"}
{"id": "1012389", "url": "https://cs.wikipedia.org/wiki?curid=1012389", "title": "György Kurtág", "text": "György Kurtág\n\nGyörgy Kurtág (* 19. února 1926, Lugoj) je maďarský hudební skladatel a klavírista. Studoval hudbu na Hudebně-umělecké univerzitě Ference Liszta v Budapešti; mezi jeho profesory patřili například Pál Kadosa, Sándor Veress a Ferenc Farkas. Později studoval v Paříži a po návratu do rodné země v letech 1960 až 1968 působil jako korepetitor v Maďarské národní filharmonii. Je autorem mnoha skladeb, ať už pro orchestr, tak i pro různé sólové nástroje (viola, violoncello, klavír a další). V roce 2003 získal Hudební cenu Léonie Sonning.\n\n\n"}
{"id": "1012390", "url": "https://cs.wikipedia.org/wiki?curid=1012390", "title": "Aealo", "text": "Aealo\n\nAealo je desáté studiové album řecké extreme metalové kapely Rotting Christ. Bylo vydáno v roce 2010 hudebním vydavatelstvím Season of Mist.\n\nZpěvák kapely Sakis Tolis vysvětluje, že AEALO je přepis slova ΕΑΛΩ ze starořečtiny znamenající katastrofu nebo zničení a odráží hudební i textový obsah alba.\n\nNázev třetí skladby Δαιμόνων βρῶσις (Daimóno̱n vró̱sis) znamená pokrm bohů.\n\n\n\n"}
{"id": "1012394", "url": "https://cs.wikipedia.org/wiki?curid=1012394", "title": "Sheila Jordan", "text": "Sheila Jordan\n\nSheila Jordan, rodným jménem Sheila Jeanette Dawson (* 18. listopadu 1928, Detroit) je americká jazzová zpěvačka. Svou kariéru zahájila hraním v různých detroitských klubech, kde se doprovázela na klavír. V roce 1951 se přestěhovala do New Yorku, kde se začala učit harmonii a hudební teorii. V letech 1952 až 1962 byl jejím manželem jazzový klavírista Duke Jordan. Své první album nazvané \"Portrait of Sheila\" vydala v roce 1962 a v následujících letech jej následovala řada dalších. Během své kariéry spolupracovala s mnoha hudebníky, mezi které patří například Steve Swallow, Carla Bley, Denzil Best, George Gruntz a Barry Galbraith. V roce 2012 získala ocenění NEA Jazz Masters.\n\n"}
{"id": "1012399", "url": "https://cs.wikipedia.org/wiki?curid=1012399", "title": "Giorgio Gaslini", "text": "Giorgio Gaslini\n\nGiorgio Gaslini (22. října 1929, Milán − 29. července 2014) byl italský jazzový klavírista a hudební skladatel.\n\nVystupovat začal ve věku třinácti let a první nahrávku pořídil v šestnácti se svým triem. V padesátých a šedesátých letech vystupoval se svým kvartetem. Byl prvním italským hudebníkem, který byl americkým časopisem \"Down Beat\" označen za „nový talent“ a byl prvním Italem, který byl oficiálně pozván na jazzový festival do Spojených států (hrál v New Orleans, 1976 a 1977). Spolupracoval s mnoha významnými americkými hudebníky, jakými byli Anthony Braxton, Steve Lacy, Don Cherry, Roswell Rudd, Eddie Gomez, Max Roach, Nacci Alberto a také Argentinec Gato Barbieri nebo Francouz Jean-Luc Ponty. Sám přepracoval kompozici autorů jako Albert Ayler a Sun Ra pro sólový klavír (tyto nahrávky vydalo vydavatelství Soul Note Records). Je také autorem hudby k filmu \"Noc\" režiséra Michelangela Antonioniho.\n\n"}
{"id": "1012400", "url": "https://cs.wikipedia.org/wiki?curid=1012400", "title": "Jerry Maguire", "text": "Jerry Maguire\n\nJerry Maguire (v americkém originále:Jerry Maguire) je americká filmová komedie z roku 1996. Režisérem filmu je Cameron Crowe. Hlavní role ve filmu ztvárnili Tom Cruise, Cuba Gooding, Jr., Renée Zellweger, Kelly Preston a Jerry O'Connell.\n\nCuba Gooding, Jr. získal za roli v tomto filmu Oscara a cenu Screen Actors Guild Award. Tom Cruise za svou roli získal Zlatý glóbus. Film dále získal nominace na další čtyři Oscary, dva Zlaté glóby a dvě ceny Screen Actors Guild Award.\n\n\nFilm získal mezi diváky na největších filmových databázích spíše nadprůměrné hodnocení.\n\n\n"}
{"id": "1012402", "url": "https://cs.wikipedia.org/wiki?curid=1012402", "title": "Junior (film)", "text": "Junior (film)\n\nJunior (v americkém originále:Junior) je americká filmová komedie z roku 1994. Režisérem filmu je Ivan Reitman. Hlavní role ve filmu ztvárnili Arnold Schwarzenegger, Danny DeVito, Emma Thompson, Frank Langella a Pamela Reed.\n\nFilm byl nominován na Oscara v kategorii nejlepší píseň. Získal také tři nominace na Zlatý glóbus.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012404", "url": "https://cs.wikipedia.org/wiki?curid=1012404", "title": "Vrachasi", "text": "Vrachasi\n\nVrachasi (řecky Βραχάσι) je vesnice, obecní jednotka a bývalá obec na severovýchodě Kréty v Řecku. Po administrativní reformě roku 2011 ztratila samostatnost a je součástí města Ágios Nikólaos. V roce 2011 zde žilo 1706 lidí.\n"}
{"id": "1012405", "url": "https://cs.wikipedia.org/wiki?curid=1012405", "title": "Grotesque (švédská hudební skupina)", "text": "Grotesque (švédská hudební skupina)\n\nGrotesque (česky Groteskní) byla švédská kultovní death metalová kapela založená roku 1988 Kristianem Wåhlinem (vulgo Necrolord) ve švédském Göteborgu. Hrála death metal s příměsí blacku. V letech 1988–1990 vydala 3 dema a 1 EP. Poté zanikla, členové založili kapely At the Gates (jedna z prvních skupin hrajících melodic death metal) a Liers in Wait. \n\nV roce 1997 vyšla díky švédské firmě Black Sun Records kompilační deska \"In the Embrace of Evil\", která obsahovala EP \"Incantation\" plus několik bonusových skladeb.\n\nKapela se v roce 2007 dala krátce dohromady pro koncertní akci 26. ledna ve Stockholmu (křest knihy Daniela Ekerotha \"Swedish Death Metal\").\n\nLogo kapely je stěží čitelné a vévodí mu dva obrácené kříže, jeden je vsunut do písmene O a druhý do písmene Q.\n\n\n\n\n"}
{"id": "1012406", "url": "https://cs.wikipedia.org/wiki?curid=1012406", "title": "Lennie Niehaus", "text": "Lennie Niehaus\n\nLennie Niehaus (* 11. června 1929, St. Louis) je americký saxofonista a hudební skladatel. Pocházel z hudební rodiny; otec byl houslista a sestra hrála na klavír. On sám začal hrát v sedmi letech na housle, později na fagot a ve třinácti pak přešel k saxofonu a klarinetu. Později studoval hudbu na kalifornské státní universitě v Los Angeles a svou kariéru zahájil hraním v klubech v okolí tohoto města. Roku 1952 se stal členem orchestru Stana Kentona, ale brzy poté odešel do armády. Po návratu se opět stal členem jeho orchestru a zůstal zde pět let. Počátkem šedesátých let začal pracoval jako orchestrátor se skladatelem filmové hudby Jerrym Fieldingem a později začal sám skládat filmovou hudbu. Je například autorem hudby k filmům \"Nesmiřitelní\" (1992) nebo \"Půlnoc v zahradě dobra a zla\" (1997).\n\n"}
{"id": "1012412", "url": "https://cs.wikipedia.org/wiki?curid=1012412", "title": "Buster Cooper", "text": "Buster Cooper\n\nBuster Cooper (4. dubna 1929 – 13. května 2016) byl americký jazzový pozounista. Svou kariéru zahájil koncem čtyřicátých let jako člen kapely kontrabasisty Nata Towlese. Počátkem padesátých let pak spolupracoval s kapelníkem Lionelem Hamptonem a později s Bennym Goodmanem. Koncem padesátých let spolupracoval se svým bratrem, kontrabasistou Stevem Cooperem. Během velké části šedesátých let hrál v orchestru Duke Ellingtona. Během své kariéry spolupracoval s mnoha dalšími hudebníky, mezi které patří například Earl Hines, Mundell Lowe, Johnny Hodges, Ella Fitzgeraldová nebo Arnett Cobb.\n"}
{"id": "1012413", "url": "https://cs.wikipedia.org/wiki?curid=1012413", "title": "Kauza CIA", "text": "Kauza CIA\n\nKauza CIA (v americkém originále:The Good Shepherd) je americké filmové drama z roku 2006. Režisérem filmu je Robert De Niro. Hlavní role ve filmu ztvárnili Matt Damon, Angelina Jolie, Robert De Niro, Alec Baldwin a William Hurt. Film byl natočen podle skutečné události.\n\nFilm byl nominován na Oscara v kategorii nejlepší výprava.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012417", "url": "https://cs.wikipedia.org/wiki?curid=1012417", "title": "Bill Lee", "text": "Bill Lee\n\nJméno a příjmení Bill Lee nosí více různých osob:\n\n"}
{"id": "1012419", "url": "https://cs.wikipedia.org/wiki?curid=1012419", "title": "Kluci to taky chtěj... a pořád!", "text": "Kluci to taky chtěj... a pořád!\n\nKluci to taky chtěj... a pořád! (v německém originále:Knallharte Jungs) je německá filmová komedie z roku 2002. Režisérem filmu je Granz Henman. Hlavní role ve filmu ztvárnili Tobias Schenke, Axel Stein, Diana Amft, Rebecca Mosselman a Miriam von Versen. \n\n\nFilm získal mezi diváky na největších filmových databázích spíše podprůměrné hodnocení.\n\n\n"}
{"id": "1012420", "url": "https://cs.wikipedia.org/wiki?curid=1012420", "title": "Bill Lee (hudebník)", "text": "Bill Lee (hudebník)\n\nBill Lee, rodným jménem William James Edwards Lee III (* 23. července 1928) je americký kontrabasista, baskytarista a hudební skladatel. Pocházel z hudební rodiny a svou kariéru zahájil koncem čtyřicátých let. Věnoval se jazzové hudbě, ale jeho hlavní činností byla práce studiového hudebníka a nahrával tak i s hudebníky jiných žánrů. Věnoval se také skládání scénické hudby a je autorem několika oper. Během své kariéry spolupracoval s mnoha hudebníky, mezi které patří například Pat Martino, Harold Mabern, Richard Davis nebo Johnny Griffin. Jeho synem je filmový režisér a herec Spike Lee.\n\n"}
{"id": "1012423", "url": "https://cs.wikipedia.org/wiki?curid=1012423", "title": "Kobra 11 – Bomby na 92. kilometru", "text": "Kobra 11 – Bomby na 92. kilometru\n\nKobra 11 – Bomby na 92. kilometru (v německém originále:Alarm für Cobra 11 – Die Autobahnpolizei: Bomben bei Kilometer 92) je německý akční film z roku 1996. Režisérem filmu je Leo Zahn. Hlavní role ve filmu ztvárnili Johannes Brandrup, Rainer Strecker, Almut Eggert, Günter Schubert a Uwe Büschken. Jedná se o pilotní film k seriálu \"Kobra 11\"\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012425", "url": "https://cs.wikipedia.org/wiki?curid=1012425", "title": "Gateshead", "text": "Gateshead\n\nGateshead je město v metropolitním hrabství Tyne a Wear v Anglii a zároveň je to sídlo stejnojmenného metropolitního distriktu. Před rokem 1974 bylo součástí hrabství Durham. Nachází se na jižním břehu řeky Tyne Newcastle upon Tyne, se kterým společně tvoří konurbaci Tyneside. Obě města spojuje sedm mostů včetně Gateshead Millennium Bridge. Město je známo ikonickou architekturou reprezentovanou např.: Sage Gateshead, Angel of the North a Baltic Centre for Contemporary Art.\n"}
{"id": "1012428", "url": "https://cs.wikipedia.org/wiki?curid=1012428", "title": "Necromantia", "text": "Necromantia\n\nNecromantia (v překladu \"nekromancie\") je řecká kapela, která byla založena roku 1989 v Athénách. Její tvorba je orientována na satanistický black metal.\n\nSkladba „Spiritforms Of The Psychomancer“ vyšla na CD kompilaci \"World Domination II\" z roku 1997 francouzského hudebního vydavatelství Osmose Productions.\n\nV roce 1989 kapelu v Athénách založili The Magus Vampyr Daoloth (George Zaharopulos) a Baron Blood (Makis), posléze se přidal Slow Death (Vasilis Gavanas). V lednu 1990 byla natočena první promo nahrávka, která však nikdy nebyla oficiálně množena jako oficiální dema. V květnu 1992 vyšlo kultovní split-LP \"The Black Arts / The Everlasting Sins\" od Black Power Records s žánrově spřízněnou řeckou kapelou Varathron. Materiál Necromantie se jmenoval \"The Black Arts\". Toto splitko vyšlo v reedici firmy Unisound Records v roce 1994, obsahovalo navíc skladbu De Magia Veterum z první promo nahrávky. Ke kapele se přidává Giannis Papagiannis (alias The Worshipper of Pan) a v roce 1993 také muzikant s přezdívkou Inferno. Prvotní dlouhohrající deska se jmenuje \"Crossing the Fiery Path\" a byla vydána v roce 1993 francouzskou vydavatelskou firmou Osmose Productions. Poté následuje produkce dalších nahrávek a personální změny v sestavě.\n\nVe jedné verzi loga je nápis Necromantia stylizován charakteristickými křivými písmeny. Písmeno T má podobu obráceného kříže. První písmeno N a poslední A obsahují čertovský ocas. Součástí loga jsou i symboly pohřební svíce (za písmenem E) a dalšího obráceného kříže s vetkaným obráceným pentagramem (za druhým písmenem N). Druhá verze loga je ve stylu gotického písma.\n\n\n\n\n\n\n"}
{"id": "1012430", "url": "https://cs.wikipedia.org/wiki?curid=1012430", "title": "Ernestine Anderson", "text": "Ernestine Anderson\n\nErnestine Anderson (11. listopadu 1928 – 10. března 2016) byla americká jazzová a bluesová zpěvačka. Zpěvu se věnovala již od dětství Zpívala v kostelním sboru a ve svých osmnácti letech odehrála turné se zpěvákem Johnnym Otisem. Své první album nazvané \"Hot Cargo\" vydala v roce 1956 a během následujících let jí vyšlo několik desítek dalších nahrávek. Čtyřikrát byl nominována na cenu Grammy, ale nikdy ji nezískala.\n\n"}
{"id": "1012441", "url": "https://cs.wikipedia.org/wiki?curid=1012441", "title": "Kobra 11 - Jízda smrti linky 834", "text": "Kobra 11 - Jízda smrti linky 834\n\nKobra 11 – Jízda smrti linky 834 (v německém originále:Alarm für Cobra 11 – Die Autobahnpolizei: Todesfahrt der Linie 834) je německý akční film z roku 2001. Režisérem filmu je Raoul W. Heimrich. Hlavní role ve filmu ztvárnili Erdogan Atalay, René Steinke, Thure Riefenstein, Charlotte Schwab a Carina N. Wiese. Jedná se o pilotní film k seriálu \"Kobra 11\"\n\n\nFilm získal mezi diváky na největších filmových databázích spíše nadprůměrné hodnocení.\n\n\n"}
{"id": "1012442", "url": "https://cs.wikipedia.org/wiki?curid=1012442", "title": "Tibor Duda", "text": "Tibor Duda\n\nTibor Duda (* 12. prosince 1956) je bývalý československý fotbalista. Po skončení aktivní kariéry působí jako trenér.\n\nV československé lize hrál za TJ VP Frýdek-Místek, ASVS Dukla Praha a TJ Zbrojovka Brno. Nastoupil v 61 ligových, jednou skóroval (7. listopadu 1976 do sítě úřadujícího mistra ligy Baníku Ostrava, kterého nakonec frýdecko-místecký nováček ligy porazil 2:1).\n\n"}
{"id": "1012444", "url": "https://cs.wikipedia.org/wiki?curid=1012444", "title": "Asmodeus: Tajemný kraj Ruthaniolu", "text": "Asmodeus: Tajemný kraj Ruthaniolu\n\nAsmodeus: Tajemný kraj Ruthaniolu je česká videohra z roku 1997. Jedná se o akční adventuru s prvky RPG. Vytvořilo ji studio NoSense a vydala společnost Vochozka Trading.\n\nHra byla ve vývoji od roku 1994. Původně na ní dělali jen dva lidé - Jakub Dvorský a Marek Floryán. Později tým ještě doplnili Tomáš Dvořák a Jan Pokorný. Dle původních plánů mělo jít o textovou adventuru, ale postupně se projekt vyvíjel a hra se nakonec změnila v mix akční adventury a dungeonu. Inspiraci si Asmodeus bere v hrách , Myst a Stonekeep. Tým taktéž ovlivnila tvorba spisovatele Johna Ronalda Tolkiena. V průběhu roku 1996 se pak tým dostal do kontaktu s Petrem Vochozkou, jehož společnost hru, v roce 1997, vydala.\n\nLidé kteří se podíleli na tvorbě hry:\n\nHra sleduje osudy Mota, který je učedníkem posledního ze tří mnichů, kteří mohou vyvolat na svět ďábla Asmodea. Mnich proto svého učedníka vyšle, aby získal zbylé tři vyvolávací kameny. První z nich uschoval pán tvrze Ramrog, další vzal pod svou ochranu vládce údolí Ruthaniolu a poslední byl kdesi ukryt nejvyšším kněžím temného řádu mnichů. Mot se vydá splnit tento nebezpečný úkol, ale netuší, že na své cestě může něco zjistit o svém původu, což vrhne na celý jeho úkol poněkud odlišné světlo.\n\nHra je viděna z vlastního pohledu. Hráč se pohybuje buď volnými průjezdy mezi lokacemi nebo skoky, čímž přípomíná hru Myst. V podzemních chodbách může hráč potkat nepřátele. Ty likviduje pomocí stále lepších zbraní, přičemž si hráč vylepšuje své schopnosti. Kromě RPG prvků jsou však hlavně přítomné prvky adventurní, takže hráč mluví s postavami, sbírá předměty a ty musí použít na určitých místech.\n\nHra byla recenzenty hodnocena kladně. Chválu si vysloužila hlavně za technické zpracování, příběh a také hratelnost. Kritiku však obdržela především pro absenci automapingu. V Levelu byla hra kritizována za animaci a v magazínu Riki za přímočarost příběhu a interiéry hry.\n"}
{"id": "1012445", "url": "https://cs.wikipedia.org/wiki?curid=1012445", "title": "František Buzek", "text": "František Buzek\n\nFrantišek Buzek (* 10. září 1965) je bývalý slovenský fotbalista.\n\nV československé lize hrál za Tatran Prešov. Nastoupil v 8 ligových utkáních a dal 1 gól.\n\n"}
{"id": "1012446", "url": "https://cs.wikipedia.org/wiki?curid=1012446", "title": "Al Dreares", "text": "Al Dreares\n\nAl Dreares (* 4. ledna 1929, Key West) je americký jazzový bubeník. V dětství se přátelil s trumpetistou Fats Navarrem. Jeho otec hrál na trubku a on sám studoval hudbu na konzervatoři v New Yorku. Svou kariéru zahájil počátkem padesátých let; v letech 1953 až 1954 hrál se saxofonistou Paulem Williamsem a v pozdějších letech hrál s mnoha dalšími hudebníky, mezi které patří například Bennie Green, Dizzy Gillespie, Freddie Redd, Mal Waldron nebo Freddie McCoy.\n"}
{"id": "1012448", "url": "https://cs.wikipedia.org/wiki?curid=1012448", "title": "Kobra 11 - Křest ohněm", "text": "Kobra 11 - Křest ohněm\n\nKobra 11 – Křest ohněm (v německém originále:Alarm für Cobra 11 – Die Autobahnpolizei: Feuertaufe) je německý akční film z roku 2003. Režisérem filmu je Raoul W. Heimrich. Hlavní role ve filmu ztvárnili Erdogan Atalay, Christian Oliver, Charlotte Schwab, Carina Wiese a Gottfried Vollmer. Jedná se o pilotní film k seriálu \"Kobra 11\"\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012451", "url": "https://cs.wikipedia.org/wiki?curid=1012451", "title": "Alois Vrecl", "text": "Alois Vrecl\n\nAlois Vrecl (15. června 1896, Cerekvice – 1983, Dřínov) byl český vojenský pilot.\n\nAlois Vrecl se narodil v nádražní budově železniční stanice Cerekvice – Česká Hrušová (dnes Cerekvice nad Loučnou). Krátce po jeho narození se rodina Vreclova se šesti dětmi přestěhovala do Peček, kde Alois prožil své mládí a navštěvoval obecnou a měšťanskou školu. Krátce po vyučení (v Praze) jej otec v 16 letech přihlásil do Rakousko-uherské armády. V ní pak sloužil nejdříve jako elév u hudby a poté jako zdravotník u 2. pěšího pluku v Brašově v Sedmihradsku (dnes Rumunsko). Od zdravotní služby byl převelen k tehdy se ještě tvořícímu letectvu a byl vycvičen pilotem. Po získání leteckého průkazu (č. 868) roku 1917 bojoval na východní frontě (Zborov a Oděsa), kde mu byly přiznány tři sestřely nepřátelských letadel.\n\nPo skončení první světové války se Alois Vrecl přihlásil do řad vznikající Československé armády a sloužil u letectva jako pilot. Létal na takřka všech typech letadel, kterými v té době letectvo disponovalo. V jeho řadách se zúčastnil také bojů na Slovensku proti Maďarské republice rad. Za tuto službu byl také vyznamenán.\n\nAlois Vrecl byl dobrým pilotem a v jeho hodnocení najdeme kladné posudky jeho odborných znalostí, ale i vlastností osobnostních. Při různých leteckých soutěžích se umisťoval mezi prvními. Sloužil u různých útvarů po celé republice, ponejvíce u leteckého pluku 1 v Praze Kbelích a byl povyšován podle předpisů. Protože byl velmi dobrým pilotem, bylo mu roku 1923 svěřeno řízení letadla na tu dobu dálkového letu Praha – Göteborg přes Berlín a Kodaň.\n\nV roce 1926 se Alois Vrecl „proslavil“ akrobatickým kouskem, když v Praze na stroji Avia BH podletěl vyšehradský železniční most, za což byl kázeňsky potrestán. V roce 1928 se stal prvním československým vojenským pilotem, který seskočil z letadla na padáku československé výroby.\n\nV roce 1939 Alois Vrecl odešel ilegálně do Polska, aby se přihlásil do řad vznikajícího československého zahraničního vojska. Po krátkém pobytu v Krakově odplul s dalšími dobrovolníky do Francie, kde byl zařazen jako vojenský pilot do cizinecké legie. Ve Francii a v severní Africe se podílel na výcviku francouzských a československých pilotů. Po vyhlášení války Francii odplul v červnu 1940 do tehdejší Velké Británie. Zde pak sloužil jako pilot dopravních letadel u 24. perutě britského Královského letectva (RAF). V roce 1945 přiletěl na kontinent spolu s 21. skupinou armád maršála Montgomeryho osvobozující Francii a Belgii.\n\nPo osvobození byl Alois Vrecl několikrát vyznamenán, byl povyšován a nadále sloužil u československého letectva. Zlom v jeho vojenské kariéře nastal po roce 1948, kdy, přestože byl členem KSČ (od roku 1946), byl jako příslušník RAF vyloučen z armády.\n\nAlois Vrecl byl bezdětný (adoptoval syna Arnošta Staňka), ale převážná část jeho nejbližších příbuzných, včetně manželky prošla koncentráky a vězeními, kde jich několik zahynulo. Adoptivní syn ztratil život nad kanálem La Manche jako pilot RAF. Po opuštění armády se Alois Vrecl živil v podřadných profesích, povětšinou jako pomocný dělník. V roce 1983 zemřel v Dřínově u Kralup nad Vltavou ve svém rodinném domku čp. 87 a je pochován v Třeboradicích. Byl rehabilitován v roce 1969 (povýšen na podplukovníka) a při druhé rehabilitaci roku 1991 byl povýšen in memoriam na plukovníka letectva.\n\nAlois Vrecl byl nositelem jedenácti vojenských vyznamenání (jedno uděleno dvakrát). Dne 21. června 2014 byl plukovníku Vreclovi odhalen pomník v jeho rodné obci Cerekvice nad Loučnou.\n"}
{"id": "1012452", "url": "https://cs.wikipedia.org/wiki?curid=1012452", "title": "Dub v Podlešíně", "text": "Dub v Podlešíně\n\nPodlešínský dub je památný strom dub letní (Quercus robur L.) v obci Podlešín, který roste na zahradě čp. 51.\n\nDub je chráněn od 14.5.1996. Měřený obvod jeho kmene dosahoval 2,3 metrů, výška udávána na 12 metrů.\n"}
{"id": "1012453", "url": "https://cs.wikipedia.org/wiki?curid=1012453", "title": "Gildo Mahones", "text": "Gildo Mahones\n\nGildo Mahones (2. června 1929, New York – 27. dubna 2018) byl americký jazzový klavírista. Svou kariéru zahájil koncem čtyřicátých let, ale z důvodu nástupu do armády (sloužil v Korejské válce) ji musel na čas přerušit. Po návratu hrál v letech 1953 až 1956 se saxofonistou Lesterem Youngem a v letech 1959 až 1963 vystupoval coby doprovodný hudebník s vokálním triem Lambert, Hendricks & Ross. Později se věnoval převážně práci studiového hudebníka, ale také hrál s různými hudebníky při koncertech. Během své kariéry spolupracoval s mnoha hudebníky, mezi které patří například Frank Wess, Kenny Burrell, Ted Curson nebo Bennie Green. Rovněž vydal několik alb jako leader: první dvě v letech 1963 a 1964 pro vydavatelství Prestige Records a další v roce 1990 pro Interplay Records.\n"}
{"id": "1012455", "url": "https://cs.wikipedia.org/wiki?curid=1012455", "title": "Kobra 11 - Město v ohrožení", "text": "Kobra 11 - Město v ohrožení\n\nKobra 11 – Město v ohrožení (v německém originále:Alarm für Cobra 11 – Die Autobahnpolizei: Stadt in Angst) je německý akční film z roku 2007. Režisérem filmu je Axel Sand. Hlavní role ve filmu ztvárnili Erdogan Atalay, Gedeon Burkhard, Charlotte Schwab, Carina Wiese a Gottfried Vollmer. Jedná se o pilotní film k seriálu \"Kobra 11\"\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012457", "url": "https://cs.wikipedia.org/wiki?curid=1012457", "title": "Podlešínská lípa", "text": "Podlešínská lípa\n\nPodlešínská lípa je památný strom lípa malolistá (Tilia cordata) v obci Podlešín, který roste přímo v obci.\n\nLípa je chráněná od 25. července 1978. Měřený obvod jejího kmene dosahoval 275 cm, výška udávána na 15 metrů.\n\n"}
{"id": "1012460", "url": "https://cs.wikipedia.org/wiki?curid=1012460", "title": "Hal Blaine", "text": "Hal Blaine\n\nHal Blaine, rodným jménem Harold Simon Belsky (5. února 1929 – 11. března 2019) byl americký bubeník. Během své kariéry pracoval převážně jako studiový hudebník a byl členem skupiny studiových hudebníků nazvané The Wrecking Crew. Během své kariéry tak spolupracoval s desítkami různých hudebníků, jako byli například Elvis Presley, Simon & Garfunkel, The Byrds, Love, The Beach Boys, Buffalo Springfield nebo Chunky, Novi & Ernie a mnoho dalších. V roce 2000 byl uveden do Rock and Roll Hall of Fame.\n\n"}
{"id": "1012463", "url": "https://cs.wikipedia.org/wiki?curid=1012463", "title": "Kobra 11 - Na věky věků", "text": "Kobra 11 - Na věky věků\n\nKobra 11 – Na věky věků (v německém originále:Alarm für Cobra 11 – Die Autobahnpolizei: Für immer und ewig) je německý akční film z roku 2003. Režisérem filmu je Sebastian Vigg. Hlavní role ve filmu ztvárnili Erdogan Atalay, Christian Oliver, Dietmar Huhn, Gottfried Vollmer a Carina Wiese. Jedná se o pilotní film k seriálu \"Kobra 11\"\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012464", "url": "https://cs.wikipedia.org/wiki?curid=1012464", "title": "CONSTRUCT", "text": "CONSTRUCT\n\nCONSTRUCT A&D, a.s. je český výrobce mechanického zabezpečení vozidel proti krádeži. Společnost založil v roce 1991 Petr Ambrož, který vlastní firmu dodnes. Výroba od počátku probíhá výhradně v České republice ve výrobním závodě ve Velkém Meziříčí.\n\nSpolečnost operuje v České republice, dalších 15 evropských zemích a expanduje i mimo Evropu do Malajsie a Dominikánské republiky. V současné době tvoří export 2/3 celkové produkce.\nHlavním produktem, který firma vyrábí již od roku 1991, je mechanické zabezpečení Construct - zámek řadicí páky. Doplňkovými produkty jsou elektromechanické zabezpečení vozu Construct Safetronic a kombinace zabezpečení řadicí páky a zámku kapoty Construct Vario.\n\nVýroba zabezpečení Construct se řídí normou ISO 9001:2016. Společnost dále získala certifikát od TÜV. Construct vlastní patenty a užitné vzory, podle kterých se produkty vyrábí.\n\nZabezpečení Construct vyvíjí, vyrábí a distribuuje společnost CONSTRUCT A&D, a.s.\n\nDřívější obchodní společnosti CONSTRUCT CZECH a.s., která zajišťovala prodej a služby na tuzemském trhu a CONSTRUCT EUROPE s.r.o. prodávající na zahraničních trzích, zanikly a všechny jejich závazky přebrala mateřská CONSTRUCT A&D, a.s.\n\nPrvní mechanické zabezpečení Construct vyrobil v roce 1991 na vůz Škoda Favorit. Šlo o jednoduchý systém, jehož základní principy zůstaly dodnes zachovány. Zpočátku výroba produkovala přibližně sto kusů zámků řadicí páky měsíčně, současná kapacita výrobního závodu přesahuje měsíčně deset tisíc kusů. \n\nV roce 1998 se společnost přestěhovala do areálu Františkov ve Velkém Meziříčí. Ve stejném roce otevřela novou pobočku v Praze, kam se přestěhovalo vedení obchodu a marketing. O rok později byla založena dceřiná společnost CONSTRUCT Slovakia v Bratislavě. Expanze do zahraničí začala v roce 1997. Podíl tuzemských a exportních prodejů se v průběhu několika let razantně změnil. V roce 2007 přesáhl export dvě třetiny celkové produkce a tento stav trvá dodnes. Construct se přednostně zaměřuje na trhy východní Evropy. Od roku 2006 Construct expanduje i mimo Evropu - např. do Malajsie či Dominikánské republiky.\n\nTři roky po zahájení výroby bylo mechanické zabezpečení Construct zařazeno mezi originální příslušenství pro všechny modely automobilů značky Škoda.\nZa dvacet let existence byly vyrobeny již dva miliony kusů mechanického zabezpečení Construct. Milióntý kus byl vyroben v květnu 2007, další půlmilion o dva roky později.\nMezi roky 2008 a 2010 došlo z důvodu ekonomické krize k poklesu prodejů produktů Construct o více než šedesát procent. V roce 2010 poté došlo k nárůstu prodejů o více než třetinu.\n\nDo portfolia produktů patří v současné době klasické mechanické zabezpečení proti krádeži Construct, elektromechanické zabezpečení Construct Safetronic a kombinace zabezpečení řadicí páky se zámkem kapoty Construct Vario.\nVšechny produkty jsou masivní bezpečnostní systémy, vyráběné z vysoce odolných kvalitních materiálů. Zařízení nepodléhají tepelným a chemickým vlivům, nemění své vlastnosti ani po podchlazení tekutým dusíkem. Konstrukci není možné překonat pomocí známých destruktivních metod (např. vytržením jádra vložky), stejně tak jako pomocí metod nedestruktivních (např. metoda Bump-key). Zámková vložka splňuje podmínky norem ČSN EN 1303 a ČSN EN 1627 a vyhovuje nejvyšší třídě bezpečnosti evropských norem. Systém není závislý na stavu autobaterie ani na jiných funkcích vozidla. Ztížený přístup komplikuje případné pokusy o jeho překonání.\n\nMechanický systém blokuje řadicí páku či mechanismus řazení při zařazeném zpětném převodovém stupni (u manuální převodovky) nebo v poloze parking (u automatické převodovky).\nMechanická zabezpečení Construct a Construct Vario jsou vybaveny cylindrickou zámkovou vložkou, která splňuje podmínky nejvyšších tříd bezpečnostních norem. Zámková vložka vylučuje náhodné uzamčení a je odolná proti odvrtání, rozlomení či vyhmatání planžetou. Převážná část zámkových vložek je certifikována u Národního bezpečnostního úřadu ČR.\n\nMontáž zabezpečení Construct provádějí speciálně vyškolení pracovníci autorizovaných montážních organizací. Zařízení se instaluje do vozidla pomocí bezpečnostních trhacích šroubů, které jej pevně pojí s vozidlem.\nDíky těmto faktorům poskytuje Construct v České republice kromě standardní zákonné záruky i prodlouženou variantu až na 5 let. Tato garance je podmíněna autorizovanou instalací a pravidelnými každoročními kontrolami u montážní organizace, popř. u výrobce.\nNainstalované mechanické zabezpečení Construct zohledňují také pojišťovny a leasingové společnosti, které poskytují při jeho instalaci do vozidla slevy na pojistném.\n\nConstruct je členem Asociace technických bezpečnostních složek Grémium Alarm (AGA) , reprezentativního profesního sdružení firem a subjektů vyvíjející podnikatelskou, pracovní nebo jinou činnost v oblasti technických služeb a zařízení, sloužících k ochraně osob a majetku, autorizované společenstvo Hospodářské komory ČR a členem evropských asociací EURALARM a ESBOC.\n\nConstruct spolupracuje s Policí ČR, Ministerstvem vnitra ČR a dalšími subjekty jako partner projektu Rok zabezpečení vozidel, který má za cíl upozornění na rizika spojená s nezabezpečením majetku proti krádežím. V rámci tohoto projektu běžela například kampaň „Lekli jste se?“.\n"}
{"id": "1012465", "url": "https://cs.wikipedia.org/wiki?curid=1012465", "title": "III. Světový festival mládeže a studentstva", "text": "III. Světový festival mládeže a studentstva\n\nTřetí Světový festival mládeže a studentstva se konal v roce 1951 ve východním Berlíně. \n\nKonal se v době rostoucího mezinárodního napětí mezi Sovětským svazem a západními mocnostmi a odehrával se na pozadí korejské války a šíření komunismu ve střední Evropě a Číně. Festival měl za úkol také předvést mladou Německou demokratickou republiku, která vznikla v sovětském sektoru poválečného Německa. \n\nMottem festivalu bylo: Za mír a přátelství – proti atomovým zbraním. \n\n"}
{"id": "1012466", "url": "https://cs.wikipedia.org/wiki?curid=1012466", "title": "Tikrít", "text": "Tikrít\n\nTikrít (arabsky: تكريت‎) je irácké město na řece Tigris asi 140 km severozápadně od Bagdádu. Jde o hlavní město guvernorátu Anbár. V roce 2002 zde žilo 260 000 lidí. Město je administrativním centrem provincie Saladdín.\n\nVýznamným rodákem je bývalý irácký prezident-diktátor Saddám Husajn.\n\nTikritské muzeum bylo poničeno během války v Iráku v roce 2003\nTikritská univerzita byla založena v roku 1987 a je jedna z největších univerzit v Iráku\nTikritský stadion je víceúčelový areál nejvíce používaný pro fotbalové zápasy a slouží jako domácí stadion fotbalovému týmu Salah ad Din FC. Vejde se do něj 10 000 lidí.\n\nIslámský stát v Iráku zahájil útok na Tikrit 29. března 2011. Útok zabil 65 lidí a zranil dalších 100. Agentura Reuters tento útok považuje za jeden z nejhorších v roce 2011.\n\n11. června 2014, během severoirácké ofenzivy převzal Islámský stát kontrolu nad městem. O několik hodin později se Irácká armáda pokusila převzít město zpátky, což vyústilo v tvrdé boje. 12. července IS popravil nejméně 1,566 kadetů Iráckého letectva na základně Speicher. V té době tam bylo až 11,000 neozbrojených kadetů. Irácká vláda z tohoto masakru obvinila jak IS, tak politickou stranu vládnoucí v regionu. V červenci 2014 se vládní jednotky z Tikritu stáhly.\n\n5. září 2014 militanti z IS zničili asyrský kostel, postavený roku 700 n.l.\nV březnu 2015, Irácká armáda a polovojenské jednotky zahájily operaci, jejímž cílem je znovu převzít Tikrit.\n\n31. března 2015 Irácká armáda dobyla zpátky město.\n\n \n"}
{"id": "1012467", "url": "https://cs.wikipedia.org/wiki?curid=1012467", "title": "Kobra 11 - Na život a na smrt", "text": "Kobra 11 - Na život a na smrt\n\nKobra 11 – Na život a na smrt (v německém originále:Alarm für Cobra 11 – Die Autobahnpolizei: Auf Leben und Tod) je německý akční film z roku 2006. Režisérem filmu je Axel Barth. Hlavní role ve filmu ztvárnili Erdogan Atalay, René Steinke, Gedeon Burkhard, Christian Redl a Gabriel Merz. Jedná se o pilotní film k 11. řadě seriálu \"Kobra 11\"\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012468", "url": "https://cs.wikipedia.org/wiki?curid=1012468", "title": "Echoes", "text": "Echoes\n\nEchoes může být:\n"}
{"id": "1012471", "url": "https://cs.wikipedia.org/wiki?curid=1012471", "title": "Chris Barber", "text": "Chris Barber\n\nChris Barber, rodným jménem Donald Christopher Barber (* 17. dubna 1930, Welwyn Garden City), je anglický pozounista. Studoval hudbu na Guildhall School of Music v Londýně a svou kariéru zahájil počátkem padesátých let. Od roku 1953 hrál v kapele s trumpetistou Kenem Colyerem a klarinetistou Montym Sunshinem. Více než padesát let spolupracoval s trumpetistou Patem Halcoxem, který z Barberovy kapely odešel v roce 2008. Během své kariéry spolupracoval i s dalšími hudebníky, mezi které patří například John Mayall nebo Lonnie Donegan.\n\n"}
{"id": "1012473", "url": "https://cs.wikipedia.org/wiki?curid=1012473", "title": "Kobra 11 - Pekelná jízda na dálnici A4", "text": "Kobra 11 - Pekelná jízda na dálnici A4\n\nKobra 11 – Pekelná jízda na dálnici A4 (v německém originále:Alarm für Cobra 11 – Die Autobahnpolizei: Höllenfahrt auf der A4) je německý akční film z roku 1999. Režisérem filmu je Raoul W. Heimrich. Hlavní role ve filmu ztvárnili Erdogan Atalay, René Steinke, Charlotte Schwab, Carina Wiese a Gottfired Vollmer. Jedná se o pilotní film k seriálu \"Kobra 11\"\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1012475", "url": "https://cs.wikipedia.org/wiki?curid=1012475", "title": "Mšice jabloňová", "text": "Mšice jabloňová\n\nMšice jabloňová (\"Aphis pomi\") také mšice jablečná je mšice poškozující listy dřevin sáním. Mšice jabloňová je řazena do čeledě mšicovití (Aphididae) , řádu polokřídlí (\"Hemiptera\").\n\nAPHIPO\n\nEvropa a Severní Amerika\n\nDospělci jsou zářivě zelení, během léta tmavší barvy a 1,5 - 2,5 mm dlouzí.\n\n\nDeformace listů, krnění a deformace letorostů, opad listů. Plody jsou deformované.\n\nSnižování listové plochy a kvality plodů jabloně (deformace). Oslabení stromů, snížení sklizně. Snadno dochází k přemnožení. A. pomi obvykle nezpůsobuje vážná poškození, s výjimkou mateřských škol a na mladé stromky. Riziko vážného poškození může být náhle zvýšeno, pokud přirození predátoři z nějakého důvodu účinně nedokáží potlačit nárůst populace. V tomto případě může být poškození ekonomicky významné.\n\nMšice má několik generací během roku, z vajíček se líhnou na jaře samice, teprve při přemnožení populace dochází ke vzniku okřídlených jedinců. Část populace poté migruje na dalšího hostitele. Jedna generace se podle počasí vyvine za dva až tři týdny, pohlavní zralosti jedinec dosahuje za týden. Přezimují černá vajíčka. Od druhé generace jsou samice parthenogentické, poslední generace se množí sexuálně. Každá samička produkuje 50 až 100 potomků.\n\nLesy, parky, zahrady. Predátoři: slunéčka, střevlíci, dravé ploštice, zlatoočky, larvy pestřenek a bejlomor rodu Aphidoletes, pavouci a další. Během sání mohou mšice přenášet virové infekce (šarka).\n\n"}
{"id": "1012476", "url": "https://cs.wikipedia.org/wiki?curid=1012476", "title": "Kobra 11 – Štvanice (2002)", "text": "Kobra 11 – Štvanice (2002)\n\nŠtvanice (v německém originále: Hetzjagd) je epizoda německého akčního seriálu \"Kobra 11\" z roku 2002. Jedná se o pilotní díl 6. řady tohoto seriálu. Režisérem snímku je Raoul W. Heimrich. Hlavní role ve filmu ztvárnili Erdogan Atalay, René Steinke, Charlotte Schwab, Carina Wiese a Dietmar Huhn.\n\n\nDíl získal mezi diváky na největších filmových databázích spíše dobré hodnocení.\n\n\n"}
{"id": "1012477", "url": "https://cs.wikipedia.org/wiki?curid=1012477", "title": "Paul Horn", "text": "Paul Horn\n\nJméno a příjmení Paul Horn nosí více různých osob:\n\n"}
{"id": "1012480", "url": "https://cs.wikipedia.org/wiki?curid=1012480", "title": "Krajina střelců", "text": "Krajina střelců\n\nKrajina střelců (v americkém originále:Open Range) je americký westernový film z roku 2003. Režisérem filmu je Kevin Costner. Hlavní role ve filmu ztvárnili Robert Duvall, Kevin Costner, Annette Bening, Michael Gambon a Michael Jeter.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1012481", "url": "https://cs.wikipedia.org/wiki?curid=1012481", "title": "Cephalocereus", "text": "Cephalocereus\n\nCephalocereus je rod severoamerických, sloupovitých kaktusů.\n\nZákladním druhem je \"Cephalocereus senilis\". Vyznačuje se množstvím vlasů v areolách, které mohou zcela zakrývat stonek. Pěstírny produkují velké množství malých semenáčků, jako „chlupatý kaktus“ nebo „stařeček“ jsou občas v supermarketech a květinářstvích nabízeny široké veřejnosti.\n\nRod \"Cephalocereus\" ustanovil v roce 1838 Ludwig Pfeiffer pro sloupovité kaktusy cereusy, vytvářející v květní zóně stonku specificický útvar cephalium (cefálium). Dle moderního pojetí se jedná o nepravé cefálium, takzvané pseudocephalium. Dobou popisu se jedná o jeden ze starých rodů kaktusů. Vymezení rodu se značně měnilo. Zakladatelé moderní taxonomie kaktusů Nathaniel Britton a Joseph Rose (1919–1923) zařazovali do rodu 48 druhů. Později pro mnoho druhů Franz Buxbaum (1958) vytvořil nové rody jako \" Lemaireocereus, Mitrocereus, Neobuxbaumia, Pachycereus\" a později dalších 7 rodů. Nakonec zůstaly v rodu dva hlavní druhy, široce známý \"Cephalocereus senilis\" a jen vzácně pěstovaný \"Cephalocereus columna-trajani\" .\n\n\"Cephalocereus senilis\" byl původně popsán jako \"Cactus senilis\" Haworth 1824. Po přeřazení jako typový druh rodu \"Cephalocereus\" už byl trvale pod tímto jménem uznáván.\n\n\"Cephalocereus columna-trajani\" byl původně popsán jako \"Cereus columna-trajani\" Karwinsky ex Pfeiffer 1837, do rodu \"Cephalocereus\" jej přeřadil K. Schumann v roce 1894.\nDruh byl znovu popsán pod jménem \"Pilocereus hoppenstedtii\" F. A. C. Weber 1864, a byl dlouho chybně publikován v literatuře jako \" Cephalocereus hoppenstedtii\" (F. A. C. Weber) K. Schumann 1894. Místní název je \" Cardón blanco\" .\n\nICSG přiřadila do rodu \"Cephalocereus\" několik již méně vlasatých a nižších druhů rodu \"Neodawsonia\". V tomto pojetí zahrnuje rod \"Cephalocereus\" tyto druhy.\n\nPojetí jiných taxonomů může být odlišné.\n\nDo rodu \"Cephalocereus \" byl ještě řazen druh \"Cephalocereus chrysomalus\". Uvádí jej například nejvýznamnější prvorepubliková publikace Otakara Smrže 1929. F. Ritter pro tento druh vytvořil nový monotypický (s jedním druhem) rod \"Cephalocleistocactus\". Toto pojetí ICSG přijalo.\n\nOblastí výskytu rodu \"Cephalocereus\" jsou různé lokality v teplých a suchých oblastí Mexika., kde rostou v zápoji nižších suchomilných dřevin na svazích údolí.\nCephalocereus apicephalium\nLokality jsou v státu Oaxaca, Mexiko\n\n\"Cephalocereus columna-trajani\nMalý areál výskytu je na svazích teplých roklí Tehuakánského údolí s řídkým suchomilným lesem ve státu Puebla, jižní Mexiko.\n\nCephalocereus nizandensis\nLokality jsou v státu Chiapas, Mexiko.\n\nCephalocereus senilis\nNejznámější lokalitou je údolí Barranca de Metztitlán ve státě Hidalgo ve středním Mexiku, známá jako údolí starců. Zde vytváří pravidelné řídké porosty vystupující nad nízké dřeviny. Nověji byly objeveny další lokality u Tolantolongo, Exudas a jinde.\n\nCephalocereus totolapensis\nOblastí výskytu jsou opadavé suché lesy v jihovýchodní oblasti státu Oaxaca, Mexiko.\n\nSloupovité kaktusy, které rostou vzpřímeně a neodnožují, nebo vytváří přízemní boční větve.\nTvoří nápadné vlasovité vedlejší trny. V dospělosti vytváří nepravé cefálium takzvané (pseudocephalium) ze štětin a husté vlny a díky husté vlně výrazně vystupující, které tvoří oblast vývinu květů a následně plodů. U původních druhů rodu \"Cephalocereus columna-trajani\" a \"Cephalocereus senilis\" se pseudocefálium vyvíjí na boku stonku pod vrcholem. Zabírá asi jednu pětinu až třetinu obvodu stonku a je značně podlouhlé, až několik metrů. Skupina \"Neodawsonia\" vytváří terminální pseudocephalium, které nové vegetační ročníky stonku prorostou. Vytváří tak postupně výrazné prstence okolo stonku, které jsou na výšku úzké. Areoly v pseudocefáliu nevytváří trny, jen hustou vlnu, která chrání zárodky poupat. Z pseudocefália vznikají zvonkovité noční květy. Mají široké okvětní lístky ohnuté nazpět, na okraji jícnu široký a hustý kruh prašníků a výraznou, mírně vystupující bliznu ve středu květu.\nPlody jsou podlouhlé, s malými šupinami a někdy vlnou. Semena jsou kapkovitá, lesklá, černá.\n\nRostliny jsou velké, vzpřímené, 6 až 10 m vysoké, neodnožující. Stonek je šedozelený, má až 40 cm v průměru. Nese 16 - 26 žeber. Areoly jsou vlnaté, bílé, blízko vrcholu s množstvím bílých vlasů. Středových trnů je 5 až 8, směřují dolů, jsou až 8 cm dlouhé, šedavé. Okrajových trnů je 14 - 18, bělavých, až 1 cm dlouhých. Boční pseudocefália jsou pokryta žlutavou vlnou, 4 až 6 cm dlouhou. Květy jsou až 7,5 cm dlouhé a široké, bílé, nažloutlé, vonící.\n\nRostliny vzpřímené, jen vzácně bazálně rozvětvené, obvykle asi 10 až 12 m vysoké, vzácně až 18 m vysoké, v poměru k výšce štíhlé, až 30 cm (dle některých údajů až 40 cm) v průměru. Žeber je 20 - 30. Středových trnů je 1-5, jsou 1 až 5 cm dlouhé, žlutavé, šedavé. Na mladých a kulturních rostlinách jsou nenápadné, nebo chybí. Okrajových trnů je 20 až 30, jsou vlasovité, 6 až 12 cm dlouhé, zkroucené, bělostné, velmi výrazné. Tvoří vizuální charakter rostliny. Květy jsou nálevkovité, 8 - 9 cm dlouhé, okvětí je až 8 cm široké, žlutorůžové. Plody jsou oválné, až 3 - 5cm dlouhé, většinou namodralé až načervenalé barvy.\n\n(synonymum \"Neodawsonia\"). Menší rostliny 1 až 3 m vysoké, s průměrem modrozeleného stonku 7-10 cm. Stonek má 22 až 27 žeber. Areoly jsou elipsoidní. Středových trnů je 1 až 6, jsou na bázi ztloustlé, směřující dolů, 2 - 4 cm dlouhé, jsou v od oranžové až po černou barvu. Okrajových trnů je 9 - 12, šedavých, bělavých, až 2 cm dlouhých. Terminální pseudocefálium nese až 5 cm dlouhou vlnu a vlasy. Pseudocefália minulých ročníků na stonku dlouho přetrvávají a tvoří výrazné prstence. Květy jsou 5 - 6 cm dlouhé, 3 cm široké, růžové, s žlutými odstíny.\n\n(synonymum \"Neodawsonia\"). Rostliny jsou vzpřímené, převážně nerozvětvené, 2 - 3 m vysoké, až 15 cm v průměru. Žeber je 15 - 28. Středových trnů je obvykle 6, tvrdých, směřují nahoru, jsou 1 cm dlouhé, žluté. Okrajových trnů je 16, ohebných, žlutavých, až 3 cm dlouhých. Terminální pseudocefália jsou pokryta žlutavou až nahnědlou vlnou, až 3 cm dlouhou. Starší ročníky tvoří prstence okolo stonku. Květy jsou 4 cm velké, růžové\n\n(synonymum \"Neodawsonia\"). Rostliny vzpřímené, nerozvětvené, 3 - 8 m vysoké, až 15 cm v průměru. Barva stonku je hnědozelená až šedozelená. Žeber je až 28. Areoly jsou kruhovité, pokryté šedobílou vlnou. Středových trnů je 3 až 6, jsou 0,5 - 1,3 cm dlouhé, bílé, s tmavou špičkou. Okrajových trnů je 10 - 13, stejně dlouhých, bílých. Pseudocefálium je terminální a na začátku vegetace je prorosteno novým stonkem. Pseudocefália minulých ročníků na boku stonku dlouho přetrvávají a tvoří výrazné neuzavřené prstence. Po opadu vlny po více letech je na stonku vidět zúžení průměru v místě bývalého pseudocefália. Vlna pseudocefália je jemná, bílá, nažloutlá, občas se objeví štětinovité ostníky až 3 cm dlouhé. Květy jsou až 3,5 cm velké, růžové, s žlutými odstíny. Plod je až 3 cm velký, oválný. Plod i květní trubka nesou za šupinami bílou vlnu a jemné štětiny.\n\nV kultuře se široce pěstuje \"Cephalocereus senilis\". Ostatní druhy pěstují jen okrajově kaktusáři. Všechny druhy vyžadují osluněné pěstování za sklem se zálivkou střídanou s vyschnutím substrátu a zcela suché přezimování při teplotě nad 10-12 °C.\n\n\n"}
{"id": "1012484", "url": "https://cs.wikipedia.org/wiki?curid=1012484", "title": "Paul Horn (hudebník)", "text": "Paul Horn (hudebník)\n\nPaul Horn (17. března 1930 − 29. června 2014) byl americký flétnista. Hudbě se věnoval již od dětství; ve čtyřech letech začal hrát na klavír, v deseti na klarinet a ve dvanácti na saxofon. Později studoval hru na klarinet a flétnu na hudební konzervatoři ve městě Oberlin v Ohiu; po dokončení této pokračoval ve studiích na Manhattan School of Music v New Yorku. Profesionální kariéru zahájil v polovině padesátých let, nejprve jako doprovodný hudebník, ale brzy začal vystupovat s vlastní skupinou. Zemřel v roce 2014 ve věku 84 let.\n\n"}
{"id": "1012486", "url": "https://cs.wikipedia.org/wiki?curid=1012486", "title": "Krokodýl Dundee v Los Angeles", "text": "Krokodýl Dundee v Los Angeles\n\nKrokodýl Dundee v Los Angeles (v australském originále:Crocodile Dundee in Los Angeles) je australsko-americká filmová komedie z roku 2001. Režisérem filmu je Simon Wincer. Hlavní role ve filmu ztvárnili Paul Hogan, Linda Kozlowski, Jere Burns, Jonathan Banks a Alec Wilson. Paul Hogan řekl, že inspiraci k zápletce dostal během prohlídky Litomyšle roku 1993.\n\n\nFilm získal mezi diváky na největších filmových databázích spíše průměrné hodnocení.\n\n\nDamien Dante jako krokodýl Dante\n\n"}
{"id": "1012487", "url": "https://cs.wikipedia.org/wiki?curid=1012487", "title": "Katharine, vévodkyně z Kentu", "text": "Katharine, vévodkyně z Kentu\n\nJejí královská Výsost vévodkyně z Kentu, Katharine Lucy Mary (* 22. února 1933, Hovingham Hall, Yorkshire, Spojené království) je manželka britského prince Edwarda, bratrance královny Alžběty II. \n\nV soukromém i pracovním životě vystupuje pod jménem Katherine Kent nebo Katherine vévodkyně z Kentu, přestože jí oficiálně náleží oslovení JkV.\n\nPůvodně byla anglikánka, v roce 1994 konvertovala ke katolické víře. Po více než 300 letech je tak prvním členem britské královské rodiny, který se k takovému kroku rozhodl.\n\nStalo se tak poprvé od přijetí zákona o nástupnictví v roce 1701, který z něj vylučuje osoby katolického vyznání nebo ty, které s katolíkem vstoupí do manželství. Manžela Kathariny, prince Edwarda, však její rozhodnutí z nástupnictví nevylučuje, protože zákon nehovoří o manželství, na jehož počátku je partner nástupce anglikánem a katolíkem se stane později.\n\nPrávě v roce 1994, kdy Katharine konvertovala, nastal v anglikánské církvi historický zlom – poprvé umožnila kněžské svěcení žen. Církví však z tohoto důvodu zmítaly spory. Mluvčí vévodkyně uvedl, že její konverze je výsledkem dlouho zvažovaného osobního rozhodnutí a s vnitrocírkevními kontroverzními otázkami nemá nic společného. Do katolické církve byla vévodkyně přijata při soukromé mši, kterou vedl kardinál Basil Hume. \n\nNejen českým fanouškům tenisu vstoupila do povědomí roku 1993, kdy svět oběhly snímky, jak vévodkyně utěšuje českou tenistku Janu Novotnou, jež se po své nečekané porážce ve finále Wimbledonu rozplakala na jejím rameni... Tato událost pak byla znovu připomínána i o 24 let později, kdy Novotná tragicky zemřela, čehož vévodkyně (jež se s tenistkou během let spřátelila) ve veřejném prohlášení litovala.\n\nVévoda a vévodkyně z Kentu jsou rodiči tří dětí:\n\n"}
{"id": "1012489", "url": "https://cs.wikipedia.org/wiki?curid=1012489", "title": "Trojicke", "text": "Trojicke\n\nTrojicke (; – \"Troickoje\") je sídlo městského typu v Luhanské oblasti na Ukrajině. Leží na říčce Urazova (přítok Oskilu) ve vzdálenosti 220 kilometrů severozápadně od Luhansku, správního střediska celé oblasti, bezmála sto kilometrů severovýchodně od Kupjansku, a 53 kilometrů jihovýchodně od města Valujki v Bělgorodské oblasti v Rusku. V roce 2013 mělo Trojicke 7 500 obyvatel.\n\nSídlo bylo založeno v roce 1740 a nejdříve se jmenovalo Kalnivka (), od roku 1815 Novotrojicke () a současné jméno má od roku 1897.\n\nOd roku 1957 je Trojicke sídlem městského typu.\n\n"}
{"id": "1012496", "url": "https://cs.wikipedia.org/wiki?curid=1012496", "title": "Bob Hammer", "text": "Bob Hammer\n\nBob Hammer, rodným jménem Howard Robert Hammer (* 3. března 1930, Indianapolis), je americký jazzový klavírista. Jeho otec byl rovněž jazzový hudebník. Bob Hammer vyrůstal v Michiganu, kde také od svých patnácti let veřejně vystupoval. Nejprve studoval na Michigan State University a následně pak na Manhattan School of Music. Přestože také vystupoval s vlastní kapelou, převážně se věnoval doprovodu jiných hudebníků. Během své kariéry spolupracoval s mnoha hudebníky, mezi které patří například Charles Mingus, Johnny Hartman, Floyd Standifer nebo Stephanie Porter.\n\n"}
{"id": "1012501", "url": "https://cs.wikipedia.org/wiki?curid=1012501", "title": "Krvavá hostina", "text": "Krvavá hostina\n\nKrvavá hostina (v americkém originále:Feast) je americký filmový horor z roku 2005. Režisérem filmu je John Gulager. Hlavní role ve filmu ztvárnili Balthazar Getty, Navi Rawat, Henry Rollins, Judah Friedlander a Josh Zuckerman.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012503", "url": "https://cs.wikipedia.org/wiki?curid=1012503", "title": "Seznam postav série Assassin's Creed", "text": "Seznam postav série Assassin's Creed\n\nTento článek obsahuje seznam postav ze série her, knih a komiksů Assassin's Creed. Některé jsou fiktivní, některé jsou i skutečné a historicky podložené.\n\n\"Pro přehlednější orientaci použijte raději obsah.\"\n\n\n\nDesmond Miles (1987 – 2012) byl současný Asasín, hlavní postava současné části her \"Assassin's Creed\", AC II, , , AC III. Asasín moderní doby, zpočátku vězněn novodobými templáři–Abstergo Industries. Jedná se o potomka Altaira a Ezia, jejichž rodové linie se právě v Desmondovi protnou (Altair není předkem Ezia).\n\nAltaïr Ibn-La'Ahad (1165–1257), syn Umara Ibn-La'Ahada, je protagonista her \"Assassin's Creed\", a knihy . Objevuje se i v \n\nEzio Auditore da Firenze (1459 – 1524), hlavní postava her Assassin's Creed II, Assassin's Creed: Brotherhood a , syn Giovanniho Auditore, je italský mentor assassínů. Je znám svým bojem proti rodu Borgiů a nalezením rovnou dvou Jablek–úlomků ráje.\n\nHaytham E. Kenway (1725 – 1781) je znám jako: zpočátku protagonista hry Assassin's Creed III, protagonista knihy a vedlejší postava ve hře Assassin's Creed Rogue. Jeho otec Edward byl, jak se také později ukáže ve hře , asasín.\n\nKdyž 'neznámí' lidé podniknou útok na dům rodiny Kenwayů, Haythamův otec Edward tam zemře. Haythama se ujme Reginald Birch, 'přítel' Edwarda. Reginald byl templářem, takže Haytham je postupně vychován v tomto řádu, až se z něj stane pravý templář. Roku 1754 dostane za úkol zabít v londýnském divadle asasína, jenž vlastní amulet. Tento úkol zvládne a je poslán do amerických kolonií, kde se má nacházet skladiště první civilizace, které by podle templářů mohlo být tímto amuletem otevřeno. Po příjezdu do Bostonu se seznámí s Charlesem Lee, který mu pomáhá najít další přátele, kteří mu později pomohou hledat skladiště. S jeho spolupracovníky osvobodí chycené a zotročené muže a ženy, mezi kterými byla i indiánka (Ziio), s kterou se seznámí. Domluví se spolu, že když Haytham a jeho muži zničí armádu generála Edwarda Braddocka, který chce získat půdu, na které žije Ziio, spolu s jejím kmenem, ona mu ukáže cestu k dávnému skladišti. Plán vyjde, ale u skladiště se objeví problém, protože Haytham potřebuje k otevření ještě jakýsi další klíč kromě amuletu. Začíná Americká válka za nezávislost a Haytham na nějakou dobu odjede z Ameriky. Později, když se vrátí, zjišťuje, že Ziio je mrtvá a její vesnice je vypálena. Také postupem času zjistí že má syna Ratonhnhaké:tona (Connora), který se mu musel narodit, když byl mimo Ameriku. Connor si myslí, že vesnici nechal vypálit jeho otec, protože tam viděl Charlese Lee, o kterém věděl že je Haythamova pravá ruka. Haytham o tom ale do nedávna neměl ani tušení. Krátce na to zradí Haythama Benjamin Church, jeden z jeho „přátel“ a tak se Haytham rozhodne Benjamina zabít. Netuší ale, že Connor má zrovna ten samý úmysl, a tak se spolu oba znovu setkají a spolupracují na dopadení Benjamina Churche, kterého nakonec společnými silami dostanou a zabijí.\n\nConnor chce zabít Charlese Leea, pomstít se za vypálení jeho vesnice a vlastně i smrt matky. V tom mu ale brání Haytham, protože Charles je jeho pravá ruka. Když je Haytham s Charlesem ve Fort George, Connnor se s Haythamem utká, aby mu již nebránil v cestě k zabití Charlese. Connor nakonec zdlouhavého boje zvítězí a otce zabije. Najde jeho deník (knihu ) a dopíše epilog.\n\nConnor Kenway (1756 – ?), rodným jménem Ratohnhaké:ton, často ale zván jen Connor, protože neměl otce moc v lásce, je hlavním protagonistou hry Assassin's Creed III a vedlejší postavou v knize , jejíž závěr také sám „napsal“ (kniha je deníkem Haythama Kenwaye, jehož poslední řádky byly Connorem dopsány). Narozen roku 1756 v kolonizované Americe, otcem je angličan Haytham Kenway, matkou místní indiánka (Ziio). Když byl ještě chlapec, jeho vesnice byla vypálena templáři a jeho matka tam zemřela.\n\nAveline de Grandpré (1747 – po 1784) je protagonistkou hry , jedná se o první ženskou protagonistku v sérii. Narodila se bohatému francouzskému obchodníkovi Philippe de Grandpré a africké otrokyni Jeanne. Žila v New Orleans v polovině 18. století. Stala se asasínkou a spolupracovala s Connorem.\n\nPirát a později člen řádu asasínů Edward James Kenway (1693 – 1735) je hlavním protagonistou hry . Narozen u Bristolu, většinu života prožil na moři u Karibského moře, kde začínal jako pirát a později i jako zabiják templářů, když o nich zjistil, že oni stojí za útoky na jeho rodinu. Později se vrátil do Anglie, kde se mu narodil syn (Haytham kenway). Nakonec byl zabit 3. prosince 1735 žoldáky za napomáhání asasínům.\n\nAdéwalé (1692 – 1758)–bývalý pirát, v letech 1715 až 1721 sloužil jako první důstojník Edwarda Kenwaye na lodi Jackdaw \"(Kavka)\". Od roku 1720 byl právoplatný assasín. Znám ze hry a jako hlavní postava v DLC k této hře–. Zabit v roce 1758 templářem Shayem Cormacem (ve hře Assassin's Creed Rogue).\n\nFrancouzsko-rakouský asasín Arno Victor Dorian (1768 – ?) je hlavním protagonistou hry Assassin's Creed Unity a část jeho deníků je použito v knize . Dále je protagonistou hry . Jeho život se odehrává v čase Velké francouzské revoluce, zejména v Paříži, kde více než jen podpoří Revoluci. Jeho otec byl zabit Shayem Cormacem, hlavním protagonistou hry Assassin's Creed Rogue. Arno je asasín, spolupracující s templářkou Elise de la Serre. Po její smrti se Arno odebírá do Saint-Denis.\n\nShay Patrick Cormac (1731–?) je hlavním protagonistou hry Assassin's Creed Rogue. Bývalý asasín původem z New Yorku se později, v roce 1756, stal templářem. Operoval převážně v New Yorku, v Severním Atlantiku a v Říčním údolí. Je kapitánem lodi Morrigan.\n\nShay je synem irských imigrantů. Často se dostával do problémů, ale vždy mu pomohl jeho blízký přítel Liam. Nějaký čas později představil Liam Shaye jeho mentorovi Achillesovi a přivedl ho do asasínského bratrstva. V roce 1752 (zde začíná příběh hry Assassin's Creed Rogue), když jsou na misi v Severním Atlantiku zachránil zajatce královského námořnictva, přičemž získal jejich loď zvanou Morrigan, se kterou pak strávil značnou část svého života. Poté zabil Charlese Doriana–otce Arna Doriana.\n\nPo nějakém čase je vyslán roku 1755 na misi do Lisabonu. V kostele objevil skrytou cestu k artefaktu, ale když ho vzal, začalo v Lisabonu zemětřesení spuštěné artefaktem (reálná událost z historie). Shay viděl kolem sebe umírat obyvatele a celé město v chaosu. Rozhodl se, že už asaínům neumožní pokračovat ve vyhledávání artefaktů a že ukradne manuskript. Byl nucen vyskočit z okna a dále utíkat asasínům, snažících se ho zastavit. Když dorazil na útes vysoko nad mořem a nebylo jiné cesty, jeho známí k němu dorazili. Shay byl rozhodnut skočit dolů a byl střelen Chevalierem do ramene (Shay si myslel, že to byl Liam). Po neurčitém časovém úseku byl zachráněn dobrými lidmi a začala jeho dráha templáře zpočátku po boku Colonela Monroa.\n\nJacob Frye (1847–?) je hlavním protagonistou hry Assassin's Creed Syndicate. Má staršího sourozence–dvojče Evie Frye. Jedná se o britského asasína, aktivního v Londýně během Viktoriánské éry. Spolu s Evie vedou gang zvaný Havrany ale ve hře věže kvůli překladu. Jacob je v kontaktu s Charlesem Dickensem a Charlesem Darwinem.\n\nStarší dvojče Jacoba, Evie Frye (1847-?) je hlavním protagonistou Assassin's Creed Syndicate. Členka britských asasínů, aktivní v Londýně během Viktoriánské éry, stejně jako Jacob. Spolu s ním vede gang zvaný „Věže“. Na rozdíl od Jacoba má chladnější hlavu a je mistryní v utajení–při skrčení a nehýbání se je pro stráže neviditelná. Má schopnost orlího pohledu.\n\nShào Jūn (1505 – ?), členka čínského asasínského bratrstva, je protagonistkou krátkého animovaného filmu Assassin's Creed: Embers. Potom dále také vedlejší postava v závěru hry a knihy Assassin's Creed: Odhalení.Také je ve hře .\n\nNikolaj Andrejevič Orelov (cca 1890 – 1928) byl člen ruského bratrstva asasínů na přelomu 19. a 20. století. Je hlavním hrdinou komiksů a a protagonistou hry . Je pradědem Daniela Crosse.\nDaniel Cross (1974 – 2012) byl spící agent Absterga v řadách asasínů. Nachází se ve hře Assassin's Creed III a je pravnukem Nikolaje Orelova. Je odpovědný za smrt moderního asasína známého jako \"Mentor\". V roce 2012 zajal Desmonda Milese a přivedl ho do Absterga. Nakonec byl Daniel Desmondem zabit.\n\nČlen španělského bratrstva asasínů v 15. století. Hlavní hrdiny filmu Assassin's Creed. Je vyzbrojen dvěma skrytýmy čepelemi. Jedná se o vzdáleného předka Calluma Lynche. Provedl skok důvěry ze sevillské katedrály.\n\nRašíd ad-Dín Sinan (1135 – 1191), známý spíše jako Al Mualim (v arabštině Učitel), či jako Stařec z hor byl Mentorem Levantských Asasinů. Prosazoval naprostou oddanost Řádu, navzdory vlastnímu přesvědčení. Poslal Altaïra zabít jeho známých \"Devět cílů\".\n\nAbbás Sofian (1166 – 1247) byl členem Levantského bratrstva Asasínů. Vyhnal Altaïra z řádu. Je odpovědný za úpadek řádu ve 13. století.\n\nMalik Al-Sayf (1165 – 1228) byl člen Levantského bratrstva Asasínů, protivník a později nejlepší přítel Altaïra ibn La-Ahada.\n\nMaria Thorpe (1161 – 1228) byla nejprve Templářkou, později Asasínkou Levantského bratrstva Asasínů. Stala se manželkou Altaïra a matkou jeho dvou synů.\n\nOtec Ezia, Giovanni Auditore (1436 – 1476), známý ze začátku hry a knihy Assassin's Creed II, ale i z hraného půlhodinového filmu Assassin's Creed Lineage. Předchůdce asasínského mistra, jeho bratra, Maria Auditoreho (viz níže). Zrazen a odsouzen Ubertem Albertim, jeho „přítelem“ z Florencie.\n\nClaudia Auditore (1461 – ?)–sestra Ezia, v Assassin's Creed: Brotherhood se také stane členkou asasínského řádu. Vyskytuje se ve všech třech dílech s Eziem–AC II., i .\n\nStrýc Ezia a bratr Giovanniho–Mario Auditore (1434 – 1500). Po brzké smrti Giovanniho nastoupí na jeho místo jako asasínský mistr a přijme k sobě Ezia, aby ho mohl vycvičit. Důležitá postava v Assassin's Creed II a vedlejší v .\n\nCristina Vespucci (1459 – 1498) (v knihách „Calfucci“) byla milenkou Ezia Auditore.\n\nNiccolò di Bernardo dei Machiavelli (1469 – 1527) byl Italský filozof, spisovatel a Asasín. Byl Mentorem Italských Asasinů před Eziem.\n\nJúsuf Tazim (cca 1467 – 1512)–vůdce asasínů v Konstantinopoli (Istanbulu), znám z hry a knihy . Daroval Eziovi tzv. hookblade \"(háková čepel)\".\n\nSofia Sartor (1476 – ?), knihovnice v Istanbulu, později se stala manželkou Ezia Auditore, se kterým měla dvě děti: Flavia a Marcello.\n\nEdward Thatch (cca 1680 – 1718, známý jako Černovous) byl nechvalně známý pirát a kapitán \"Pomsty královny Anny\". Byl Jedním ze spoluzakladatelů pirátské republiky v Nassau. Zároveň se jedná o bájnou a velmi pravděpodobně skutečnou postavu (Černovous).\n\nAdéwalé (1692 – 1758), hlavní hrdina , byl původně otrok z Trinidadu. Po setkání s Edwardem Kenwayem se z něj stává první důstojník na Edwardově lodi, \"Kavce (Jackdaw)\".Byl zabit Shayem Cormacem hlavním propagonistu hry \"Assasin's Creed Rogue\".\n\nReginald Birch (1705 – 1757), známý Edwarda Kenwaye, vychovatel Edwardova syna Haythama, velmistr evropské větve templářského řádu.\n\nKaniehtí:io (1731 – 1760, zkráceně Ziio), je matka Connora. Vedlejší postava hry Assassin's Creed III a knihy . Díky ní dokáže Haytham Kenway nalézt skladiště první civilizace.\n\nAchilles Davenport (1710 – 1781)–asasín, narozen v Karibiku. Vyskytuje se ve hře Assassin's Creed III a v knize : V roce 1769–v jeho 59 letech, potká mladého Connora, kterého vycvičí a stane se jeho mentorem. Nakonec zemře stářím. Dále se vyskytuje ve hře Assassin's Creed Rogue: mladší Achilles je mentorem Shaye Cormaca. V závěru hry mu Haytham Kenway prostřelí koleno.\n\nÉlise de la Serre (1768–1794), dcera templářského velmistra Françoise de la Serre a nevlastní sestra Arna Doriana. Známá ze hry Assassin's Creed Unity a vypravěčka knihy Assassin's Creed: Jednota. Zemřela v boji proti Thomasovi Germain.\n\nPierre Bellec (1741–1791)–narozen v Kanadě. Člen francouzského bratrstva asasínů a mentor Arna Doriana. Poprvé potkal Arna, když byli oba zatčeni ve vězení v Bastile. Zabil jedem stávajícího asasínského mentora a proto byl zabit Arnem Dorianem v Paříži.\n\nJako jedna ze skutečných postav ve hře Assassin's Creed Unity se objevuje právě Maximilien de Robespierre. Žil v letech 1758–1794. Byl to francouzský politik a člen templářského řádu.\n\nNapoleon Bonaparte (1769–1821) byl korsický vojenský a politický vůdce, který zpočátku vládl v letech 1799–1804 jako první konzul Francie a v letech 1804 až 1815 jako císař. Nalezl pomocí Arna Jablko.\n\nArbaaz Mir byl člen indického bratrsva asasínů v raném 19. století, v období císařství Sikh. Je protagonistou komiksu a hry .\n\nHenry Green (1821–?), narozen jako Jayadeep Mir byl syn Arbaaze Mira. V roce 1868 se stal vůdcem britských asasínů. Byl mentorem Jacoba a Evie Frye v Londýně během průmyslové revoluce. Jedná se o protagonistu knihy a zároveň o vedlejší postavu hry Assassin's Creed Syndicate.\n\nLucy Stillman (1988 – 2012) byla až do roku 2011 členkou asasínů, když v tomto roce tajně přešla na stranu Absterga. Jedná se o přítelkyně Desmonda Milese. Desmond ji nakonec zabije. Vyskytuje se ve hrách od AC I do .\n\nRebecca Crane (1984–?) je současná asasínka sloužící jako technická podpora pro Animus 2.0. Vyskytuje se ve hrách od AC II do (také v AC Syndicate).\n\nShaun Hastings je současný asasín pomáhající Desmondovi v Animu. Spolupracuje s Rebeccou. Vyskytuje se od hry Assassin's Creed II.\n\n"}
{"id": "1012506", "url": "https://cs.wikipedia.org/wiki?curid=1012506", "title": "Ira Sullivan", "text": "Ira Sullivan\n\nIra Sullivan (* 1. května 1931, Washington, D.C.) je americký jazzový trumpetista a multiinstrumentalista. Pocházel z hudební rodiny; jeho otec hrál na trubku a matka na saxofon. V roce 1976 vydal u společnosti Horizon Records vlastní eponymní album. Během své kariéry spolupracoval s mnoha hudebníky, mezi které patří například Billy Taylor, Art Blakey, Eddie Harris, Rahsaan Roland Kirk nebo J. R. Monterose. Několik let se rovněž věnoval pedagogické činnosti v rámci letní školy mladých na University of Miami.\n\n"}
{"id": "1012508", "url": "https://cs.wikipedia.org/wiki?curid=1012508", "title": "Krycí jméno: Čistič", "text": "Krycí jméno: Čistič\n\nKrycí jméno: Čistič (v americkém originále:Code Name: The Cleaner) je americká filmová komedie z roku 2007. Režisérem filmu je Les Mayfield. Hlavní role ve filmu ztvárnili Cedric the Entertainer, Lucy Liu, Nicollette Sheridan, Mark Dacascos a Callum Keith Rennie.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012515", "url": "https://cs.wikipedia.org/wiki?curid=1012515", "title": "Kit Lambert", "text": "Kit Lambert\n\nChristopher \"Kit\" Sebastian Lambert (11. května 1935 – 7. dubna 1981) byl hudební producent a manažer The Who.\n\nKit Lambert byl synem známého skladatele Constanta Lamberta a vnuk George Washingtona Lamberta, sochaře a malíře, který byl během první světové války oficiálním válečným malířem pro australskou vládu v Gallipoli.\n\nPo studiu na Trinity College na univerzitě v Oxfordu sloužil v Britské armádě. Poté se vrátil do Británie a stal se asistentem režie filmů \"The Guns of Navarone\" a \"Srdečné pozdravy z Ruska\". Také se s kamarádem vydal na expedici, při které se pokusili nalézt pramen Amazonky. Lambert chtěl tento výlet nafilmovat a vytvořit o něm dokument. Zatímco Lambert sháněl jídlo, jeho společník byl zabit amazonskými domorodci. Lambert byl nejprve brazilskými úřady kvůli podezření z vraždy svého přítele zatčen, ale po intenzivní kampani britského deníku Daily Express, který expedici financoval, byl propuštěn.\n\nZpátky ve Spojeném království se spolu s filmovým režisérem Chrisem Stampem, bratrem Terence Stampa, rozhodli natočit film o neznámé popové kapele; kapela, kterou pro účely natáčení vybrali, byli The High Numbers (v té době pod tímto názvem, předtím a poté se jmenovali The Who). Lambert nakonec natáčení filmu zanechal a stal se manažerem The Who. V roce 1966 také nahradil Shela Talmyho v roli jejich hudebního producenta. Ačkoliv je spojován především s The Who, pracoval i s jinými kapelami a v roce 1968 produkoval \"Fire\" Arthura Browna. V roce 1966 Lambert se Stampem založili hudební vydavatelství Track Records, aby mohli pracovat s dalšími umělci včetně Jimiho Hendrixe, který už měl jiné manažery, a s Johnem Lennonem a Yoko Ono.\n\nLambert přesvědčil Petea Townshenda, aby místo jednoduchých skladeb, které obsahují jejich první alba, produkoval vyspělejší materiál. Toto vedlo The Who vyvíjet osobitý sound \"The Who Sell Out\" směrem k hlubším námětům \"Tommyho\". Pete Townshend uznal, že Lambertův vliv na The Who měl za následek kombinaci rockové hudby a opery, ve výsledku rockovou operu \"Tommy\".\n\nZatímco The Whopracovali na Townshendově konceptu \"Lifehouse\", Lambert bez povolení kapely prodal práva na filmovou verzi \"Tommyho\". To vedlo mezi ním a kapelou ke značným neshodám a po soudním sporu o autorské honoráře byl v roce 1971 z kapely vyhozen. V roce 1973 během nahrávání \"Quadrophenie\" mu kapela nabídla spolupráci, ale kvůli drogové závislosti a chybějícím financím tato snaha skončila jen u vzájemného usmíření. Na konci sedmdesátých let produkoval několik raně punkových kapel, ale pouze s malým úspěchem.\n\nV roce 1980 začal Lambert spolu s novinářem Johnem Lindsaym psát knihu o svém životě, jak objevil The Who a o mnoha dříve nevyřčených historkách o svých vrstevnících The Beatles, Rolling Stones, Brianu Epsteinovi, Jimim Hendrixovi a přátelích jako je Margaret, hraběnka Snowdon. Několik dnů předtím, než Lambert podepsal smlouvu s vydavatelem, bylo vydavateli oznámeno, že všechny peníze musejí být zaplaceny soudu a poté budou přerozděleny Lambertovi. Toto byl začátek Lambertova pádu. V den své smrti byl večer viděn silně popíjet v oblíbeném londýnském gay nočním klubu El Sombrero.\n\nLambert zemřel v roce 1981 na krvácení do mozku po pádu ze schodů v domě své matky a je pohřben na Brompton Cemetery v Londýně.\n"}
{"id": "1012519", "url": "https://cs.wikipedia.org/wiki?curid=1012519", "title": "Konstantinos Katsuranis", "text": "Konstantinos Katsuranis\n\nKonstantinos „Kostas“ Katsuranis - Cazzo (řecky Κωνσταντίνος \"Κώστας\" Κατσουράνης; * 21. června 1979, Patra, Řecko) je řecký fotbalista a reprezentant, v současné době hráč indického klubu FC Pune City.\nNastupuje na pozici defenzivního záložníka nebo stopera (středního obránce). Je to mistr Evropy z roku 2004. V řeckém národním týmu plnil roli kapitána.\n\nKatsuranis hrál v Řecku nejprve za Panachaiki a v letech 2002–2006 za AEK Athény. V letech 2006–2009 oblékal dres lisabonské Benfiky a poté se vrátil do Řecka, kde pokračoval v kariéře v klubech Panathinaikos FC a PAOK FC. S Panathinaikosem získal v sezoně 2009/10 domácí ligový titul i triumf v řeckém poháru, s Benfikou zase v ročníku 2008/09 prvenství v Taça da Liga (portugalský ligový pohár).\n\nV roce 2014 osešel do klubu FC Pune City v nově zformované indické soutěži Indian Super League.\n\nV A-mužstvu Řecka debutoval 20. srpna 2003 proti týmu Švédska.\n\nÚčast Konstantinose Katsuranise na vrcholových turnajích:\n\n"}
{"id": "1012525", "url": "https://cs.wikipedia.org/wiki?curid=1012525", "title": "D. J. Fontana", "text": "D. J. Fontana\n\nD. J. Fontana, rodným jménem Dominic Joseph Fontana (15. března 1931 Shreveport, Louisiana – 13. června 2018 Nashville, Tennessee) byl americký bubeník. V roce 1955 se stal členem doprovodné skupiny zpěváka Elvise Presleyho; v jeho skupině strávil čtrnáct let. V roce 1997 vydal společné album se Scottym Moorem nazvané \"All the King's Men\", na kterém se podíleli například Jeff Beck, Keith Richards nebo Ronnie Wood. V roce 2009 byl uveden do Rock and Roll Hall of Fame.\n\n"}
{"id": "1012527", "url": "https://cs.wikipedia.org/wiki?curid=1012527", "title": "Nouvion (rozcestník)", "text": "Nouvion (rozcestník)\n\nNouvion je název nebo součást názvu více francouzských obcí:\n\n"}
{"id": "1012528", "url": "https://cs.wikipedia.org/wiki?curid=1012528", "title": "Bernt Rosengren", "text": "Bernt Rosengren\n\nBernt Rosengren (* 24. prosince 1937, Stockholm) je švédský jazzový saxofonista. Svou profesionální kariéru zahájil v roce 1957 a brzy začal vystupovat s různými americkými hudebníky po celé Evropě. Své první album jako leader \"Stockholm Dues\" vydal v roce 1965 a v následujících letech jej následovala řada dalších. Během své kariéry spolupracoval s dalšími hudebníky, mezi které patří například Krzysztof Komeda, Lester Bowie, Arne Domnérus, Tomasz Stańko, Don Cherry nebo George Russell. Je pětinásobným držitelem ceny Gyllene Skivan.\n\n"}
{"id": "1012530", "url": "https://cs.wikipedia.org/wiki?curid=1012530", "title": "Házení žabek", "text": "Házení žabek\n\nHázení žabek je zábava, při které se hází placatý kousek kamene na vodní hladinu takovým způsobem, aby se od ní opakovaně odrážel. Cílem je dosáhnout co největšího počtu skoků. Tento typ zábavy popsal už Homér v období starověkého Řecka, ovšem v jeho příběhu hází Héraklés a Iásón štíty.\n\nSvětovým rekordem podle Guinnessovy knihy rekordů je 88 skoků, kterých se podařilo dosáhnout Kurtovi Steinerovi 6. září 2013 v Allegheny National Forest v Pensylvánii. Předchozí rekord byl 65 skoků (držitel Max Steiner). Ještě dříve bylo rekordních 51 skoků, kterých se podařilo dosáhnout Russellovi Byarsovi 19. července 2007. Překonal tím 40 skoků Kurta Steinera z 14. září 2002. Předtím byl držitelem rekordu s 38 skoky od roku 1992 Jerdone Coleman-McGhee, který také založil \"Severoamerickou asociaci pro házení žabek\" (anglicky \"\").\n"}
{"id": "1012532", "url": "https://cs.wikipedia.org/wiki?curid=1012532", "title": "Ray Warleigh", "text": "Ray Warleigh\n\nRay Warleigh (28. září 1938, Sydney – 21. září 2015) byl australský saxofonista a flétnista. V roce 1960 se přestěhoval do Anglie, kde pracoval převážně jako studiový hudebník. Při několika příležitostech spolupracoval se skupinou Soft Machine: v roce 1974 hrál na jejím albu \"Bundles\" a o šest let později pak na \"Land of Cockayne\". Během své kariéry spolupracoval i s dalšími hudebníky, mezi které patří například Alexis Korner, Keef Hartley, The Sallyangie, Nick Drake, Bert Jansch nebo Marc Ellington.\n\n\n"}
{"id": "1012535", "url": "https://cs.wikipedia.org/wiki?curid=1012535", "title": "Lazaros Christodulopulos", "text": "Lazaros Christodulopulos\n\nLazaros Christodulopulos (řecky Λάζαρος Χριστοδουλόπουλος; * 19. prosince 1986, Soluň, Řecko) je řecký fotbalista a reprezentant, v současné době hráč italského klubu Hellas Verona.\nNastupuje na pozici ofenzivního záložníka.\n\nChristodulopulos hrál v Řecku nejprve za PAOK FC a v letech 2008–2013 za Panathinaikos FC. V sezoně 2013/14 oblékal dres italského klubu Bologna FC 1909 a od července 2014 hraje za Hellas Verona. S Panathinaikosem získal v sezoně 2009/10 domácí ligový titul i triumf v řeckém poháru.\n\nV A-mužstvu Řecka debutoval 5. února 2008 proti B-týmu České republiky.\n\nZúčastnil se Mistrovství světa 2014 v Brazílii, kam jej nominoval portugalský trenér Fernando Santos. Zde Řekové dosáhli svého historického maxima. Poprvé na světových šampionátech postoupili do osmifinále (ze základní skupiny C), tam byli vyřazeni Kostarikou v penaltovém rozstřelu poměrem 3:5 (stav po prodloužení byl 1:1).\n\n"}
{"id": "1012544", "url": "https://cs.wikipedia.org/wiki?curid=1012544", "title": "Válka v severozápadním Pákistánu", "text": "Válka v severozápadním Pákistánu\n\nVálka v severozápadním Pákistánu je ozbrojený konflikt Pákistánu a ozbrojených povstaleckých skupin jako jsou Tehrik-i-Taliban Pakistan, Lashkar-e-Islam, Islámské hnutí Uzbekistánu, Islámské hnutí Východního Turkestánu, Al-Káida, Balúčistánská osvobozenecká armáda a skupiny organizovaného zločinu.\n\nOzbrojený konflikt vypukl v roce 2004, když napětí, vyvolané pátráním Pákistánské armády po bojovnících al-Káidy v hornaté oblasti pákistánského Vazíristánu, eskalovalo do ozbrojeného boje. Pákistánská akce byla prezentována jako součást mezinárodní války proti terorismu. Střety propukly mezi Pákistánskou armádou a středoasijskými islamistickými skupinami v alianci s arabskými bojovníky v letech 2008–2010. K zahraničním bojovníkům se přidali veteráni Afghánské války se Západem.\n\n"}
{"id": "1012545", "url": "https://cs.wikipedia.org/wiki?curid=1012545", "title": "Požahovna", "text": "Požahovna\n\nPožahovna je místo, kde dochází k požahu, tedy ke zbavení dřevěných sudů vnitřních nečistot a k jejich vysmolení. Tato operace se provádí po každém vyprázdnění sudu před jeho dalším naplněním, aby se zajistila sterilita jeho vnitřku a pivo, jež v něm bude uloženo, vydrželo déle a nezkazilo se. Navíc je pivo z vysmoleného sudu i chutnější. Používaná smola je složena z americké nebo čínské pryskyřice, dále z parafínu a medicinálního oleje.\n\nPřed započetím smolení je třeba ze sudu dostat smolu starou. Proto se sud vyhřeje, aby mohla odtéci. Jakmile tato černá hustá tekutina vyteče a je uvařena várka nová (asi 5 až 6 litrů), vlévá se o teplotě asi 200 °C skrz nálevový otvor do sudu. Pak se do tohoto otvoru zatluče dřevěný špunt (v bednářské hantýrce zvaný „pachole“) a sudem se začne otáčet, aby se smola dostala do všech zákoutí. Následně se do špuntu několikrát uhodí kladivem, čímž se uvolní a vyletí (vlivem vnitřního tlaku vzniklým během předchozího otáčení sudem) až do výše několik metrů. Pak se sud položí na ližiny, po nichž se kutálí, a přebytečná smola z vytéká ven. Spolu s ní vytékají například i zbytky starých kvasnic. Pokud by se sud neotáčel, zůstaly by v něm ze smoly krápníky.\n"}
{"id": "1012548", "url": "https://cs.wikipedia.org/wiki?curid=1012548", "title": "Okres Staszów", "text": "Okres Staszów\n\nOkres Staszów (polsky \"Powiat staszowski\") je okres v polském Svatokřížském vojvodství. Rozlohu má 924,8,25 km² a v roce 2013 zde žilo 73 645 obyvatel. Sídlem správy okresu je město Staszów.\n\nMěstsko-vesnické:\n\nVesnické:\n\n"}
{"id": "1012549", "url": "https://cs.wikipedia.org/wiki?curid=1012549", "title": "Theogonia (album)", "text": "Theogonia (album)\n\nTheogonia (česky Zrození bohů) je deváté studiové album řecké extreme metalové kapely Rotting Christ. Bylo vydáno v roce 2007 hudebním vydavatelstvím Season of Mist (první deska Rotting Christ vydaná ve spolupráci s touto firmou). Poprvé se v sestavě představil kytarista Giorgos Bokos (dříve hrál v kapele Nightfall).\n\nNázev alba vychází z díla řeckého antického básníka Hésioda \"Theogonia\" (řecky Θεογονια, česky \"O původu bohů\"). Album čerpá z řecké mytologie. Pro skladbu Enuma Elish byl vytvořen videoklip.\n\n\n\n"}
{"id": "1012550", "url": "https://cs.wikipedia.org/wiki?curid=1012550", "title": "Alexandr Timošinin", "text": "Alexandr Timošinin\n\nAlexandr Ivanovič Timošinin ( \"Александр Иванович Тимошинин\"; * 20. května 1948, Moskva, Sovětský svaz) je bývalý sovětský veslař. Je dvojnásobným olympijským vítězem na dvojsfifu. Společně s Anatolijem Sassem získal zlatou medaili na Letních olympijských hrách 1968 v Ciudad de México a s Gennadijem Koršikovem na Letních olympijských hrách 1972 v Mnichově.\n\n"}
{"id": "1012551", "url": "https://cs.wikipedia.org/wiki?curid=1012551", "title": "Jorgos Karagunis", "text": "Jorgos Karagunis\n\nJorgos Karagunis (řecky Γιώργος Καραγκούνης, anglickou transkripcí Georgios \"Giorgos\" Karagounis; * 6. března 1979, Pyrgos, Řecko) je bývalý řecký fotbalista a reprezentant. Nastupoval na pozici středního záložníka. Je to mistr Evropy z roku 2004. V řeckém národním týmu plnil roli kapitána, je fotbalistou s největším počtem odehraných zápasů za Řecko (139).\n\nKaragunis hrál v Řecku nejprve za Panathinaikos FC, odkud hostoval v letech 1996–1998 (2 kompletní sezony) v Apollonu Smyrnis. V letech 2003–2005 působil v italském Interu Milán a v období 2005–2007 v Benfice Lisabon. V roce 2007 se vrátil do Panathinaikosu, kde hrál dalších pět let. V letech 2012–2014 byl hráčem anglického Fulhamu, poté ukončil kariéru.\n\nS Panathinaikosem získal v sezoně 2009/10 domácí ligový titul i triumf v řeckém poháru, s Interem Milán zase v ročníku 2004/05 prvenství v Coppa Italia (italský pohár).\n\nV A-mužstvu Řecka debutoval 20. srpna 1999 proti týmu Salvadoru.\n\nÚčast Jorgose Karagunise na vrcholových turnajích:\n\n"}
{"id": "1012556", "url": "https://cs.wikipedia.org/wiki?curid=1012556", "title": "Chtíč", "text": "Chtíč\n\nChtíč je emoce nebo pocit intenzivní touhy v těle. Chtíč může mít jakoukoli formu, jako je například touha po vědění, touha po sexu nebo touha po moci. Chtíč může zahrnovat i všední formy jako je touha po jídle (ne potřeba jídla). \n\nNáboženství, zejména křesťanství, odděluje definici vášně a chtíče tím, že dále třídí chtíč jako typ vášně pro něco, co člověku nepřísluší a tudíž je nemorální. Zatímco vášeň pro správné účely je uchovávána jako něco dané Bohem a proto morální.\n"}
{"id": "1012557", "url": "https://cs.wikipedia.org/wiki?curid=1012557", "title": "STOBAR", "text": "STOBAR\n\nSTOBAR (Short Take-Off But Arrested Recovery) je systém označení charakteristik letadel pro jejich vzlet a přistání na letadlových lodích. Označením STOBAR jsou myšlena letadla, která využívají pro vzlet skokanský můstek a přistávají na lodi za pomocí brzdících lan. Systémem STOBAR jsou označovány také letadlové lodi, protože je vhodné, aby konstrukce/konfigurace lodi byla přizpůsobena letadlům se shodnými charakteristikami, které letadlová loď podporuje.\n\nV současnosti používají systém STOBAR letadlové lodi ruského námořnictva, indického námořnictva a čínského námořnictva.\n\nSystém STOBAR využívající skokanský můstek byl původně vyvinut a nasazen britským námořnictvem na první letadlové lodi s touto konfigurací HMS \"Invincible\" a letouny BAE Sea Harrier.\n\n\n"}
{"id": "1012558", "url": "https://cs.wikipedia.org/wiki?curid=1012558", "title": "Ťien", "text": "Ťien\n\nŤien (čínsky \"剑\", pchin-jin \"jiàn\") je chanský obousečný rovný meč. První zmínky o ťienu pochází ze 7. století a dodnes je používán v čínských bojových uměních. Ťien může být jednoruční i obouruční. Čepel jednoručního ťienu obvykle měří 70 centimetrů a celý jednoruční ťien obvykle váží 700 až 800 gramů.\n"}
{"id": "1012559", "url": "https://cs.wikipedia.org/wiki?curid=1012559", "title": "Curugi", "text": "Curugi\n\nCurugi (japonsky \"剣\") je japonský historický obousečný rovný meč, obdoba chanského ťienu. Jeho délka je přibližně 100 centimetrů.\n"}
{"id": "1012560", "url": "https://cs.wikipedia.org/wiki?curid=1012560", "title": "Šaška", "text": "Šaška\n\nŠaška (rusky a ukrajinsky \"шашка\", adygejsky \"сэшхуэ\") je druh šavle, pocházející ze severního Kavkazu a později užívaný ruskými kozáky. Je jednoruční, jednosečná, lehce zakřivená a bez záštity, vhodná k sekání i bodání. Označení pochází z adygejštiny, ve které znamená „dlouhý nůž“.\n"}
{"id": "1012561", "url": "https://cs.wikipedia.org/wiki?curid=1012561", "title": "Šamšír", "text": "Šamšír\n\nŠamšír (persky \"شمشیر\") je perská šavle seldžuckého původu. Je, zejména u špičky, značně zakřivená, jednosečná, jednoruční, čepel obvykle dosahuje délky 74 až 86 centimetrů.\n"}
{"id": "1012563", "url": "https://cs.wikipedia.org/wiki?curid=1012563", "title": "Kilidž", "text": "Kilidž\n\nKilidž (turecky \"kılıç\") je turecká šavle. Je lehce zakřivená, jednosečná, jednoruční, čepel obvykle dosahuje délky 66 až 80 centimetrů. Počátky tohoto typu šavle se tradují až do pozdní doby Siungnuů a popularita zbraně velmi rostla během islamizace Turků, kdy jí dominantně používaly jejich islámské armády. Kilidž byl hojně užíván i během invaze Turků do Anatolie.\n"}
{"id": "1012571", "url": "https://cs.wikipedia.org/wiki?curid=1012571", "title": "Vladimír Novák (judista)", "text": "Vladimír Novák (judista)\n\nVladimír Novák (* 16. duben 1948 Klatovy – 12. října 2017 Praha) byl československý zápasník – judista, účastní olympijských her v roce 1976\n\n\nDětství prožil v Karlových Varech, kde v roce 1964 začal trénovat judo v RH. Uchvátily ho totiž obrázky mužů v bilém obleku a s páskem kolem pasu zápasících na olympijských hrách v Tokiu.\n\nNa mistrovství Evropy startoval poprvé v roce 1969, ale teprve se změnou váhové kategorie a blížícími se olympijskými hrami v Montrealu v roce 1976 se propracoval mezi užší evropskou špičku. Velmi mu pomohly občasné návštěvy Francie a sparring v klubu Žaka Norise i s Angelo Parisim a samozřejmě tréninky se sovětskými reprezentanty. V Československu byl členem armádního klubu Dukla Banská Bystrica, kde trénoval pod vedením Jiřího Synka a reprezentačního trenéra Ludvíka Wolfa. Řadil se mezi technické typy, měl pěknou učimatu a slušnou fyzičku. Jeho slabinou byla podle tehdejších měřítek hrubá fyzická síla. Tréninkový systém ve střední a východní Evropě měl totiž ještě v 70. letech mizivé poznatky o uči-komi.\n\nNa olympijské hry do Montrealu odjížděl jako adept na jednu z medailí, ale nevyladil optimálně formu na začátek turnaje. V težké váze překvapivě nestačil ve druhém kole na Rakušana Wallase. Za několik dní startoval v kategorii bez rozdílu vah a předvedl velmi dobrý výkon. Ve čtvrtfinále se utkal s Čočišvilim ze Sovětského svazu a prohrál minimálním rozdílem na koku. Do dalších olympijských her však nevydržel po zdravotní stránce. Na přelomu 70. a 80. let převzal po Synkovi roli hlavního trénéra v Dukle. Na Slovensku působil až do rozdělení republik.\n\n"}
{"id": "1012581", "url": "https://cs.wikipedia.org/wiki?curid=1012581", "title": "Seznam kulturních památek ve Svatém Janu nad Malší", "text": "Seznam kulturních památek ve Svatém Janu nad Malší\n\n"}
{"id": "1012583", "url": "https://cs.wikipedia.org/wiki?curid=1012583", "title": "Seznam kulturních památek v Úsilném", "text": "Seznam kulturních památek v Úsilném\n\n"}
{"id": "1012586", "url": "https://cs.wikipedia.org/wiki?curid=1012586", "title": "Seznam kulturních památek v Zahájí (okres České Budějovice)", "text": "Seznam kulturních památek v Zahájí (okres České Budějovice)\n\n"}
{"id": "1012588", "url": "https://cs.wikipedia.org/wiki?curid=1012588", "title": "Seznam kulturních památek ve Zvíkově (okres České Budějovice)", "text": "Seznam kulturních památek ve Zvíkově (okres České Budějovice)\n\n"}
{"id": "1012589", "url": "https://cs.wikipedia.org/wiki?curid=1012589", "title": "Seznam kulturních památek v Žabovřeskách (okres České Budějovice)", "text": "Seznam kulturních památek v Žabovřeskách (okres České Budějovice)\n\n"}
{"id": "1012590", "url": "https://cs.wikipedia.org/wiki?curid=1012590", "title": "Marko Kristal", "text": "Marko Kristal\n\nMarko Kristal (* 2. června 1973, Tallinn) je bývalý estonský fotbalový záložník a reprezentant. V současnosti pracuje jako trenér, vede estonský klub FC Levadia Tallinn.\n\nV Estonsku hrál většinu své kariéry za FC Flora Tallinn (od roku 1988), s níž získal několik ligových titulů a v roce 1998 i double (přidal triumf v estonském poháru). Mimo Floru působil v Estonsku v závěru kariéry v klubu FC Toompea. V zahraničí zažil krátkodobou anabázi ve švédském IF Elfsborg (1999) a zahrál si i ve finském FC Lahti (2000).\n\nV A-mužstvu Estonska debutoval 3. června 1992 v utkání proti Slovinsku, které skončilo remízou 1:1. Celkem odehrál v letech 1992–2005 za estonský národní tým úctyhodných 143 zápasů a nastřílel 9 gólů.\n\nV letech 2009–2011 vedl estonský tým Tartu JK Tammeka. Od roku 2011 je trenérem klubu FC Levadia Tallinn, s nímž v roce 2013 vyhrál Meistriliigu a v roce 2014 estonský pohár. V roce 2014 jeho tým neinkasoval 1 736 minut branku (18 utkání), důslednou obranu překonala až ve 2. předkole Ligy mistrů UEFA 2014/15 Sparta Praha, která na Letné vyhrála 7:0.\n\n"}
{"id": "1012591", "url": "https://cs.wikipedia.org/wiki?curid=1012591", "title": "San Bartolomeo all'Isola", "text": "San Bartolomeo all'Isola\n\nSan Bartolomeo all’Isola, bazilika svatého Bartoloměje na ostrově je titulární kostel v Římě na Tiberském ostrově, nedaleko od \"Teatro di Marcello\" pod Kapitolem. Byl založen krátce po roce 997 císařem Otou III. a původně zasvěcen jeho příteli svatému Vojtěchovi. Jeho kamenný reliéf před hlavním oltářem je jeho nejstarší známou podobiznou.\n\nCelý ostrov je významnou archeologickou lokalitou antického Říma. Patřil rodině Tarquinia Superba, která jej dala obložit mramorem, takže měl podobu lodi. Její „příď“ se substrukcí zdiva mostu \"Ponte Rotto\" se na jižním konci ostrova zachovala.\n\nNa místě dnešního kostela stál ve starověku chrám boha lékařství Aesculapa, z něhož se dochovaly zbytky zdiva východně od stojícího kostela. Kostel sv. Vojtěcha dal postavit císař Ota III. na památku umučení sv. Vojtěcha z r. 997. Chrám byl obnoven roku 1113 a 1180, kdy byl přesvěcen na svatého Bartoloměje, protože získal jeho ostatky, přivezené z Arménie do Beneventa roku 809. Kostel byl těžce poškozen povodní v roce 1557 a opraven podle plánů Martina Longhiho roku 1583. Při opravě roku 1624 dostal nové barokní průčelí od O. Torrianiho. Další oprava proběhla roku 1852, podíleli se na ní čeští umělci, kteří vyzdobili apsidu severní boční lodi. Od roku 1993 je kostel ve správě společenství Sant'Egidio a roku 2002 jej papež Jan Pavel II. při ekumenické bohoslužbě zasvětil křesťanským mučedníkům 19. a 20. století.\n\nTrojlodní bazilika ve tvaru písmene T je 45 m dlouhá a 22 m široká (hlavní loď 12 m). Boční lodě odděluje 14 starověkých sloupů, hlavní loď má plochý kazetový strop s bohatou raně barokní výzdobou. Autorem fresek je Antonio Carracci a Giovanni Battista Mercati. Hlavní loď má ve stupních schodiště ke kněžišti vsazenou válcovou mramorovou kašnu nad studnou (tzv. \"piscina\") s reliéfy žehnajícího Krista Vševládce, sv. Bartoloměje, sv. Vojtěcha a císaře Oty III. ze 12. století. V chóru se dochovaly zbytky mozaiky a tumba hlavního oltáře je starověká porfyrová vana. \n\n\n\n"}
{"id": "1012592", "url": "https://cs.wikipedia.org/wiki?curid=1012592", "title": "Seznam dílů seriálu Knight Rider", "text": "Seznam dílů seriálu Knight Rider\n\nToto je seznam dílů seriálu \"Knight Rider\". Televizní seriál \"Knight Rider\" vysílala americká stanice NBC od roku 1982. Celkem vzniklo 90 dílů rozložených do čtyř řad a poslední díl byl odvysílán 4. dubna 1986. V roce 2008 byl seriál obnoven s novým obsazením a odvysíláno 17 nových dílů, v Česku pak pod názvem \"Knight Rider – Legenda se vrací\".\n\n<onlyinclude>\n\n"}
{"id": "1012595", "url": "https://cs.wikipedia.org/wiki?curid=1012595", "title": "Malíček", "text": "Malíček\n\nMalíček (latinsky \"digitus minimus\" nebo \"digitus quintus\") je obvykle nejmenší z prstů lidské ruky nacházející se proti palci vedle prsteníku.\n\n"}
{"id": "1012600", "url": "https://cs.wikipedia.org/wiki?curid=1012600", "title": "Liga mistrů UEFA 2015/16", "text": "Liga mistrů UEFA 2015/16\n\nSezóna 2015/16 Ligy mistrů UEFA byla 61. ročníkem klubové soutěže pro nejlepší evropské fotbalové týmy a 24. od zavedení nového formátu. Vítězem soutěže se pojedenácté ve své historii stal Real Madrid, když ve finále na stadionu San Siro porazil městského rivala Atlético Madrid 5:3 na penalty poté, co zápas v základní hrací době skončil 1:1. Zápas byl reprízou finále ze sezony Liga mistrů UEFA 2013/14 a vítězný Real se kvalifikoval na Mistrovství světa klubů 2016 a také do Superpoháru UEFA 2016.\n\nTohoto ročníku se účastnilo celkem 78 týmů z 53 členských zemí UEFA (výjimkou je Lichtenštejnsko, které neorganizovalo žádnou vlastní ligovou soutěž). Každá země měla přidělený počet míst podle koeficientů UEFA.\n\nPro ročník 2015/16, byly asociacím přidělovány místa podle koeficientů z roku 2014, které braly v úvahu jejich výkon v evropských soutěžích od sezóny 2009/10 až po ročník 2013/14.\n\nŽebříček UEFA se používal k určení počtu zúčastněných týmů pro každou asociaci:\n\nČísla v závorkách udávají umístění v domácí lize, s výjimkou Sevilly, která se kvalifikovala jako vítěz Evropské ligy UEFA 2014/15. (LM: držitel titulu z Ligy mistrů; EL: držitel titulu z Evropské ligy).\nProgram podle oficiálních stránek UEFA (o harmonogramu bylo rozhodnuto v sídle UEFA v Nyonu ve Švýcarsku).\n\nV předkolech jsou jednotlivá mužstva rozdělena na nasazené a nenasazené na základě svých klubových koeficientů UEFA a následně vylosována do dvojzápasu, který začnou buď jako domácí tým nebo hostující mužstvo. Týmy ze stejné fotbalové asociace nemůžou nastoupit proti sobě.\n\nPrvní zápasy byly na programu 30. června a 1. července, odvety pak v termínu 7. července 2015.\n\nPrvní zápasy byly na programu 14. a 15. července, odvety pak v termínu 21. a 22. července 2015.\n\nTřetí předkolo bylo rozděleno na dvě větve - mistrovská pro vítěze domácích ligových soutěží a nemistrovská pro ostatní týmy. Poražení z obou větví se kvalifikovali do play-off předkola Evropské ligy 2015/16.\n\nLos pro 3. předkolo proběhl v pátek 17. července 2015 ve 12:00 SELČ. První zápasy byly na programu 28. a 29. července, odvety se pak hrály v termínu 4. a 5. srpna 2015.\n!colspan=6|Mistrovská větev\n\n!colspan=6|Nemistrovská větev\n\nČtvrté předkolo bylo rozděleno do dvou samostatných částí: mistrovská pro vítěze domácích ligových soutěží a nemistrovská pro ostatní týmy. Poražení z obou větví se kvalifikovali do základní fáze Evropské ligy 2015/16.\n\nLos se uskutečnil 7. srpna 2015 ve 12:00 SELČ ve švýcarském Nyonu. První zápasy byly na programu 18. a 19. srpna, odvety se pak hrály v termínu 25. a 26. srpna 2015.\n!colspan=6|Mistrovská větev\n\n!colspan=6|Nemistrovská větev\n\nPři losu osmifinálových dvojic bylo 16 týmů rozděleno do dvou košů po osmi. Vítězové skupin byli v koši nasazených, kvalifikanti z druhých míst jako nenasazení. Do jedné dvojice nemohly být nalosovány dva kluby, které se již utkaly v základní skupině ani dva kluby z jedné země.\n\nLos se uskutečnil 14. prosince 2015. První zápasy byly na programu 16. a 17. nebo 23. a 24. února, odvety pak pro týmy z prvního termínu 8. a 9. března, týmy z druhého termínu 15. a 16. března 2015.\n\nLosování čtvrtfinále proběhlo 18. března 2016. První zápasy byly na programu 5. a 6. dubna, odvety pak v termínu 12. a 13. dubna 2016.\n\nLosování semifinále proběhlo 15. dubna 2016. První zápasy byly na programu 26. a 27. dubna, odvety pak v termínu 3. a 4. května 2016.\n\nFinálový zápas se odehrál v sobotu 28. května 2016 na San Siru v Miláně. Domácí tým (pro administrativní účely) byl určen po semifinálovém losu.\n\n\n"}
{"id": "1012607", "url": "https://cs.wikipedia.org/wiki?curid=1012607", "title": "Vaření", "text": "Vaření\n\nVaření je tepelná úprava pokrmu, při které se pevné kusy vaří v kapalině (ve vodě nebo např. v mléce) při teplotě varu vody (100 °C). Teplo se při vaření šíří vodou prouděním, proto je třeba zahřívat pokrm odspoda, v pevných kusech se teplo šíří vedením. V případě vaření hustší kapaliny (omáčky ap.) je třeba proudění podporovat mícháním, jinak dojde k připálení. Vzhledem k poměrně nízké teplotě při vaření trvá vaření větších kusů dlouho.\n\nVařené pokrmy můžeme dochutit pomocí koření.\n\nPři vaření masa se postup liší dle požadovaného finálního výrobku. Chceme-li získat vývar, vkládáme syrové maso do studené vody a tu postupně zahříváme až k varu. Naopak pro udržení co nejvíce šťávy ve vařeném mase vkládáme syrové maso až do vařící vody.\n\n"}
{"id": "1012617", "url": "https://cs.wikipedia.org/wiki?curid=1012617", "title": "Petr Sáha", "text": "Petr Sáha\n\nPetr Sáha (* 15. února 1948 Janov) je český vědec, v letech 2001 až 2007 a opět 2010 až 2018 rektor Univerzity Tomáše Bati ve Zlíně, v letech 2006 až 2007 předseda České konference rektorů, od roku 2018 zastupitel města Zlína.\n\nPo maturitě na kroměřížském gymnáziu v roce 1966 studoval na Fakultě technologické Vysokého učení technického v Brně, která se nacházela v tehdejším Gottwaldově a získal tak titul Ing. Na téže instituci absolvoval v roce 1993 habilitační řízení v oboru technologie plastů a pryže. V roce 2000 byl pak na Fakultě chemické VUT v Brně jmenován profesorem v oboru materiálové inženýrství.\n\nV letech 1972 až 1977 pracoval jako referent technického rozvoje ve firmě Plastika Kroměříž. Následně začal působit na gottwaldovské Fakultě technologické VUT v Brně. Mezi roky 1980 a 1991 byl zároveň výzkumným pracovníkem na Chalmers University of Technology ve švédském Göteborgu.\n\nV letech 1991 až 1997 zastával pozici děkana Fakulty technologické ve Zlíně VUT v Brně a v letech 1997 až 2000 pak prorektora pro rozvoj VUT v Brně. Osobně se angažoval ve věci vzniku Univerzity Tomáše Bati ve Zlíně a v roce 2001 se stal jejím prvním rektorem. Funkci rektora vykonával po dvě tříletá volební období do května 2007, v letech 2006 až 2007 předsedal také České konferenci rektorů.\n\nV roce 2007 se o něm po rezignaci Dany Kuchtové spekulovalo jako o možném novém ministru školství, mládeže a tělovýchovy ČR. Nabídku však kvůli jiným pracovním závazkům odmítl.\n\nOd roku 2007 působil na UTB ve Zlíně jako prorektor pro strategii a rozvoj. V říjnu 2010 byl Akademickým senátem UTB ve Zlíně zvolen kandidátem na rektora této univerzity. V prosinci 2010 jej do funkce jmenoval prezident Václav Klaus. V prosinci 2014 jej po zvolení akademickým senátem jmenoval rektorem na další období i prezident Miloš Zeman.\n\nVe své vědecké činnosti se věnuje materiálovému inženýrství, polymerním procesům, polymerům v medicíně a potravinářství a kompozitním systémům. Od roku 2001 je ředitelem Centra polymerních materiálů Fakulty technologické UTB ve Zlíně a v letech 2008 až 2009 byl ředitelem Ústavu aplikovaného výzkumu na Univerzitním institutu UTB ve Zlíně. V letech 2005 až 2009 vykonával funkci prezidenta mezinárodní instituce Polymer Processing Society se sídlem v New Yorku.\n\nV komunálních volbách v roce 2018 byl jako nestraník za hnutí Z21 zvolen zastupitelem města Zlína.\n"}
{"id": "1012618", "url": "https://cs.wikipedia.org/wiki?curid=1012618", "title": "Karbalá", "text": "Karbalá\n\nKarbalá je irácké město asi 100 km jihozápadně od Bagdádu. Jde o hlavní město guvernorátu Karbalá. V roce 2011 zde žilo 1 066 600 lidí.\n\nV roce 680 se zde odehrála bitva u Karbalá mezi (pro šíítské muslimy) třetím imámem Husajnem ibn Alím a Jazídem I., ve které Husajn i s celou svou rodinou padl. Z toho důvodu je Karbalá pro šíity jedním z nejsvětějších měst na světě mimo Mekku, Medínu a Jeruzalém, nachází se zde Svatyně imáma Husajna.\n"}
{"id": "1012622", "url": "https://cs.wikipedia.org/wiki?curid=1012622", "title": "Frenemies", "text": "Frenemies\n\nFrenemies je devátá epizoda páté série amerického hudebního televizního seriálu \"Glee\" a v celkovém pořadí devadesátá sedmá epizoda. Napsal ji Ned Martel, režíroval Bradley Buecker a poprvé se vysílala ve Spojených státech dne 25. února 2014 na televizním kanálu Fox. S touto epizodou se vysílání seriálu přesunulo ze čtvrtečního času (21 hodin večer místního času) na úterní večer (20 hodin místního času).\n\nTina Cohen-Chang (Jenna Ushkowitz) je stresovaná, protože je na čekacím listu na Brown University a Artie Abrams (Kevin McHale) se jí snaží povzbudit svým podáním písně I Call You Friend\". Jejich vztah zhořkne, když ředitelka Sue Sylvester (Jane Lynch) oznámí, že oba dva mají stejný známkový průměr jako nejlepší studenti třídy a jeden z nich musí přednést před třídou řeč, o což začnou mezi sebou soutěžit. Kromě toho také soutěží o sólo na národním kole, v písni \"My Lovin' (You're Never Gonna Get It)\", během které Tiny omylem shodí Artieho z jeho vozíčku.\n\nV New Yorku je Santana Lopez (Naya Rivera) čím dál tím nespokojenější se svými životními neúspěchy ve světle broadwayských úspěchů Rachel Berry (Lea Michele). Santana se tedy na konkurzu uchází o místo Racheliny náhradnice písní \"Don't Rain on My Parade\", kde kopíruje Racheliny typické pohyby. Rachel je rozzuřená a začne Santanu urážet. Jejich rivalita ještě stoupne, když Santana roli získá a režisér Rupert Campion (Peter Facinelli) oznámí, že fakt, že obě pochází ze stejné střední školy, použije k publicitě muzikálu.\n\nMezitím Kurt Hummel (Chris Colfer) podezřívá Elliotta \"Starchild\" Gilberta (Adam Lambert), že se mu snaží ukrást kapelu a rozhodne se k němu dostat blíže tak, že předstírá, že se chce od něj naučit hrát na kytaru. Elliott vezme Kurta do prodejny kytar, kde zpívají \"I Believe in a Thing Called Love\" a oba dva si uvědomí, že s tím druhým rádi tráví čas. Elliott ujistí Kurta, že se ho nesnaží vyšachovat ze skupiny. Kurt nahraje na sociální síť svou fotku s Elliotem, díky čemuž Blaine Anderson (Darren Criss) začne trochu žárlit.\n\nPř slavnostní řeči se Artie a Tina navzájem omluví tomu druhému za své předchozí chování. Lepšího řečníka z nich má vybrat porota složená z Willa Schuestera (Matthew Morrison), trenérky Shannon Beiste (Dot-Marie Jones) a školníka Figginse (Iqbal Theba), pro ně to ale skončí nerozhodně, a tak Sue vybere jako vítěze Blaina, k čemuž mu posléze Tina i Artie gratulují. V té chvíli, když Blaine, Artie a Tina zpívají \"Breakaway\", se Rachel rozhodne odstěhovat ze společného bytu a přetrhat všechny společná pouta se Santanou a skončit tak jejich přátelství.\n\n"}
{"id": "1012623", "url": "https://cs.wikipedia.org/wiki?curid=1012623", "title": "Jan Hruška (fotbalista)", "text": "Jan Hruška (fotbalista)\n\nJan Hruška (* 20. prosince 1957 v Darkovičkách) je bývalý československý fotbalista, útočník. Po skončení aktivní kariéry působí jako trenér.\n\nV československé lize hrál za Baník Ostrava a Zbrojovku Brno. Nastoupil ve 23 ligových utkáních a dal 5 gólů. Jeho ligovou kariéru ukončilo zranění. Ve druhé nejvyšší soutěži hrál za TJ VOKD Poruba (1977–1981), krátce za VTJ Tábor (1985) a poté za TJ Ostroj Opava (1986–1988). V sezoně 1988/89 hrál 4. nejvyšší soutěž za Krnov, dále pokračoval v Moravanu Oldřišov v okresních a krajských soutěžích.\n\n\n"}
{"id": "1012624", "url": "https://cs.wikipedia.org/wiki?curid=1012624", "title": "Ľubomír Kunert", "text": "Ľubomír Kunert\n\nĽubomír Kunert (* 16. prosince 1954) je bývalý slovenský fotbalista.\n\nJeho otec Emil Kunert je bývalým fotbalistou a trenérem.\n\nV československé lize hrál za ZŤS Petržalka. Nastoupil v 7 ligových utkáních. Ve druhé nejvyšší soutěži hrál za TŽ Třinec, ZŤS Petržalka a ZŤS Martin.\n\n\n"}
{"id": "1012625", "url": "https://cs.wikipedia.org/wiki?curid=1012625", "title": "Rozmysl", "text": "Rozmysl\n\nRozmysl (reflexe) je v trestním právu kvalifikovanou formou úmyslu.\n\nPodle českého trestního zákoníku je rozmysl obecnou přitěžující okolností [§ 42 písm. a)] a zároveň znakem kvalifikované skutkové podstaty zločinu vraždy (§ 140 odst. 2).\n\nRozmysl představuje méně intenzivní stupeň racionální kontroly pachatele nad trestným jednáním než \"předchozí uvážení\". Obojí (rozmysl i předchozí uvážení) tvoří premeditaci v širším slova smyslu.\n"}
{"id": "1012626", "url": "https://cs.wikipedia.org/wiki?curid=1012626", "title": "Premeditace", "text": "Premeditace\n\nPremeditace je v trestním právu kvalifikovanou formou úmyslu. Premeditace patří k subjektivní stránce trestného činu. Pojem premeditace se váže k „myšlenkové činnosti pachatele spočívající v hodnocení protichůdných motivací, která předchází a podmiňuje jeho rozhodnutí spáchat trestný\nčin, popř. i rozhodnutí spáchat jej určitým způsobem.“\n\nPodle českého trestního zákoníku má premeditace dvě formy: jednak rozmysl (reflexe), jednak předchozí uvážení (premeditace v užším slova smyslu). Premeditace je obecnou přitěžující okolností (§ 42 písm. a)) a zároveň znakem kvalifikované skutkové podstaty zločinu vraždy (§ 140 odst. 2).\nRozmysl představuje méně intenzivní stupeň racionální kontroly pachatele nad trestným jednáním než předchozí uvážení.\n"}
{"id": "1012637", "url": "https://cs.wikipedia.org/wiki?curid=1012637", "title": "Cyrill Zeisel", "text": "Cyrill Zeisel\n\nCyrill Zeisel (uváděn také jako Zeißel, Zeihßel nebo Zeissel; 11. nebo 12. ledna 1870 Damnice – 22. ledna 1924 Damnice) byl rakouský zemědělec a politik, starosta Damnic, v letech 1906–1918 poslanec Moravského zemského sněmu.\n\nPo otci Cyrillu Zeihßelovi převzal zemědělskou usedlost. V roce 1897 se oženil s Annou Hawle z Jiřic a měl s ní pět dětí.\n\nVe veřejném životě se začal angažovat jako člen obecního výboru a pak starosta v rodných Damnicích. Podílel se rovněž na činnosti a vedení řady spolků v obci i v regionu – vodního družstva, hasičského sboru, konkurenčního kostelního výboru, mlékárenského družstva, zemědělského spolku, jednoty pro pojištění dobytka, pěveckého spolku, komise pro chov dobytka v Miroslavi, spolku majitelů cihelen, okresního školního výboru v Moravském Krumlově.\n\nV moravských zemských volbách 1906 kandidoval v německé volební skupině nově zřízené všeobecné kurii v obvodu tvořeném městem Znojmo a okresy Znojmo, Vranov nad Dyjí, Moravský Krumlov, Moravské Budějovice, Jaroslavice, Mikulov a Břeclav jako společný kandidát pokrokářů a radikálů. Díky zaměření se na zájmy zemědělců ve druhém kole porazil křesťanského sociála A. Langa ze Slupi a byl zvolen poslancem. Zástupce stejné strany (A. Burgstallera z Fryšavy) porazil ve druhém kole i při svém znovuzvolení v moravských zemských volbách 1913. Byl členem verifikačního, nouzového a sociálně-politického výboru a výboru pro kontribučenské fondy.\n\nPodílel se na založení Německé agrární strany na Moravě na jaře 1914.\n"}
{"id": "1012641", "url": "https://cs.wikipedia.org/wiki?curid=1012641", "title": "Diecézní centrum života mládeže", "text": "Diecézní centrum života mládeže\n\nDiecézní centrum života mládeže (ve zkratce DCŽM) je místo pro setkávání mládeže nejen z řad věřících. Tato centra jsou postupně zřizována v jednotlivých českých diecézích a jedno vzniklo také na Slovensku. Jsou v provozu nepřetržitě a zpravidla v nich bývá přítomen alespoň jeden kněz.\n\nDosud vznikla tato centra:\n\n\n"}
{"id": "1012642", "url": "https://cs.wikipedia.org/wiki?curid=1012642", "title": "Legoland Billund", "text": "Legoland Billund\n\nLegoland Billund, první Legoland park, byl otevřen 7. června 1968 v dánském Billundu. Park se nachází poblíž původní Lego továrny a druhého nejrušnějšího dánského letiště Billund Airport. v roce 2011 navštívilo park více než 1,9 milionu hostů a od otevření navštívilo park více než 50 miliónů hostů. Mezi atrakcemi jsou obrovská socha indiána, socha Svobody a další miniatury, zejména s dánskou tematikou. V parku je také množství horských drah a vodních atrakcí.\n\nDalší Legoland parky vznikaly postupně v Německu, Velké Británii a Kalifornii.\n\n"}
{"id": "1012645", "url": "https://cs.wikipedia.org/wiki?curid=1012645", "title": "The Untitled Rachel Berry Project", "text": "The Untitled Rachel Berry Project\n\nThe Untitled Rachel Berry Project je dvacátá a zároveň poslední epizoda páté série amerického televizního seriálu \"Glee\". V celkovém pořadí se jedná již o sto osmou epizodu seriálu. Napsal ji Matthew Hodgson, režíroval Brad Falchuk, poprvé se vysílala ve Spojených státech dne 13. května 2014 na televizním kanálu Fox a vrací se v něm speciální hostující hvězda Shirley MacLaine v roli bohaté prominentky June Dolloway.\n\nKoná se pravidelná pondělní večeře v Rachelině (Lea Michele) a Kurtově (Chris Colfer) bytě a najednou se u nich nečekaně ukáže Brittany Pierce (Heather Morris). K jejímu zklamání není v bytě Santana Lopez (Naya Rivera), která natáčí reklamu v Iowě. Poté se ukáže druhý, tentokrát již očekávaný, návštěvník, slavná scenáristka Mary Halloran (Kristen Schaal), kterou poslala televizní stanice, aby začali pracovat na scénáři televizního pořadu, kde bude Rachel hlavní hvězdou. Ty dvě se setkají ještě později a Rachel je v rozpacích z Maryiných nápadů a jejího výstředního chování.\n\nMercedes Jones (Amber Riley) začíná v New Yorku celonárodní koncertní turné po obchodních domech. Její nahrávací společnost najala Brittany jako její doprovodnou tanečnici a také Santanu, která se v nim přidá v Renu. Její přítel Sam Evans (Chord Overstreet) je vybrán jako nový model spodního prádla pro velkou reklamní kampaň. Když Mercedes odjíždí, jejich přátelé je samostatně vyzývají, aby ukončili jejich vztah, protože si myslí, že nevydrží si být přes velkou vzdálenost věrní, zvláště pro Sama. I přes tuto radu se Mercedes a Sam rozhodnou zůstat spolu jako pár, i přes vzdálenost, která je bude dělit.\n\nBlaine Anderson (Darren Criss) se setkává s bohatou prominentkou June Dolloway (Shirley MacLaine) před jejich vystoupením na NYADĚ. Blaine se snaží ještě jednou přivést Kurta na událost, ale June je neoblomná a řekne mu, že pokud se to Blaine pokusí udělat, tak zruší své sponzorství. Kurt přichází těsně po jejím odchodu a Blaine se mu přizná, že Kurt není v představení zahrnut a že doufal, že June přesvědčí, aby přehodnotila svůj názor. Kurt je naštvaný, že mu Blaine opět lhal, a vybouchne vzteky. Později se ale usmíří, když Blaine řekne, že bez Kurta nebude vystupovat. Zároveň Kurt bere na vědomí, že i když jsou spolu a jejich láska je skutečná, tak stejně někdy ten jeden musí ublížit tomu druhému a žádá Blaina, aby na akci vystoupil.\n\nPřátelé se scházejí, aby si přečetli Maryin scénář. Jediná Brittany to odmítne, která si myslí, že je to příšerné. Později si Rachel setkává s Mary a řekne ji, že hlavní postava se jí vůbec nepodobá. Mary poukáže na to, že televizní diváci chtějí anti-hrdiny, ale Rachel ji na to odpoví zpěvem a Mary, netypicky, je dojatá a šťastná díky Rachelině vystoupení. Mary souhlasí, že předělá scénář, ale varuje Rachel, že televizní stanice z toho nikdy nebude chtít udělat pilotní díl.\n\nBěhem Samova modelingového focení, jeho \"sexy působení\" z konkurzu zmizelo. Fotografka, která ho obsadila, s ním zůstane sama v pokoji, řekne mu, že nikdo nebude vědět, co se tam stane a políbí ho. Když se Sam vrátí do bytu, přizná se Mercedes, že ji podváděl, ačkoliv to byl jen jeden polibek a začne plakat. Mercedes se přizná, že možná není připravená na odloučení a i když Sama miluje, tak se rozhodnou na formální ukončení vztahu s tím, že to mohou kdykoliv skončit, až se Mercedes bude cítit připravená.\n\nPřehlídka NYADY je velice úspěšná a končí Blainovým a Juniným duetem. Obecenstvo chce ale od Blaina přídavek, tak ten řekne, že aby ho poznali, tak musí poznat lásku jeho života a požádá Kurta, aby si s ním na jevišti zazpíval. June po dobu trvání písničky vypadá rozzlobeně, ale na konci její výraz změkne, připojí se k tanci a řekne Blainovi, že se ohledně Kurta mýlila.\n\nPřátelé čtou Maryin nový scénář a s výjimkou Brittany se líbí všem. Před jejich bytem zastaví autobus se Samovou reklamou a Artie Abrams (Kevin McHale) mu gratuluje k začátku velké kariéry, ale Sam mu řekne, že to skončilo a že se stěhuje zpět do Limy, kde jdou věci pomaleji a každý je stejně rozptýlený. V závěrečné písni vidíme jejich činnosti: Mercedes a Brittany odjíždí na jejich turné, Blaine se nastěhuje ke Kurtovi a Rachel, Artie je zaneprázdněn na filmové škole a vidíme Sama zpátky na McKinleyově střední škole, kde se kouká do počítačové učebny, která vznikla na místě bývalé sborové místnosti. Na konci epizody Rachel zvoní mobil a je to z televizní stanice, kde chtějí, aby natočila pilotní díl.\n\n"}
{"id": "1012647", "url": "https://cs.wikipedia.org/wiki?curid=1012647", "title": "Okres Kielce", "text": "Okres Kielce\n\nOkres Kielce (polsky \"Powiat kielecki\") je okres v polském Svatokřížském vojvodství. Rozlohu má 2 246,07 km² a v roce 2016 zde žilo 208 798 obyvatel. Sídlem správy okresu je město Kielce, které však není jeho součástí, ale tvoří samostatný městský okres.\n\nMěstsko-vesnické:\n\nVesnické:\n\n"}
{"id": "1012654", "url": "https://cs.wikipedia.org/wiki?curid=1012654", "title": "Guise", "text": "Guise\n\nGuise je francouzská obec v departementu Aisne v regionu Hauts-de-France. Žije zde obyvatel. Je centrem kantonu Guise.\n\n\n"}
{"id": "1012660", "url": "https://cs.wikipedia.org/wiki?curid=1012660", "title": "Hengelo", "text": "Hengelo\n\nHengelo je obec a město ve východní části Nizozemska v provincii Overijssel. Město se rozkládá podél dálnic A1/E30 a A35.\n\nMá dobré vlakové spojení díky své stanici na trase Amsterdam – Hannover – Berlin. Jednou z jeho nejznámějších budov je Lambertusbasiliek, což je římská basilika postavená v roce 1890 zasvěcená svatému Lambertovi.\n"}
{"id": "1012664", "url": "https://cs.wikipedia.org/wiki?curid=1012664", "title": "Křest ohněm", "text": "Křest ohněm\n\nKřest ohněm (v kanadském originále:American Soldiers) je kanadský válečný film z roku 2005. Režisérem filmu je Sidney J. Furie. Hlavní role ve filmu ztvárnili Curtis Morgan, Zan Calabretta, Jordan Brown, Eddie Della a Paul Sturino.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012666", "url": "https://cs.wikipedia.org/wiki?curid=1012666", "title": "Luboš Říha", "text": "Luboš Říha\n\nLuboš Říha (* 5. září 1969, Žatec) je český podnikatel v přímém prodeji, byl zakladatel a prezident společnosti DIAMONDS INTERNATIONAL CORPORATION - D.I.C. a.s. (IČO: 26399946). \n\nVystudoval gymnázium v Lounech. V roku 1987 se rozhodl pro studium na Lékařské fakultě v Plzni Univerzity Karlovy, které ukončil v roku 1994. Během vysokoškolských studií začal podnikat. V 90. letech se prosadil v síťovém marketingu (GWC) v České republice a na Slovensku. \n\nV roce 2005 založil v ČR společnost DIAMONDS INTERNATIONAL CORPORATION - D.I.C. a.s. Tato společnost byla dne 28. února 2013 prodána společnosti D.I.C. MANUFACTURING SE (IČO: 24232416) a v roce 2017 změnila název na Impello Palma a.s. Společnost se prosadila ve státech Evropy a Asie. Vybudovala více než 15 dceřiných společností, např. v roce 2006 na Slovensku DIAMONDS INTERNATIONAL CORPORATION - D.I.C. SK, s.r.o. (IČO: 36645974). Součásti sítě byly také show roomy v Praze, Bratislavě, Budapešti, Moskvě, Varšavě, Dubaji a Saigonu. Luboš Říha je členem a akcionářem nejstarší diamantové burzy v Antverpách (Beurs voor Diamanthandel) a Dubajské diamantové burzy (Dubai Diamnod Exchange). V roce 2012 byl podvodně připraven o diamanty v hodnotě 200 miliónů Kč.\n\nV roce 2014; 2015 a 2016 byl výrobcem a dodavatelem korunek, sponzorem pro Miss Universe, Miss USA a Miss Teen USA. \n\nV roce 2015 ohlásil přípravu stavby hotelového komplexu ve Spojených arabských emirátech, s investicí více než 200 milionů amerických dolarů. Hotelový komplex byl navržen podle návrhu architekta Tonyho Ashaie, v nejsevernějším emirátu Rás al-Chajma, zhruba 40 minut od Dubaje. „Areál bude pod správou jednoho z největších světových hotelových řetězců\", uvedl Luboš Říha. Ve vedení projektu byl MUDr. Luboš Říha (zakladatel) a Cyril Piaia (CEO).\n\nKoncem roku 2017 vyhlásil startup on-line projektu Diamantová jistota. \n\nV roce 2018 byl týdeníkem Euro jmenován v článku \"Deset nejvlivnějších Čechů v Dubaji a dalších emirátech\".\n\nV roku 2012 vydal knihu o podnikaní v network marketingu nazvanou \"Dokázal jsem to já, dokážete to vy\".\n\n\n"}
{"id": "1012671", "url": "https://cs.wikipedia.org/wiki?curid=1012671", "title": "Okres Busko", "text": "Okres Busko\n\nOkres Busko (polsky \"Powiat buski\") je okres v polském Svatokřížském vojvodství. Rozlohu má 968 km² a v roce 2013 zde žilo 73 665 obyvatel. Sídlem správy okresu je město Busko-Zdrój.\n\nMěstsko-vesnická:\n\nVesnické:\n\n\n"}
{"id": "1012674", "url": "https://cs.wikipedia.org/wiki?curid=1012674", "title": "Lesní lánová ves", "text": "Lesní lánová ves\n\nLesní lánová ves či údolní lánová ves (německy \"Waldhufendorf\", polsky \"wieś łańcuchowa\", zkráceně \"łańcuchówka)\" je charakteristický typ údolní vesnice, založené na podélném systému, jehož osou byl zpravidla potok spolu se souběžnou komunikací. Tento typ vesnic byl zakládán obvykle v průběhu kolonizace členitých podhorských a horských oblastí.\n\nPůvod tohoto druhu vsí je zřejmě u středověkých saských osadníků. Vsi byly zakládány podle magdeburského práva v zalesněných horských oblastech. Tento druh uspořádání obcí byl rozšířen v době kolonizace předkrkonošské části Slezska, jižní části Malopolska a Červené Rusi (12.–15. století).\n\nTento způsob osídlení se vedle částí Německa existoval také v Českých zemích a na území dnešního Polska. Rovněž osady zakládané v době tzv. Josefinské kolonizace na přelomu 18. a 19. století mohou mít podobnou strukturu. V lidové polské mluvě se osady zakládané v lesích nazývají \"huby\", \"kąty\" (kouty, úhly), \"majdany\" (mýtiny). Základy těchto pradávných pojmenování obcí můžeme dodnes pozorovat u mnohých místních názvů polských obcí.\n\nStavení byla zakládána buď na jednom či na obou březích potoka po stranách cesty, jež obvykle procházela údolím. Každá chalupa, statek, či hospodářství stála na vlastním pruhu pozemku – lánu. Ke každému hospodářství náležel též kus lesa, který sahal až k rozvodí určujícímu hranice vsi. Způsob obdělávání půdy postupoval v pořadí: zahrada, pole, louky a les.\n\nMezi půdorysnými formami vrcholně středověkých sídel v zemích Koruny české tvoří výraznou skupinu tzv. kolonizační typy vesnic. Pro ně je charakteristická lánová záhumenicová plužina, bezprostředně navazující na usedlost, která je obvykle velká. Struktura zástavby v takové vesnici je zpravidla rozvolněná.\n\nVýskyt údolních lánových vesnic je charakteristický pro rozsáhlé oblasti v českém, moravském a slezském pohraničí. Tyto souvislé oblasti sahají od Krušných hor přes Děčínsko, Českolipsko, Vrchlabsko, Poličsko, Svitavsko, Moravskotřebovsko až po Nízký Jeseník a Poodří, dále zahrnují některé oblasti Jindřichohradecka, Českomoravské a Drahanské vrchoviny a další.\n\nJako konkrétní příklad lze uvést mezi mnoha jinými oblast Orlických hor, kde rovněž vznikaly podél potoků a cest lesně-lánové vsi. I zde, tak jako v jiných místech, během výstavby nových usedlostí na přidělených lánech zůstával potoční úval mezi těmito usedlostmi prázdným obecním pozemkem, na němž později vznikaly drobnější obecní stavby, případně domky bezzemků. V Orlických horách jsou příkladem tohoto typu zástavby Sedloňov, Olešnice v Orlických horách, Bartošovice v Orlických horách, Deštné v Orlických horách nebo Orlické Záhoří.\n\nHedvižín, Kamienica (okres Kladsko), Kochanów (Dolnoslezské vojvodství), Lesica (Dolnoslezské vojvodství), Płóczki Górne, Rybnica Leśna, Siedlęcin, Sławnikowice (Dolnoslezské vojvodství), Ubocze (Dolnoslezské vojvodství), Steinfels (Stebnik).\n\nOkrouhlice, návesní ves, řadová ves, uliční ves, křižovatková ves, vidlicová ves\n\n"}
{"id": "1012677", "url": "https://cs.wikipedia.org/wiki?curid=1012677", "title": "Flavigny-le-Grand-et-Beaurain", "text": "Flavigny-le-Grand-et-Beaurain\n\nFlavigny-le-Grand-et-Beaurain je francouzská obec v departementu Aisne v regionu Hauts-de-France. V roce 2011 zde žilo 483 obyvatel.\n\nAudigny, Colonfay, Guise, Lesquielles-Saint-Germain, Monceau-sur-Oise, Puisieux-et-Clanlieu, Villers-lès-Guise, Wiège-Faty\n\n\"Počet obyvatel\" \n\n"}
{"id": "1012681", "url": "https://cs.wikipedia.org/wiki?curid=1012681", "title": "Světový pohár v biatlonu 2014/2015", "text": "Světový pohár v biatlonu 2014/2015\n\nSvětový pohár v biatlonu 2014/2015 byl 38. ročník světového poháru pořádaný Mezinárodní biatlonovou unií (IBU). Nová sezóna začala 29. listopadu 2014 ve švédském Östersundu a skončila 22. března 2015 finálovým okruhem světového poháru v ruském Chanty-Mansijsku. Hlavní událostí tohoto ročníku bylo mistrovství světa konané od 3. do 15. března 2015 ve finském Kontiolahti. Vítězství v celkovém pořadí ze sezóny 2013/14 obhajovali Francouz Martin Fourcade, který už potřetí za sebou dokázal vítězství obhájit a Finka Kaisa Mäkäräinenová, která skončila v celkovém hodnocení na 2. pozici.\nFourcadovi se obhajoba podařila, vedl již od po 2. sérii závodů v Hochfilzenu a stále si udržoval bodový odstup před soupeři. Vítězství – čtvrté v řadě – měl jisté již před posledním závodem s hromadným startem v Chanty-Mansijsku. Celkově v tomto ročníku vyhrál osm individuálních závodů. Druhý skončil Rus Anton Šipulin a třetí Slovinec Jakov Fak.\n\nKaise Mäkäräinenové se však vítězství nepodařilo obhájit. Zpočátku sice pořadí světového poháru vedla, ale v půlce února se během závodů v Oslu před ní dostala Běloruska Darja Domračevová. Ta si pak udržovala menší náskok, ale o jejím vítězství se rozhodlo až v posledním závodu. Domračevová tak poprvé v kariéře získala velký křišťálový globus za celkové vítězství v světovém poháru. Vyhrála ještě o jeden závod více než Fourcade. Za druhou Mäkäräinenovou skončila Ukrajinka Valj Semerenková.\n\nV pořadí národů dosáhli čeští biatlonisté nejvýše v historii – ženy skončili druhé a muži pátí. V každém z devíti podniků tohoto ročníku Nejúspěšnější byla štafeta žen, které se kromě závodu na mistrovství světa vždy umístila na stupních vítězů; z toho třikrát na nejvyšším. Získala také malý křišťálový globus za vítězství v celkovém pořadí této disciplíny.\n\nZ jednotlivců byla nejlepší Veronika Vítková, která získala včetně mistrovství světa 13 medailí, z toho 6 individuálních a 7 ze štafet. V Oberhofu vyhrála také svůj první individuální závod ve světovém poháru – sprint. Umístila se také na čtvrtém místě v celkovém pořadí světového poháru – nejvýše v kariéře. Přes horší začátek se dařilo i Gabriele Soukalové, která získala 10 medailí. Úspěšné byly i Eva Puskarčíková a Jitka Landová, které se pravidelně umísťovaly na bodovaných místech a především pomohly k medailím české štafety. Z mužů byli nejúspěšnější Ondřej Moravec a Michal Šlesingr. Moravcovi se povedlo především mistrovství světa, ze kterého si odvezl 3 medaile. Oba také dosáhli svého nejlepšího výsledku v světovém poháru – Moravec skončil v tomto ročníku na šesté příčce, Šlesingr osmý.\n\nKompletní program Světového poháru v biatlonu 2014/2015:\nZajímavou novinkou v této sezóně byl smíšený závod dvojic, ve kterém se podobně jako třeba ve sprintu dvojic v běhu na lyžích vystřídali závodníci na trati několikrát. Tuto premiérovou disciplínu ve světovém poháru hostilo 6. února 2015 Nové Město na Moravě.\n\n\n\n\n\"Poznámka: U celkových vítězství jsou započítána vítězství na mistrovství světa a na olympijských hrách, kromě ZOH v Soči 2014.\"\n\n"}
{"id": "1012684", "url": "https://cs.wikipedia.org/wiki?curid=1012684", "title": "Flavigny", "text": "Flavigny\n\nFlavigny je název nebo součást názvu více francouzských obcí:\n\n"}
{"id": "1012689", "url": "https://cs.wikipedia.org/wiki?curid=1012689", "title": "Colonfay", "text": "Colonfay\n\nColonfay je francouzská obec v departementu Aisne v regionu Hauts-de-France. V roce 2011 zde žilo 76 obyvatel.\n\nFlavigny-le-Grand-et-Beaurain, Lemé, Puisieux-et-Clanlieu, Sains-Richaumont, Le Sourd, Wiège-Faty\n\n\"Počet obyvatel\" \n\n"}
{"id": "1012693", "url": "https://cs.wikipedia.org/wiki?curid=1012693", "title": "K2 (film)", "text": "K2 (film)\n\nK2 (v britském originále:K2) je britský dobrodružný film z roku 1991. Režisérem filmu je Franc Roddam. Hlavní role ve filmu ztvárnili Michael Biehn, Matt Craven, Raymond J. Barry, Luca Bercovici a Patricia Charbonneau.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012707", "url": "https://cs.wikipedia.org/wiki?curid=1012707", "title": "Gennadij Koršikov", "text": "Gennadij Koršikov\n\nGennadij Jegorovič Koršikov ( \"Геннадий Егорович Коршиков\"; * 19. února 1949, Leningrad, Sovětský svaz) je bývalý sovětský veslař. Na Letních olympijských hrách 1972 v Mnichově získal s Alexandrem Timošininem zlatou medaili na dvoskifu. O čtyři roky později na olympiádě v Montrealu obsadil s Jevgenijem Barbakovem na dvojskifu čtvrté místo.\n\n"}
{"id": "1012709", "url": "https://cs.wikipedia.org/wiki?curid=1012709", "title": "Let's Dance (film, 2006)", "text": "Let's Dance (film, 2006)\n\nLet's Dance (v anglickém originále Step Up) je americký dramatický film z roku 2006. Režisérem filmu je Anne Fletcher. Hlavní role ve filmu ztvárnili Channing Tatum, Jenna Dewan, Mario a Drew Sidora.\n\nTyler Gage (Channing Tatum) si musí odpracovat veřejně prospěšné práce na Marylandské škole umění, poté co se dostane do problémů se zákonem. Studentka Nora (Jenna Dewan) přichází o svého tanečního partnera pro závěrečné taneční vystoupení a jediný člověk, které má volno a schopnosti je právě Tyler.\n\n\nFilm získal mezi diváky na největších filmových databázích spíše průměrné hodnocení.\n\n\nI přes negativní kritiky amerických kritiků film vydělal 21 milionů dolarů za první týden promítání v kinech. K 19. říjnu 2006 film vydělal 65 328 121 milionů dolarů ve Spojených státech a Kandě.\n\nNa soundtrackovém albu se podíleli umělci jako Mario, Drew Sidora, Ciara, Chamillionaire, Samantha Jade, Chris Brown a další. Hlavním singlem ze soundtracku byli písničky \"When You Gonna Give It Up To Me\" od Seana Paula a Keyshii Cole.\n\nNa albu je 15 písniček. Umístilo se na 6. místě v žebříčku Billboard 200 a na 1. místě v Billboard Top Soundtracks.\n\nFilm následují čtyři sequely: \"Let's Dance 2\" (2008), \"Let's Dance 3D \"(2010), \"Let's Dance Revolution\" (2012) a \"Let's Dance All In\" (2014)\n\n"}
{"id": "1012711", "url": "https://cs.wikipedia.org/wiki?curid=1012711", "title": "Polenz", "text": "Polenz\n\nPolenz (česky řídce \"Polnice\") je řeka, menší pravý přítok Lachsbachu v Sasku. V dolní části protéká západní částí Děčínské vrchoviny kaňonovitým údolím.\n\nPolenz pramení na německo-českém pomezí mezi vesnicemi Langburkersdorf a Nová Víska z devíti pramenů, které se z větší části nacházejí na německém území jihozápadně od 461 m vysokého vrchu Roubený a spojují se ve 363 m n. m. Horní tok Polenze tvoří přirozenou hranici mezi lesní oblastí Hohwald a Saským Švýcarskem.\n\nNa jejím toku západním směrem leží postupně Langburkersdorf, město Neustadt in Sachsen a Polenz.\n\nPod vrchem Hohen Birkigt tvoří Polenz směrem k jihovýchodu úzké, hluboké údolí s četnými záhyby. Horní údolí Polenze tvoří součást přírodního chráněného území \"Polenztal\" (Údolí Polnice). U Bockmühle blízko Cunnersdorfu (část města Hohnstein) se nachází, zjara hojně navštěvovaná, bledulová louka v Údolí Polnice, jedno z největších přírodních výskytišť divoce rostoucích bledulí v Německu.\n\nPoblíž města Hohnsteinu pod Hocksteinem protéká Polenz Lužickým zlomem, kde se lužická žula jako tektonická deska posunula přes pískovcové vrstvy Děčínské vrchoviny (Elbsandsteingebirge), sedimenty někdejšího pobřežního mořského dna. Zde se náhle mění tvar údolí z typického žulového ve tvaru V na tvar kaňonu s vysokými, svislými pískovcovými stěnami. Tato změna je zapříčiněna rozdílným procesem zvětrávání obou typů hornin.\n\nNejvýznamnějšími přítoky Polenze jsou\n\nVětšina mlýnů na Polenzi dnes již neexistuje a jen některé z nich byly zrekonstruovány či přestavěny a dnes neslouží původnímu účelu.\n"}
{"id": "1012712", "url": "https://cs.wikipedia.org/wiki?curid=1012712", "title": "Thomas Brown", "text": "Thomas Brown\n\nThomas Brown (9. ledna 1778, Kirkcudbright, Skotsko - 2. dubna 1820, Londýn, Spojené království) byl skotský filozof, metafyzik a básník, představitel skotské školy. Rozpracoval asociační psychologii a v gnozeológii zaujal pozici mezi Davidem Humem a Thomasem Reidem.\n"}
{"id": "1012713", "url": "https://cs.wikipedia.org/wiki?curid=1012713", "title": "Djabir Said-Guerni", "text": "Djabir Said-Guerni\n\nDjabir Saïd-Guerni (* 29. března 1977 Alžír) je bývalý alžírský atlet, běžec specializující se především na běh na 800 metrů.\n\nV roce 1999 získal na světovém šampionátu v Seville bronzovou medaili v běhu na 800 metrů. Stejného úspěchu dosáhl o rok později na olympiádě v Sydney. Největším úspěchem se pro něj stalo vítězství v běhu na 800 metrů na mistrovství světa v roce 2003. Jeho osobní rekord na této trati 1:43,09 pochází z roku 1999.\n"}
{"id": "1012714", "url": "https://cs.wikipedia.org/wiki?curid=1012714", "title": "Jiří Blažek (grafik)", "text": "Jiří Blažek (grafik)\n\nJiří Blažek (30. října 1922 Uhříněves – 28. června 2017 Praha) byl český grafik, typograf, ilustrátor knih a sběratel umění. Žil a tvořil v Praze.\n\n1922, narozen v Uhříněvsi (dnes místní část Prahy 10); 1928–1934 obecná škola Uhříněves a Praha –Nové Město, Navrátilova ulice; 1934–1940 reálka v Praze VI. pod Vyšehradem; 1943–1945 totálně nasazen v továrně Aero v Praze -Vysočanech, kde se vyučil se leteckým klempířem. Roku 1945 stačil absolvovat jeden semestr studia na Akademii výtvarných umění v Praze; v letech 1946–1951 absolvoval studium na Vysoké škole uměleckoprůmyslové v Praze, v ateliéru knižní grafiky a typografie u prof.Františka Muziky. Pro zájem obou stran zůstal na VŠUP v letech 1951–1952 formou prodlouženého studia.\n\nUměleckou, lidskou i duchovní pouť Jiřího Blažka předznamenal výtvarný talent, duchovní prostředí katolické rodiny, chlapecká organizace Legio angelica v čele s páterem Methodem Klementem, a inspirativní blízkost malířky a grafičky Zdenky Braunerové, o kterou jeho matka pečovala až do její smrti. Ve skautské skupině vystupoval pod přezdívkou \"Karkule\".\n\nPro formování jeho profesní kariéry mělo zásadní význam vysokoškolské vzdělání v ateliéru Františka Muziky, který poskytoval syntetické vyškolení v grafickém designu na evropské úrovni. Výrazné talenty jako Jiří Blažek, Luděk Vimr, Bohumil Vančura nebo Milan Hegar ihned přitáhly zájem předních nakladatelů. Takovým osobnostem profesor Muzika umožňoval první knižní realizace již během studia, například pro nakladatelství Václava Petra (1948) či pro Melantrich (1951). Usnadnil jak Jiřímu, tak jeho budoucí ženě Haně Hrubešové, profesní start v závěru éry soukromých nakladatelství a v čilé výstavní dramaturgii Svazu výtvarných umělců kolem Mánesa a spolku českých grafiků Hollar. Blažkovi vychovali dvě dcery, výtvarnici Karolínu Kotlářovou, která byla redaktorkou nakladatelství Odeon, a Veroniku Strnadovou, která vystudovala zahradní architekturu. Kromě své tvorby se Jiří Blažek celý život věnoval sběratelství starožitností.\nJiří Blažek navrhoval zpočátku písmo a grafickou úpravu knih, ilustrace obálky i přebaly, často také kreslil iniciály nebo kaligraficky psal tituly. Vyzdobil a vypravil přes pět stovek knižních titulů.\n\nPro ranou tvorbu z padesátých a první poloviny šedesátých let 20. století je příznačná inovativní typografie: návrhy odvozené z renesančního písma \"cancellaresca\". Celou kariéru Blažek rozvíjí stužkové kaligrafické písmo. Vrcholem této etapy jsou Ezopovy bajky s Hollarovými ilustracemi a Blažkovými iniciálami, knížka bibliofilské kvality, vyznamenaná na knižním veletrhu v Lipsku roku 1957.\n\nJiří Blažek spolupracoval s řadou nakladatelství. Ve Státním nakladatelství dětské knihy (později Albatros) byl v letech 1964–1979 a 1985–1988 zaměstnán jako výtvarný redaktor, vytvořil pro ně největší počet titulů. Je autorem dodnes nejoblíbenějších verzí dobrodružných knih, především kultovní červené řady knih verneovek z přelomu 50.–60. let a KODovek, např. R.L.Stevensona nebo J.F.Coopera z let šedesátých. V letech 1967–79 spolupracoval s nakladatelstvím zahraniční a cizojazyčné literatury Artia, pro něž vypravil dvě desítky knih, mj. trojici reprezentačních knih o českém gotickém, renesančním a barokním výtvarném umění.\nŘímsko-katolickým vydavatelům sloužil Jiří Blažek dlouhodobě, počínaje Ústředním církevním nakladatelstvím, přes Nakladatelství Lidové demokracie (později Nakladatelství Vyšehrad), kde deset let zastával funkci předsedy umělecké rady, dále Zvon a Karmelitánské nakladatelství v Kostelním Vydří, až po soukromé vydavatele, jako je Trinitas ve Svitavách.\nBlažkovy grafické úpravy se dále uplatnily u beletrie, poezie a literatury faktu ze Státního nakladatelství krásné literatury, hudby a umění, nakladatelství Mladá fronta, Orbis/Panorama, Odeon, Obelisk, Naše vojsko, či Svět sovětů; dále u muzikologických studií, hudebnin a na přebalech gramofonových desek či CD nosičů z vydavatelství Supraphon, Panton a v posledních letech též Bärenreiter. Nechybí ani u specializované vědecké literatury z nakladatelství Academia. Do jeho grafického repertoáru se řadí také příležitostné tisky, plakáty, omalovánky, poštovní známky, loga a knižní značky (například pro nakladatelství Zvon, knižnici Slunovrat) a ex libris pro přátele, například pro Jiřího Reinsberga.\n\n1952 výstava Puškinovy cesty, Zrcadlová síň Klementina, Praha 1952\n1952 III. členská výstava Krajského střediska SČVU, Mánes Praha květen-červen 1952;\n1953 Výstava Mladých, listopad-prosinec 1953, Mánes Praha, katalog uspořádal Josef Lhota, s. 13, č. k. 159–162;\n1954 výstava Výtvarníci a kniha, ÚSČSVU Mánes Praha;\n1954 176. Výstava knižních ilustrací a obálek členů a hostů sdružení českých grafiků Hollar, leden-únor 1954, Praha, katalog č. k. 59–61;\n1955 1. celostátní výstava užité grafiky, Slovanský ostrov, březen 1955, katalog ÚSČVU Praha, č. k. 47–49;\n1959 stříbrná medaile za knihu Ezopovy bajky, Mezinárodní knižní veletrh Lipsko;\n1960 zvláštní ocenění v soutěži Krásné knižní písmo za kurzívu cancelarescu „Blanca“;\n1962? čestná cena v soutěži tvorby tiskařských písem Old Style za písmo „Delineavit“;\n1965 čestná cena v soutěži Nejkrásnější knihy 1964 za grafickou úpravu knihy Kamil Bednář: Labutí jezero, ilustroval Jaroslav Šerých.\n1968 čestná cena v soutěži Nejkrásnější knihy 1967 za grafickou úpravu a přebal knihy Eduarda Petišky: Příběhy na které svítilo slunce (SNDK);\n1971 čestná cena v soutěži Nejkrásnější knihy 1970 za grafickou úpravu a vazbu knihy Charles Dickens: The Magic Fishbone s ilustracemi Dagmar Berkové.\n1973 čestné uznání v soutěži Nejkrásnější knihy 1972 za řešení obálky knihy Alberta Kutala: L’Art gothique de Boheme;\n1975 čestné uznání v soutěži Nejkrásnější knihy 1974 za grafickou úpravu knihy Věry Hasalové a Jiřího Vajdiše Volkskunst in der Tschechoslowakei.\n1976 čestné uznání v soutěži Nejkrásnější knihy 1975 za přebal a vazbu knihy Renesanční poezie;\n1977 čestné uznání v soutěži Nejkrásnější kniha roku za grafické zpracování knihy Doc. S. Trojana Biologie člověka v obrazech. Bratislava 1978, Ministerstvo kultury ČSR;\n1979 výroční cena nakladatelství Vyšehrad za rok 1978 za grafické a výtvarné řešení publikací s přihlédnutím k dlouhodobé k dlouhodobé spolupráci.\n1978 Oborová výstava Soudobá užitá grafika; Galerie Jaroslava Fragnera 27. 4. – 28. 5. 1978, komisaři Jaroslav Pecka a Karel Míšek, katalog vydal SČVU Praha, č. k. 21, 22.\n1988 Sobotka;\n2000 Jiří Blažek, Knižní grafika; výstava, Komunitní centrum sv. Prokopa, Praha 5 – Nové Butovice;\n2008 květen: Hana H. Blažková, Jiří Blažek – akvarely a grafika; výstava, galerie Felix figura Praha 1, Všehrdova 18 (katalog Dana Stehlíková);\n\n"}
{"id": "1012715", "url": "https://cs.wikipedia.org/wiki?curid=1012715", "title": "Lesquielles-Saint-Germain", "text": "Lesquielles-Saint-Germain\n\nLesquielles-Saint-Germain je francouzská obec v departementu Aisne v regionu Hauts-de-France. Žije zde obyvatel.\n\nObec leží na severu departementu Aisne.\n\n"}
{"id": "1012716", "url": "https://cs.wikipedia.org/wiki?curid=1012716", "title": "William Hamilton", "text": "William Hamilton\n\nWilliam Hamilton (8. března 1788 Glasgow, Skotsko – 6. května 1856 Edinburgh) byl skotský matematik, filozof a logik (jeden z předchůdců matematické logiky), představitel mladší skotské školy. Roce 1847 definoval vektor, později kvaternion. V matematice se též hodně věnoval variačnímu počtu a komplexním číslům. Zasáhl i do optiky, mechaniky, logiky či filozofie.\n\nByl zázračným dítětem, v pěti letech dokázal číst v latině, řečtině i hebrejštině. Později se naučil i italsky, francouzsky, arabsky, persky, bengálsky, čínsky a ovládl i indický posvátný jazyk sanskrt. Nechodil do základní ani střední školy, učil ho doma strýc. Naučil se nazpaměť rozsáhlé pasáže Homérových veršů. Sám zkoušel také básnit, ale když jeho pokusy zkritizoval sám William Wordsworth, od literatury se odvrátil a soustředil se na matematiku. Vystudoval ji v Oxfordu, absolvoval roku 1827. Potom zde učil až do konce života astronomii. V 21 letech se stal prezidentem Irské královské akademie.\n\nZároveň se věnoval filozofii, byl považován za kantovce, jeho blízkým přítelem byl francouzský filozof Victor Cousin. Své filozofické texty psal pro časopis \"Edinburgh Review\", souborně byly vydány roku 1852 v práci \"Discussions on Philosophy, Literature and Education.\" Poznání chápal jako odhalování podmínek existence poznávaného předmětu. Na univerzitě v Edinburgu se stal také profesorem historie, metafyziky a logiky.\n\nTrpěl sklony k alkoholismu. Měl zvláštní zvyky, které okolí trochu děsily, například poznamenávat si myšlenky, co ho napadly, na cokoli, co měl po ruce - na skořápku vajíčka, na nehty, na zeď apod.\n\n\n"}
{"id": "1012717", "url": "https://cs.wikipedia.org/wiki?curid=1012717", "title": "Basil Hume", "text": "Basil Hume\n\nBasil Hume OSB (2. března 1923, Newcastle upon Tyne, Spojené království – 17. června 1999, Londýn) byl anglický mnich, člen Anglické benediktinské kongregace (\"English Benedictine Congregation\"). Po 13 let byl jejím opatem, až do roku 1976, kdy se stal arcibiskupem z Westminsteru, tedy nejvýše postaveným duchovním katolické církve v Anglii a Walesu. V květnu téhož roku byl jmenován kardinálem.\n\nNarodil se jako George Haliburton Hume. Jeho otec, Sir William Errington Hume, byl protestant, zatímco jeho matka Marie Elizabeth byla katolička. Vyrůstal se třemi sestrami a bratrem.\n\nV 18 letech, v roce 1941, vstoupil do noviciátu v benediktinském opatství Ampleforth. Teologii studoval na Freiburské univerzitě ve Švýcarsku. Na kněze byl vysvěcen 23. července 1950.\n\nDne 9. února 1976 jej papež Pavel VI. jmenoval arcibiskupem Westminsteru. V květnu téhož roku se stal kardinálem.\n\nZemřel na rakovinu ve věku 76 let, byl pochován ve Westminsterské katedrále.\n\nBasil Hume byl držitelem britského řádu Za zásluhy (\"Order of Merit\").\n\n"}
{"id": "1012718", "url": "https://cs.wikipedia.org/wiki?curid=1012718", "title": "Lhář, lhář", "text": "Lhář, lhář\n\nLhář, lhář (v americkém originále:Liar Liar) je americká filmová komedie z roku 1997. Režisérem filmu je Tom Shadyac. Hlavní role ve filmu ztvárnili Jim Carrey, Maura Tierney, Justin Cooper, Jennifer Tilly a Amanda Donohoe.\n\nJim Carrey byl za svou roli v tomto filmu nominován na Zlatý glóbus.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012720", "url": "https://cs.wikipedia.org/wiki?curid=1012720", "title": "BMW K 1100 RS", "text": "BMW K 1100 RS\n\nBMW K 1100 RS je sportovně cestovní motocykl, vyvinutý firmou BMW, vyráběný v letech 1991-1996. Jeho předchůdcem byl model BMW K 100 RS, nástupcem se stal model BMW K 1200 RS. Motor je řadový čtyřválec chlazený kapalinou.\n\n\n"}
{"id": "1012721", "url": "https://cs.wikipedia.org/wiki?curid=1012721", "title": "John Ellis McTaggart", "text": "John Ellis McTaggart\n\nJohn McTaggart Ellis McTaggart, obvykle uváděn zkráceně John Ellis McTaggart (3. září 1866 Londýn, Spojené království – 18. ledna 1925 tamtéž) byl anglický filozof, představitel novohegelovství a radikálního personalismu, ve kterém spojoval Hegelovu filozofii a Leibnizovu monadologii: absolutní idea je duchovní společenství osob; absolutno je nekonečně diferencovaný systém konečných, ale bezčasových osob, které jedna druhé příslušejí v lásce.\n\nZákladem McTaggartovej filozofie jsou teze: \"Něco existuje\" a \"Vše existující je diferencované\". Duktus McTaggartovy filozofické úvahy začíná následovně:\n\n"}
{"id": "1012722", "url": "https://cs.wikipedia.org/wiki?curid=1012722", "title": "Hugolin z Gualdo Cattaneo", "text": "Hugolin z Gualdo Cattaneo\n\nHugolin z Gualdo Cattaneo (asi 1200, Gualdo Cattaneo – 1. ledna 1260, Gualdo Cattaneo) je blahoslaveným katolické církve a augustiniánský poustevník.\n\nNarodil se asi roku 1200 v Gualdo Cattaneo. Byl poustevník který vedl hluboký a přísný duchovní život, jeho den byl plný v modlitbě, mlčení a v práci. V dokumentu z roku 1348 biskup Spoleta Bartolus, napsal že je blahoslaveným, představený a laický zakladatel poustevny Svatého Jana v Onteriu (poblíž Gualda). Byl duchovním vůdcem skupiny poustevníků a jeho poustevna spadala pod jurisdikci benediktinského opatství v Subiacu. Podepisoval se jako Ugolino Michele “de Mevania” (Bevagna). Zemřel 1. ledna 1260 ve své poustevně.\n\nPo jeho smrti byl pohřben se vší úctou a jeho hrob se stal poutním místem kde se děli mnohé zázraky. Před koncem 15. století byli jeho ostatky přeneseny do kostela Ss. Antonio e Antonino. V těchto letech byl uctíván lidmi jako svatý.\n\nJeho kult byl vždy známý a roku 1483 byl jeho svátek určen na 1. ledna, na den jeho smrti. Hlavním autorem životopisu je učenes ze 17. století, Ludovico Iacobilli. Dne 12. března 1919 byl papežem Benediktem XV. uznán jeho kult.\n\n"}
{"id": "1012724", "url": "https://cs.wikipedia.org/wiki?curid=1012724", "title": "Linie obrany", "text": "Linie obrany\n\nLinie obrany (v hongkongském originále:Zhong hua ying xiong) je hongkongský akční film z roku 1986. Režisérem filmu je Jet Li. Hlavní role ve filmu ztvárnili Jet Li, Zhao Erkang, Song Jia, Paulo Tocha a Kurt Roland Peterson.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012726", "url": "https://cs.wikipedia.org/wiki?curid=1012726", "title": "Ralph Cudworth", "text": "Ralph Cudworth\n\nRalph Cudworth (1617 Aller, Anglické království – 26. června 1688 Cambridge, tamtéž) byl anglický filozof, zakladatel a hlavní představitel cambridgeské školy platonismu. Věčné ideje pravdy a dobra v božském rozumu jsou kritériem soudů vyslovových člověkem i kritériem jeho činů. Předměty jsou jen podnětem pro poznání, nikoli však jeho zdrojem. Příroda je harmonický systém uskutečnění božských cílů.\n"}
{"id": "1012728", "url": "https://cs.wikipedia.org/wiki?curid=1012728", "title": "Henry More", "text": "Henry More\n\nHenry More (1614 Grantham, Spojené království – 1. září 1687 Cambridge, tamtéž) byl anglický filozof, představitel cambridgeské školy platonismu. Pod vlivem J. Böhmeho a kabaly přešel od kartézské metafyziky k mysticismu.\n\nByl kritizován Leibnizem za jednostrannost v otázce mechanicko-metafyzického působení přírody, neboť jak platonik odmítal materiální příčiny.\n\n"}
{"id": "1012729", "url": "https://cs.wikipedia.org/wiki?curid=1012729", "title": "Mother", "text": "Mother\n\nMother může být:\n"}
{"id": "1012731", "url": "https://cs.wikipedia.org/wiki?curid=1012731", "title": "Lovci myšlenek", "text": "Lovci myšlenek\n\nLovci myšlenek (v americkém originále:Mindhunters) je americký kriminální film z roku 2004. Režisérem filmu je Renny Harlin. Hlavní role ve filmu ztvárnili LL Cool J, Jonny Lee Miller, Kathryn Morris, Patricia Velásquez a Clifton Collins, Jr..\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012733", "url": "https://cs.wikipedia.org/wiki?curid=1012733", "title": "Zygmunt Gorazdowski", "text": "Zygmunt Gorazdowski\n\nSv. Zygmunt Gorazdowski (1. listopadu 1845, Sanok – 1. ledna 1920, Lvov) byl polský katolický kněz a zakladatel Sester svatého Josefa.\n\nNarodil se 1. listopadu 1845 v Sanoku, v hluboce věřící šlechtické rodině, jako druhý ze sedmi dětí Felikse a Aleksandry Łazowskichské. Dne 9. listopadu 1845 byl pokřtěn ve františkánském kostele v Sanoku. Společně se svou rodinou žil v Sanoku šest let. Za Haličského masakru jeho rodina utíkala. Chůva ukryla malého Zygmunta pod mlýnské kolo, a při této příležitosti se nakazil závažnou chorobou plic – tuberkulózou, která ho doprovázela po celý jeho život. Roku 1864 dokončil gymnázium v Přemyšli. Jako student se podílel na Lednovém povstání.\nPoté studoval právo na Lvovské univerzitě. Roku 1865 přerušil studia a vstoupil do Vyššího kněžského semináře ve Lvově. Po ukončení semináře se dva roky léčil na tuberkulózu.\n\nVe Lvovské katedrále přijal dne 25. července 1871 kněžské svěcení. Prvních šest let působil jako vikář a administrátor v Tartakivě, Vojnylivě, Bukačívcach, Horodoku a Žydačivě.\n\nOd roku 1877 začal svou kněžskou a dobročinnou činnost ve Lvově. Již za svého života byl nazýván \"Kněz chudých, otec ubohých, apoštol Božího milosrdenství\". Ve Lvově strávil 40 let, nejprve jako vikář, a poté jako farář farnosti kostela sv. Mikuláše.\n\nAktivně se podílel na dobročinnosti a také zakládal nové dobročinné instituce. Založil dům dobrovolné práce pro žebráky. Z jeho iniciativy byla založena levná lidová kuchyň, v které jedli robotníci, studenti, školní mládež, děti, a nejvíce chudí ze Lvova; za den bylo vydáno asi 600 obědů (když byl ve Lvově svatý Albert Chmielowski, také ji navštěvoval). Založil zařízení pro smrtelně choré a rekonvalescenty. Pro chudé studenty pedagogického semináře založil internát Svatého Josafata Kunceviče, v kterém byl dlouholetým ředitelem.\n\nRoku 1903 založil katolickou polsko-německou školu Sv. Josefa, kterou vedly školští bratři, kteří sem přišli díky němu. Založil Kongregaci Sester svatého Josefa, které pomáhaly trpícím v nemocnicích, sirotčincích a v soukromých domech.\n\nZemřel 1. ledna 1920 v pověsti svatosti. Byl pohřben na Lyčakivském hřbitově ve Lvově.\n\nProces svatořečení začal 1. června 1989 v arcidiecézi Lvov. Dne 20. prosince 1999 byl potvrzen dekret o jeho hrdinských ctnostech. Dne 24. dubna 2001 byl vydán dekret o zázraku na jeho přímluvu. Blahořečen byl 26. června 2001 ve Lvově.\n\nDne 20. prosince 2004 byl vydán dekret o druhém zázraku na jeho přímluvu. Svatořečen byl 23. října 2005 v Římě společně s Józefem Bilczewskim, s kterým byl také blahořečen.\n\n"}
{"id": "1012738", "url": "https://cs.wikipedia.org/wiki?curid=1012738", "title": "Perry Robinson", "text": "Perry Robinson\n\nPerry Robinson (17. září 1938, New York – 2. prosince 2018) byl americký jazzový klarinetista. Pocházel z hudební rodiny; jeho otcem byl hudební skladatel Earl Robinson. Svou první nahrávku Robinson vydal v roce 1962 a nesla název \"Funk Dumpling\". Později působil ve vojenské skupině a po návratu z armády spolupracoval s mnoha hudebníky, mezi které patří například Jeanne Lee, Gianluigi Trovesi, Stan Tracey, Dave Brubeck nebo Burton Greene. V letech 1975 až 1977 byl členem skupiny Clarinet Contrast. V roce 2002 vyšla jeho autobiografie \"The Traveler\".\n\n"}
{"id": "1012740", "url": "https://cs.wikipedia.org/wiki?curid=1012740", "title": "Samuel Clarke", "text": "Samuel Clarke\n\nSamuel Clarke (11. října 1675 Norwich, Spojené království – 17. května 1729 Leicester, tamtéž) byl britský teolog a filozof.\n\nByl představitelem anglikanismu, od roku 1707 farářem v Londýně, přítel Isaaca Newtona, jehož filozofické učení zastával v listech Leibnizovi.\n\n"}
{"id": "1012741", "url": "https://cs.wikipedia.org/wiki?curid=1012741", "title": "Vrstva", "text": "Vrstva\n\nVrstva je:\n\n\n"}
{"id": "1012742", "url": "https://cs.wikipedia.org/wiki?curid=1012742", "title": "Manželská klec", "text": "Manželská klec\n\nManželská klec (v americkém originále:Married Life) je americký kriminální film z roku 2007. Režisérem filmu je Ira Sachs. Hlavní role ve filmu ztvárnili Pierce Brosnan, Chris Cooper, Patricia Clarkson, Rachel McAdams a David Wenham.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012743", "url": "https://cs.wikipedia.org/wiki?curid=1012743", "title": "Jonathan Bennett", "text": "Jonathan Bennett\n\nJonathan Bennett (* 17. února 1930 Greymouth, Nový Zéland) je britský filozof novozélandského původu, představitel analytické filozofie. Na bázi teorie řízení vypracoval originální koncepci významu. Vyšel z výzkumů racionality.\n\nUniverzitní vzdělání nabyl na Oxfordské univerzitě. Učil na Cambridgeské univerzitě (1956 - 1968), Simon Fraser University (1968 - 1970), University of British Columbia (1970 - 1979) a Syracuse University (1979 - 1997).\n\n"}
{"id": "1012747", "url": "https://cs.wikipedia.org/wiki?curid=1012747", "title": "Marvinův pokoj", "text": "Marvinův pokoj\n\nMarvinův pokoj (v americkém originále:Marvin's Room) je americký dramatický film z roku 1996. Režisérem filmu je Jerry Zaks. Hlavní role ve filmu ztvárnili Meryl Streep, Leonardo DiCaprio, Diane Keaton, Robert De Niro a Hume Cronyn.\n\nDiane Keaton byla za svou roli ve filmu nominována na Oscara. Meryl Streep byla za svou roli ve filmu nominována na Zlatý glóbus. Diane Keaton, Gwen Verdon, Meryl Streep, Leonardo DiCaprio, Robert De Niro, Hume Cronyn, Hal Scardino a Dan Hedaya byli za své role nominováni na Screen Actors Guild Award, z toho Diane Keaton a Gwen Verdon ve dvou kategoriích.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1012749", "url": "https://cs.wikipedia.org/wiki?curid=1012749", "title": "Remigius z Auxerre", "text": "Remigius z Auxerre\n\nRemigius z Auxerre (841 – 908 Paříž, Francie) byl francouzský bendiktinský mnich, filozof a autor komentářů Bible a antických textů. \n\nNarodil se pravděpodobně v Burgundsku. Po vstupu do kláštera v Auxerre jako žák a následovník Heirica z Auxerre (žák Johannese Scota Eriugenu) byl představitelem školy v Auxerre.\n\nKolem roku 893 jej arcibuskup pozval do Remeše, aby zde reorganizoval místní školství. Od roku 900 žil v Paříži, kde vyučoval svobodné umění a pravděpodobně i teologii..\n\n\n"}
{"id": "1012750", "url": "https://cs.wikipedia.org/wiki?curid=1012750", "title": "Mšice broskvoňová", "text": "Mšice broskvoňová\n\nMšice broskvoňová (\"Myzus persicae\") je hmyz poškozující listy dřevin sáním. Mšice broskvoňová je řazena do čeledě mšicovití (Aphididae) , řádu polokřídlí (\"Hemiptera\"). Mšice broskvoňová je polyfág, takže někdy jsou jako druhy popisovány mšice napadající některé hostitelské druhy. Například je zpochybňováno systematické zařazení \"Myzus nicotianae\".\n\nMYZUPE\n\nCelosvětově rozšířená. \n\nDospělci jsou zbarveni odstíny zelené až nažloutlé, někdy hnědočervené. Bývají 1.5 - 2 mm dlouzí.\n\nPolyfág.\n\nDeformace listů, žluté skvrnky, krnění a deformace výhonů. Plody jsou deformované. Jedinci sající jednotlivě na spodní straně listu.\n\nJe považována za nejvýznamnějšího přenašeče (především virových) chorob, je vektor až 100 typů virů. Významný je například virus Y (PVY), A (PVA), M (PVM) a S (PVS). Výhradně mšicemi je přenášen virus svinutky (PLRV).\n\nPoškození sáním obvykle není významné. Může dojít k přemnožení a vážnému poškození mladých rostlin, především zeleninové sadby.\n\nMšice má několik generací během roku, z vajíček se líhnou na jaře samice, sají na listech slivoní, často broskvoně. V létě populace poté migruje na dalšího hostitele. Poslední generace se vrací na slivoně, nejčastěji broskvoně.\n\nLesy, parky, zahrady. Predátoři: slunéčka, střevlíci, dravé ploštice, zlatoočky, larvy pestřenek a bejlomor rodu \"Aphidoletes\", pavouci a další. Bývá napadána některými druhy hub.\n\nPoužitzí neselektivních insekticidů může vést ke zvýšenému napadení mšicemi.\n\n"}
{"id": "1012751", "url": "https://cs.wikipedia.org/wiki?curid=1012751", "title": "Hey You", "text": "Hey You\n\nHey You může být:\n"}
{"id": "1012754", "url": "https://cs.wikipedia.org/wiki?curid=1012754", "title": "Jaroslav Řehna", "text": "Jaroslav Řehna\n\nJaroslav Řehna (* 19. dubna 1945 Kutná Hora) je český sochař.\n\nJaroslav Řehna se věnoval horolezectví a pracoval jako restaurátor kamenných soch. V roce 1968 se spřátelil se sochařem Jiřím Seifertem, který v následujících letech normalizace představoval vzor morální integrity a pro Jaroslava Řehnu byl i soukromým učitelem.\n\nJaroslav Řehna žije a pracuje v Dobřichovicích.\n\nSochy Jaroslava Řehny jsou většinou abstraktní tvary inspirované přírodou (\"Bez názvu\", slivenecký mramor, 1997, carrarský mramor, 1999) a podobně jako u Barbary Hepworth v názvu často odkazují k nějaké obecné formě (\"Zvířecí forma\", žula, 1998; \"Krystalická forma\", mramor, 1999).\nSochař pracuje se dřevem i kamenem a je autorem několika monumentálních realizací, které vznikly během sochařských sympozií nebo mezinárodních projektů (Zvonice, 2002). Často spolupracuje s Janem Koblasou (Mahlerův Park v Jihlavě). Jeho komorní kamenné sochy se vyznačují velkým citem pro materiál a tvarovou harmonií (\"Zvon\", žula, 1996; \"Pokus o levitaci\", žula, 2000; \"Oblouk\", žula, 2002).\n\n\n\n\n\n\n\n"}
{"id": "1012759", "url": "https://cs.wikipedia.org/wiki?curid=1012759", "title": "Lokomotiva T 478.2", "text": "Lokomotiva T 478.2\n\nŘadou T 478.2 bylo označeno více typů lokomotiv:\n\n"}
{"id": "1012760", "url": "https://cs.wikipedia.org/wiki?curid=1012760", "title": "Step Back", "text": "Step Back\n\nStep Back je studiové album amerického bluesrockového kytaristy a zpěváka Johnnyho Wintera, vydané 2. září roku 2014. Samotný Johnny Winter se vydání již nedožil; zemřel v červenci toho roku ve věku sedmdesáti let. V rolích hostů se na albu podíleli například Eric Clapton, Billy Gibbons, Dr. John, Leslie West a Joe Bonamassa. Album produkoval Winterův spolupracovník Paul Nelson.\n\n"}
{"id": "1012761", "url": "https://cs.wikipedia.org/wiki?curid=1012761", "title": "Petrus Ramus", "text": "Petrus Ramus\n\nPetrus Ramus nebo Pierre de la Ramée (1515 Cuts – 24. srpna 1572 Paříž) byl francouzský filozof a humanista, profesor rétoriky na Collège Royal. Byl zavražděn během Bartolomějské noci. \n\nOstře odmítal aristotelovsko-scholastickou filozofii, čímž vyvolal bouři odporu na Sorbonně. Proti autoritě kladl rozum jako kritérium pravdy. Byl předchůdcem Descartova racionalismu.\n\nJe autorem humanistických gramatik (řečtiny, latiny, francouzštiny), navrhl fonetickou reformu pravopisu.\n\n\n"}
{"id": "1012766", "url": "https://cs.wikipedia.org/wiki?curid=1012766", "title": "Kostas Axelos", "text": "Kostas Axelos\n\nKostas Axelos (26. června 1924 – 4. února 2010) byl řecký filozof působící ve Francii, byl ovlivněn fenomenologií, Heideggerem, marxismem a Nietzschem. Narodil se v Aténách, jeho otec byl lékař, matka patřila do staré athénské aristokratické rodiny Xirotagaros.\n\nNejnaléhavější podstatné otázky se dle Axelose týkají nihilismu a vztahu mezi lidskými hrami a hrou světa spočívající v současné přítomnosti smrti a života. Ve vesmíru, podrobeném technikou a směřujícím ke státnímu byrokratickému kapitalo-socialismu, musí být i osamělému mysliteli umožněno zkoumat tento vztah mezi člověkem a světem, vystříhat se naděje i beznaděje, protože pesimismus i optimismus jsou ve skutečnosti dvojčata, a to obě mrtvá.\n\n"}
{"id": "1012767", "url": "https://cs.wikipedia.org/wiki?curid=1012767", "title": "BRD Bucharest Open", "text": "BRD Bucharest Open\n\nBRD Bucharest Open je profesionální tenisový turnaj žen hraný v rumunské metropoli Bukurešti. Založen byl v roce 2014. Dějištěm je tenisový klub Arenele BNR s otevřenými antukovými dvorci. \n\nNa okruhu WTA Tour se turnaj řadí do kategorie WTA International. Představuje jedinou rumunskou událost v této úrovni tenisu. V červencovém termínu probíhá týden po skončení grandslamového Wimbledonu. \n\nBucharest Open byl založen roku 2014. Na antukových dvorcích bukurešťského areálu Arenele BNR se odehrává také mužský turnaj ATP Tour BRD Năstase Țiriac Trophy. Do dvouhry ženské události nastupuje třicet dva singlistek a čtyřhry se účastní šestnáct párů. Rozpočet činí 250  tisíc dolarů. \n\nNejvyšší počet dvou singlových titulů vyhrála Rumunka Simona Halepová. Generálním sponzorem je rumunský bankovní dům BRD – Groupe Société Générale.\n\n"}
{"id": "1012768", "url": "https://cs.wikipedia.org/wiki?curid=1012768", "title": "High Life", "text": "High Life\n\nHigh Life může být:\n\n"}
{"id": "1012769", "url": "https://cs.wikipedia.org/wiki?curid=1012769", "title": "Okřídlený lev", "text": "Okřídlený lev\n\nOkřídlený lev může být:\n\n"}
{"id": "1012771", "url": "https://cs.wikipedia.org/wiki?curid=1012771", "title": "Evropská liga UEFA 2014/15", "text": "Evropská liga UEFA 2014/15\n\nEvropská liga UEFA 2014/15 byla 6. ročníkem klubové soutěže hrané pod názvem Evropská liga UEFA a celkově 44. ročníkem soutěže dříve zvané Pohár UEFA. Finále se uskutečnilo na Národním stadionu ve Varšavě v Polsku. Vítěz soutěže se kvalifikoval do Superpoháru UEFA 2015 a minimálně do play-off předkola Ligy mistrů UEFA 2015/16. Poprvé se zúčastnil klub z Gibraltaru poté, co tato krajina byla v květnu 2013 přijata za 54. člena UEFA. Gibraltar dostal přiděleno jedno místo v 1. předkole, obsadil ho klub College Europa FC.\n\nObhájcem byl španělský klub Sevilla FC, který ve finále předchozího ročníku porazil v penaltovém rozstřelu portugalský celek Benfica Lisabon.\n\nLos pro 1. a 2. předkolo proběhl 23. června 2014. První zápasy se odehrály 1./3. července 2014, odvety 8./10./11. července 2014.\nPozn.: Postupující tým je zvýrazněn tučně (platí i pro další kapitoly)\n\nPrvní zápasy 17. července 2014, odvety 24. července 2014.\n\nPři losu 3. předkola (18. července 2014) UEFA zohlednila napjatou situaci na východní Ukrajině a zamezila vylosovaní ruských a ukrajinských klubů proti sobě. Z politických důvodů se nepřipustilo ani vylosování ázerbájdžánských a arménských klubů pro vzájemné zápasy. První zápasy 31. července 2014, odvety 7. srpna 2014.\n\nLos proběhl 8. srpna 2014. První zápasy 20. a 21. srpna 2014, odvety 28. srpna 2014.\n\nTermín losu – 29. srpna 2014. V křížových tabulkách napravo jsou domácí týmy v levém sloupci, hostující v horním řádku.\n\nLos se uskutečnil 15. prosince 2014. Úvodní zápasy 19. února, odvety 26. února 2015.\n\nLos se uskutečnil 27. února 2015. Úvodní zápasy 12. března, odvety 19. března 2015.\n\nLos se uskutečnil 20. března 2015. Úvodní zápasy 16. dubna, odvety 23. dubna 2015.\n\nLos se uskutečnil 24. dubna 2015. Úvodní zápasy 7. května, odvety 14. května 2015.\n\n\n"}
{"id": "1012773", "url": "https://cs.wikipedia.org/wiki?curid=1012773", "title": "Iška", "text": "Iška\n\nJméno Iška je ženské křestní jméno českého původu. Vzniklo nejspíš jako zkrácenina hebrejského jména Eliška či italského jména Františka. Zdrobňovalo se nejspíš i u slovanského Zdislava.\n\n\n"}
{"id": "1012774", "url": "https://cs.wikipedia.org/wiki?curid=1012774", "title": "Ludkové", "text": "Ludkové\n\nLudkové jsou malé bytosti ze západoslovanského folklóru, často žijící pod zemí, jejichž označení znamená „malí lidé, lidičky“. V představách o nich se nejspíše spojil kult předků a víra v trpaslíky. V Lužici jsou nazýváni \"ludki\", \"luźki\" či \"palčiky\", v Polsku \"krasnoludki\", \"krasnale\". Na Slovensku jsou známi jako \"lútci\" či \"lulici\". \"Krosnalci\", tj. zakrslíci jsou známi na Kujavsku a v Lužici, \"krôsnięta\" nebo \"dremne\", \"drumme\", tj. „drobní, malí“ jsou známi zase u Kašubů. V Polsku i Rusku jsou známy bytosti zvané \"karłové\", \"karlíci\" či \"karzełci\", jejichž označení je odvozeno z německého \"kerl\" „muž, chlap“. Další formou této bytosti je polský \"skarbnik\" a český permoník.\n\nPodle lužického podání jsou velmi malí, několik se jich vejde do jedné díže, ale mají velikou hlavu a vypoulené oči. Pestře se oblékají a mají v oblibě velké klobouky a červené čapky. Polští krasnoludci jsou také malí a mají velkou hlavu, navíc mají ošklivé tváře a drsné vousy, také se rádi pestře oblékají, z čehož je odvozeno jejich jméno.\n\nPodle Lužických Srbů obývali ludkové Lužici ještě před lidmi, byli pohané a měli svého krále, který sídlil ve Grodku. Protože nemohou snést zvonění, tak se odstěhovali a jsou už jen zřídka k vidění. Mluví zvláštní variantou srbštiny, plnou archaismů a dialektismů, a mají různé jiné zvláštnosti mluvy jako opakování slova ještě jednou, ale s negativní předponou. Někdy obývají i lidské příbytky, ale jinak žijí v podzemí, lesích a horách.\n\nPěstují zvláštní druh žita a pečou z něj nepříliš kvalitní chléb, jinak se živí i kořínky a planým ovocem. Někdy také berou potravu z lidských polí. Jsou znalí kovářství a lidi naučili stavět domy. Milují hudbu, zpěv a jsou dobří věštci, čehož využívali i lidé. Jejich rodiny mezi sebou často válčí, v jednom takové boji prý všichni zahynuli. K lidem jsou však přátelští a často si od nich půjčují věci, za což je odměňují. Dobré vztahy mívají především s jednou rodinou. Dokonce se vypráví o tom, že si jeden ludek vzal lidskou ženu. Své mrtvé spalují a jejich popel pohřbívají v nádobech do země, starověké hroby v Lužici byly dříve přisuzovány právě ludkům.\n\nPolští krasnoludci žijí nejčastěji v dírách v zemi, ale také za pecí nebo pod komínem v lidských obydlích. Lidem jsou přízniví, ale kradou nekřtěné děti a podvrhují místo nich své ošklivé, kterých se dá zbavit bitím. Věřilo se, že dokud se krasnoludci objevovali, bylo na světě lépe, ale protože je vyhnalo zvonění, je na světě bída. Slovenští lútci jsou oblečeni jako havíři a bydlí v horách, vládne jim Kovlad a Runa, paní zlatých dolů.\n"}
{"id": "1012776", "url": "https://cs.wikipedia.org/wiki?curid=1012776", "title": "Clarence Irving Lewis", "text": "Clarence Irving Lewis\n\nClarence Irving Lewis (12. dubna 1883 Stoneham, Massachusetts – 3. únor 1964 Menlo Park, Kalifornie) byl americký filozof a logik, představitel pragmatismu. \n\nPůsobil na Harvardově univerzitě, učil i v Princetonu a Stanfordu. Zastával konceptualistický pragmatismus.\n\n"}
{"id": "1012779", "url": "https://cs.wikipedia.org/wiki?curid=1012779", "title": "Let Malaysia Airlines 17", "text": "Let Malaysia Airlines 17\n\nLet Malaysia Airlines 17 (MH17) byl pravidelný let společnosti Malaysia Airlines z amsterdamského mezinárodního letiště Schiphol s cílem plánovaného doletu na mezinárodní letiště Kuala Lumpur, který byl proveden dopravním letadlem Boeing 777. Toto letadlo bylo 17. července 2014 zasaženo ruskou raketou protiletadlového raketového kompletu Buk, a poté se zřítilo poblíž vesničky Hrabove severně od města Torez v Doněcké oblasti na Ukrajině. Zahynulo všech 298 lidí na palubě letadla. Pro společnost Malaysia Airlines to byla po zmizení letu 370 v březnu 2014 už druhá ztráta letadla ve stejném roce.\n\nKe zřícení letadla došlo nad oblastí bojů na východní Ukrajině. Ze zničení letadla se vzájemně obviňovala ukrajinská vláda s proruskými separatisty. Ti popírali, že by letadlo sestřelili, a že vůbec měli prostředky letadlo sestřelit, jako rakety BUK. Ruské orgány se výrazně zapojily na obranu separatistů, popíraly jejich vinu, obviňovaly ze sestřelení ukrajinské jednotky a předkládaly několik verzí zničení letu MH17, včetně tvrzení státních televizních stanic o sestřelu stíhacím letounem. Podle ruského ministerstva obrany se dá podle sériových čísel rakety odvodit, že raketa z roku 1986 patřila ukrajinskému pluku se stanovištěm u Lvova. Všechny tyto rakety byly prý v Rusku vyřazeny a zlikvidovány po roce 2011.\n\n13. října 2015 oznámil Nizozemský bezpečnostní úřad, odpovědný za leteckou bezpečnost, že let Malaysia Airlines 17 byl sestřelen raketou odpálenou z protiletadlového systému 9K37 Buk. Mezinárodní vyšetřovací komise, pověřená nizozemskými úřady a spolupracující se zahraničními experty, dospěla k závěru, že letoun MH 17 byl sestřelen protiletadlovým raketovým systémem BUK dopraveným z Ruska. K odpálení rakety došlo na území ovládaném proruskými separatisty. Použitý komplet pak byl podle nizozemské zprávy po sestřelení letadla odvezen zpět do Ruska.\n\nŘeditel nizozemského bezpečnostního úřadu zároveň uvedl, že ukrajinské úřady pochybily, když neuzavřely celý vzdušný prostor nad oblastí konfliktu, ne jen nižší letové hladiny. Nicméně také uvedl, že: \"Nikdo se nedomníval, že civilnímu dopravnímu letounu hrozí jakékoliv nebezpečí. Všichni byli přesvědčeni, že vzdušný prostor je bezpečný.\" Celkem za 3 dny (den před až den po tragédií) přelétalo oblastí 160 různých dopravních letadel celkem 61 společností.\n\nV červenci 2015 Malajsie vznesla k Radě bezpečnosti OSN návrh na stíhání viníků sestřelu před mezinárodním tribunálem, který získal většinovou podporu členských států RB OSN, ale byl vetován Ruskem.\n\n25. května 2018 Austrálie s Nizozemskem po několikaletém vyšetřování dospěli k závěru, že odpalovací zařízení patřilo ruské armádě, konkrétně 53. brigádě ruské protivzdušné obrany, odkud bylo do Ukrajiny přivezeno. Obviněno zatím nebylo Rusko, ani ruští představitelé, ale pouze čtyři separatisté.\n\nLetoun odstartoval z amsterdamského mezinárodního letiště Schiphol ve čtvrtek 17. července ve 12.14 místního času (SELČ), předpokládaný přílet na mezinárodní letiště v Kuala Lumpuru byl v 00.00 (18. července, 6.00 lokálního času). Poslední kontakt malajsijské společnosti s letadlem proběhl ve 14.15. Stroj se zřítil nedaleko vesnice Hrabove, severně od města Torez v Doněcké oblasti, přibližně 50 km od ukrajinsko-ruské hranice, v lokalitě kontrolované proruskými separatisty.\nPodle Evropské organizace pro bezpečnost leteckého provozu (Eurocontrol) nemělo letadlo žádné problémy. Před zřícením se pohybovalo ve výšce 10 tisíc metrů (33 tisíc stop), tedy 300 metrů nad úrovní zakázaného prostoru, který Ukrajina vymezila ve výšce 32 tisíc stop.\n\nV letadle letělo 283 pasažérů dvanácti národností a 15 členů posádky malajsijské národnosti. Mezi cestujícími byli mimo jiné odborníci na infekci virem HIV, kteří letěli na konferenci o epidemii AIDS v Melbourne.\n\nLetoun se rozpadl ještě ve vzduchu a trosky se zřítily na území ovládané proruskými rebely. Všech 298 lidí na palubě letadla zahynulo, nejvíce obětí pocházelo z Nizozemska. Trosky byly rozprostřeny na velkém území, kolem 20 km². Oblast dopadu vzali pod kontrolu rebelové, kteří sice umožnili volný přístup záchranným týmům, ovšem bránili ve volném pohybu vyšetřovatelům. Mezinárodní tým vyšetřovatelů získal přístup do oblasti až po několika dnech. Obě černé skříňky také nalezli a vyzvedli rebelové, kteří je až po několika dnech (23. 7.) předali v Doněcku malajsijským vyšetřovatelům. Dlouho také nebyl jasný osud mrtvých těl. Objevovaly se zprávy, že zůstávají na místě nálezu a tlejí. Nakonec se vyjasnilo, že byla uskladněna do chladírenských vagónů u města Torez. Odtud byla následně převezena přes Doněck do Charkova. Zde si je vyzvedli nizozemští představitelé. Po identifikaci v Nizozemsku byly ostatky obětí repatriovány do příslušných zemí.\n\nV důsledku katastrofy uzavřela Ukrajina letový prostor nad východní Ukrajinou pro veškeré lety ve všech letových výškách. Letový prostor nad Doněckou oblastí byl již od 1. července 2014 uzavřen až do výšky 26 000 stop (7 900 m), od 14. července 2014 pak až do výšky 32 000 stop (9 800 m). Řízení letového provozu Eurocontrol vydalo prohlášení, dle kterého byl v okamžiku ztráty kontaktu let MH 17 v letové výšce 33 000 stop (10 060 m), tedy nad hranicí uzavřeného prostoru. Letadla některých letových společnosti, například Qantas, Korean Airlines či British Airways se již několik měsíců před katastrofou oblasti vyhýbala kvůli obavám z bezpečnosti letu. Další aerolinie, například Aeroflot, Lufthansa, Virgin Airways, Transaero či Turkish Airways oznámily krátce po nehodě úmysl vyhýbat se ukrajinskému vzdušnému prostoru.\n\nDen po nehodě se sešli k trojstrannému jednání zástupci Organizace pro bezpečnost a spolupráci v Evropě (OBSE), Ukrajiny a Ruska. Po videokonferenci se zástupci proruských rebelů tito přislíbili „bezpečný přístup a záruku bezpečnosti“ pro mezinárodní vyšetřovací komisi a spolupráci s ukrajinskými úřady a pozorovateli OBSE. Avšak hned 18. července ozbrojenci zabránili týmu OBSE v přístupu na místo neštěstí. Po 75 minutách marného čekání na místě se tým vrátil do Doněcku. První dva dny po neštěstí, 18. a 19. července ozbrojenci bránili týmu OBSE a mezinárodním pozorovatelům ve svobodném vyšetřování na místě katastrofy. Dle ukrajinské vlády rebelové, za pomoci Ruska, ničí důkazy, včetně přesunu 38 těl do Doněcku.\n\nPříčinu katastrofy má objasnit mezinárodní vyšetřování vedené Ukrajinou. Zástupce ukrajinského ministerstva zahraničí oznámil, že těla budou převezena k ohledání a identifikaci do Charkova, asi 270 kilometrů severně od místa dopadu. K 18. červenci bylo nalezeno 181 těl. Téhož dne bylo oznámeno, že jedna ze dvou černých skříněk nacházejících se na palubě letounu je v rukou separatistů; ti to však popřeli. Ve stejný den oznámil zástupce separatistické Doněcké lidové republiky, že obě černé skříňky byly nalezeny jejich záchrannými týmy. Nebyl však schopen sdělit, kde se momentálně nachází.\n\n19. července ukrajinský představitel prohlásil před zástupci tisku, že rebelové odvezli z místa neštěstí 38 těl za účelem odstranění střepin z vybuchlé rakety a zničení důkazů. V tisku se objevily zprávy o okrádání obětí o kreditní a debetní karty. Ukrajinské úřady vyzvaly příbuzné obětí k preventivnímu zablokování těchto karet. Předseda nizozemské vlády Mark Rutte 19. července vyjádřil znechucení nad nedostatkem respektu k osobním věcem obětí a šok nad neúctou k mrtvým tělům.\n\n23. července Alexandr Chodakovskij, vůdce praporu Vostok, připustil, že v době pádu letadla rebelové systémem Buk disponovali. Také naznačil, že systém pocházel z Ruska, kam byl zřejmě po katastrofě letu MH-17 opět navrácen.\n\nVlády Malajsie a Nizozemska požadovaly zřízení speciálního tribunálu OSN, který by měl být vybaven pravomocí zjistit a potrestat viníky, v čemž je podpořily i vlády Austrálie, Belgie a Ukrajiny, avšak představitelé ministerstva zahraničních věcí Ruské federace označili takový krok za „\"nešťastný a kontraproduktivní\"“, a pro Rusko nepřijatelný. Ruský prezident Putin jej odmítl i v telefonickém rozhovoru s nizozemským premiérem Ruttem a návrh na jeho zřízení byl 29. července 2015 Ruskem v RB OSN vetován.\n\n13. října 2015 oznámil Nizozemský bezpečnostní úřad, odpovědný za leteckou bezpečnost, že let Malaysia Airlines 17 byl sestřelen raketou odpálenou z protiletadlového systému 9K37 Buk. Zároveň prohlásil, že ukrajinské úřady selhaly, když nedokázaly kompletně uzavřít vzdušný prostor nad válečnou zónou na východě země.\n\nV prosinci roku 2017 byla uveřejněna zpráva investigativních deníků, že řízení sestřelení tohoto letadla s největší pravděpodobností osobně řídil, či jinak koordinoval dráhu letu rakety BUK ruský generálplukovník Nikolaj Fjodorovič Tkačev (), oslovovaný vojáky jako \"Delfín\" ().\n\nZa bezprostřední příčinu pádu létadla byl nizozemskými vyšetřovateli označen zásah raketou země-vzduch. Ukrajinští představitelé od začátku považovali za nejpravděpodobnější příčinu neštěstí právě sestřelení raketou země-vzduch. Stejný názor vyjádřily i americké úřady. Bylo téměř jisté, že šlo o raketu vypálenou protiletadlovým systémem Buk, jelikož se jedná o jediný typ rakety země-vzduch používaný v dané oblasti schopný zasáhnout cíl v tak vysoké letové výšce. Systém Buk mají ve své výzbroji jak Ukrajinci, tak Rusové. Ukrajinci používají starší verzi M1, Rusové modernější verzi M3.\n\nNové video zachycující vrak sestřeleného malajsijského Boeingu 777 na východě Ukrajiny zveřejnila společnost News Corp Australia. Záznam bezprostředně po pádu letounu 17. července 2014 pořídili povstalci, kteří se mezi ještě hořícími troskami a mrtvými těly probírali věcmi včetně osobních zavazadel pasažérů a s překvapením zjišťovali, že se jedná o cizince a letoun byl civilní.\n\nDne 9. září 2014 byla zveřejněna předběžná zpráva nizozemských vyšetřovatelů. Zpráva jednoznačně vyloučila, že by se letoun zřítil v důsledku technického selhání, chyby pilota nebo leteckého dispečinku. Pád letadla způsobilo proražení trupu „vnějšími objekty“ letícími vysokou rychlostí. Poté se letadlo rozlomilo ve vzduchu. Vyšetřovatelé zároveň vyloučili, že by někdo manipuloval s černými skříňkami. Veškerá komunikace mezi letadlem a věží v Dněpropetrovsku skončila ve 13:20:03.\nAčkoliv se předběžná zpráva výslovně odvolává na informace ruského primárního radaru, o údajném ukrajinském vojenském letadle, dle ruských zdrojů křížícím trajektorii MH17 v okamžiku neštěstí, není v kapitole o okolním provozu vůbec zmínka. Dne 8. září 2014 zveřejnil publicista stanice BBC John Sweeney reportáž dokládající svědectvími místních obyvatel, že v době pádu letadla se v dané oblasti povstaleckého území vyskytoval raketový systém 9K37 Buk jehož obsluha hovořila s ruským přízvukem. 19. března 2015 oznámila nizozemská stanice RTL, že na místě katastrofy byly nalezeny střepiny, odpovídající úlomkům z bojové hlavice rakety komplexu „Buk“, a agentura Jane's, specializovaná na oblast vojenství a obranných technologií, informovala 18. března, že předběžné závěry vyšetřování, uniklé do nizozemských médií, nasvědčují tomu, že stroj byl sestřelen raketou systému Buk-M1-2 ruských ozbrojených sil a pravděpodobně s ruskou obsluhou. Vyšetřovací komise Onderzoeksraad Voor Veiligheid však uvedla, že vyšetřování stále pokračuje a zaměřuje se i na mnoho dalších indicií než pouze na střepiny bojové hlavice, aby mohla své konečné závěry opřít o vícečetné důkazy, zejména s ohledem na potvrzení vztahu mezi materiálními důkazy a místem nálezu. 3. dubna 2015 byla také nizozemskou policií zveřejněna výzva hledající osoby schopné poskytnout svědectví o pohybech bílého podvalníku značky Volvo přepravujícího 17. a 18. července 2014 vozidlo systému Buk v oblasti Donbasu a samotného samohybného systému v okolí města Snižne, případně i další detaily, vztahující se k jeho obsluze a její identitě.\nStudie veřejně dostupných informací, jako třeba zpravodajství a profilů ruských vojáků na sociálních sítích, podniknutá investigativní platformou Bellingcat, došla k závěru, že mohlo jít o vozidlo náležející k 53. protiletadlové raketové brigádě Ruské federace.\n\nVe své závěrečné zprávě zveřejněné v říjnu 2015 nizozemští vyšetřovatele explicitně vyloučili, že by letadlo bylo zasaženo raketou vzduch-vzduch, výbuchem bomby na palubě nebo zásahem meteoritu. Sestřel byl proveden hlavicí 9N314M nesenou raketou řady 9M38. Jde o starší systém, který Rusko dle svých slov vyřadilo z výzbroje v roce 1999. Ukrajina dle svých slov tento typ prodala do Gruzie v roce 2007. Agentura Bellingcat obě tato tvrzení zpochybňuje .\n\nV květnu 2016 vydala skupina investigativních žurnalistů Bellingcat zprávu, kde prohlašuje, že vypátrala původ odpalovacího zařízení protiletadlových raket Buk. Součástí zprávy jsou důkazy o konkrétním Buku ruské armády pomocí řady fotografií a videí. Kreml hodnověrnost zprávy zpochybnil.\n\nUkrajinská vláda ihned po neštěstí obvinila separatisty s tím, že letadlo sestřelili z Ruska dodaným protiletadlovým systémem Buk. Většina předkládaných indicií je založena na odposleších telefonních hovorů mezi separatisty. Ověření pravosti těchto odposlechů, případně totožnosti odposlouchávaných osob, je ovšem problematické. Služba bezpečnosti Ukrajiny (SBU) zveřejnila nahrávky rozhovorů mezi vůdci separatistů, ve kterých tito hovoří o sestřelení civilního letadla. Dle jedné z těchto nahrávek byl let MH 17 sestřelen skupinou proruských separatistů operujících ze stanoviště v blízkosti obce Čornuchine v Luhanské oblasti, zhruba 80 km severovýchodně od Doněcku. Další nahrávka dle ukrajinských úřadů naznačuje, že systém Buk byl na místo dopraven z Ruska a obsluhován ruskou posádkou.\n\nRůzné zdroje též poukazují na zprávu na sociálních sítích připisovanou jednomu z vůdců separatistů Igoru Strelkovovi, občanovi Ruské federace a plukovníku zpravodajské služby ruských ozbrojených sil v záloze. Zpráva, která se objevila zhruba v době neštěstí, oznamovala sestřelení letounu An-26 ukrajinské armády. Ukrajinské úřady se domnívají, že došlo k záměně. Zpráva byla o několik hodin později smazána a bylo popřeno, že by Igor Strelkov měl na příslušné síti oficiální účet. Ukrajinský ministr zahraničí Pavlo Klimkin prohlásil, že žádný z ukrajinských protiletadlových systémů Buk se nenacházel v blízkosti místa katastrofy. Zároveň popřel, že by se v uplynulých týdnech některého systému zmocnili separatisté.\n\nV prvotním reakci zveřejnilo zpravodajství ruské televize Lifenews informace o sestřelení ukrajinského letounu An-26 silami proruských separatistů. Teprve když se ukázalo, že bylo sestřeleno civilní letadlo, zpráva přestala být zveřejňována a zpravodajství o neštěstí změněno ve smyslu pozdějšího ruského postoje. Z webu stanice bylo původní zpravodajství smazáno.\n\nRuská strana poté obvinila Ukrajinu z neschopnosti dohodnout na východní Ukrajině příměří a nepřímo naznačila, že za sestřelení je zodpovědná ukrajinská armáda. Dle ruských úřadů bylo letadlo buď sestřeleno ukrajinskou protiletadlovou baterií nebo stíhacím letounem Su-27 či Su-25. Přičemž bitevní letoun Suchoj Su-25 není standardně schopen vystoupat do letové výšky sestřeleného letadla a musel by tak sestřelené letadlo ostřelovat z palubního kanónu s pomocí laserového mířidla na vzdálenost tří kilometrů. Nizozemská zpráva sice připouští, že i letoun Suchoj Su-25 je schopen pohybovat se v desetitisícové výšce a zaútočit na civilní letoun, avšak druh poškození letadla tento scénář vylučuje.\n\nRuská verze předpokládající sestřelení ukrajinským letounem se opírá především o záznamy primárního radaru, který oficiálně zveřejnilo Ministerstvo obrany RF a na kterém je v okamžiku nehody zaznamenán v těsné blízkosti letadla MH 17 manévr ukrajinského vojenského letounu (možná Su-35). Dále o očitá svědectví lidí, kteří měli vidět dva stíhací letouny v blízkosti letu MH-17 krátce před nehodou či dokonce střelu vypálenou jedním z nich na letoun. Ruské úřady též poukazují na zprávy na Twitteru od údajného leteckého kontrolora španělského původu pracujícího na Ukrajině, dle kterého byl let MH-17 doprovázen dvěma ukrajinskými stíhacími letouny až do doby tři minuty před jeho zmizením z radaru. Twitterový účet byl ovšem následně zablokován a totožnost příslušné osoby se nepodařilo ověřit.\n\nTeorii o sestřelení letadla ukrajinským protiletadlovým systémem Buk měly podpořit údajné družicové snímky, zveřejněné ministerstvem obrany Ruské federace, podle kterých mělo být letadlo MH-17 v době zásahu v dosahu dvou baterií ukrajinských Buků. Navíc v té době měla být zaznamenána vysoká aktivita radarových komponent systému Buk. Dne 18. července mluvčí ruského ministerstva obrany sdělil novinářům, že 17. července zachytily ruské radarové stanice činnost radarové stanice 9S18 Kupol, zaměřovače pro systém Buk, z Ukrajinci kontrolované oblasti u vesnice Styla, 30 km jižně od Doněcku. Investigativní platforma Bellingcat s vysokou mírou pravděpodobnosti dovodila, že ruské satelitní snímky, předložené 21. července 2014, které měly dokázat pohyb ukrajinské armády, jsou staré několik měsíců a pozměněné programem Photoshop.\n\n14. listopadu byly v Rusku uveřejněny fotografie, podle kterých se poblíž letadla pohybovala stíhačka. Ta měla po Boeingu vypálit střelu vzduch-vzduch. Fotografie a video zveřejnil první kanál ruské státní televize s oznámením, že byly anonymně odeslány e-mailem prvnímu viceprezidentovi Ruského svazu inženýrů Ivanovi Andrijevskimu. Uživatelé sociálních sítí posléze televizi usvědčili z podvodu, protože snadno odhalili, že se jedná o fotomontáž s využitím staré fotomapy a s naprosto nerealistickými proporcemi letadla.\n\nRuská média 6. května 2015 uveřejnila další družicové snímky, které měly dokládat sestřel letu MH17 raketou systému Buk, odpálenou z území ovládaného v té době ukrajinskými ozbrojenými silami. Jejich věrohodnost je ovšem pochybná, zpochybněny byly například ukrajinskou stranou nebo německým deníkem Bild.\n\nV červnu 2015 ruská média zveřejnila tvrzení zběhnuvšího mechanika Ukrajinského letectva Jevgenije Agapovova, který měl dosvědčit odpovědnost pilota ukrajinského bojového letounu Vladislava Vološina za sestřel letu MH17. Jeho tvrzení jsou v přímém rozporu s důkazy, shromážděnými vyšetřovateli. Pilot Vladislav Vološin byl nalezen v březnu 2018 ve svém bytě zastřelený, pravděpodobně spáchal sebevraždu.\n\nDne 28. září 2016 mezinárodní vyšetřovací komise oznámila, že let byl sestřelen raketou 9K37 Buk odpálenou z území ovládaného proruskými separatisty. Raketový systém byl přivezen z Ruska a tam se po odpalu navrátil..\n\nDne 17. července 2017 uveřejnila nezávislá vyšetřující skupina Bellingcat 73 stránkovou zprávu, shrnující všechny hlavní důkazy o pachatelích sestřelení letu MH17, pocházející z otevřených zdrojů. Obsah zprávy lze shrnout do těchto bodů:\n\nMezinárodní vyšetřovací tým v předběžných závěrech vyšetřování zveřejněných v květnu 2018 uvedl, že raketový systém použitý k sestřelení letadla byl součástí ruských ozbrojených sil, a to jejich 53. protivzdušné brigády.\n\nRusko nesouhlasí se závěry vyšetřovatelů, podle něj vyšetřovatelé využívají pochybné zdroje informací a ignorují důkazy poskytnuté Moskvou. Malajsie, které patřil dopravní letoun, také nesouhlasí s dosavadními výsledky vyšetřování katastrofy. Podle malajsijského premiéra jde o protiruské spiknutí, „jsme velmi nespokojeni. Od samého začátku šlo o politickou kampaň s cílem obvinit Rusko“, podle něj zatím nebyly předloženy žádné pádné důkazy.\n\n\n"}
{"id": "1012784", "url": "https://cs.wikipedia.org/wiki?curid=1012784", "title": "Anatol Rapoport", "text": "Anatol Rapoport\n\nAnatol Rapoport (22. května 1911 Losovaja, Ruské impérium – 20. ledna 2007 Toronto, Kanada) byl americký matematik, psycholog, sociolog a filozof, původem z Ruska, který se snažil integrovat vedení (myšlení) a řízení na základě jeho operacionální koncepce.\n\nRapoportovi šlo především o spojení filozofie přírodních věd a pragmatismu a to jak ve smyslu Deweyho tak i Marxe, protože oba posledně jmenovaní filozofové zastávali názor, že vědomí, a tím i vedení, vyrůstá z řízení. Rapoport aplikoval při jednání o společenských otázkách metodu analytické filozofie, od čehož si sliboval vytvoření mocné zbraně v boji proti ideologickému fanatismu a mysticismu.\n"}
{"id": "1012797", "url": "https://cs.wikipedia.org/wiki?curid=1012797", "title": "Paul Halmos", "text": "Paul Halmos\n\nPaul Richard Halmos (3. března 1916 Budapešť, Rakousko-Uhersko – 2. října 2006 Los Gatos, Kalifornie, USA) byl americký matematik. Je známý zejména díky významnému přínosu v oblastech teorie pravděpodobnosti, statistiky, funkcionální analýzy (především v teorii operátorů a Hilbertova prostoru), ergodické teorie, teorie míry a matematické logiky. Je známý i jako autor velkého množství matematických knih. a díky tzv. Halmosovu symbolu - typografické značky formula_1 nebo ∎, která se používá v některých matematických textech k označení konce důkazu.\n"}
{"id": "1012804", "url": "https://cs.wikipedia.org/wiki?curid=1012804", "title": "Thomas Hart Benton", "text": "Thomas Hart Benton\n\nThomas Hart Benton (15. dubna 1889 Neosho, Missouri – 19. ledna 1975 Kansas City, Missouri) byl americký malíř.\n\nJeho otcem byl Maecenas Benton, účastník občanské války a člen Sněmovny reprezentantů. Thomas dal před vojenskou a politickou kariérou, kterou pro něho otec plánoval, přednost umění, vystudoval Art Institute of Chicago a pařížskou Julianovu akademii. Byl příslušníkem uměleckého směru zvaného americký regionalismus, který vytvářel realistické obrazy ze všedního života amerického venkova. Zároveň byl pod vlivem synchromismu s jeho důrazem na používání výrazných sytých barev. Zaměřil se na nástěnné malby, vytvořil panely pro The New School, Světovou výstavu 1933 a budovu Kapitolu v Jefferson City. Za druhé světové války vytvořil cyklus \"The Year of Peril\" s tématem boje Spojenců proti nacistickému nebezpečí. Po válce působil jako pedagog na Art Students League of New York a Kansas City Art Institute, jeho žáky byli např. Jackson Pollock nebo Dennis Hopper. Od roku 1956 byl řádným členem Národní akademie designu. Vydal autobiografickou knihu \"An Artist in America\". V jeho domě s ateliérem bylo zbudováno muzeum Thomas Hart Benton Home and Studio State Historic Site.\n\n"}
{"id": "1012805", "url": "https://cs.wikipedia.org/wiki?curid=1012805", "title": "Košťany (zámek)", "text": "Košťany (zámek)\n\nZámek Košťany, též zámek Střelná, sloužící původně jako lovecký zámeček Lobkowiczů, se nachází asi 1 km severně od Mírového náměstí města Košťany a 500 m východně od Střelné. První zmínky pochází z konce 18.století. V 19.století byl přestavěn v tzv. novogotickém alpském stylu. Zámeček sloužil nejprve jako lovecký zámeček rodiny Lobkowiczů, později jako jejich letní sídlo. V roce 1919 byl zámeček poprvé osídlen nájemníky, a bytovou funkci plnil až do roku 2010.\n\nJe chráněn jako kulturní památka České republiky.\n\n\n"}
{"id": "1012808", "url": "https://cs.wikipedia.org/wiki?curid=1012808", "title": "Neliberální demokracie", "text": "Neliberální demokracie\n\nNeliberální demokracie je označení pro takový systém demokratické vlády, který sice formálně respektuje pravidla demokratického procesu, jako jsou volby. Nicméně samotné volby nejsou v tomto případě zárukou dodržování základních lidských práv a svobod, jako jsou svoboda projevu, tisku či shromažďování. Jedná se tedy v podstatě o typ hybridního režimu, nesoucí v sobě prvky demokracie a autoritářství. Člověk či strana, která je u moci, uplaťňují své pravomoci nad rámec svých ústavně vymezených pravomocí a využívají své moci mj. i k omezování opozice. Systém tak selhává v omezení jednotlivých složek moci a dochází k silné koncentraci moci na jednom místě.\n\nPojem neliberální demokracie použil jako první americký politolog indického původu Fareed Zakaria ve svém článku \"The Rise of Illiberal Democracy\", který vyšel v roce 1997 v časopise Foreign Affairs. Tento jev označil jako znepokojivý fenomén, který můžeme sledovat od Peru po palestinská území, od Sierra Leona po Slovensko a od Pákistánu po Filipíny. \n\nZatímco po dobu téměř století vznikalo na Západě to, co můžeme nazývat liberální demokracií, kterou charakterizují nejen svobodné a férové volby, ale také vláda práva, oddělení mocí a ochrana základních svobod jako svoboda projevu, shromažďování, náboženství a soukromého vlastnictví, tedy v podstatě to, co můžeme nazývat také ústavním liberalismem. Zatímco demokracie podle Zakarii v 90. letech vzkvétala, nic takového podle něho neplatilo o liberalismu. Polovina zemí, které tehdy přecházely k demokracii, si vedly lépe v politických svobodách než v občanských právech, a jednalo se proto o neliberální demokracie. \n\nJev je podle Zakarii přítomný zejména v mladých demokraciích, resp. zemích, které procházejí demokratickou tranzicí. Za společný znak těchto zemí můžeme považovat existenci voleb, které mají sice více či méně pluralitní charakter, nicméně jsou v nich omezována základní občanská práva. Charakteristickým rysem neliberálních demokracií je přítomnost charismatických \"silných vůdců,\" kteří se dovolávají vlády ve jménu lidu. Mezi takové vůdce bylo možné v 90. letech zařadit např. slovenského premiéra Vladimíra Mečiara či chorvatského prezidenta Franja Tudjmana.\n"}
{"id": "1012809", "url": "https://cs.wikipedia.org/wiki?curid=1012809", "title": "Urial", "text": "Urial\n\nUrial neboli ovce kruhorohá (\"Ovis orientalis vignei\") je druh divoké ovce žijící ve velehorách střední Asie. Dosahuje výšky v kohoutku až 90 cm a váhy okolo 50 kg. Samci mají tmavou hřívu a impozantní rohy, dosahující až metrové délky. Urialové se živí převážně trávou, jejich hlavním predátorem je levhart perský. Počet urialů rapidně klesá v důsledku mizení původních biotopů a také kvůli lovu, který je vzhledem k neklidné politické situaci v oblasti obtížné regulovat. V České republice chová tento druh pouze ZOO Liberec.\n\n"}
{"id": "1012812", "url": "https://cs.wikipedia.org/wiki?curid=1012812", "title": "Razbora klínoskvrnná", "text": "Razbora klínoskvrnná\n\nRazbora klínoskvrnná (\"Trigonostigma heteromorpha\" Duncker, 1904) je sladkovodní paprskoploutvá ryba z čeledi kaprovitých.\n\nRazbora klínoskvrnná je drobná rybka dorůstající délky 5 cm. Zbarvení je oranžovočervenavé s výraznou černou trojúhelníkovou skvrnou v zadní polovině těla. Nemá vousy.\n\nRazbora klínoskvrnná je původem z Malajského poloostrova (jižního Thajska a Malajsie), Sumatry (Indonésie) a Singapuru.\n\nRazbora klínoskvrnná je akvarijní ryba. Prvně byla do Evropy přivezena v roce 1906 Juliem Reicheltem.\n\n"}
{"id": "1012815", "url": "https://cs.wikipedia.org/wiki?curid=1012815", "title": "Ministerstvo pro správu národního majetku a jeho privatizaci České republiky", "text": "Ministerstvo pro správu národního majetku a jeho privatizaci České republiky\n\nMinisterstvo pro správu národního majetku a jeho privatizaci České republiky mělo na starosti přechod státních firem k soukromníkům. Když privatizace končila, zaniklo i toto ministerstvo. Stalo se tak ke dni 1. července 1996. Oblasti, jemuž se úřad věnoval, dostalo dále do své gesce ministerstvo financí České republiky. Od roku 1990 byli v čele ministerstva postupně pouze zástupci Občanské demokratické aliance (ODA).\n\n"}
{"id": "1012816", "url": "https://cs.wikipedia.org/wiki?curid=1012816", "title": "Mark Mitin", "text": "Mark Mitin\n\nMark Borisovič Mitin ( ) (22. června/5. července 1901 – 15. ledna 1987) byl sovětský marxisticko-leninský filosof a vysokoškolský pedagog, profesor Filozofické fakulty Moskevské státní univerzity (1964—1968, 1978—1985). Zabýval se především dialektickým a historickým materialismem, dějinami filosofie a kritikou „buržoazní“ filosofie.\n\nPocházel z dělnické rodiny. V letech 1925–1929 studoval filozofii v Ústavu rudé profesury, jenž měl vychovávat novou sovětskou inteligenci. Mitin byl od roku 1919 členem VKS(b). V letech 1939–1961 byl členem Ústředního výboru KSSS, v letech 1950–1962 poslancem Nejvyššího sovětu SSSR. Od roku 1944 do 1950 působil v redakční radě časopisu Bolševik ( ). Od roku 1939 byl pět let ředitelem Institutu marxismu-leninismu při ÚV KSSS.\n\n\n\n"}
{"id": "1012823", "url": "https://cs.wikipedia.org/wiki?curid=1012823", "title": "Monika Marešová", "text": "Monika Marešová\n\nMonika Marešová, rodným jménem Monika Poslušná (* 19. února 1975) je česká moderátorka a dabérka. \n\nV roce 2012 pracovala jako moderátorka v pořadu \"Prominenti\" na televizní stanici TV Barrandov. V roce 2014 nadabovala roli \"Mogara\", služebnou královny Ergenie a jedna z dam v družině krále ve filmu \"Hercules\".\n\n\n \n"}
{"id": "1012824", "url": "https://cs.wikipedia.org/wiki?curid=1012824", "title": "Hrabove (Doněcká oblast)", "text": "Hrabove (Doněcká oblast)\n\nHrabove ( ', \"Hrabove\", ', \"Grabovo\") je vesnice v Šachtarském rajónu v Doněcké oblasti na Ukrajině, leží přímo na hranici s Luhanskou oblastí a asi 40 km vzdušnou čarou od ukrajinsko-ruských hranic. V roce 2001 měla 1000 obyvatel.\n\nBěhem války na východní Ukrajině, 17. července 2014, bylo poblíž Hrabového sestřeleno dopravní letadlo Boeing 777 malajsijských aerolinek, zemřelo všech 298 lidí na palubě.\n\n"}
{"id": "1012825", "url": "https://cs.wikipedia.org/wiki?curid=1012825", "title": "Abdi Bile", "text": "Abdi Bile\n\nAbdi Bile (* 28. prosince 1962 Laas Caanood) je bývalý somálský atlet, běžec, mistr světa v běhu na 1500 metrů z roku 1987.\nJde o prvního reprezentanta Somálska, který se stal mistrem světa v atletice. Tohoto úspěchu dosáhl v roce 1987 v závodě na 1500 metrů. Na světovém šampionátu v roce 1993 získal v této disciplíně bronzovou medaili. Od roku 1983 žil v USA, po návratu do vlasti v roce 2008 se stal trenérem somálských atletů.\n"}
{"id": "1012828", "url": "https://cs.wikipedia.org/wiki?curid=1012828", "title": "Hrabove", "text": "Hrabove\n\nHrabove je název několika obcí na Ukrajině:\n\n\n"}
{"id": "1012830", "url": "https://cs.wikipedia.org/wiki?curid=1012830", "title": "Topiary (hacktivista)", "text": "Topiary (hacktivista)\n\nTopiary, vlastním jménem Jake Leslie Davis (* 27. srpna 1992), je bývalý hacker. Spolupracoval s Anonymous, LulzSec a dalšími podobnými hackerskými skupinami. Byl spolupracovníkem internetové skupiny Anonymous, která veřejně hlásila různé online útoky, včetně hacknutí HBGary, Westborský baptistický sbor, a blog Gawker. Také se přiznali k útokům na vládní stránky zemí, jako je Zimbabwe, Sýrie, Tunisko, Irsko, a Egypt.\n\n24. února 2011 získal Topiary pozornost po tom, co se objevil v Show Davida Packmana. Informoval moderátora, že při přímém přenosu, při diskuzi se Shirley Phelps-Ropertovou nahradí Anonymous svou zprávou stránky Westborského baptistického sboru. Nahrávka této události byla umístěna na YouTube, kde ji zhlédlo přes milion lidí během pěti dnů.\n\nTopiary byl členem LulzSec, a byl jejich mluvčí přes jejich Twitterový účet. Britský deník The Guardian prohlásil, že Topiaryho jméno je Daniel.\n\n16. června 2011 The Guardian publikoval exkluzivní rozhovor s Topiarym, ve kterém se rozsáhle mluvilo o Topiaryho motivaci. Popsal se jako \"internetová osoba s možností změny\", prý se bál, že je sledovaný vládními orgány: \"Mohu jen doufat, že se na nikoho z nás nikdo nepřilepil, speciálně na mé přátele z LulzSec.\" Později byl celý přepis zveřejněn na stránce žurnalisty Guardianu Ryana Gallaghera.\n\nOsmnáctiletý muž, který byl označen jako Topiary, byl zatčen na Shetlandských ostrovech u Skotska 27. 6. 2011. 31. 6. 2011 byl muž usvědčen z pěti přestupků, včetně neoprávněného přístupu do počítače a účasti na DDoS útoku na stránkách Agentury pro organizovaný zločin (SOCA). Scotland Yard později muže identifikoval jako Jacka Davise, obyvatele ostrova Yell. Byl obviněn z neoprávněného přístupu k počítačové síti (Computer Misuse Act 1990), povzbuzování či asistování kriminalitě, spiknutí na zahájení DDoS útoku proti Agentuře pro závažný organizovaný zločin.\n\nPolicie zabavila notebook Dell a 100 GB harddisk se šestnáci virtuálními stroji. Harddisk také obsahoval detaily o útoku na Sony a stovky emailových adres a hesel. V Londýně byl Davis propuštěn na kauci s podmínkou života pod dohledem matky a zákazu přístupu na internet. Jeho právník Gideon Cammerman uvedl, že se jeho klient neúčastnil útoků Anonymous ani LulzSec, pro to postrádal technické schopnosti, dělal propagaci a byl jakýsi sympatizant.\n\nPo jeho zatčení zahájili Anonymous a LulzSec kampaň \"Zachraňte Topiaryho\", která obsahovala přidání banneru \"Free Topiary\" na jejich avatarech na Twitteru.\n\nDavis se 25. června 2012 přiznal k účasti na DDoS útocích na několik stránek, ale odmítal přiznat podporování v počítačových trestných činech a podvodech. Davis měl být souzen s Ryanem Clearym (Ryan), Ryanm Ackroydem (Kayla), Mustafou Al-Bassem (T-Flow), od 8. dubna 2013. Soud byl informován, že by procházení materiálů jen Ackroyda zabralo přes 3000 hodin. S výjimkou Clearyho byli propuštěni na kauci.\n\n8. dubna 2013 se Davis znovu u soudu setkal s Ryanem Ackordem, Ryanem Clearym a Mustafou Al-Baasaem. Všechny jejich zločiny byly předneseny 14. května 2013. Davis hrozilo až 10 let za mřížemi, ale dostal 24 měsíců v nápravném středisku pro mladistvé. Tam byl 38 dní, pak začal být sledován elektronicky na dobu 21 měsíců včetně trestu.\n"}
{"id": "1012831", "url": "https://cs.wikipedia.org/wiki?curid=1012831", "title": "Stanley (příjmení)", "text": "Stanley (příjmení)\n\nPříjmení Stanley nese více osobností:\n\n"}
{"id": "1012832", "url": "https://cs.wikipedia.org/wiki?curid=1012832", "title": "Halabdža", "text": "Halabdža\n\nHalabdža (kurdsky هەڵەبجە Helepçe) je hlavní město stejnojmenného guvernorátu v Iráku, nacházející se přibližně 240 km severovýchodně od Bagdádu v autonomním regionu Irácký Kurdistán.\n\nV závěrečné fázi irácko-íránské války, 16. března 1988, totalitní režim Saddáma Husajna použil chemické zbraně proti obyvatelům tohoto města poté, co Halabdžu obsadila íránská armáda ve spolupráci s místními kurdskými povstalci. Při útoku zemřelo přes 5 000 civilistů a dalších 10 000 utrpělo vážná zranění.\n\n12. listopadu 2017 bylo město zasaženo zemětřesením o síle 7,3 podle Richterovy stupnice. Epicentrum se nacházelo 32 km jihovýchodně od města.\n"}
{"id": "1012835", "url": "https://cs.wikipedia.org/wiki?curid=1012835", "title": "Jan Malík (fotbalista)", "text": "Jan Malík (fotbalista)\n\nJan Malík (* 11. února 1992, Brno, Československo) je český fotbalový obránce, momentálně působící v klubu FC Zbrojovka Brno.\n\nAktuální k 17. červenci 2014\n\n"}
{"id": "1012836", "url": "https://cs.wikipedia.org/wiki?curid=1012836", "title": "Šimon Šumbera", "text": "Šimon Šumbera\n\nŠimon Šumbera (* 5. ledna 1991, Zlín) je český fotbalový záložník, aktuálně působící v týmu FC Zbrojovka Brno.\n\nSvoji fotbalovou kariéru začal v TJ Pilana Zborovice, odkud v průběhu mládeže zamířil nejprve do SK Hanácká Slavia Kroměříž a poté do FC Fastav Zlín. Poté působil v FK Šardice, odkud se vrátil zpět do Zlína, kde se v roce 2009 propracoval do prvního mužstva. V klubu působil do konce ročníku 2012/13. Hál v něm také za rezervu. Po půl roce bez angažmá se poté stal hráčem FC Zbrojovka Brno. V létě 2015 zamířil do 1. SC Znojmo. Po dvou letech na jihu Moravy odešel na východ do Třince. V zimě 2019 se vrátil do Brna.\n\nAktuální k 19. května 2019\n\n"}
{"id": "1012838", "url": "https://cs.wikipedia.org/wiki?curid=1012838", "title": "Jan Sedlák (fotbalista)", "text": "Jan Sedlák (fotbalista)\n\nJan Sedlák (* 25. října 1994 Vyškov, Česká republika) je český fotbalový obránce, momentálně působící v klubu FC Zbrojovka Brno.\n\nAktuální k 1. červenci 2016\n\n"}
{"id": "1012839", "url": "https://cs.wikipedia.org/wiki?curid=1012839", "title": "Javor na Hofberku", "text": "Javor na Hofberku\n\nJavor na Hofberku je nádherný solitérní památný strom javor klen (\"Acer pseudoplatanus\") s širokou kulovitou korunou a mnoha kosterními větvemi. Kmen je nepatrně vyhnutý, několik metrů vysoký. Strom roste na rozdvojení lesní cesty přibližně 320 m severně od Dvorského vrchu (též Hofberg 839 m n. m.), na jižní straně široké paseky mezi Dvorským vrchem a Čihadlem (897 m n. m.).\n\nOkolo stromu prochází místní modře značena stezka Ruperta Fuchse a vlastní strom se nachází v místě, kde se na zmíněné pasece nacházela Soví huť, založená v 16. století, která patřila mezi nevýznamnější sklárny v Krušných horách. \nU stromu chybí tabulka památného stromu, najdeme jej však snadno vpravo od cesty, kterou je vedena stezka Ruperta Fuchse mezi informačními panely č. 5 a č. 6. Přestože nedosahuje výjimečných rozměrů je krásný svým pravidelným vzrůstem. Strom je velmi vitální a zaceluje nejen jizvy po bývalých větvích, ale i okraje dlouhé spáry, která se táhne v délce kmene od prvního rozvětvení až ke kořenům. Výška javoru je 16,5 m, obvod kmene měří 332 cm (měření 2005). Strom je chráněn od roku 1986. Do roku 2006 byl jediným chráněným strom na Nejdecku.\nAsi 80 metrů severovýchodně do památného javoru pod malou žulovou skalkou roste další nádherný javor označovaný jako „Javor klen pod skalkou“. Nejedná se o chráněný strom, ale o významný starý strom, který je dokonce o malinko mohutnější a vyšší.\nOba javory patří mezi stromy, které svojí vysokou estetickou hodnotou umocňují půvab tohoto jedinečného místa..\n\n\n"}
{"id": "1012840", "url": "https://cs.wikipedia.org/wiki?curid=1012840", "title": "Miroslav Keresteš", "text": "Miroslav Keresteš\n\nMiroslav Keresteš (* 30. července 1989, Prešov, Československo) je slovenský fotbalový záložník, od léta 2017 hráč klubu FC Vysočina Jihlava.\n\nPochází z Chmeľova, vsi nedaleko Prešova. Během angažmá v Košicích měl i zaměstnání, pracoval jako svářeč hliníkových motivů.\n\nAktuální k 1. 7. 2016\n\n"}
{"id": "1012843", "url": "https://cs.wikipedia.org/wiki?curid=1012843", "title": "High Hopes", "text": "High Hopes\n\nHigh Hopes může být:\n"}
{"id": "1012844", "url": "https://cs.wikipedia.org/wiki?curid=1012844", "title": "Jan Sýkora (1993)", "text": "Jan Sýkora (1993)\n\nJan Sýkora (* 29. prosince 1993, Plzeň) je český fotbalový záložník a reprezentant, od ledna 2017 působící v klubu SK Slavia Praha. Nastupuje na levém kraji zálohy nebo obrany. Jeho vzorem je bývalý český záložník Pavel Nedvěd.\n\nSvoji fotbalovou kariéru začal v týmu FC Švihov, odkud v průběhu mládeže zamířil nejprve do mužstva TJ Přeštice a poté do Viktorie Plzeň. V roce 2011 přestoupil do klubu AC Sparta Praha, kde nastupoval za rezervu nebo juniorku. Před ročníkem 2014/15 odešel na hostování do Zbrojovky Brno. V létě 2015 měla Zbrojovka, kde za rok odehrál 26 utkání a vstřelil čtyři branky, zájem na prodloužení hráčova angažmá, ale Jan se vrátil zpět do Sparty.\n\nPo návratu do do letenského mužstva se stal součástí transferu, kdy Sparta koupila ze Slovanu Liberec zpět Martina Frýdka a kromě peněz do Liberce uvolnila na přestup i Sýkoru. Se Slovanem uzavřel tříletý kontrakt.\n\nS Libercem se v sezoně 2015/16 představil v základní skupině Evropské ligy UEFA, kde bylo mužstvo nalosováno do skupiny G společně s týmy SC Braga (Portugalsko), Olympique de Marseille (Francie) a FC Groningen (Nizozemsko). Slovan skončil v konfrontaci s těmito celky na třetím místě a do jarní vyřazovací části nepostoupil. Sýkora nastoupil v základní skupině k pěti z šesti zápasů, chyběl pouze v prvním střetnutí proti Groningenu.\n15. září 2016 překonal časem 10,69 sekund rekord nejrychlejšího gólu Evropské ligy UEFA, který do té doby držel Španěl Vitolo (13,21 s). Bylo to v utkání Evropské ligy 2016/17 Qarabağ FK–FC Slovan Liberec (remíza 2:2).\n\nV zimní přestávce sezóny 2016/17 o něj projevily zájem kluby AC Sparta Praha, SK Slavia Praha a FC Viktoria Plzeň. Nakonec přestoupil v lednu 2017 za cca 23 milionů Kč do Slavie.\n\nV roce 2017 získal se Slavií titul mistra nejvyšší české soutěže.\n\nAktuální k 26. červnu 2016\nJan Sýkora je bývalým mládežnickým reprezentant České republiky, nastupoval za výběry do 17, 18, 19, 20 a 21 let.\n\nV srpnu 2016 jej reprezentační trenér Karel Jarolím poprvé nominoval do A-mužstva České republiky pro přípravný zápas s Arménií, v němž zároveň debutoval (31. srpna, výhra 3:0). Odehrál druhý poločas.\n\n"}
{"id": "1012847", "url": "https://cs.wikipedia.org/wiki?curid=1012847", "title": "What Do You Want from Me", "text": "What Do You Want from Me\n\nWhat Do You Want from Me může být:\n"}
{"id": "1012851", "url": "https://cs.wikipedia.org/wiki?curid=1012851", "title": "Batman (provincie)", "text": "Batman (provincie)\n\nBatmanská provincie je tureckou provincií, nachází se ve východní části Malé Asie. Rozloha provincie činí 4 649 km², v roce 2010 zde žilo 510 200 obyvatel. Obývají ji převážně Kurdové. Hlavním městem je Batman. Provincie produkuje ropu a vede z ní ropovod do přístavu İskenderun. Pěstuje se zde bavlna.\n\nBatmanská provincie se administrativně člení na 6 distriktů:\n\n\n"}
{"id": "1012852", "url": "https://cs.wikipedia.org/wiki?curid=1012852", "title": "Erzurum (provincie)", "text": "Erzurum (provincie)\n\nErzurumská provincie je tureckou provincií, nachází se ve východní části Malé Asie. Rozloha provincie činí 25 066 km², v roce 2010 zde žilo 769 085 obyvatel. Je to čtvrtá největší provincie v Turecku co do rozlohy. Hlavním městem je Erzurum. Pěstuje se zde obilí. Přibližně 18,5% rozlohy provincie je obdělávané.\n\nErzurumská provincie se administrativně člení na 20 distriktů:\n"}
{"id": "1012853", "url": "https://cs.wikipedia.org/wiki?curid=1012853", "title": "Eskišehir (provincie)", "text": "Eskišehir (provincie)\n\nEskišehirská provincie je tureckou provincií, nachází se v centrální Anatolii. Rozloha provincie činí 13 652 km², v roce 2010 zde žilo 764 584 obyvatel. Hlavním městem je Eskišehir. Nahází se zde dvě univerzity. Většinu obyvatel tvoří Turci.\n\nEskişehirská provincie se administrativně člení na 14 distriktů, z nichž dva patří k aglomeraci Eskişehiru (tučně).\n\n\n"}
{"id": "1012854", "url": "https://cs.wikipedia.org/wiki?curid=1012854", "title": "Kayseri (provincie)", "text": "Kayseri (provincie)\n\nKayserská provincie je tureckou provincií, nachází se v centrální Anatolii. Rozloha provincie činí 16 917 km², v roce 2010 zde žilo 1 234 651 obyvatel. Hlavním městem je Kayseri.\n\nKayserská provincie se administrativně člení na 16 distriktů:\n\n\n Oficiální stránky provincie\n"}
{"id": "1012855", "url": "https://cs.wikipedia.org/wiki?curid=1012855", "title": "Manisa (provincie)", "text": "Manisa (provincie)\n\nManiská provincie je tureckou provincií, nachází se v západním Turecku. Rozloha provincie činí 13 810 km², v roce 2010 zde žilo 1 379 484 obyvatel. Hlavním městem je Manisa. V roce 2014 se v uhelném dole ve městě Soma odehrálo důlní neštěstí, které stálo život 301 horníků.\n\nManiská provincie se administrativně člení na 16 distriktů:\n\n\n Oficiální stránky provincie\n"}
{"id": "1012858", "url": "https://cs.wikipedia.org/wiki?curid=1012858", "title": "Jozef Sobota", "text": "Jozef Sobota\n\nJozef Sobota (* 24. září 1954) je bývalý slovenský fotbalista, útočník.\n\nV československé lize hrál za Tatran Prešov, Duklu Banská Bystrica a Duklu Praha. Nastoupil ve 101 ligových utkáních a dal 12 gólů. Ve druhé nejvyšší soutěži hrál i za Vagónku Poprad a ZŤS Košice. V Poháru UEFA nastoupil ve 4 utkáních a dal 2 góly.\n\n"}
{"id": "1012860", "url": "https://cs.wikipedia.org/wiki?curid=1012860", "title": "Milenec nebo vrah", "text": "Milenec nebo vrah\n\nMilenec nebo vrah (v americkém originále:Fear) je americký dramatický film z roku 1996. Režisérem filmu je James Foley. Hlavní role ve filmu ztvárnili Mark Wahlberg, Reese Witherspoon, William Petersen, Amy Brenneman a Alyssa Milano.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012861", "url": "https://cs.wikipedia.org/wiki?curid=1012861", "title": "Miluj mě, prosím", "text": "Miluj mě, prosím\n\nMiluj mě, prosím (v americkém originále:Wicker Park) je americký mysteriózní film z roku 2004. Režisérem filmu je Paul McGuigan. Hlavní role ve filmu ztvárnili Josh Hartnett, Rose Byrne, Diane Kruger, Matthew Lillard a Jessica Paré.\n\n\nFilm získal mezi diváky na největších filmových databázích spíše nadprůměrné hodnocení.\n\n\n"}
{"id": "1012862", "url": "https://cs.wikipedia.org/wiki?curid=1012862", "title": "Mimic", "text": "Mimic\n\nMimic (v americkém originále:Mimic) je americký filmový horor z roku 1997. Režisérem filmu je Guillermo del Toro. Hlavní role ve filmu ztvárnili Mira Sorvino, Jeremy Northam, Josh Brolin, Charles S. Dutton a Giancarlo Giannini.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012864", "url": "https://cs.wikipedia.org/wiki?curid=1012864", "title": "Mladé pušky", "text": "Mladé pušky\n\nMladé pušky (v americkém originále:Young Guns) je americký akční film z roku 1988. Režisérem filmu je Christopher Cain. Hlavní role ve filmu ztvárnili Emilio Estevez, Kiefer Sutherland, Lou Diamond Phillips, Charlie Sheen a Dermot Mulroney.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1012867", "url": "https://cs.wikipedia.org/wiki?curid=1012867", "title": "Hohnstein (hrad)", "text": "Hohnstein (hrad)\n\nHohnštejn ( je hrad ve stejnojmenné obci Hohnstein v Saském Švýcarsku ve svobodném státě Sasko. Z kdysi četných hradů na pravém břehu Labe v Saském Švýcarsku je Hohnštejn jediný dodnes dochovaný.\n\nSkalní hrad na pískovcové skále nad řekou Polenz je dominantou města. Stojí na tvrdé pískovcové desce 140 m nad dnem údolí řeky. Přístup k hradu je možný pouze přes hohnsteinské městské tržiště.\n\nHrad Hohnštejn byl vystavěn zřejmě kolem roku 1200 nebo dříve, jako součást českého pohraničního opevnění s Míšeňským markrabstvím a zároveň se Saskem. Roku 1353 připadl hrad do vlastnictví českého pána Hynka Berky z Dubé, jehož erb se zkříženými dubovicemi zdobí průjezd do druhého nádvoří. Berkové vlastnili hrad až do roku 1443, kdy ho Hynek III. z Dubé vyměnil se saským kurfiřtem Fridrichem II. Dobromyslným za panství Mühlberg na Labi. V roce 1459 byl potvrzen status Hohnštejna jako českého léna, kterým hrad zůstal až do roku 1806. V 16. a 17. století zde sídlily různé německé šlechtické rody, roku 1543 ho směnou získali Wettinové. Hrad pak až do roku 1861 sloužil jako regionální správní centrum kurfiřtského úřadu.Roku 1639, za třicetileté války, se ho neúspěšně pokusili dobýt Švédové. V 17. a 18. století bylo v jedné jeho části umístěno státní vězení.\n\nPodrobnější informace o české stopě v historii hradu je uvedena v článku Panství Hohnstein-Wildenstein.\n\nPo roce 1861 se hrad stal nápravným zařízením, nejprve pro muže, pak pro mladistvé delikventy.  Od roku 1926 zde byla zřízena turistická ubytovna pro mládež, s tisíci lůžky největší v Německu. O dva roky později zde bylo umístěno loutkové divadlo Maxe Jacoba.  V roce 1933 použili nacisté hrad jako vazební věznici pro cca. 5600 politických vězňů. V roce 1935 převzal hrad Hitlerjugend. Po dobu druhé světové války sloužil hrad Hohnštejn jako zajatecký tábor (nejprve pro 800 polských a poté také francouzských důstojníků, později pro zajatce z jugoslávských a sovětských bojů). Po válce se zde soustředili Němci z odsunů a váleční uprchlíci. Za časů NDR byl na hradě provozován největší dětský tábor. Na konci komunistického režimu se plánovalo přeměnit zámek v objekt na internování politicky nespolehlivých osob, kapacita měla činit 890 míst.\n\nV současnosti je zde hradní muzeum, turistická ubytovna a sídlí zde spolek ochránců přírody.\n\nZámek se skládá ze tří stavebně oddělených částí. Původní hrad se nacházel na nejvyšším místě ostrohu, kde je dnes novodobá romantická stavba s věží nazývaná \"Zadní zámek\". Stával zde bergfrit v podobě šestiboké věže a pozdně gotická kaple svaté Anny, zbořená roku 1951. Tato nejstarší část hradu byla z velké části zničena požárem v roce 1632. Budovy \"Prostředního zámku\" – sýpka, pivovar (dnes muzeum) a sídelní objekty s věží vymezují horní hradní nádvoří. Věž Prostředního zámku je nejstarší dochovanou stavbou hradu. Zakřivenou chodbou pod tělesem Prostředního zámku se prochází na dolní hradní nádvoří, na němž stojí \"Přední zámek\", renesanční stavba ze 16. století. Z náměstí se na hrad původně přicházelo po padacím mostě, později ho nahradil dnešní kamenný.\n\nObjekt je po zaplacení vstupného přístupný od Velikonoc do 31. října.\n"}
{"id": "1012868", "url": "https://cs.wikipedia.org/wiki?curid=1012868", "title": "Moje tlustá řecká svatba", "text": "Moje tlustá řecká svatba\n\nMoje tlustá řecká svatba (v kanadském originále:My Big Fat Greek Wedding) je kanadsko-americká filmová komedie z roku 2002. Režisérem filmu je Joel Zwick. Hlavní role ve filmu ztvárnili Nia Vardalos, John Corbett, Lainie Kazan, Michael Constantine a Andrea Martin.\n\nFilm byl nominován na Zlatý glóbus v kategorii nejlepší komediální či muzikálový film. Nia Vardalos byla za scénář k filmu nominována na Oscara a za roli ve filmu na Zlatý glóbus. Nia Vardalos, Andrea Martin, Lainie Kazan, Joey Fatone, John Corbett, Michael Constantine a Gia Carides byli za své role ve filmu nominováni na Screen Actors Guild Award.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012870", "url": "https://cs.wikipedia.org/wiki?curid=1012870", "title": "Období", "text": "Období\n\nObdobí může být:\n\n\n\n\n\n\n\n\n\n"}
{"id": "1012871", "url": "https://cs.wikipedia.org/wiki?curid=1012871", "title": "Milan Béreš", "text": "Milan Béreš\n\nMilan Béreš (* 3. října 1964) je bývalý slovenský fotbalista.\n\nV československé lize hrál za Tatran Prešov. Nastoupil ve 12 ligových utkáních. Ve druhé nejvyšší soutěži hrál za Chemlon Humenné.\n"}
{"id": "1012875", "url": "https://cs.wikipedia.org/wiki?curid=1012875", "title": "Halové mistrovství Evropy v atletice 2009 – běh na 60 metrů mužů", "text": "Halové mistrovství Evropy v atletice 2009 – běh na 60 metrů mužů\n\nBěh na 60 m mužů na halovém mistrovství Evropy v atletice 2009 se konalo v italském Turíně ve dnech 6. března a 8. března 2009; dějištěm soutěže byla hala Oval Lingotto. Ve finálovém běhu zvítězil reprezentant Velké Británie Dwain Chambers.\n\nZ účastníků šampionátu zřejmě největší kontroverze v médiích i mezi atletickými činovníky vyvolával Dwain Chambers navrátivší se k závodění po dvouletém zákazu startu za prokázaný doping, neboť den po skončení mistrovství se očekávalo vydání knihy, v níž Chambers podrobně popisuje svou historii užívání nepovolených podpůrných prostředků. Po sportovní stránce Chambers prošel soutěží v Turíně jako jasný favorit, když v semifinále časem 6,42 vylepšil evropský rekord, ustavil nový rekord HME a za světovým halovým rekordem Maurice Greena z Madridu 1998 zaostal pouze o tři setiny sekundy; Chambersův výkon, o tři setiny sekundy lepší stávajícího evropského halového rekordu Ronalda Pognona z mítinku v Karlsruhe 2005, se zařadil na třetí místo historických halových tabulek.\n\nLibor Žilka nepostoupil z rozběhu, když obsadil ve svém běhu časem 6,81 páté místo; v celkovém pořadí se tak podělil o 25. místo ze 34 startujících. Na postup do semifinále bylo zapotřebí výkonu alespoň 6,71.\n\n"}
{"id": "1012876", "url": "https://cs.wikipedia.org/wiki?curid=1012876", "title": "Halové mistrovství Evropy v atletice 2009 – běh na 400 metrů mužů", "text": "Halové mistrovství Evropy v atletice 2009 – běh na 400 metrů mužů\n\nBěh na 400 m mužů na halovém mistrovství Evropy v atletice 2009 se konalo v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězil reprezentant Švédska Johan Wissman.\nPetr Szetei byl vyřazen v rozběhu, když časem 48,03 obsadil ve svém běhu 4. místo a celkově skončil 23. ze 27 startujících. Postupový klíč do semifinále byl 2 první + 2 časem, přičemž k postupu na čas nakonec stačil výkon 47,24. Favorizovaný David Gillick, obhájce zlata z předchozích dvou šampionátů, vypadl v semifinále, když příliš těsným obíháním soupeře v zatáčce zapříčinil vlastní klopýtnutí a následný pád.\n\n"}
{"id": "1012877", "url": "https://cs.wikipedia.org/wiki?curid=1012877", "title": "Národní kontaktní centrum – gender a věda", "text": "Národní kontaktní centrum – gender a věda\n\nNárodní kontaktní centrum – gender a věda (zkráceně NKC - gender a věda nebo také NKC) vzniklo roku 2001 jako Národní kontaktní centrum - ženy a věda v rámci oddělení Gender a sociologie Sociologického ústavu Akademie věd ČR. V roce 2015 se NKC stalo samostatným výzkumným oddělením Sociologického ústavu. Je jediným specializovaným pracovištěm zaměřeným na výzkum v oblasti genderové sociologie vědy, genderových studií vědy, genderové rovnosti a genderového mainstreamingu ve vědě v ČR. Zabezpečuje expertízy, podkladové materiály, analýzy a konzultační činnost pro orgány státní a veřejné správy a výzkumné a vysokoškolské instituce v oblasti genderové rovnosti ve výzkumu (Úřad vlády, Ministerstvo školství, mládeže a tělovýchovy) a výzkumné a vysokoškolské instituce v oblasti genderové rovnosti ve výzkumu.  \n\nOd svého založení v roce 2001 je činnost NKC uváděna jako jediná aktivita v této oblasti v ČR ve zprávách Evropské komise (viz Čermáková a Havelková 2001, European Commission 2002, 2003, 2005, 2008, 2009a, 2009b; Lipinsky 2014) a v roce 2009 bylo NKC zařazeno mezi tzv. golden practices“ (nejlepší příklady dobré praxe) projektu PRAGES, který mapoval aktivity na podporu genderové rovnosti v Austrálii, Evropě,Kanadě a ve Spojených státech amerických. \n\nNárodní kontaktní centrum – gender a věda je zapojeno do mezinárodních sítí a projektů:\n\n\nNárodní kontaktní centrum - gender a věda se zapojuje do evropského výzkumu:\n\nEvropská komise\n\n\nMezi aktivity, nebo akce, na nichž se NKC - ženy a věda podílí patří:\n\nSpolečně s Ministerstvem školství, mládeže a tělovýchovy ČR od roku 2009 uděluje Národní kontaktní centrum – gender a věda Cenu Milady Paulové. \n\nNKC pořádá výstavy pro veřejnost, kde představuje významné české vědkyně, vědce i vědecké páry působící v různých oborech. Např.:\n\n\n\n\n"}
{"id": "1012878", "url": "https://cs.wikipedia.org/wiki?curid=1012878", "title": "Halové mistrovství Evropy v atletice 2009 – běh na 800 metrů mužů", "text": "Halové mistrovství Evropy v atletice 2009 – běh na 800 metrů mužů\n\nBěh na 800 m mužů na halovém mistrovství Evropy v atletice 2009 se konalo v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězil reprezentant Ruska Jurij Borzakovskij.\n\n"}
{"id": "1012879", "url": "https://cs.wikipedia.org/wiki?curid=1012879", "title": "František Fortuna", "text": "František Fortuna\n\nFrantišek Fortuna (* 8. října 1962) je bývalý slovenský fotbalista.\n\nV československé lize hrál za Tatran Prešov. Nastoupil v 8 ligových utkáních.\n\n"}
{"id": "1012880", "url": "https://cs.wikipedia.org/wiki?curid=1012880", "title": "Halové mistrovství Evropy v atletice 2009 – běh na 1500 metrů mužů", "text": "Halové mistrovství Evropy v atletice 2009 – běh na 1500 metrů mužů\n\nBěh na 1500 m mužů na halovém mistrovství Evropy v atletice 2009 se konalo v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězil reprezentant Portugalska Rui Silva.\nPro reprezentanty Španělska, kteří na předchozím šampionátu brali na trati 1500 m všechny medaile, skončilo finále v Turíně relativním neúspěchem.\n\n"}
{"id": "1012881", "url": "https://cs.wikipedia.org/wiki?curid=1012881", "title": "Halové mistrovství Evropy v atletice 2009 – běh na 3000 metrů mužů", "text": "Halové mistrovství Evropy v atletice 2009 – běh na 3000 metrů mužů\n\nBěh na 3000 m mužů na halovém mistrovství Evropy v atletice 2009 se konalo v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězil reprezentant Velké Británie Mohammed Farah.\nMohammed Farah, který většinu finálového závodu odběhl na první pozici, zlepšil rekord HME o více než tři sekundy a pod hodnotu stávajícího rekordu se vešli i zbývající medailisté (předchozí rekord, ustavený na šampionátu ve Vídni roku 2002 Albertem Garcíou, měl hodnotu 7:43,89).\n\n"}
{"id": "1012882", "url": "https://cs.wikipedia.org/wiki?curid=1012882", "title": "Halové mistrovství Evropy v atletice 2009 – běh na 60 metrů překážek mužů", "text": "Halové mistrovství Evropy v atletice 2009 – běh na 60 metrů překážek mužů\n\nBěh na 60 metrů překážek mužů na halovém mistrovství Evropy v atletice 2009 se konalo v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězil reprezentant Francie Ladji Doucouré.\nPetr Svoboda vyhrál svůj rozběh časem 7,64, taktéž v semifinále obsadil první místo ve vyrovnaném národním rekordu 7,55. Jeho běh ve finále byl poznamenán klopýtnutím o první překážku, přesto však stačil k vybojování bronzové medaile.\n\n"}
{"id": "1012883", "url": "https://cs.wikipedia.org/wiki?curid=1012883", "title": "Halové mistrovství Evropy v atletice 2009 – běh na 4 × 400 metrů mužů", "text": "Halové mistrovství Evropy v atletice 2009 – běh na 4 × 400 metrů mužů\n\nBěh na 4 x 400 m mužů na halovém mistrovství Evropy v atletice 2009 se konalo v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězil štafeta Itálie zejména zásluhou Claudia Licciardella, který v závěru posledního úseku dotáhl a výrazně předčil své soupeře. \n\n"}
{"id": "1012884", "url": "https://cs.wikipedia.org/wiki?curid=1012884", "title": "Halové mistrovství Evropy v atletice 2009 – skok do výšky mužů", "text": "Halové mistrovství Evropy v atletice 2009 – skok do výšky mužů\n\nSkok do výšky mužů na halovém mistrovství Evropy v atletice 2009 se konalo v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězil reprezentant Rus Ivan Uchov.\nVe finále potvrdil pozici favorita, soutěž však skončila poměrně záhy na výšce 2,32 a k očekávaným útokům na hodnoty kolem 2,40 nedošlo. \nJaroslav Bába poprvé v kariéře neprošel kvalifikací na velké mezinárodní soutěži. Výkonem 2,17 (2,12 o 2,17 o 2,22 xxx) se podělil o 20. místo ze 30 startujících. Kvalifikační limit činil 2,30, přičemž na postup mezi osm finalistů nakonec stačilo zdolat 2,27 na druhý pokus.\n\n"}
{"id": "1012885", "url": "https://cs.wikipedia.org/wiki?curid=1012885", "title": "Halové mistrovství Evropy v atletice 2009 – skok daleký mužů", "text": "Halové mistrovství Evropy v atletice 2009 – skok daleký mužů\n\nSkok daleký mužů na halovém mistrovství Evropy v atletice 2009 se konalo v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězil reprezentant Německa Sebastian Bayer.\nHrdinou finálového závodu se stal Sebastian Bayer, který v úvodu výkonem 8,29 zlepšil německý národní rekord a na závěr soutěže, už jako jistý vítěz, v posledním pokusu celého šampionátu doskočil na 8,71, čímž o 15 cm překonal stávající evropský rekord Yaga Lamely z HMS v Maebaši 1999 a o 22 cm rekord HME Roberta Emmijana z Liévin 1987. Celkově si Bayer ve finále vylepšil osobní rekord o 54 cm a v historických halových tabulkách se zařadil na druhé místo, když za světovým rekordem Carla Lewise zaostal o 8 cm. Roman Novotný byl vyřazen v kvalifikaci, když výkonem 7,77 (7,69 X 7,77) obsadil celkově 13. místo ze 30 startujících. Kvalifikační limit činil 8,00, přičemž k postupu mezi osm finalistů nakonec postačovalo dosáhnout vzdálenosti 7,94.\n"}
{"id": "1012886", "url": "https://cs.wikipedia.org/wiki?curid=1012886", "title": "Halové mistrovství Evropy v atletice 2009 – skok o tyči mužů", "text": "Halové mistrovství Evropy v atletice 2009 – skok o tyči mužů\n\nSkok o tyči mužů na halovém mistrovství Evropy v atletice 2009 se konalo v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězil reprezentant Francie Renaud Lavillenie.\nMichal Balner neprošel kvalifikací, když výkonem 5,40 (5,20 O 5,40 XXO 5,55 XXX) obsadil dělené 14. místo z 19 startujících. Kvalifikační limit činil 5,75, k postupu mezi osm finalistů nakonec stačilo překonat 5,65 na druhý pokus.\n\n"}
{"id": "1012887", "url": "https://cs.wikipedia.org/wiki?curid=1012887", "title": "Halové mistrovství Evropy v atletice 2009 – trojskok mužů", "text": "Halové mistrovství Evropy v atletice 2009 – trojskok mužů\n\nTrojskok mužů na halovém mistrovství Evropy v atletice 2009 se konalo v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězil reprezentant Itálie Fabrizio Donato.\n\n"}
{"id": "1012888", "url": "https://cs.wikipedia.org/wiki?curid=1012888", "title": "Halové mistrovství Evropy v atletice 2009 – vrh koulí mužů", "text": "Halové mistrovství Evropy v atletice 2009 – vrh koulí mužů\n\nVrh koulí mužů na halovém mistrovství Evropy v atletice 2009 se konalo v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězil reprezentant Polska Tomasz Majewski.\n\n"}
{"id": "1012889", "url": "https://cs.wikipedia.org/wiki?curid=1012889", "title": "Halové mistrovství Evropy v atletice 2009 – sedmiboj mužů", "text": "Halové mistrovství Evropy v atletice 2009 – sedmiboj mužů\n\nSedmiboj mužů na halovém mistrovství Evropy v atletice 2009 se konalo v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězil reprezentant Estonska Mikk Pahapill.\n\nPo úvodních disciplínách, běhu na 60 m a skoku dalekém, vedl Oleksij Kasjanov, ale Mikk Pahapill se nepřetržitou sérií osobních rekordů propracoval od čtvrté disciplíny, skoku vysokého, do čela a v závěru již bez vážnějšího soupeře usiloval o překonání estonského národního rekordu Erkiho Noola z HMS v Maebaši 1999; za Noolovým výkonem 6374 bodů nakonec Pahapill zaostal o pouhých 12 bodů. Slova Romana Šebrleho, který po předchozích zdravotních problémech a tréninkovém výpadku avizoval už před soutěží očekávanou ztrátu ve sprintech, se potvrdila, když v běhu na 60 m zahájil sedmiboj desátým časem. Po solidním výkonu, který stačil na třetí místo ve skoku dalekém (7,57 7,72 -), postoupil Šebrle na čtvrté místo celkového pořadí. Třetí místo ve vrhu koulí (X 15,14 14,80), kde však dle vlastního vyjádření zaostal za svými možnostmi zhruba o 60 bodů, vyneslo Šebrleho na bronzovou pozici, kterou pak musel těsně hájit až do konce sedmiboje. Bojovný výkon ve skoku vysokém (1,94 O 1,97 - 2,00 O 2,03 O 2,06 XO 2,09 O 2,12 XXX) i ve skoku o tyči (4,40 O 4,50 - 4,60 O 4,70 - 4,80 O 4,90 XXO 5,00 XO 5,10 XXX) znamenal pro Šebrleho druhé pořadí v těchto disciplínách a vyvážil ztrátu z osmého místa na trati 60 m překážek. V tyči se na své poměry nezdařeným výkonem vyřadil z boje o bronz André Niklaus. Před závěrečným během na 1000 m bylo v podstatě rozhodnuto o zlatu pro Pahapilla i stříbru Kasjanova, na třetího Šebrleho se s nevelkým odstupem 39 bodů ještě pokoušel útočit Alexej Drozdov, ale potřebné necelé čtyři sekundy naběhnout nedokázal, když před cílem pozbyl sil a Šebrlemu doběhnuvšímu na sedmé pozici dokonce těsně podlehl.\n"}
{"id": "1012890", "url": "https://cs.wikipedia.org/wiki?curid=1012890", "title": "Halové mistrovství Evropy v atletice 2009 – běh na 60 metrů žen", "text": "Halové mistrovství Evropy v atletice 2009 – běh na 60 metrů žen\n\nBěh na 60 m žen na halovém mistrovství Evropy v atletice 2009 se konalo v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězila reprezentantka Ruska Jevgenija Poljakovová.\n\n"}
{"id": "1012891", "url": "https://cs.wikipedia.org/wiki?curid=1012891", "title": "Halové mistrovství Evropy v atletice 2009 – běh na 400 metrů žen", "text": "Halové mistrovství Evropy v atletice 2009 – běh na 400 metrů žen\n\nBěh na 400 m žen na halovém mistrovství Evropy v atletice 2009 se konalo v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězila reprezentantka Ruska Antonina Krivošapková.\n\n"}
{"id": "1012892", "url": "https://cs.wikipedia.org/wiki?curid=1012892", "title": "Halové mistrovství Evropy v atletice 2009 – běh na 800 metrů žen", "text": "Halové mistrovství Evropy v atletice 2009 – běh na 800 metrů žen\n\nBěh na 800 m žen na halovém mistrovství Evropy v atletice 2009 se konalo v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězila reprezentantka Ruska Marija Savinovová.\nDana Šatrová byla vyřazena v rozběhu. Časem 2:05,47 obsadila čtvrté místo z pěti startujících ve svém běhu; celkově skončila 13. ze 14 startujících, na první nepostupové příčce do semifinále.\n\n"}
{"id": "1012893", "url": "https://cs.wikipedia.org/wiki?curid=1012893", "title": "Halové mistrovství Evropy v atletice 2009 – běh na 1500 metrů žen", "text": "Halové mistrovství Evropy v atletice 2009 – běh na 1500 metrů žen\n\nBěh na 1500 m žen na halovém mistrovství Evropy v atletice 2009 se konalo v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězila reprezentantka Ruska Anna Alminovová.\nMarcela Lustigová nepostoupila z rozběhu a v cíli musela být ošetřována pro kolapsový stav. Časem 4:39,63 obsadila poslední 8. místo ve svém běhu a stejně tak poslední 17. místo v součtu všech startujících na této trati. \n\n"}
{"id": "1012894", "url": "https://cs.wikipedia.org/wiki?curid=1012894", "title": "Halové mistrovství Evropy v atletice 2009 – běh na 3000 metrů žen", "text": "Halové mistrovství Evropy v atletice 2009 – běh na 3000 metrů žen\n\nBěh na 3000 m žen na halovém mistrovství Evropy v atletice 2009 se konalo v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězila reprezentantka Turecka Almitu Bekeleová.\nAnna Alminovová po zisku titulu mistryně Evropy na poloviční vzdálenosti zde neuspěla v pokusu o napodobení dvojitého vítězství Lidie Chojecké na tratích 1500 a 3000 m z předchozího šampionátu, když v posledním kole nestačila se silami na soupeřky. Sama Chojecká odstoupila již v rozběhu krátce po startu. \n\n"}
{"id": "1012895", "url": "https://cs.wikipedia.org/wiki?curid=1012895", "title": "Halové mistrovství Evropy v atletice 2009 – běh na 60 metrů překážek žen", "text": "Halové mistrovství Evropy v atletice 2009 – běh na 60 metrů překážek žen\n\nBěh na 60 metrů překážek žen na halovém mistrovství Evropy v atletice 2009 se konalo v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězila reprezentantka Belgie Eline Beringsová.\nLucie Škrobáková vyhrála svůj rozběh v čase 8,07, v semifinále obsadila třetí místo výkonem 8,05, ve finále pak vlastní měsíc starý národní rekord zlepšila o osm setin sekundy.\n\n"}
{"id": "1012896", "url": "https://cs.wikipedia.org/wiki?curid=1012896", "title": "Halové mistrovství Evropy v atletice 2009 – běh na 4 × 400 metrů žen", "text": "Halové mistrovství Evropy v atletice 2009 – běh na 4 × 400 metrů žen\n\nBěh na 4 x 400 m žen na halovém mistrovství Evropy v atletice 2009 se konalo v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězila štafeta Ruska.\n"}
{"id": "1012897", "url": "https://cs.wikipedia.org/wiki?curid=1012897", "title": "Halové mistrovství Evropy v atletice 2009 – skok do výšky žen", "text": "Halové mistrovství Evropy v atletice 2009 – skok do výšky žen\n\nSkok do výšky žen na halovém mistrovství Evropy v atletice 2009 se konalo v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězila reprezentantka Německa Ariane Friedrichová.\nS velkým zájmem se očekával souboj Ariane Friedrichové a Blanky Vlašićové, které před šampionátem prokazovaly vysokou výkonnost, když o tři týdny dříve na mítinku v Karlsruhe shodně překonaly 2,05. Na mistrovství Evropy se však závodnice k rekordním hodnotám nepřiblížily. Friedrichová, potýkající se s nachlazením roli spolufavoritky potvrdila, Vlašićová však vypadla už na nižší výšce, což po závodě přičetla momentální neschopnosti soustředit se na svůj skok.\nIva Straková se do finále hladce kvalifikovala skokem přes 1,89 (1,80 O 1,85 O 1,89 O), následný nevýrazný finálový výkon jí však stačil pouze na sedmé místo.\n\n"}
{"id": "1012898", "url": "https://cs.wikipedia.org/wiki?curid=1012898", "title": "Halové mistrovství Evropy v atletice 2009 – skok daleký žen", "text": "Halové mistrovství Evropy v atletice 2009 – skok daleký žen\n\nSkok daleký žen na halovém mistrovství Evropy v atletice 2009 se konal v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězila reprezentantka Estonska Ksenija Baltaová.\n\n"}
{"id": "1012899", "url": "https://cs.wikipedia.org/wiki?curid=1012899", "title": "Halové mistrovství Evropy v atletice 2009 – skok o tyči žen", "text": "Halové mistrovství Evropy v atletice 2009 – skok o tyči žen\n\nSkok o tyči žen na halovém mistrovství Evropy v atletice 2009 se konalo v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězila reprezentantka Ruska Julija Golubčikovová.\nJiřina Ptáčníková nepostoupila z kvalifikace, když výkonem 4,25 (4,05 o 4,25 o 4,35 xxx) obsadila 13. místo ze 20 startujících. Kvalifikační limit činil 4,45; na postup mezi osm finalistek nakonec stačilo překonat 4,35 bez oprav na nižších výškách.\n\n"}
{"id": "1012900", "url": "https://cs.wikipedia.org/wiki?curid=1012900", "title": "Halové mistrovství Evropy v atletice 2009 – trojskok žen", "text": "Halové mistrovství Evropy v atletice 2009 – trojskok žen\n\nTrojskok žen na halovém mistrovství Evropy v atletice 2009 se konal v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězila reprezentantka Ruska Anastasija Taranovová.\nMartina Šestáková byla vyřazena v kvalifikaci, když ze 21 startujících jako jediná skončila se třemi přešlapy bez platného pokusu. Kvalifikační limit činil 14,15, na postup mezi osm finalistek stačil výkon 14,06.\n\n"}
{"id": "1012901", "url": "https://cs.wikipedia.org/wiki?curid=1012901", "title": "Halové mistrovství Evropy v atletice 2009 – vrh koulí žen", "text": "Halové mistrovství Evropy v atletice 2009 – vrh koulí žen\n\nVrh koulí žen na halovém mistrovství Evropy v atletice 2009 se konal v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězila reprezentantka Německa Petra Lammertová.\n"}
{"id": "1012902", "url": "https://cs.wikipedia.org/wiki?curid=1012902", "title": "Halové mistrovství Evropy v atletice 2009 – pětiboj žen", "text": "Halové mistrovství Evropy v atletice 2009 – pětiboj žen\n\nPětiboj žen na halovém mistrovství Evropy v atletice 2009 se konal v italském Turíně ve dnech 6. března až 8. března 2009; dějištěm soutěže byla hala Oval Lingotto. Ve finálovém běhu zvítězila reprezentantka Ruska Anna Bogdanovová.\n"}
{"id": "1012903", "url": "https://cs.wikipedia.org/wiki?curid=1012903", "title": "Jednolícní pletenina", "text": "Jednolícní pletenina\n\nJednolícní pletenina (angl.: \"plain jersey fabric\", něm.: \"Rechts/Links-Maschenware\") je zátažná nebo osnovní pletenina s viditelnými stěnami oček na lícní straně a s jehelními a platinovými obloučky na rubu. \n\nNa snímku vpravo je hladká jednolícní pletenina z bavlněné příze (cca 40x zvětšeno).\n\nJednolícní pleteniny jsou snadno páratelné a méně roztažné po šířce (ve směru řádků) než \"oboulícní\" výrobky.\n\nJednolícní pleteniny jsou nejstarší druh strojně vyráběných pletenin, dají se zhotovit (už od roku 1589) s jedním jehelním lůžkem.\n\nVýroba je možná na všech druzích moderních strojů, jak zátažných, tak i osnovních. Pro některé druhy jednolícních pletenin (např. \"žakárové\", \"výplňkové\", \"co-we-nit\") musí být vybaveny zvláštním zařízením (viz \"Wünsch\"). \n\n\"Hladká vazba\" se používá na vrchní ošacení, spodní prádlo, punčochové zboží, technické úplety aj.\n\nZ odvozených vazeb se uvádí zejména: krytá, plyšová, výplňková a intarziová, vazba \"s vloženým útkem\". Jejich použití: Vrchní ošacení, sportovní oděvy, bytové textilie aj.\n\nPatří k nim všechny základní vazby (řetízek, kepr, sukno atd), z odvozených v. se uvádí zejména žakárová, tyl, markyzet, filetová vazba. Použití: Vrchní ošacení, prádlo, záclony, bytové textilie (viz \"Pospíšil\").\n"}
{"id": "1012905", "url": "https://cs.wikipedia.org/wiki?curid=1012905", "title": "Silnice II/473", "text": "Silnice II/473\n\nSilnice II/473 je silnice II. třídy v Moravskoslezském kraji (v okresech Frýdek-Místek, Ostrava-město a Karviná) spojující Frýdek-Místek a Petřvald. \n\nSilnice začíná jihozápadně od Frýdku-Místku na křižovatce se silnicí I/48, pokračuje severovýchodním směrem do Místku na křižovatku s D56 (která v tomto místě končí a pokračuje jako I/56) a následně do Frýdku, kde je peáž se silnicí II/477. Po opuštění Frýdku-Místku se silnice stáčí na sever a pokračuje přes Sedliště, okrajovou část katastrálního území Bruzovic a Kaňovic do okresu Ostrava-město. Zde pokračuje severním směrem přes Václavovice a Šenov (křižovatka s I/11 a II/479) do okresu Karviná, kde v Petřvaldu končí na křižovatce se silnicí I/59.\n\nV úsecích mezi křižovatkou s D56 a peáží s II/477 ve Frýdku-Místku je silnice čtyřpruhová, ve zbytku trasy dvoupruhová.\n"}
{"id": "1012908", "url": "https://cs.wikipedia.org/wiki?curid=1012908", "title": "Seznam tisícovek ve Finsku", "text": "Seznam tisícovek ve Finsku\n\nSeznam tisícovek ve Finsku obsahuje 15 finských tisícovek a jejich vedlejších vrcholů ze seznamu nejvyšších finských hor na finské Wikipedii. Všechny hory se nacházejí v severozápadním výběžku Finska, u hranic s Norskem a Švédskem, v katastru obce Enontekiö v Laponsku.\n\nKritéria pro zařazení do tohoto seznamu jsou:\n\n\n"}
{"id": "1012913", "url": "https://cs.wikipedia.org/wiki?curid=1012913", "title": "Chersonéský zvon", "text": "Chersonéský zvon\n\nChersonéský zvon ( , ) v krymském Chersonésu je symbolem Chersonésu a jednou z nejznámějších památek v Sevastopolu. Byl odlit ještě před založením Sevastopolu pro chrám svatého Mikuláše v Taganrogu, který byl v té době vojenskou základnou ruského námořnictva. Později jej zabavili Francouzi, kteří jej následně vrátili zpět.\n\nChersonéský zvon nebo také mlhový zvon Chersonu je někdy mnohými považován za \"jednu z památek Taganrogu, nacházející se mimo město\", která se dokonce stala symbolem jiného města – Sevastopolu, respektive Chersonésu.\n\nZvon byl odlit v roce 1778 z tureckých děl, které ukořistila armáda Ruského impéria během Rusko-turecké války (1768–1774). Nese vyobrazení patronů námořníků: svatého Mikuláše a svatého Phocase a následující větu v ruštině:\n\n\"Tento zvon byl odlit v chrámu svatého Mikuláše v Taganrogu z trofejí tureckého dělostřelectva ... hmotnost ... kg. Roku 1778 v měsíci srpnu, v den ...\"\n\nZvon byl odlit před založením Sevastopolu pro chrám svatého Mikuláše v Taganrogu, který byl v té době vojenskou základnou ruského námořnictva. Do roku 1803 byl chrám svatého Mikuláše podřízen Ministerstvu námořnictva. Když se Sevastopol stal hlavní ruskou námořní vojenskou základnou v Černém moři, car Alexandr I. Pavlovič nařídil převézt zvon do Sevastopolu, kde měl být instalován v chrámu svatého Mikuláše, který byl zrovna ve výstavbě.\n\nBěhem krymské války se zvonu zmocnili Francouzi a zvon jako válečnou kořist umístili v katedrále Notre-Dame v Paříži. O mnoho let později byl zvon s ruským nápisem nalezen a nakonec díky diplomatickému úsilí na obou stranách, zejména francouzského konzula v Sevastopolu, dne 13. září 1913 slavnostně vrácen do kláštera v Chersonésu, kde byl umístěn v provizorní dřevěné zvonici u chrámu svatého Vladimira (zvonice se nedochovala). Francouzský prezident Raymond Poincaré ve svém dopise konzulu Louisi Ge napsal, že vrátil zvon do Ruska \"na znamení spojenectví a přátelství\". Za zásluhy na navrácení zvonu udělila ruská vláda francouzskému konzulovi Řád svatého Vladimíra IV. třídy.\n\nKlášter byl v roce 1925 sovětskými úřady uzavřen a o dva roky později byly všechny jeho zvony odeslány na roztavení. Pouze jeden zvon unikl tomuto osudu, protože Oddělení bezpečnosti plavby Černého a Azovského moře navrhlo umístit na pobřeží signální mlhový zvon. K této funkci zvon sloužil až do roku 1960.\n\n"}
{"id": "1012914", "url": "https://cs.wikipedia.org/wiki?curid=1012914", "title": "Jozef Leo Cardijn", "text": "Jozef Leo Cardijn\n\nJozef Leo kardinál Cardijn (18. listopadu 1882 Brusel – 25. července 1967 Lovaň) byl belgický římskokatolický duchovní, kardinál, inspirátor křesťanských odborů.\nStudoval v semináři v Mechelenu a na univerzitě v Lovani. Po kněžském svěcení, které přijal 22. září 1906, působil jako duchovní v diecézi Mechelen. Během první světové války byl vězněn německými vojsky. Po válce se věnoval pastoraci dělníků, v roce 1925 založil Svaz mladých křesťanských dělníků. V roce 1941 byl opět uvězněn německými okupanty. Dne 15. února 1965 byl jmenován titulárním biskupem Tusuros, o týden později byl při konzistoři jmenován kardinálem.\n\n\n"}
{"id": "1012915", "url": "https://cs.wikipedia.org/wiki?curid=1012915", "title": "Ptáčovské rybníky", "text": "Ptáčovské rybníky\n\nPtáčovské rybníky je přírodní památka v katastrálním území obce Ptáčov v okrese Třebíč v Česku, které bylo vyhlášeno 10. června 2014.\n\nPředmětem ochrany jsou rybníky (Nový rybník, Židloch, Starý rybník s malou tůní) s bohatými litorálními společenstvy a navazujícími mokřadními biotopy, které představují významné hnízdiště, zimoviště a tahovou zastávku pro ptáky. Dále pak suchomilné trávníky a křoviny na výslunných remízcích. A také vzácné a ohrožené druhy rostlin a živočichů, zejména smil písečný (\"Helichrysum arenarium\"), třešeň křovitá (\"Prunus fruticosa\"), kuňka ohnivá (\"Bombina bombina\"), blatnice skvrnitá (\"Pelobates fructus\"), čolek velký (\"Triturus cristatus\"), chřástal vodní (\"Rallus aquaticus\"), husa velká (\"Anser anser\"), rákosník velký (\"Acrocephalus arundinaceus\").\n\nPřírodní památka je rozdělena v několik menších ploch, kdy její součástí jsou tři velké rybníky, jedna menší tůň, několik zalesněných ploch, mokřadů či zatravněných kopců. Přírodní památka se nachází v blízkosti obce Ptáčov a poblíž přírodní památky Ptáčovský kopeček.\n\n"}
{"id": "1012917", "url": "https://cs.wikipedia.org/wiki?curid=1012917", "title": "Cena Milady Paulové", "text": "Cena Milady Paulové\n\nCena Milady Paulové je ocenění udělované od roku 2009 Ministerstvem školství, mládeže a tělovýchovy České republiky ve spolupráci s Národním kontaktním centrem – gender a věda Sociologického ústavu AV ČR vědkyním jako ocenění za jejich badatelskou práci. Každým rokem je laureátka z jiné vědní oblasti. Cena nese jméno české historičky specializující se na oblast Byzance, profesorky Milady Paulové. Ta jako první žena získala možnost přednášet na Karlově univerzitě (1925) a stala se první mimořádnou (1935) a poté i řádnou profesorkou (1945 se zpětnou platností od roku 1939) v Československu.\n\nOcenění získává osobnost za významný přínos k rozvoji svého vědeckého oboru, mimořádné výsledky v oblasti mezinárodního výzkumu a vývoje, významnou pedagogickou, publikační nebo popularizační činnost či zásluhy o rozvoj občanské společnosti. Cena se uděluje jednou za kalendářní rok a tvoří ji vedle diplomu také finanční ocenění ve výši až 150 000 Kč.\n\n\n"}
{"id": "1012918", "url": "https://cs.wikipedia.org/wiki?curid=1012918", "title": "San Salvador (Bahamy)", "text": "San Salvador (Bahamy)\n\nSan Salvador je ostrov v Bahamském společenství. Je znám jako místo, kde 12. října 1492 poprvé Kryštof Kolumbus přistál na americkém kontinentu.\n\nOstrov má rozlohu 163 km² a žije na něm okolo tisíce obyvatel. Tvoří jeden z dvaatřiceti distriktů Baham, správním centrem je Cockburn Town. Reliéf ostrova je plochý, vnitrozemí vyplňuje řada jezer se slanou i sladkou vodou. Sídlí zde biologická výzkumná stanice Gerace Research Centre. Množství pláží láká na San Salvador turisty, ostrov má vlastní letiště, které využívá pravidelná linka z Letiště Fort Lauderdale-Hollywood.\n\nOstrov se původně jmenoval Watling Island podle anglického bukanýra Johna Watlinga, který zde měl v 17. století svou základnu. V roce 1925 komise historiků prohlásila, že jde s největší pravděpodobností o místo, které Kolumbus ve svém deníku nazývá \"San Salvador\", proto dostal ostrov oficiálně toto pojmenování. Kolumbus připlul pochopitelně od východu, ale korálové útesy mu neumožnily přistát na východním pobřeží, proto obeplul severní výběžek ostrova a vylodil se na místě známém jako \"Riding Rock\", kde dnes stojí kamenný kříž. Domorodí Taínové ostrovu říkali Guanahani, Kolumbus jej pojmenoval \"San Salvador\" (španělsky Svatý Spasitel). Některé teorie však ztotožňují Guanahani s ostrovy Samana Cay, Cat Island nebo Grand Turk.\n\n\n"}
{"id": "1012919", "url": "https://cs.wikipedia.org/wiki?curid=1012919", "title": "Josef Pukl", "text": "Josef Pukl\n\nJosef Pukl (5. února 1921, Nevojice – 23. prosince 2006) byl český varhaník, varhanní improvizátor, klavírista, koncertní umělec, hudební skladatel a profesor brněnské konzervatoře.\n\nNarodil se jako jediný syn Ludvíka Pukla, který byl nevojickým varhaníkem a vedl i zdejší chrámový sbor a orchestr. Už jako dítě se učil hrát na klavír a housle a zastupoval svého otce při varhanní hře. V roce 1936 odešel do Brna studovat hru na varhany na Státní hudební a dramatické konzervatoři, kterou absolvoval v roce 1940, absolventský koncert se uskutečnil v roce 1941. Poté se rozhodl dále pokračovat na konzervatoři ve studiu klavírní hry a po úspěšné přijímací zkoušce byl přijat hned do pátého ročníku. Roku 1942 byl totálně nasazen na práci v Německu, kde pracoval nejprve s budoucím hudebním skladatelem Janem Novákem v továrně Opel v Kolíně nad Rýnem a poté v rakouském Rohrau.\n\nPo skončení druhé světové války se vrátil do vlasti a své studium klavírní hry ukončil roku 1946 absolventským koncertem. V letech 1947 až 1951 dále studoval varhanní hru na Janáčkově akademii múzických umění. Od roku 1951 vyučoval na brněnské konzervatoři (prvních deset let jen externě) a později také vedl až do roku 1982 její varhanní oddělení; mezi jeho žáky patří například Aleš Bárta, Zdeněk Pololáník, Kamila Klugarová či Hana Bartošová. V letech 1961 až 1991 rovněž působil na JAMU, a to jako učitel klavírní praxe a od roku 1971 i varhanní improvizace. Po celý život hrál na varhany při bohoslužbách, zejména v kostele sv. Jiljí v Brně-Komárově. Vytvořil také varhanní doprovod k několika desítkám písní v jednotném kancionále (s ohledem na dobové poměry přitom použil pseudonym František Dobeš). Jako koncertní umělec uskutečnil přes 700 vystoupení, a to i v zahraničí.\n\nRoku 2001 obdržel Cenu města Brna.\n\n"}
{"id": "1012920", "url": "https://cs.wikipedia.org/wiki?curid=1012920", "title": "Chorvatská řeckokatolická církev", "text": "Chorvatská řeckokatolická církev\n\nChorvatská řeckokatolická církev je jednou z východních katolických církví byzantského obřadu.\n\nPrvní řeckokatolíci na území Chorvatska byli Srbové žijící na území Chorvatska, kteří dostali roku 1611 biskupa. Jeho sídlo bylo v marčanském monastýru. Tento biskup byl jen vikářem latinského (římskokatolického) biskupa v Záhřebu. 17. června 1777 dostali Srbové v Chorvatsku vlastního biskupa, jehož sídlem bylo Križevac.\n\nPo vzniku Jugoslávie (1918) zahrnovala eparchie Križevac všechny řeckokatolíky na jejím území a byla etnicky různorodá (Srbové, Rusíni, Ukrajinci, Makedonci a Rumuni). V roce 2015 měla eparchie 18 260 věřících ve 46 farnostech.\n\nPo rozpadu Jugoslávie byl v Republice Makedonii roku 2000 vytvořený apoštolský exarchát, považovaný za osobní církev sui iuris – v roce 2015 měl 11 320 věřících v 7 farnostech. Podobně se někdy začínají považovat za osobní církev sui iuris i řeckokatolíci v Apoštolském exarchátu pro Srbsko a Černou Horu – vznikl 2003, má 22 060 věřících ve 21 farnostech; v čele obou jsou biskupové-exarchové).\n\n"}
{"id": "1012924", "url": "https://cs.wikipedia.org/wiki?curid=1012924", "title": "Rodičovská odpovědnost", "text": "Rodičovská odpovědnost\n\nRodičovská odpovědnost (do 31. prosince 2013 \"rodičovská zodpovědnost\") je soubor povinností a práv rodičů vůči dětem.\n\nZahrnuje povinnosti a práva rodičů spočívající v péči o dítě, zejména v péči o jeho zdraví, jeho tělesný, citový, rozumový a mravní vývoj, v ochraně dítěte, v udržování osobního styku s dítětem (tato povinnost a právo nabývá na důležitosti zejména v situaci, kdy dítě nežije v domácnosti s jedním nebo oběma rodiči), v zajišťování jeho výchovy a vzdělání, v určení místa jeho bydliště, v jeho zastupování a spravování jeho jmění. Povinnosti jsou zde kladeny před práva.\n\nSoučástí rodičovské odpovědnosti však není vyživovací povinnost a právo na výživné. Okamžik zániku vyživovací povinnosti rodičů a právo dítěte na výživné je vázaný na skutečnost, zda je dítě schopno se samo živit. Takto zaniklé právo na výživné je také možné v budoucnu obnovit, změní-li se poměry dítěte. Vyživovací povinnost a rodičovská odpovědnost jsou dvě oddělené věci. Zásahy do rodičovské odpovědnosti nemají vliv na trvání vyživovací povinnosti a fakt, že dítě je schopno se samo živit, rovněž neovlivňuje rodičovskou odpovědnost.\n\nRodičovská odpovědnost vzniká narozením dítěte a zaniká nabytím jeho plné svéprávnosti.\n\nV této souvislosti je třeba rozlišit pojmy zletilost a plná svéprávnost. V právní úpravě platné do 31. prosince 2013 přestával být člověk dítětem v momentě dosažení zletilosti, které nabyl buď dovršením 18 let věku, nebo uzavřením manželství. Právní úprava účinná od 1. ledna 2014 přinesla změnu. Dle § 30 odst. 1 občanského zákoníku se zletilosti nabývá bez výjimek dosažením 18 let věku. Svéprávnosti lze ale nabýt dříve a to buď uzavřením manželství, nebo emancipací, tedy přiznáním svéprávnosti dle § 37 občanského zákoníku. Dítětem je tedy, dle současné právní úpravy, člověk do dne, kdy nabude plnou svéprávnost.\n\nRodičovské odpovědnosti a s tím souvisejících povinností a práv se nelze vzdát. Je vázaná na osobu rodiče a nelze ji převést na jinou osobu. Stejně tak dítě se nemůže vzdát práva na péči rodiče nebo na osobní styk s ním. To však neznamená, že pokud není dítě ochotno se s rodičem stýkat, bude k tomu násilím přinuceno. Dítě může momentálně nevykonávat své právo se s rodičem stýkat. Vzdát se tohoto práva by ale bylo definitivní právní jednání jednou provždy.\n\nTrvání a rozsah rodičovské odpovědnosti může změnit pouze soud. Kdykoli soud rozhoduje o rozsahu, nebo způsobu výkonu rodičovské odpovědnosti, musí mít na paměti zájem dítěte.\n\nDle čl. 3 Úmluvy o právech dítěte má blaho dítěte přednost před povinnostmi a právy jeho rodičů – k těm je pouze přihlíženo. Zájem rodičů je tak druhotný a ustupuje zájmu dítěte.\n\nListina v čl 3. 32 odst. 4 zakládá péči o děti a jejich výchovu jako právo rodičů; děti mají právo na rodičovskou výchovu a péči. Práva rodičů mohou být omezena a nezletilé děti mohou být od rodičů odloučeny proti jejich vůli jen rozhodnutím soudu na základě zákona.\n\n\"Rodičovská odpovědnost\" dle nového občanského zákoníku obsahuje ve srovnání s \"rodičovskou zodpovědností\" dle zákona o rodině více oblastí, které spadají do kategorie společné pro rozhodování obou rodičů (např. v oblasti stanovení bydliště nezletilého a výběru jeho vzdělání). Rozšíření oblastí rodičovské odpovědnosti koresponduje s právní úpravou v jiných zemích zejména anglosaského typu, kde je rozlišováno mezi právní a fyzickou péčí, přičemž do sféry právní péče náleží např. i rozhodování o bydlišti nezletilého.\n\nRozsah rodičovské odpovědnosti mají oba rodiče stejný. Rodiče jsou z hlediska obsahu rodičovské odpovědnosti v rovnoprávném postavení bez ohledu na to, jakým způsobem jejich rodičovství vzniklo. Není podstatné, zda jsou rodiče manželé, nebo žijí jako nesezdaný pár, či zda došlo k určení otcovství souhlasným prohlášením nebo osvojením.\n\nRodičovskou zodpovědnost je ze zákona možné pozastavit, omezit či může být rodič soudem rodičovské odpovědnosti zbaven.\n\nZe zákona má výkon rodičovské zodpovědnosti pozastaven nezletilý rodič, který dříve přiznáním svéprávnosti nebo uzavřením manželství nenabyl plné svéprávnosti a to až do doby, než plné svéprávnosti nabude.\n\nO omezení rodičovské odpovědnosti rozhodne soud zpravidla v případě, když rodič svým chováním dítě zanedbává, dává přednost vlastním zájmům před zájmy dítěte a ohrožuje mravní výchovu dítěte.\n\nV nejkrajnějším případě může být rodič soudem rodičovské odpovědnosti zbaven. Jde rovněž o opatření sankčního charakteru, které představuje závažnou újmu na straně rodiče. Jde o případy, kdy výkon rodičovské odpovědnosti je ze strany rodiče zanedbáván závažným způsobem. Zanedbávání rodičovské odpovědnosti musí dosáhnout takové intenzity, že zbavení rodiče rodičovské odpovědnosti je jediným prostředkem k ochraně nezletilého dítěte.\n\n\n"}
{"id": "1012926", "url": "https://cs.wikipedia.org/wiki?curid=1012926", "title": "HC Buldoci Neratovice", "text": "HC Buldoci Neratovice\n\nHC Buldoci Neratovice (celým názvem: Hockey Club Buldoci Neratovice) je český klub ledního hokeje, který sídlí v Neratovicích ve Středočeském kraji. Od sezóny 2019/20 působí ve Středočeské krajské soutěži, páté české nejvyšší soutěži ledního hokeje. Klubové barvy jsou modrá a žlutá.\n\nZaložen byl v roce 2013 bývalým úspěšným hokejistou Martinem Chabadou, který většinu kariéry hrával za pražskou Spartu. Klub se chce zaměřovat především na práci s mládeží, čímž chce navázat na slavnější období neratovického hokeje, které bylo přerušeno po zániku HC Neratovice. Klub získal licenci v Krajské soutěži mužů a zahájil tak sezonu 2014/15. V prvním roce působení získali Buldoci nové zkušenosti a po ukončení sezony obsadili 4. místo v krajské soutěži. Ve své druhé sezoně v Krajské soutěži mužů 2015/16 obsadili Buldoci konečné 3. místo.\n\nSvé domácí zápasy odehrává na zimním stadionu Neratovice s kapacitou 1 200 diváků.\n\n\nZdroj: \n\n\n\nZdroj: \n\n"}
{"id": "1012944", "url": "https://cs.wikipedia.org/wiki?curid=1012944", "title": "Milan Hegar", "text": "Milan Hegar\n\nMilan Hegar (8. května 1921, Olomouc – 7. července 1987, Praha) byl český knižní grafik, písmař, typograf a pedagog.\n\nJe absolventem VŠUP v Praze, kde studoval v letech 1945–1950 ve Speciálním ateliéru užité grafiky ke knižní úpravě a plakátu Františka Muziky, s nímž spolupracoval na knize Krásné písmo, a řadu let byl také Muzikovým odborným asistentem. Od roku 1972 působil v pozici vedoucího Speciálního ateliéru knižní kultury a písma na téže škole. Roku 1978 byl jmenován profesorem.\n\nV roce 1950 začal působit jako grafik v podniku zahranič­ního obchodu Skloexport a o rok později se stal vedoucím oddělení grafiků v Československé obchodní a průmy­slové komoře. Je autorem návrhů poštovních známek a plakátů, největší část jeho výtvarné činnosti však patří knižní grafice. Písmo kreslené i psané, kaligrafické i odvo­zené z historických typů je jedním z hlavních Hegarových příspěvků české typografické tvorbě. Navrhoval souborná vydání děl některých českých spisovatelů, např. spisy Ivana Olbrachta, později Světovou knihovnu, řadu knižních edic i jednotlivých titulů pro Odeon i další nakladatelství.\n\n\n"}
{"id": "1012947", "url": "https://cs.wikipedia.org/wiki?curid=1012947", "title": "SK Velc Žilina", "text": "SK Velc Žilina\n\nSK Velc Žilina (celým názvem: Sportovní klub Velc Žilina) je český klub ledního hokeje, který sídlí v obci Žilina ve Středočeském kraji. Založen byl počátkem roku 2004, poté co převzal hráče a výsledky HC Sokola Hnidousy-Motyčín ze sezóny 2003/04. Od sezóny 2014/15 působí ve Středočeské krajské soutěži, páté české nejvyšší soutěži ledního hokeje. Klubové barvy jsou zelená a černá.\n\nSvé domácí zápasy odehrává v Kladně na tamějším ČEZ stadionu s kapacitou 8 600 diváků.\n\n\nZdroj: \n\n\n\nZdroj: \n\n"}
{"id": "1012951", "url": "https://cs.wikipedia.org/wiki?curid=1012951", "title": "Moře lásky", "text": "Moře lásky\n\nMoře lásky (v americkém originále:Sea of Love) je americký kriminální film z roku 1989. Režisérem filmu je Harold Becker. Hlavní role ve filmu ztvárnili Al Pacino, Ellen Barkin, John Goodman, Michael Rooker a William Hickey.\n\nAl Pacino byl za svou roli ve filmu nominován na Zlatý glóbus.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1012952", "url": "https://cs.wikipedia.org/wiki?curid=1012952", "title": "Most osudu", "text": "Most osudu\n\nMost osudu (v britském originále:The Bridge of San Luis Rey) je britsko-francouzsko-španělský dramatický film z roku 2004. Režisérem filmu je Mary McGuckian. Hlavní role ve filmu ztvárnili F. Murray Abraham, Kathy Bates, Gabriel Byrne, Geraldine Chaplin a Robert De Niro.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1012953", "url": "https://cs.wikipedia.org/wiki?curid=1012953", "title": "Chuck Flores", "text": "Chuck Flores\n\nChuck Flores, rodným jménem Charles Walter Flores (5. ledna 1935, Orange – 24. listopadu 2016) byl americký jazzový bubeník. Mezi jeho vzory patřil například Dave Tough. Svou kariéru zahájil v roce 1954 v kapele klavíristy Ike Carpentera. V letech 1976 a 1977 vydal dvě alba pod svým jménem; nesla název \"Flores Azules\" a \"Drum Flower\". Během své kariéry spolupracoval s mnoha dalšími hudebníky, mezi které patří například Woody Herman, Carmen McRae, Al Porcino nebo Gil Fuller.\n\n"}
{"id": "1012956", "url": "https://cs.wikipedia.org/wiki?curid=1012956", "title": "Emil Dvořák", "text": "Emil Dvořák\n\nPhDr. Emil Dvořák, CSc. (20. dubna 1925 Opava – 8. ledna 1983 Krkonoše) byl český jazykovědec, odborník v otázkách jazykové kultury, zejména v oblasti hromadných sdělovacích prostředků. Byl považován za vynikajícího znalce problematiky českého přechodníku.\n"}
{"id": "1012958", "url": "https://cs.wikipedia.org/wiki?curid=1012958", "title": "Henny Portenová", "text": "Henny Portenová\n\nHenny Portenová (7. ledna 1890 — 15. října 1960) byla německá herečka němého filmu.\n\nPocházela z umělecké rodiny (její otec Franz Porten byl divadelní a filmový režisér, herečkou a scenáristkou byla také její starší sestra Rosa Portenová). Byla jednou z prvních německých filmových hvězd, natočila asi 170 filmů, z nichž se však velká část nedochovala. Ve své době byla protipólem typu \"žena-vamp\", jaký představovala Asta Nielsenová: ztělesňovala typ laskavé a obětavé ženy, fyzicky křehké, ale vnitřně silné. Vedle nenáročných romantických snímků hrála i v dílech významných režisérů jako Ernst Lubitsch nebo Georg Wilhelm Pabst.\n\nJejí první manžel, režisér Curt A. Stark, padl v 1. světové válce. V roce 1921 se podruhé provdala za lékaře Wilhelma von Kaufmanna. Za Třetí Říše se odmítla se svým židovským manželem rozvést: znamenalo to konec její filmové kariéry, ale Kaufmannovi tím zachránila život. V padesátých letech natočila několik filmů ve východoněmeckém studiu DEFA.\n\n\n"}
{"id": "1012960", "url": "https://cs.wikipedia.org/wiki?curid=1012960", "title": "Jimmie Smith", "text": "Jimmie Smith\n\nJimmie Smith, rodným jménem James Howard Smith (* 27. ledna 1938, Newark) je americký jazzový bubeník. Hru na bicí studoval v letech 1951 až 1954 ve svém rodném Newarku. V letech 1959 až 1960 studoval na newyorské Juilliard School, ale studia nedokončil. Právě v roce 1960 zahájil svou profesionální kariéru, a to nejprve jako člen skupiny saxofonisty Jimmyho Forresta a následně do roku 1962 vystupoval s varhaníkem Larrym Youngem. Následně krátce vystupoval coby doprovodný hudebník s vokálním triem Lambert, Hendricks & Ross. Během své kariéry spolupracoval s mnoha dalšími hudebníky, mezi které patří například Buddy DeFranco, Milt Jackson, Plas Johnson nebo Terry Gibbs.\n\n"}
{"id": "1012965", "url": "https://cs.wikipedia.org/wiki?curid=1012965", "title": "Giovanni D’Alise", "text": "Giovanni D’Alise\n\nGiovanni D’Alise (* 14. ledna 1948, Neapol) je italský biskup působící v diecézi Caserta.\n\nNa kněze byl vysvěcen v roce 1972. V období 1974 až 2004 pracoval v diecézi Acerra. V regionální televizi vystupoval v pořadu \"l'appuntamento con il Vescovo\". Papež ho roku 2014 jmenoval biskupem v diecézi Caserta.\n"}
{"id": "1012966", "url": "https://cs.wikipedia.org/wiki?curid=1012966", "title": "Řecká katolická církev", "text": "Řecká katolická církev\n\nŘecká katolická církev je jednou z řeckokatolických, tj. východních katolických církví byzantského ritu. Vznikla činností katolických misionářů v 19. a 20. století mezi duchovenstvem a věřícími řeckých pravoslavných církví, zejména konstantinopolského patriarchátu. Vzniklo několik malých katolických komunit např. v Istanbulu, východní Thrákii (dnes evropská část Turecka) i na území dnešního Řecka. Pro tyto věřící vytvořil papež sv. Pius X. 11.6. 1911 apoštolský exarchát se sídlem v Istanbulu. Prvním apoštolským exarchou se stal biskup Isaisas Papadopulos. V rámci výměny obyvatelstva mezi Řeckem a Tureckem po řecko-turecké válce začátkem dvacátých let 20. století se většina řeckých katolíků byzantského ritu vystěhovala z Turecka. Řeckokatolíci z Istanbulu se usadili v Aténach a věřící z východní Thrákie v severořeckém městě Giannitsa, kde už předtím vznikla malá řeckokatolická komunita. Roku 1932 se exarchát rozdělil na dva nové apoštolské exarcháty: jeden v Řecku se sídlem v Aténách ( vytvořen 11.6.1932) a druhý v Turecku se sídlem v Istanbulu.\n\nV roce 2006 měla řecká katolická církev 2.330 členů, r.2009 - 2.500 a r.2013 a 2016 - 6.000. Většina z nich žije v Řecku (2300), zejména v Aténách. Mimo Atén existují komunity v severořecké Giannitse a v Nea Makri blízko Atén. Řeckokatolická kaplička se nachází i na ostrově Syros v Egejském moři (Syros je nejkatoličtější částí Řecka - až 40 % obyvatel ostrova je římskokatolického vyznání). V Turecku žije jen 30(nebo 20) řeckých řeckokatolických věřících.\n\nApoštolským exarchou katolíků byzantského obřadu v Řecku se sídlem v Aténách byl biskup Dimitrios Salachas ,titulární biskup z Gratianopolis (* 1939) - je emeritní exarcha. Do úřadu exarchy jej papež Benedikt XVI. jmenoval 23. dubna 2008. Biskupské svěcení přijal 24. května 2008. V čele apoštolského exarchátu v Aténách nahradil biskupa Anargyrose Printezise (1937-2012), který ho vedl v letech 1975-2008. Od r.2016 je exarchou Manuel Nin OSB - benediktin (*1956) : jmenován 2.2.,15.4. vysvěcen a 29.5.2016 instalován do úřadu. Je titulární biskup z Carcabie. V pastoraci s ním ve 3 farnostech působí (2016): 7 diecézních kněží a 11 řeholnic. Apoštolský exarchát v Turecku (1farnost) je nejen bez exarchy (druhý a zatím poslední - Denis Leonid Varouhas zemřel r.1957), ale jeho 30 věřících (2013- jen 20) nemá k dispozici ani kněze. ( Statistiky Viz www.catholic-hierarchy.org ) .\n\n"}
{"id": "1012967", "url": "https://cs.wikipedia.org/wiki?curid=1012967", "title": "Robert Coffy", "text": "Robert Coffy\n\nRobert Joseph kardinál Coffy (24. října 1920 Le Biot - 15. července 1995 Saint-Zacharie) byl francouzský římskokatolický duchovní a kardinál.\n\nKněžské svěcení přijal 28. října 1944. Na univerzitě v Lyonu získal doktorát z teologie. Od roku 1949 přednášel dogmatickou teologii v semináři v Annecy, kde se stal v roce 1952 rektorem. Byl také autorem prací z ekleziologie. V únoru 1967 byl jmenován biskupem diecéze Gap a 15. června 1974 arcibiskupem Albi. Papež Jan Pavel II. ho 13. dubna 1985 jmenoval arcibiskupem v Marseille a v konzistoři 28. června 1991 ho povýšil do kardinálské hodnosti. Měl podíl na přechodu Komunity Blahoslavenství, kterou založily dvě evangelické manželské dvojice, do společenství katolické církve. V dubnu 1995 na svoji funkci ze zdravotních důvodů rezignoval, zemřel o tři měsíce později.\n"}
{"id": "1012968", "url": "https://cs.wikipedia.org/wiki?curid=1012968", "title": "Maďarská řeckokatolická církev", "text": "Maďarská řeckokatolická církev\n\nMaďarská řeckokatolická církev je jedna z východních katolických církví byzantského ritu.\n\nPůvod řeckokatolíků v Maďarsku je různorodý. Část pochází z původně pravoslavných obyvatelů, kteří se sem přistěhovali zejména v 15. a 16. století. Byli to Rusíni, Slováci, Srbové a Řekové. V 18. století se někteří protestanti stali katolíky byzantského obřadu. Když se tyto skupiny pomaďarštily, začaly žádat o používání maďarského jazyka v  iturgii.\n\nDne 8. června 1912 byla vytvořená eparchie Hajdúdorog. Biskup nejprve sídlil v Debrecíne a potom v Nyíregyházi. Dne 4. června 1924 byl z 21 farností původně patřících k Prešovské eparchii vytvořený apoštolský exarchát v Miskolci. V těchto farnostech se jako bohoslužebný jazyk používala církevní slovanština, jelikož věřící byli slovanského původu (Rusíni a Slováci), ale dnes už se většina asimilovala a převládá maďarština. Dne 5. března 2011 papež Benedikt XVI. do exarchátu začlenil dalších 29 farností, které předtím patřily do Hajdudorožské eparchie.\n\n"}
{"id": "1012972", "url": "https://cs.wikipedia.org/wiki?curid=1012972", "title": "Seymour Papert", "text": "Seymour Papert\n\nSeymour Papert (* 29. února 1928 Pretoria, Jihoafrická republika - 31. července 2016 USA) byl americký matematik, informatik a profesor na Massachusettském technologickém institutu. Byl známý jako jeden z průkopníků umělé inteligence a jako tvůrce programovacího jazyka Logo. Zabýval se také epistemologii a kognitivní vědou, jeho teorie učení navazuje na teorie Jeana Piageta.\n"}
{"id": "1012973", "url": "https://cs.wikipedia.org/wiki?curid=1012973", "title": "Italsko-albánská církev", "text": "Italsko-albánská církev\n\nItalsko-albánská (či Italo-albánská) církev je jednou z východních katolických církví byzantského ritu. Nazývá se též \"Byzantská katolická církev v Itálii\".\n\nJižní oblasti Itálie a Sicílie byly během dlouhého období pod řeckým vlivem a vlivem byzantské tradice. Nejdříve patřila tato oblast pod římský patriarchát, později byla přičleněna pod Konstantinopolský patriarchát, až se v 11. století vrátila na zpět do římského patriarchátu. Období, kdy oblast patřila pod Řím, znamenalo latinizaci na tomto území.\n\nV 15. století po příchodu imigrantů z pravoslavné jižní Albánie tyto komunity dostaly od římského papeže osobního biskupa, ale i tak upadaly. Papežská bula \"Etsi Pastoralis\" z 18. století byla předpokladem pro uznání jejich rovnoprávnosti s latinskými věřícími v 19. století.\n\nV současnosti má církev v Itálii tři jurisdikční jednotky – z toho jsou dvě rovnoprávné eparchie (diecéze) a jedno územní opatství. Pod jurisdikci eparchie Lungro v Kalábrii spadá celá kontinentální Itálie a pod jurisdikci eparchie Piana degli Albanesi Sicílii. Kromě těchto dvou eparchií existuje i Územní opatství Santa Maria di Grottaferrata. Počet věřících (celkem) pomalu stoupá, v roce 2010 to bylo 61 487, v roce 2014 62 012, 2015 62 212. Roku 2015 tam působili 3 biskupové a opat, ve 45 farnostech působilo 73 diecézních a 9 řeholních kněží (82 celkem), 25 řeholníků, 172 řeholnic a 2 stálí jáhni. V seminářích studovalo 11 seminaristů.\n\n"}
{"id": "1012974", "url": "https://cs.wikipedia.org/wiki?curid=1012974", "title": "Bohumil Vančura", "text": "Bohumil Vančura\n\nBohumil Vančura (* 14. ledna 1922, Železný Brod) je český malíř, grafik, typograf a ilustrátor.\n\nVystudoval Vysokou školu uměleckoprůmyslovou v Praze, v ateliéru užité malby, absolvoval u profesora Emila Filly.\n\nVěnoval se realistické malované ilustraci, a proto byl vyhledávaným ilustrátorem vědecké, zvláště přírodovědecké literatury. K jeho dodnes nejvydávanějším knihám ilustrací patří atlasy \"Houby\", \"Motýli\" nebo \"Léčivé rostliny\". Spolupracoval často s nakladatelstvím Artia, takže jeho tituly vycházely v různých jazykových mutacích. Dále se věnoval grafické úpravě knih a typografii, zejména spolupracoval s nakladatelstvími Orbis, Odeon, Československý spisovatel a Academia. \n\n\n"}
{"id": "1012976", "url": "https://cs.wikipedia.org/wiki?curid=1012976", "title": "Makedonská řeckokatolická církev", "text": "Makedonská řeckokatolická církev\n\nMakedonská řeckokatolická církev je jednou z východních katolických církví byzantského ritu.\n\nNěkteří Makedonci se stali katolíky na přelomu 19. a 20. století. Po vzniku Jugoslávie (1918) podléhali križevackému řeckokatolickému biskupovi (eparchovi) v Chorvatsku. Po rozpadu Jugoslávie (1991-1995) byl pro Makedonce roku 2001 vytvořen Apoštolský exarchát v Makedonii se sídlem v Skopje. Má (2015) 11.320 věřících v 7 farnostech, v čele je biskup-exarcha.\n\n"}
{"id": "1012977", "url": "https://cs.wikipedia.org/wiki?curid=1012977", "title": "FC Astra Giurgiu", "text": "FC Astra Giurgiu\n\nFotbal Club Astra Giurgiu je rumunský fotbalový klub z města Giurgiu. Založen byl roku 1921. Jednou vyhrál rumunský fotbalový pohár (2013/14) a jednou rumunský Superpohár (2014). Klubové barvy jsou černá a bílá.\n\nDo září 2012 byl znám jako Astra Ploiești, poté se z Ploiești přestěhoval do Giurgiu.\n\n\"K 16. 7. 2014\"\n\n"}
{"id": "1012978", "url": "https://cs.wikipedia.org/wiki?curid=1012978", "title": "Odean Pope", "text": "Odean Pope\n\nOdean Pope (* 24. října 1938, Ninety Six) je americký jazzový saxofonista. V šedesátých letech krátce vystupoval s varhaníkem Jimmym McGriffem a později spolupracoval s bubeníkem Maxem Roachem (s Roachem spolupracoval znovu od konce sedmdesátých let). Své první album jako leader nazvané \"Out for a Walk\" vydal až v roce 1980. Během své kariéry spolupracoval s mnoha hudebníky, mezi které patří například Gerald Veasley, Dave Burrell, Bobby Zankel a v sedmdesátých letech byl členem skupiny Catalyst.\n\n"}
{"id": "1012981", "url": "https://cs.wikipedia.org/wiki?curid=1012981", "title": "Werichova vila", "text": "Werichova vila\n\nWerichova vila nebo Dobrovského domek jsou názvy používané k označení historické budovy čp. 501 na pražském malostranském ostrově Kampa, proti Lichtenštejnskému paláci, na rozhraní její zastavěné a parkové části. Budova významná především svým umístěním a několika slavnými obyvateli, prošla v letech 2015 až 2017 rekonstrukcí pro muzejní využití Nadací Jana a Medy Mládkových. Stavba je chráněna jako kulturní památka.\n\nPrvní zmínka o stavbě pochází z roku 1580. Dle průzkumu architektky Kateřiny Kroulíkové je však stavba podstatně starší. Podle ní části sklepů pocházejí dle způsobu zdění z pozdní gotiky a dřevo stropu v přízemí dle dendrologického průzkumu pochází ze stromů pokácených kolem roku 1510.\n\nZákladem dnešní podoby je pozdně renesanční přestavba z druhé čtvrtiny 17. století, kdy zde byla koželužna nizozemského Serváce Engela a později jeho rodiny. V roce 1725 přešla budova do šlechtického vlastnictví a koželužna byla zrušena. Během vlastnictví rodem Nosticů zde žil v letech 1798–1803 Josef Dobrovský.\n\nV roce 1803 došlo ke klasicistní přestavbě domku dle plánů Ignáce Palliardiho. Byla přistavěna východní část s arkádami v přízemí, upraveno patro a dům opatřen novou mansardovou střechou s podkrovím. Dle plánu z r. 1840 byl pak na západě přistavěn skleník, ze kterého se zachovala jen severní zeď.\n\nPo roce 1918 přešel dům do vlastnictví státu. Poté došlo k dílčím úpravám prvního patra a podkroví dle plánů Bohumila Hübschmanna. Následně se zde vystřídali různí, často významní obyvatelé. Nájemníky donutila k vystěhování ničivá povodeň v roce 2002. Po ní byly provedeny opravy vnějšího pláště budovy (střecha, omítka, okna), vnitřek však dál čekal na rekonstrukci.\n\nVe dvou soutěžích na pronájem budovy vypsaných v roce 2008 a 2013 zvítězila Nadace Jana a Medy Mládkových provozující nedaleké Museum Kampa, Praha 1 však pronájem neschválila, potřetí byla nadace vybrána za nájemce na jaře 2015 a následně byla zahájena rekonstrukce vily. Po ukončení rekonstrukce byla budova otevřena 30. června 2017. Je zde umístěna stálá expozice o herci Janu Werichovi. Podkroví vily slouží pro pořádání výstav, přednášek a kulturních akcí. V přízemí se nachází kavárna \"If Café\".\n\n\nV domě se odehrává děj psychologického románu \"Třináctá komnata\" z r. 1944 spisovatele Vladimíra Neffa.\n\n"}
{"id": "1012982", "url": "https://cs.wikipedia.org/wiki?curid=1012982", "title": "Victor Weisskopf", "text": "Victor Weisskopf\n\nVictor Frederick Weisskopf (19. září 1908 Vídeň, Rakousko-Uhersko – 22. dubna 2002 Newton, Massachusetts, USA) byl americký fyzik židovského původu narozený ve Vídni. Během druhé světové války pracoval v Los Alamos na vývoji atomové bomby. Později pracoval v Massachusettském technologickém institutu. V letech 1961–1965 byl ředitelem organizace CERN ve Švýcarsku. Je nositelem Wolfovy ceny za fyziku za rok 1981.\n"}
{"id": "1012984", "url": "https://cs.wikipedia.org/wiki?curid=1012984", "title": "Don Sebesky", "text": "Don Sebesky\n\nDon Sebesky (* 10. prosince 1937, Perth Amboy) je americký jazzový pozounista, klávesista, hudební aranžér a skladatel. Studoval na Manhattan School of Music a svou profesionální kariéru zahájil ve druhé polovině padesátých let. Během své kariéry vydal řadu alb jako leader a spolupracoval s mnoha hudebníky, mezi které patří například John Pizzarelli, Milt Jackson, Randy Brecker a Airto Moreira. Je držitelem řady ocenění, jako například Grammy, Drama Desk nebo Tony.\n\n"}
{"id": "1012987", "url": "https://cs.wikipedia.org/wiki?curid=1012987", "title": "Velký Dvůr (rozcestník)", "text": "Velký Dvůr (rozcestník)\n\nVelký Dvůr je název více lokalit: \n"}
{"id": "1012988", "url": "https://cs.wikipedia.org/wiki?curid=1012988", "title": "Abraham Wald", "text": "Abraham Wald\n\nAbraham Wald (31. října 1902 Kluž, Rakousko-Uhersko – 13. prosince 1950 Travancore, Indie) byl americký matematik židovského původu narozený na území dnešního Rumunska. Je známý především díky práci na teorii rozhodování, ekonometrii a geometrii a jako zakladatel odvětví statistické sekvenční analýzy.\n"}
{"id": "1012989", "url": "https://cs.wikipedia.org/wiki?curid=1012989", "title": "Leo Kadanoff", "text": "Leo Kadanoff\n\nLeo Philip Kadanoff (14. ledna 1937, New York – 26. října 2015) byl americký fyzik, emeritní profesor na Chicagské univerzitě a bývalý prezident Americké fyzikální společnosti. \n\nVýznamná je zejména jeho práce v oblasti statistické fyziky, teorie chaosu a teoretické fyziky kondenzovaného stavu. Zabýval se také supravodivostí a teorií fázových přeměn. Získal několik vědeckých ocenění, v roce 1980 obdržel Wolfovu cenu za fyziku, v roce 2006 pak získal Lorentzovu medaili.\n"}
{"id": "1012990", "url": "https://cs.wikipedia.org/wiki?curid=1012990", "title": "Gevaro Nepomuceno", "text": "Gevaro Nepomuceno\n\nGevaro Nepomuceno (* 10. listopadu 1992, Tilburg, Nizozemsko) je nizozemský fotbalový záložník, který v současné době hraje v klubu FC Petrolul Ploiești.\n\nV Nizozemsku nejprve profesionálně působil v FC Den Bosch, kde dříve hrával v mládežnických týmech. V červenci 2012 přestoupil do klubu Fortuna Sittard a v červenci 2014 odešel společně se spoluhráčem Patrickem N'Koyiem do Rumunska, upsal se týmu FC Petrolul Ploiești.\n\nPrvní soutěžní zápas za Petrolul absolvoval 17. července 2014 ve 2. předkole Evropské ligy UEFA 2014/15 proti albánskému týmu KS Flamurtari Vlora (výhra 2:0), v utkání vstřelil v 77. minutě vítězný gól.\n\n"}
{"id": "1012991", "url": "https://cs.wikipedia.org/wiki?curid=1012991", "title": "Tom Kiely", "text": "Tom Kiely\n\nThomas \"Tom\" Francis Kiely (25. srpna 1869, Ballyneale – 6. listopadu 1951, Dublin) byl irský atlet startující za Velkou Británii, olympijský vítěz v desetiboji v roce 1904.\nVěnoval se řadě atletických disciplín – trojskoku, překážkovým sprintům i hodu kladivem. Startoval na olympiádě v St. Louis v roce 1904. Americkým pořadatelům se deklaroval jako irský závodník. Vzhledem k tomu, že v té době nebylo Irsko nezávislé, je uváděn v oficiálních dokumentech jako závodník Velké Británie. Nastoupil v závodě \"all around\", předchůdci dnešního desetiboje. Šlo o deset disciplín, které se absolvovaly během jednoho dne: běh na 100 yardů (zde se Kiely umístil šestý), vrh koulí (3. místo), skok do výšky (5. místo), chůze na 880 yardů (1. místo), hod kladivem (1. místo), skok o tyči (5. místo), běh na 120 yardů přes překážky (1. místo), hod břemenem (1. místo), skok do dálky (2. místo), běh na jednu míli (4. místo). Hodnotil se součet umístění. Kiely dosáhl počtu 29 a celkově zvítězil s náskokem 120 bodů před druhým v pořadí.\n\nPo skončení sportovní kariéry se věnoval práci na farmě ve svém rodišti.\n"}
{"id": "1012992", "url": "https://cs.wikipedia.org/wiki?curid=1012992", "title": "Terry Winograd", "text": "Terry Winograd\n\nTerry Allen Winograd (* 24. února 1946 Takoma Park, Maryland, USA) je americký informatik, kognitivní vědec a profesor informatiky na Stanfordově univerzitě. V oblastech umělé inteligence a filozofie mysli je známý především díky své práci na rozpoznávání přirozeného jazyka pomocí programu SHRDLU.\n"}
{"id": "1012993", "url": "https://cs.wikipedia.org/wiki?curid=1012993", "title": "Franz Esinger", "text": "Franz Esinger\n\nFranz Esinger byl rakouský zemědělec a politik, starosta Bavor, v letech 1867 – 1878 poslanec Moravského zemského sněmu.\n\nByl starostou Bavor, kde zároveň působil jako rolník. V moravských zemských volbách v lednu 1867 nečekaně kandidoval za Ústavní stranu místo dosavadního poslance Karla Lederera v kurii venkovských obcí v obvodu okresů Mikulov a Jaroslavice a byl zvolen poslancem Moravského zemského sněmu. Svůj mandát obhájil i v dalších čtyřech volbách (březen 1867, 1870, září 1871, prosinec 1871) a své soupeře vždy porazil dvoutřetinovou většinou. V zemských volbách 1878 jej porazil stranický kolega Josef Ristl.\n\nNa sněmu hájil zájmy jihomoravských vinařů a sedláků. V roce 1869 s podporou poslanců Johanna Lahnera a Michaela Grüblera prosazoval nový vinohradnický řád, protože starý z dob Josefa II. již byl zastaralý. V roce 1872 žádal pro vinaře stipendia na školu v Klosterneuburgu. Zasazoval se rovněž o podporu pěstování tabáku a zkvalitnění luk okolo středního toku Dyje.\n"}
{"id": "1012994", "url": "https://cs.wikipedia.org/wiki?curid=1012994", "title": "Ben Schnetzer", "text": "Ben Schnetzer\n\nBen Schnetzer (* 8. února 1990) je americký herec. Je synem herců Stephen Schnetzera a Nancy Snyderové. Narodil se a vyrůstal v New Yorku. V roce 2010 vystudoval londýnskou Guildhall School of Music and Drama. Debutoval v roce 2007 ve filmu \"Ben's Plan\", v roce 2013 si zahrál roli žida Maxe ve válečném filmu \"Zlodějka knih\".\n"}
{"id": "1012996", "url": "https://cs.wikipedia.org/wiki?curid=1012996", "title": "Razbora", "text": "Razbora\n\nRazbora je český rodový název pro několik druhů kaprovitých ryb z rodů \"Rasbora\", \"Brevibora\" a \"Trigonostigma\".\n\n"}
{"id": "1012997", "url": "https://cs.wikipedia.org/wiki?curid=1012997", "title": "Emil Leon Post", "text": "Emil Leon Post\n\nEmil Leon Post (11. února 1897 Augustów, Ruské impérium (v současnosti Polsko) – 21. dubna 1954 New York, USA) byl polsko-americký matematik a logik židovského původu. Je známý zejména díky svému přínosu v matematické logice, teorii vyčíslitelnosti a teorii formálních jazyků.\n\nPost se narodil v polské ortodoxní židovské rodině. Otec v roce 1897 emigroval do USA a když se mu začalo dařit, přijela za ním i jeho rodina – sedmiletý Emil, jeho dvě sestry a matka. Rodina bydlela v komfortním bytě v Haarlemu. Jako dítě byl Emil uchvácen astronomií, ale jeho plány zhatilo neštěstí, když ve dvanácti letech přišel o levou ruku. Před ukončením školní docházky podal dotaz v několika observatořích, zda jeho postižení není na překážku dráze astronoma. Obdržené odpovědi ho od dětských ambicí odradily a Emil se začal věnovat matematice. \n\nPo obhájení doktorátu z matematiky na Kolumbijské univerzitě v roce 1921 nastoupil na postdoktorské studium na univerzitě v Princetonu. Po dobu pobytu v Princetonu byl velmi blízko objevu, że systém představený v \"Principia mathematica\" Bertranda Russella a Alfreda North Whiteheada je neúplný, což bylo zdůvodněno teprve Kurtem Gödelem v roce 1931 (Gödelovy věty o neúplnosti). Post pracoval později v New Yorku jako učitel matematiky na střední škole. Od roku 1936 až do své smrti pracoval v City College of New York.\n\nV roce 1936 uvedl předpoklad abstraktního modelu výpočtu, nazvaný „Postův stroj”, a to nezávisle na Alanu Turingovi, tvůrci ekvivalentního Turingova stroje (nazývaného také Postův-Turingův stroj). \n\nZformuloval a roku 1946 představil Postův korespondenční problém, jehož nerozhodnutelnost hraje mimořádně důležitou roli při dokazování nerozhodnutelnosti mnoha jiných problémů; rozvinut byl v 50. letech. \n\n\n\n"}
{"id": "1012998", "url": "https://cs.wikipedia.org/wiki?curid=1012998", "title": "Daniel Bartl", "text": "Daniel Bartl\n\nDaniel Bartl (* 5. července 1989 v Ostravě) je český fotbalový záložník či obránce, od září 2015 hraje v FC Slovan Liberec. Jeho otcem je Jiří Bartl, ligový šampion s Vítkovicemi z roku 1986.\n\nSvoji fotbalovou kariéru začal v FC Baník Ostrava, jehož je odchovancem. V mužstvu prošel všemi mládežnickými kategoriemi. V roce 2009 se propracoval do prvního týmu, kde odehrál pouze jeden ligový zápas. Na podzim 2010 hostoval v FC Zenit Čáslav, na jaře 2011 v FC Hlučín. V červenci 2011 přestoupil do FK Viktoria Žižkov, tehdejšího nováčka nejvyšší soutěže. V sezoně 2011/12 s mužstvem sestoupil do 2. ligy.\n\nV zimním přestupovém období ročníku 2013/14 zamířil do FK Mladá Boleslav, kde podepsal kontrakt do léta 2016. V dresu Mladé Boleslavi debutoval pod trenérem Karlem Jarolímem v prvoligovém utkání 21. kola (24. 3. 2014) proti FK Teplice (výhra Boleslavi 1:0), nastoupil na hřiště v 83. minutě, kdy vystřídal Štěpána Koreše. S Boleslaví se představil ve 2. předkole Evropské ligy UEFA 2014/15 proti bosenskému týmu NK Široki Brijeg. V úvodním domácím střetnutí 17. července 2014 (výhra 2:1) šel na hřiště v 75. minutě a o minutu později připravil Michalu Ďurišovi vítězný gól.\n\nZačátkem září 2015 přestoupil do FC Slovan Liberec, kde se dohodl na kontraktu na tři roky. Opačným směrem zamířil fotbalista Jiří Fleišman. Do týmu si hráče přivedl trenér Jindřich Trpišovský, který ho trénoval na Žižkově. Za Slovan debutoval 12. 9. 2015 v utkání 6. kola nejvyšší soutěže proti 1. FC Slovácko (výhra Liberce 2:1), odehrál celé střetnutí.\n"}
{"id": "1013001", "url": "https://cs.wikipedia.org/wiki?curid=1013001", "title": "Leonard Adleman", "text": "Leonard Adleman\n\nLeonard Max Adleman (* 31. prosince 1945 San Francisco, Kalifornie, USA) je americký informatik a profesor informatiky a molekulární biologie. Společně s Ronaldem Rivestem a Adim Shamirem je autorem šifrovacího algoritmu RSA, za což dostali všichni tři Turingovu cenu za rok 2002. \n\nJe také průkopníkem výpočtu algoritmů pomocí DNA jako výpočetního systému. V 1994 jako první demonstroval řešení hledání Hamiltonovské kružnice v grafu obsahujícím sedm bodů. \n"}
{"id": "1013002", "url": "https://cs.wikipedia.org/wiki?curid=1013002", "title": "Gene Bertoncini", "text": "Gene Bertoncini\n\nGene Bertoncini (* 6. dubna 1937, New York) je americký jazzový kytarista. Narodil se do hudební rodiny (jeho otec byl kytarista a hráč na foukací harmoniku) a on sám začal hrát na kytaru ve svých sedmi letech. Studoval architekturu na University of Notre Dame a také jej vyučoval jazzový kytarista Johnny Smith. Bertoncini na počátku své kariéry spolupracoval například se zpěvačkou Carmen McRae. Během své kariéry vydal řadu alb pod svým jménem a spolupracoval s mnoha dalšími hudebníky, mezi které patří například Charles McPherson, Ahmad Jamal, Hubert Laws nebo Wayne Shorter. Rovněž se věnoval pedagogické činnosti.\n\n"}
{"id": "1013003", "url": "https://cs.wikipedia.org/wiki?curid=1013003", "title": "Richard Brauer", "text": "Richard Brauer\n\nRichard Dagobert Brauer (10. února 1901 Charlottenburg, Berlín, Německé císařství – 17. dubna 1977 Belmont, Massachusetts, USA) byl německý matematik žijící v USA. Pracoval zejména v oblastech abstraktní algebry a teorie čísel. Je také zakladatelem modulární teorie reprezentací. Je po něm pojmenováno velké množství matematických vět a konceptů.\n"}
{"id": "1013008", "url": "https://cs.wikipedia.org/wiki?curid=1013008", "title": "Richard Bellman", "text": "Richard Bellman\n\nRichard Ernest Bellman (26. srpna 1920 New York, USA – 19. března 1984 Los Angeles, Kalifornie, USA) byl americký aplikovaný matematik, známý především jako objevitel optimalizační metody známé jako dynamické programování. Zabýval se také matematickou teorií řízení. Společně s Lesterem Fordem je spoluobjevitelem tzv. Bellmanova-Fordova algoritmu pro výpočet nejkratší cesty v ohodnoceném grafu. Během svého života publikoval velké množství vědeckých článků. V roce 1970 obdržel Wienerovu cenu za aplikovanou matematiku.\n\n"}
{"id": "1013009", "url": "https://cs.wikipedia.org/wiki?curid=1013009", "title": "Mike Mainieri", "text": "Mike Mainieri\n\nMike Mainieri (* 4. července 1938, New York) je americký jazzový vibrafonista, hudební producent a skladatel. V roce 1982 založil skupinu Steps Ahead, se kterou v následujících letech nahrál několik alb. Během své kariéry spolupracoval s mnoha dalšími hudebníky, mezi které patří například Pat Martino, Paul Simon, Urbie Green, Kenny Burrell nebo skupina Dire Straits. Od roku 1993 je jeho manželkou harfenistka a zpěvačka Dee Carstensen.\n\n"}
{"id": "1013010", "url": "https://cs.wikipedia.org/wiki?curid=1013010", "title": "Richard Courant", "text": "Richard Courant\n\nRichard Courant (8. ledna 1888 Lubliniec, Německé císařství – 27. ledna 1972 New York, USA) byl německý matematik. Je známý především díky práci v oblastech aplikované matematiky, matematické fyziky a numerické matematiky. Zde položil matematické základy metody konečných prvků, která se využívá při numerickém řešení parciálních diferenciálních rovnic.\n"}
{"id": "1013011", "url": "https://cs.wikipedia.org/wiki?curid=1013011", "title": "Tom Daley", "text": "Tom Daley\n\nThomas Robert „Tom“ Daley (* 21. května 1994 Plymouth, Velká Británie) je anglický skokan do vody, mistr světa ve skoku z 10metrové věže a bronzový olympionik z Letních olympijských her 2012 v Londýně i z Letních olympijských her 2016 v Rio de Janeiru.\n\nNarodil se v Plymouthu rodičům Robertovi a Debře Daleyovým. Otec v roce 2011 zemřel ve věku 40 let na rakovinu.\n\nPo svých sportovních úspěších se stal od začátku roku 2013 i tváří televizní obrazovky v pořadu \"Splash!\" televize ITV, v němž mentoroval celebrity v jejich skocích do vody. Dalším jeho pořadem byla šestidílná minisérie \"Tom Daley Goes Global\", v níž s kamarádkou Sophie cestoval s batohem po Thajsku, Japonsku, Maroku či Austrálii, vysílaná na ITV2 na jaře 2014. Při natáčení pořadu překonal rekord ve skoku z 357 stop (asi 109 metrů) vysokého útesu s 12 salty.\n\nJe otevřený gay, v prosinci 2013 provedl svůj veřejný coming out prostřednictvím videa na YouTube, v němž oznámil, že je ve vztahu s mužem. Jeho manželem je americký scenárista Dustin Lance Black, s nímž v březnu 2015 oslavil druhé výročí vztahu. Na podzim téhož roku pár ohlásil v tradiční rubrice deníku \"the Times\" své zasnoubení. V květnu 2017 se konala jejich svatba. Koncem června 2018 manželé oznámili, že jim náhradní matka z USA porodila syna, pojmenovaného po Daleyho zesnulém otci Robert Ray.\n\nČtenáři britského gay magazínu \"Attitude\" zvolili Daleyho v letech 2013 a 2014 nejvíc sexy mužem roku.\n\n"}
{"id": "1013012", "url": "https://cs.wikipedia.org/wiki?curid=1013012", "title": "Augustin Košař", "text": "Augustin Košař\n\nAugustin Košař (* 10. srpna 1955 v Gottwaldově) je bývalý československý fotbalový záložník.\n\nZlínský rodák a odchovanec posílil zbrojováckou zálohu po mistrovské sezoně. V roce 1979/80 téměř ukončil jeho kariéru likvidační zákrok slávistického Petera Herdy, který mu nadvakrát zlomil nohu. Po roční pauze se ještě pokusil o návrat do vrcholového fotbalu, ale do bývalé formy se už nedostal. V roce 1982 odešel do divizních Slušovic. Asi nejlepší utkání kariéry sehrál na hřišti Dózsy Újpest v Poháru mistrů evropských zemí, v němž připravil Kroupovi gól na konečných 2:0.<br>\n\nV československé lize hrál za Zbrojovku Brno, nastoupil za ni v 25 prvoligových utkáních, jednou skóroval. V evropských pohárech si za Zbrojovku Brno připsal 4 starty v PMEZ 1978/79.\n\n"}
{"id": "1013015", "url": "https://cs.wikipedia.org/wiki?curid=1013015", "title": "Natalie Dessayová", "text": "Natalie Dessayová\n\nNatalie Dessayová, nepřechýleně Natalie Dessay, roz. Nathalie Dessaix (* 19. dubna 1965 Lyon) je francouzská pěvkyně. Až do roku 2013 vynikala na operních scénách, jako koloraturní sopranistka, poté se ale rozhodla věnovat chansonu.\n\nNarodila se v Lyonu, ale vyrostla v Bordeaux. Chtěla se stát baletkou a později herečkou, ale sen vystupovat na scéně si splnila po studiích zpěvu na konzervatoři v Bordeaux. Krátce působila ve sboru opery v Toulouse, než se začala prosazovat jako sólistka. Získala druhou cenu na francouzské soutěži Councours des Voix nouvelles v roce 1989 a hlavní cenu na Mezinárodní Mozartově soutěži ve Vídeňské státní opeře v roce 1991. Tím začala její mezinárodní kariéra, během které vystupovala na všech největších světových scénách, včetně Metropolitní opery v New Yorku, La Scaly v Miláně nebo Pařížské opery, stálé angažmá měla ve Vídni. \n\nOd roku 2002 do roku 2005 přerušila kariéru ze zdravotních důvodů, v té době dvakrát podstoupila operaci hlasivek kvůli odstranění cyst. V té době přehodnotila svůj přístup ke zpívání i pozměnila pěveckou techniku. Po návratu se znovu zařadila na světovou špičku a vytvořila další významné kreace. Zatímco na začátku své dráhy se na scéně setkala např. s Plácidem Domingem, později to byli kupř. Rolando Villazón nebo Jonas Kaufman.\n\nV roce 2013 v rozhovoru pro deník \"Le Figaro \"potvrdila, že ukončí kariéru operní pěvkyně a bude se věnovat chansonu. Její poslední operní rolí byla Manon ve stejnojmenné opeře Jula Masseneta. Dále často spolupracuje se skladatelem Michelem Legrandem.\n\nV repertoáru měla např. role Violetty v \"La traviatě\", titulního partu v \"Lucii z Lammermooru\", Marie v \"Dceři pluku\", Aminy v \"Náměsíčné\", Paminy v \"Kouzelné flétně\", Manon, Julie ad. Vystupovala ale také v rolích oper přelomu 19. a 20. století nebo ještě pozdnějších (např. v operách Richarda Strausse \"Arabella\" nebo \"Mlčenlivá žena\", v Debussyho \"Péleovi a Mélisandě\" nebo ve Stravinského \"Slavíkovi\"), na druhou stranu vynikala i v kompozicích Bachových nebo Händelových.\n\nNahrála recitálové album \"Vocalise\", za které získala cenu Classique d'Or společnosti RTL. Nahraná jsou její ztvárnění postavy Lucie di Lammermoor, a to jak ve francouzském, tak italském jazyce. Dvojalba \"Le Miracle d'une voix\" z roku 2006 se prodalo více než 250 tisíc kopií.\n\nJejí vystoupení byla kladně hodnocena zejména pro její dramatické nadání a inteligenci. V roce 2008 získala Cenu Laurence Oliviera za vynikající úspěchy v opeře, a to za několik vystoupení v titulní roli v \"Lucii di Lammermoor \"na scéně londýnské Královské opery. V dubnu 2010 obdržela čestný titul rakouské komorní pěvkyně. V červenci 2011 se stala rytířkou Řádu čestné legie.\n\nPísmeno „h“ ze svého křestního jména vynechala podle herečky Natalie Woodové, psaní příjmení si zjednodušila na střední škole.\n\nJe vdaná za barytonistu Laurenta Naouriho a mají dvě děti. Kvůli sňatku s Naourim konvertovala k judaismu. Žijí na předměstí Paříže. \n"}
{"id": "1013016", "url": "https://cs.wikipedia.org/wiki?curid=1013016", "title": "Vasilis Bolobocis", "text": "Vasilis Bolobocis\n\nVasilis Bolobocis (* 22. ledna 1953 v Brně) je bývalý československý fotbalový záložník s řeckými kořeny.\n\nV československé lize hrál za Zbrojovku Brno. Nastoupil v 1 ligovém utkání.\n\n"}
{"id": "1013017", "url": "https://cs.wikipedia.org/wiki?curid=1013017", "title": "Jan Klein (politik)", "text": "Jan Klein (politik)\n\nJan Klein (21. dubna 1870 Blučina – 1. ledna 1940 Blučina) byl předlitavský a československý zemědělec a politik, starosta Blučiny a v letech 1913 – 1918 poslanec Moravského zemského sněmu.\n\nPocházel ze staré blučinské rolnické rodiny. Narodil se jako syn pololáníka Josefa Kleina a jeho ženy Antoníny, rovněž blučinského pololáníka Jana Demala. Vzal si 19. května 1897 Emilii Flodrovou, dceru dalšího pololáníka Josefa Flodra.\n\nV roce 1902 byl zvolen do obecního výboru. Po vyhraných obecních volbách se 20. května 1908 stal starostou Blučiny, kterým byl až do roku 1911. K roku 1909 vykonával rovněž funkci pokladníka českých starostenských sborů pro okres Židlochovice. Angažoval se také v místním čtenářském spolku, předsedal dobytčí pojišťovně a Okresnímu silničnímu výboru. Spolu s dalšími osobnostmi českého veřejného života se zasloužil o regulaci Litavy a Dunávky. Za svoje zásluhy získal čestné občanství Hrušovan u Brna.\n\nV moravských zemských volbách 1913 se stal kandidátem Katolické strany národní na Moravě na místo poslance české části kurie venkovských obcí v obvodu tvořeném okresy Židlochovice a Pohořelice. Proti němu stál agrárník František Hlaváček, ale Klein zvítězil s asi 75 % hlasů. Nahradil tak dosavadního staročeského poslance Jana Kelbla, který nekandidoval.\n\nV roce 1915 odešel do války. Po ní znovu vykonával až do roku 1927 funkci starosty Blučiny. V obecních volbách v roce 1923 kandidoval za lidovce. V roce 1924 se stal členem místní školní rady. V obecních volbách 1927 kandidoval ze čtvrtého místa lidovecké kandidátky a znovu zasedl v místním zastupitelstvu, byl zvolen 1. náměstkem starosty. V zemských volbách 1928 kandidoval za lidovce také do zemského zastupitelstva, ale nebyl zvolen. Byl ale jmenován do okresního zastupitelstva.\n"}
{"id": "1013018", "url": "https://cs.wikipedia.org/wiki?curid=1013018", "title": "Gunter Hampel", "text": "Gunter Hampel\n\nGunter Hampel (* 31. srpna 1937, Göttingen) je německý jazzový hudebník − multiinstrumentalista hrající na vibrafon, saxofon, klarinet, flétnu a klavír. Po dokončení studia architektury zahájil v roce 1958 svou profesionální hudební kariéru. Během své kariéry spolupracoval s mnoha hudebníky, mezi které patří například Anthony Braxton, Marion Brown, Perry Robinson nebo Cecil Taylor. V roce 1969 založil hudební vydavatelství Birth Records. Jeho manželkou byla zpěvačka Jeanne Lee.\n\n"}
{"id": "1013023", "url": "https://cs.wikipedia.org/wiki?curid=1013023", "title": "Hal Galper", "text": "Hal Galper\n\nHal Galper (* 18. dubna 1938) je americký jazzový klavírista. Hře na klavír se učil již od dětství a v letech 1955 až 1958 studoval na Berklee College of Music. Své první album jako leader nazvané \"Wild Bird\" vydal v roce 1971. Během své kariéry spolupracoval s mnoha hudebníky, mezi které patří například Chet Baker, Cannonball Adderley, John Scofield, Sam Rivers, Nat Adderley a byl dlouholetým členem kapely saxofonisty Phila Woodse, ve které působil v letech 1980 až 1990. Rovněž se věnoval pedagogické činnosti.\n\n"}
{"id": "1013027", "url": "https://cs.wikipedia.org/wiki?curid=1013027", "title": "Sartana", "text": "Sartana\n\nSartana (ukrajinsky i rusky \"\") je sídlo městského typu v Doněcké oblasti na Ukrajině. Leží na břehu Kalmiusu ve vzdálenosti devadesáti kilometrů od Doněcka, správního střediska celé oblasti. Sama Sartana patří ze správního hlediska pod Mariupol, od jehož středu leží směrem na severovýchod, a v roce 2013 měla bezmála deset tisíc obyvatel.\n\nPrvní písemná zmínka o Sartaně pochází z roku 1780.\n\nV roce 1938 získala Sartana status sídla městského typu a zároveň byla přejmenována na \"Prymorske\" ('; rusky ' – \"Primorskoje\"). Zpět byla přejmenována v roce 1990.\n"}
{"id": "1013029", "url": "https://cs.wikipedia.org/wiki?curid=1013029", "title": "Mšice třešňová", "text": "Mšice třešňová\n\nMšice třešňová (\"Myzus cerasi\") je hmyz poškozující listy dřevin sáním. Mšice třešňová je řazena do čeledě mšicovití (Aphididae), řádu polokřídlí (Hemiptera).\n\nMYZUCE\n\nEvropa, Střední východ, Asie, Austrálie, Nový Zéland a Severní Amerika.\n\nDospělé samice jsou černě zbarveny, 2 mm velké.\n\n\nDeformace listů, krnění a deformace letorostů, opad listů. Plody jsou deformované. Medovice na listech.\n\nSnižování listové plochy a kvality plodů jabloně (deformace). Oslabení stromů, snížení sklizně. Mšice třešňová je vektorem virových chorob rostlin.\n\nMšice má několik generací během roku. Z vajíček se líhnou na jaře samice. V červnu dochází ke vzniku okřídlených jedinců. Populace poté migruje na sekundární hostitele. Na podzim se vracejí na primárního hostitele. Přezimují černě zbarvená vajíčka na třešních. \n\nLesy, parky, zahrady. Predátoři: slunéčka, střevlíci, dravé ploštice, zlatoočky, larvy pestřenek, pavouci a další. Během sání mohou mšice přenášet virové infekce.\n\nDoporučené přípravky:\n\n"}
{"id": "1013031", "url": "https://cs.wikipedia.org/wiki?curid=1013031", "title": "Josef Ristl", "text": "Josef Ristl\n\nJosef Ristl byl rakouský mlynář a politik, v letech 1878 – 1884 poslanec Moravského zemského sněmu.\n\nNarodil se do významné jihomoravské mlynářské rodiny, která vlastnila mlýn v Drnholci a také jeden z nejvýznamnějších velkomlýnů v Micmanicích. V moravských zemských volbách 1878 porazil v národně homogenním venkovském volebním obvodu tvořeném okresy Mikulov a Moravský Krumlov svého stranického kolegu Franze Esingera, když získal asi dvě třetiny všech hlasů. Ristla totiž Češi vnímali jako konzervativce – sliboval jim totiž zastupování i českých zájmů. Na sněmu nebyl příliš aktivní, zabýval se jen otázkou regulace Dyje a silnicemi. Přestože se dalších voleb v roce 1884 neúčastnil, jeden volič pro něj hlasoval.\n"}
{"id": "1013033", "url": "https://cs.wikipedia.org/wiki?curid=1013033", "title": "Velký Dvůr", "text": "Velký Dvůr\n\nVelký Dvůr (\"německy\" Grosshof) je osada, základní sídelní jednotka v evidenční části Pohořelice města Pohořelice v okrese Brno-venkov. K názvu Velký Dvůr a zároveň k základní sídelní jednotce je přiřazeno 61 čísel popisných. Jádrem osady je velký hospodářský dvůr čp. 131 ve tvaru čtverce o stranách dlouhých necelých 100 metrů, stojící při jezu na Hornoleském náhonu. Kolem něj se nachází několik ulic a obytných domů i hospodářských objektů. V jihovýchodní části osady stojí lovecký zámeček Leopoldsruhe z roku 1743, chráněný jako kulturní památka. Od roku 2001 je využíván pro sociálně-charitativní účely.\n\nK Velkému Dvoru je adresou řazen též památkově chráněný Hornoleský neboli Hildegardin dvůr (Hildegardhof), čp. 223, nacházející se asi 2 kilometry jihovýchodně, s blízkým domem čp. 1605, nedaleko jižně od Velkého Dvora Mariánský Dvůr (Marienhof) čp. 219 se skupinou tří dvojdomů a autobusovou zastávkou a ještě jižněji dvůr Vilémov, rovněž se skupinou domů (celkem 7 čísel popisných) a zastávkou. Jižně a západně od osady je soustava velkých rybníků napájených z řeky Jihlavy. Západně od osady se nachází komplex rybníků, tvořený Starým rybníkem, rybníky Horní u dubu a Dolní u dubu a soustavou sádek. Za vsí se Hornoleský náhon vlévá do Mlýnského náhonu.\n\nVilém z Pernštejna po sloučení židlochovického a pohořelického statku koupil mezi léty 1517 až 1521 jižně od Pohořelic samoty „Narwitz“, „Niemtschitz“, „Borovska“, „Presersko“, „Klösterle“, které tvořily základ pozdějšího Velkého Dvora. Po Pernštejnech se držiteli panství stali páni ze Zástřizl, po nich Žerotínové, dále Valdštejnové a Paarové, roku 1715 Filip Ludvík, hrabě Sinzendorf, který po své smrti 1742 zanechal statek zadlužený. Ten jeho dědicové nakonec roku 1743 prodali Leopoldu hraběti z Dietrichštejna (1703-1773) za 1 100 000 rýnských zlatých. Ve Velkém Dvoře, bohatém na divokou přírodu a vodní zdroje, nechal vystavět malý, lovecký zámek „Leopoldsruhe”.\n\nPoslednímu majiteli velkostatku Židlochovice-Pohořelice Bedřichu Rakousko-Těšínskému byl majetek po první světové válce podle mírové smlouvy v St. Germain-en-Laye zestátněn a přešel v roce 1924 do státní správní organizace Československých státních lesů a statků. Z Velkého dvora bylo za 1. pozemkové reformy rozparcelováno 26 ha, pachtovním a kolonizačním družstvům v Brně přiděleno 45 ha a v Jihlavě 46 ha. Lovecký zámeček Leopoldsruhe jako součást státního statku byl využíván k bydlení českých zaměstnanců na zestátněném Velkém Dvoře.\n\nZa druhé světové války byla na Velký dvůr dosazena vnucená správa a v roce 1945 připadl opět pod Československé státní lesy a statky a v roce 1949 pod Československé státní statky, kdy zde bylo otevřeno také Ústřední učiliště Čs. státních statků pro dělnické kádry. K 1. lednu 1953 byl zřízen Výzkumný ústav travopolní soustavy v Pohořelicích, který vznikl na základě vládního usnesení о zemědělské vědě a výzkumu z roku 1952 zrušením bývalého Výzkumného ústavu pro šlechtění a hospodaření vodou v zemědělství v Pohořelicích. К ústavu patřilo účelové hospodářství Velký Dvůr a Nová Ves. \n\nVýzkumný ústav krmivářský v Brně (1952-1959) byl zřízen na návrh předsednictva ÚV KSČ ze dne 4. a 5. února 1952 a na základě vládního usnesení o zvelebování živočišné výroby ze dne 11. března 1952. Svou činnost zahájil 1. března 1953 jako samostatná organizační vědeckovýzkumná jednotka Československé akademie zemědělských věd v Brně. Z rozhodnutí předsednictva Československé akademie zemědělských věd ze dne 3. února 1959 bylo sídlo ústavu přeneseno do Pohořelic a ústav byl sloučen s Výzkumným ústavem travopolní soustavy v Pohořelicích do Výzkumného ústavu krmivářského v Pohořelicích (1959-1969).\n\nPokusná hospodářství Výzkumného ústavu krmivářského v Pohořelicích tvořila nedílný celek, složený z objektů: 1. účelové hospodářství Velký Dvůr s Mariánským Dvorem (tehdy Mariánov) a Nová Ves s Hornoleským Dvorem (tehdy Horní Les) – v kukuřičné výrobní oblasti, 2. Od roku 1954 účelové hospodářství Troubsko, včetně farem Kývalky a Omic – v řepařské výrobní oblasti. Celková výměra těchto objektů činila 1 692 ha zemědělské půdy, z toho 1 597 ha orné půdy. V roce 1969 byly vyčleněny účelové objekty Velký Dvůr a Nová Ves o výměře 1200 ha ke Státnímu statku Pohořelice a Výzkumný ústav převzal náhradou hospodářství bývalého JZD Pohořelice o výměře 448 ha orné půdy, ze kterého vybudoval nový účelový objekt na Vídeňské ulici „Výzkumný ústav výživy zvířat v Pohořelicích” (1969-1996).\nZ Velkého Dvora pocházel Karl Beurle, advokát v Linci a poslanec Hornorakouského sněmu a Říšské rady. V 19. století zde byla sušárna židlochovického cukrovaru.\n\nOd roku 1895 vede kolem Velkého Dvora železniční trať, která zde má zastávku Velký Dvůr. Do prosince 2008, kdy byla na trati ukončena pravidelná veřejná osobní doprava, nesla označení 253. V roce 2012 byla překategorizovaná z regionální dráhy na vlečku.\n\nSeverním okrajem Velkého Dvora vede východozápadním směrem souběžně s železniční tratí silnice II/381, západně od Velkého Dvora vede severojižním směrem silnice I/52, na kterou se zde mimoúrovňově napojuje silnice I/53 a o něco jižněji do ní úrovňově zaúsťují silnice 381 a 395 a sama zde přechází z rychlostního úseku do běžného.\n\nV osadě se na silnici 381 nachází autobusová zastávka \"Pohořelice, Velký Dvůr\", o něco východněji zastávka \"Pohořelice, Velký Dvůr, sádky\" a naopak západně zastávka \"Pohořelice, Velký Dvůr, rozc.\", směrem k Nové Vsi pak zastávky \"Pohořelice, Mariánský dvůr\" a \"Pohořelice, Vilémov\". Zastávky jsou obsluhovány řadou linek několika různých dopravců – ČSAD Hodonín, TREDOS, BORS Břeclav, na rozcestí též ČSAD Tišnov a Znojemská dopravní společnost - PSOTA.\n"}
{"id": "1013037", "url": "https://cs.wikipedia.org/wiki?curid=1013037", "title": "Efektivnost algoritmu", "text": "Efektivnost algoritmu\n\nEfektivnost algoritmu je vlastnost algoritmu spočívající v tom, že algoritmus řeší problém v co nejkratším čase nebo s co nejmenšími nároky na prostředky. Je snahou efektivnost algoritmu co nejvíce zvyšovat.\n\nDoba běhu programu nezávisí pouze na použitém algoritmu, ale také na prostředí nebo na vstupních datech. Efektivnost může ovlivňovat použitý programovací jazyk, operační systém, hardware a další. Dalším činitelem je struktura a množství zpracovávaných dat.\n\nEfektivnost algoritmů studuje teorie složitosti.\n\nV teorii vyčíslitelnosti se termín \"efektivnost\" používá ve zcela odlišném významu efektivní vyčíslitelnost, tj. možnost realizace příslušné úlohy (vyčíslení funkce) pomocí algoritmu. Podle Churchovy teze jsou efektivně vyčíslitelné právě rekurzivní funkce.\n"}
{"id": "1013039", "url": "https://cs.wikipedia.org/wiki?curid=1013039", "title": "Josif Michailidis", "text": "Josif Michailidis\n\nJosif Michailidis (* 15. října 1947) je bývalý československý fotbalový záložník řeckého původu.\n\nV československé lize hrál za Zbrojovku Brno (tehdy Spartak ZJŠ Brno), nastoupil za ni ve 3 prvoligových utkáních, neskóroval. Dále hrál v Jablonci, odkud se na konci roku 1969 vrátil do Řecka, kde hrál za Aris Soluň, s nímž vyhrál řecký pohár v sezoně 1969/70.\n\n"}
{"id": "1013041", "url": "https://cs.wikipedia.org/wiki?curid=1013041", "title": "Teorie velkého třesku (1. řada)", "text": "Teorie velkého třesku (1. řada)\n\nPrvní řada amerického sitcomu Teorie velkého třesku je úvodní řada tohoto seriálu. Řada byla vysílána na americké televizní stanici CBS od 24. září 2007 do 19. května 2008 a má celkem 17 dílů. V Česku měl seriál premiéru na stanici Prima Cool 7. dubna 2009.\n\n\n<onlyinclude></onlyinclude>\n"}
{"id": "1013042", "url": "https://cs.wikipedia.org/wiki?curid=1013042", "title": "Kaplička", "text": "Kaplička\n\nKaplička může být:\n\n\n\n\n"}
{"id": "1013048", "url": "https://cs.wikipedia.org/wiki?curid=1013048", "title": "Teorie velkého třesku (2. řada)", "text": "Teorie velkého třesku (2. řada)\n\nDruhá řada amerického sitcomu Teorie velkého třesku je pokračování první řady tohoto seriálu. Řada byla vysílána na americké televizní stanici CBS od 22. září 2008 do 11. května 2009. Má celkem 23 dílů. V Česku byla řada vysílána na stanici Prima Cool od 21. října 2010 do 30. listopadu 2010.\n\n\n<onlyinclude></onlyinclude>\n"}
{"id": "1013049", "url": "https://cs.wikipedia.org/wiki?curid=1013049", "title": "Kostel svaté Markéty (Loukov)", "text": "Kostel svaté Markéty (Loukov)\n\nKostel svaté Markéty v Loukově na Vysočině patří do skupiny tří tzv. podlipnických kostelů. V roce 1941 v něm byly objeveny středověké nástěnné malby poměrně vysoké umělecké úrovně. Od roku 1958 je kostel chráněn jako kulturní památka České republiky. \n\nO oživení a opravy všech tří podlipnických svatostánků usiluje sdružení \"Přátelé podlipnických kostelů\". \n\nPoprvé je kostel zmiňován v rejstřících papežských desátků z roku 1352. Čtvercová věž k němu byla přistavěna až ve druhé polovině 17. století.\n\nV roce 1941 byla v lodi, presbytáři i sakristii objevena řada středověkých nástěnných maleb. Podle posledních poznatků by měly pocházet z posledního desetiletí 14. století.\nNa severní stěně lodi je možné vidět obraz sv. Matěje, dále sv. Kryštofa a fragment s námětem Oplakávání Krista. Východní stěna lodi je pokryta několika pásy obrazů s výjevy Ukřižování, Poslední večeře Páně, Piety a Oběti Kaina a Ábela. Na protější straně lodi se nachází výjev Umučení deseti tisíc rytířů a Boj sv. Jiří s drakem. Na severní stěně presbytáře se nalézá Bolestný Kristus s nástroji mučení Arma Christi. Dále se zachovaly malby zpodobňující scény ze života sv. Markéty.\n\nKostel byl opravován za druhé světové války, znovu v roce 2009.\n\nLoukov tvořil ve středověku samostatný malý statek, jehož majitelé byli zároveň i patrony kostela. Prvně se s kostelem sv. Markéty setkáváme v roce 1352, kdy je v rejstřících papežských desátků zmíněna i dnes již zaniklá ves Loukov. Kostel patřil mezi farní kostely odvádějící desátky v relativně malé výši, totiž pouze 6 grošů ročně.\n\nMajitelé Loukova byli i patrony kostela a k němu vykonávali podací právo. Roku 1355 podávala ke kostelu paní Dobroslava, vdova po zesnulém Načkovi z Lúkého, roku 1356 zřejmě táž majitelka, uváděná však jako Vratna, vdova po Načkovi z Lúkého, a roku 1371 znovu Vratna, vdova po Načkovi z Lúkova, tentokrát však spolu se svými syny Mikulášem, Načkem a Lvem. V roce 1380 již ke kostelu podával Mikuláš z Lúké a roku 1396 Naček z Lúkého. \n\nRoku 1397 je v souvislosti s darem pro loukovský kostel uváděn opět Naček z Lúkého spolu se svým nevlastním synem Václavem, jenž byl v pramenech jakožto Václav z Lúkého zmiňován už roku 1391. Roku 1399 ke kostelu podával Naček z Lúkého spolu s Matějem z Lúkého, roku 1401 sám Naček z Lúkého, roku 1404 Naček z Lúkého se Lvem z Lúkého a roku 1407 Lev (Léva) z Lúkého. Léva z Lúkého, syn Mikšův, je zmiňován i k roku 1406 v souvislosti s darem platu loukovskému kostelu, jehož část měla sloužit opravám kostela, a poté v roce 1414, kdy koupil panství Věž, Veselí a část Světlé, i v roce 1415. \n\nPo Bílé hoře přestal být loukovský kostel (stejně jako i kostely v Dolním Městě a v Řečici) sídlem farností a spolu s lipnickým kostelem se stal filiálním kostelem, patřícím k farnosti ve Světlé nad Sázavou. Po obnovení farnosti v Lipnici, k čemuž došlo zřejmě roku 1694, se pak všechny tři kostely staly filiálkami lipnického farního kostela, jimiž zůstaly dodnes.\n\nZatímco tedy církevně-správně tvoří „podlipnické kostely“ od třicetileté války jednu skupinu, jinak tomu bylo s jejich pozemkovými vrchnostmi. Při konfiskaci trčkovského majetku byly totiž Řečice a Loukov připojeny k chotěbořskému panství, patřícímu Rašínům z Rýzmburka a později Kinským, Až někdy po roce 1714 byly Loukov a Řečice odděleny od Chotěboře a roku 1724 byly připojeny k lipnickému panství, od něhož však byly roku 1741 opět odděleny a staly se součástí nově vzniklého statku loukovského, patřícího sklářské rodině Adlerů. Teprve v roce 1763 poslední majitelka Loukova z rodu Adlerů prodala loukovský statek hraběti Palmovi, majiteli lipnického panství, a od tohoto roku měly opět všechny tři kostely téhož patrona.\n\nZ barokní doby se nedochovaly takřka žádné písemné prameny týkající se přímo stavebního vývoje „podlipnických kostelů“. Ani nejstarší dochovaný inventář všech tří kostelů, pocházející z roku 1719, nepřináší žádné informace o jejich stavební podobě. Roku 1739 byl pořízen nový zvon na loukovskou kostelní věž.\n\nKostelní účty pro všechny tři kostely se dochovaly až pro období od roku 1774 (s přestávkou v letech 1797–1812) a nezmiňují se o nějakých zásadních stavebních změnách. Na loukovském kostele se roku 1781 pokrývalo šindelem, roku 1791 v něm tesař Myška opravil staré a zhotovil nové lavice a roku 1796 byly opraveny varhany. Ani v následujícím století nebyly prováděny opravy většího rozsahu. \n\nO loukovském kostele inventář z roku 1838 říká, že stojí „poblíž emfyteutického, pod loukovskou sklářskou hutí ležícího poplužního dvora, zvaného Loukov“, je postaven z kamene v maltě, je kryt šindelem a je opatřen pěti okny a – včetně sakristie – třemi dveřmi. V kostele jsou tři oltáře, totiž hlavní sv. Markéty, pravý sv. Kateřiny a levý sv. Barbory, dále dřevěná kazatelna, dvanáct lavic a zpovědnice v sakristii. Varhany jsou lokalizovány „na kůru, ke kterému vedou ze hřbitova vlastní schody“; jde vlastně o pozitiv s malým pedálem a čtyřmi mutacemi. Na kůru jsou rovněž dvě lavice. Věž je součástí kostela a nacházejí se v ní dva zvony; kromě toho je tu o ní uvedeno, že „vedle ní je umístěn vchod na kůr“. Krátce po sepsání tohoto inventáře bylo v prosinci roku 1838 vydáno guberniální nařízení, podle něhož Martin Fitz v letech 1840–1841 postavil v areálu loukovského kostela márnici a hřbitovní zeď.\n\nZ let 1848–1856 pocházejí zmínky o opravách všech tří kostelů, o kterých však jinak nic bližšího nevíme, pouze z pozdějšího pramene se dovídáme, že roku 1852 byl do loukovského kostela pořízen skleněný lustr; je možné, že jej zhotovila blízká loukovská sklárna. Roku 1893 stavitel Hradecký ze Světlé nad Sázavou nově pokryl dolnoměstskou zvonici a zároveň provedl opravy na loukovském kostele. V loukovském kostele se pracovalo pak i roku 1912, kdy malíř z Meziklas namaloval festony na dřevěnou kruchtu.\n\nV roce 1914 stavitel a architekt ve Světlé nad Sázavou Emil Prückner provedl opravu všech tří kostelů, jejíž podstatnou část tvořily práce pokrývačské. Program opravy loukovského kostela vypracoval konzervátor památkové péče arch. Boža Dvořák, avšak nakonec byla i tato oprava provedena v mnohem menším rozsahu, než Dvořák navrhoval.\n\nNutnost dalekosáhlejší opravy všech tří kostelů, zvláště loukovského, byla vícekrát při­pomínána i ve dvacátých letech, ale k opravám stále nedocházelo a ani změna patrona v roce 1925 (místo Trautmannsdorffů se jím stal velkostatkář Josef Kolář) nepřinesla v tomto ohledu změnu k lepšímu, ba zřejmě spíše naopak. Loukovský kostel byl sice údajně opraven v roce 1928, kdy měla být pořízena také nová střecha, ale tyto práce, o kterých jinak nic bližšího nevíme, byly zřejmě nevelkého rozsahu. \n\nK dlouho požadované opravě všech tří kostelů došlo až za druhé světové války. Jejím inspirátorem a animátorem i projektantem byl bývalý konzervátor památkové péče arch. Boža Dvořák, jenž postupoval v dohodě se současným konzervátorem památkové péče, kterým byl královéhradecký prelát Hugo Doskočil, a jenž o ní zevrubně informoval Památkový úřad, jehož instrukcemi se řídil. V roce 1941 byly v lodi, presbyteriu i sakristii objeveny středověké nástěnné malby poměrně vysoké umělecké úrovně. Nejnovější literatura je datuje do posledního desetiletí 14. století. Fresky v loukovském kostele odkryl v roce 1941 humpolecký malíř B. Šubrt.\n\nOpravné práce na celém kostele pokračovaly od roku 1941 až do roku 1944. Byl vytvořen nový strop a byla též provedena výměna starého šindele. Akad. malíř Miroslav Baše, Karel Stehlík a Eugen Weidlich restaurovali odkryté fresky. Během oprav tesař Tvrdý zřídil nový dřevěný kazetový strop podle vzoru starého sešlého a pokryl střechu kostela šindelem, humpolecký řezbář Drahozal opravil hlavní oltář, akad. malíř a sochař Miloslav Baše spolu s Karlem Stehlíkem a Eugenem Weidlichem restaurovali odkryté fresky, Rudolf Šoula z Kejžlic dodal novou dlažbu, Taťána Hošková, Věra Nováková a Karel Stehlík zhotovili novou křížovou cestu na skic podle vzoru křížové cesty v řečickém kostele a truhlář František Michálek udělal nový oltářní stůl a lavice a opravil dřevěnou kruchtu (spolu s lipnickým malířem J. Stojanem) a kazatelnu.\n\nRozsáhlé rekonstrukce kostela (šindelová střecha, omítky…) proběhly v roce 2009 díky „Sdružení přátel podlipnických kostelů“.\n\nBohoslužby se v kostele konají v pondělí v 15.30.\n\n\n"}
{"id": "1013060", "url": "https://cs.wikipedia.org/wiki?curid=1013060", "title": "Teorie velkého třesku (3. řada)", "text": "Teorie velkého třesku (3. řada)\n\nTřetí řada amerického sitcomu Teorie velkého třesku je pokračování druhé řady tohoto seriálu. Řada byla vysílána na americké televizní stanici CBS od 21. září 2009 do 24. května 2010. Má celkem 23 dílů. V Česku byla řada vysílána na stanici Prima Cool od 1. prosince 2010 do 10. ledna 2011.\n\n\n<onlyinclude></onlyinclude>\n"}
{"id": "1013062", "url": "https://cs.wikipedia.org/wiki?curid=1013062", "title": "Kostel Nejsvětější Trojice (Valašské Meziříčí)", "text": "Kostel Nejsvětější Trojice (Valašské Meziříčí)\n\nKostel Nejsvětější Trojice je polodřevěná jednolodní církevní stavba, postavená asi v druhé polovině 16. století jako hřbitovní kostel za hradbami Valašského Meziříčí na jeho horním předměstí. K liturgickým účelům sloužil až do 50. let 20. století. V současnosti se v něm nachází lapidárium Trojice, spravované Muzeem regionu Valašsko. Je chráněn jako kulturní památka České republiky.\n\nKostel Nejsvětější Trojice je jednolodní polodřevěná stavba, kterou tvoří zděné polygonálně ukončené kněžiště s kaplí sv. Kříže a sakristií a roubená loď s venkovním ochozem. Zaklenuta je pouze jižní kaple (současný vstup do lapidária). Zbytek kostela má rovný trámový strop. Kostel je zastřešen valbovou šindelovou střechou se sanktusovou věžičkou.\n\nNejstarší dochovanou částí kostela je zděný presbytář z 16. století. Z hlediska slohového je na něm patrné doznívání pozdní gotiky (polygonální závěr kněžiště), typické pro českou sakrální architekturu 16. století. Kolem roku 1698 byla ke kněžišti připojena jižní kaple sv. Kříže. V roce 1754 pak byla k severní stěně přistavěna sakristie a na západě postavena dřevěná hlavní loď s venkovním loubím.\n\nNejstarší zmínka o kostele pochází z roku 1605 z předměstské purkrechtní knihy, která se vztahuje k fundaci trojičního oltáře. Původně sloužil jako hřbitovní kostel města Meziříčí a okolních vsí. Nejstarší dochovanou funerální památkou kostela je kamenný náhrobník dcery biskupského mana Jana Žernovského ze Žernovic roku 1584. V době baroka se uvažovalo o založení kláštera piaristů, později trinitářů, v jeho sousedství. Od roku 1693 byl i poutním kostelem. Tradice svatotrojických poutí se udržela až do počátku 20. století.\n\nPočátkem 90. let 19. století byl zchátralý kostel důkladně opraven, ale záhy roku 1898 vyhořel. Na začátku 20. století se uvažovalo o jeho zbourání, v diskusi ale nakonec zvítězili stoupenci jeho zachování, kteří zdůrazňovali především jeho domnělý lidový původ a malebnost. Kostel pak byl určen pro bohoslužby nedalekého gymnázia. Roku 1919 byl hřbitov kolem kostela zrušen a během dvacátých let přeměněn na park.\nSvou církevní funkci kostel ztratil v 50. letech 20. století. Roku 1963 byl odsvěcený kostel Okresním národním výborem Vsetín předán do užívání Městskému národnímu výboru ve Valašském Meziříčí a od roku 1968 jej spravovalo Valašské muzeum v přírodě. V té době byla dřevěná kazatelna přemístěna do rožnovského skanzenu. V roce 1971 převzal kostel do své správy Vlastivědný ústav Vsetín, který plánoval kostel přeměnit na městské lapidárium a výstavní a koncertní síň. Přilehlý park měl být upraven na hřbitov nejvýzamnějších meziříčských rodáků. Po opravě a rekonstrukci byla v kostelíku mezi lety 1980–1996 zpřístupněna první expozice lapidária. Po rozsáhlé památkové obnově byla roku 2001 v budově kostela znovu otevřena expozice lapidária.\n\nKostelík dnes slouží jako lapidárium Trojice Muzea regionu Valašsko. Je zde umístěna expozice architektonické, sepulkrální a oltářní plastiky. Exponáty pocházejí z poloviny 16. až z počátku 20. století a provenienčně souvisí s místním prostředím. Vedle sbírkových předmětů Muzea regionu Valašsko a rožnovského skanzenu jsou v lapidáriu vystaveny předměty převzaté od města Valašského Meziříčí a od valašskomeziříčského a hošťálkovského římskokatolického farního úřadu. Vedle stálé expozice kostel občas hostí i krátkodobé výstavy.\n\nExpozice i budova kostela jsou přístupné pouze během léta.\n\n"}
{"id": "1013068", "url": "https://cs.wikipedia.org/wiki?curid=1013068", "title": "Santiago Ojeda", "text": "Santiago Ojeda\n\nSantiago Ojeda-Pérez, (* 29. srpen 1944 Gáldar - 3. březen 1997 Las Palmas , Španělsko) byl reprezentant Španělska v judu a sambu.\n\n\nŠpanělsko patří k tradičním judistickým zemím Evropy, ale až Ojeda ho na judistické mapě zviditelnil. S výkonností šel nahoru s blížícími se olympijskými hrami v Mnichově v roce 1972, ale samotný olympijský turnaj se mu nevydařil. V Evropě patřil k nejlepším judistům a v roce 1973 získal první zlatou evropskou medaili pro Španělsko. Na světovém poli však svojí pozici nepotvrzoval. Los k němu nebyl v tomto směru nakloněný. V roce 1976 se mu ještě podařilo kvalifikovat na olympijské hry, ale místo startu upřednostnil narození dcery. V té době se věnoval i příbuznému sportu samu, ve kterém získal několik cenných kovů. Zemřel předčasně v roce 1997 na následky mozkové příhody.\n\n\n"}
{"id": "1013069", "url": "https://cs.wikipedia.org/wiki?curid=1013069", "title": "United World Colleges", "text": "United World Colleges\n\nUnited World Colleges (zkráceně též UWC) je vzdělávací hnutí skládající se z 17 mezinárodních škol, národních komisí složených z více než 3000 dobrovolníků ve více než 155 zemích a krátkých vzdělávacích programů (tzv. short courses). Studenti jsou vybíráni z celého světa na základě zásluh a potenciálu. UWC nabízí různá stipendia, ale někteří ze studentů také za vzdělání platí.\n\nUWC mise: „\"vzdělání je nejlepším prostředkem ke sjednocování lidí, národů a kultur za cílem dosažení míru a trvale udržitelné budoucnosti světa\"“.\n\nNásledující školy jsou součástí hnutí UWC a u každé z nich je uvedený rok jejího založení.\n\n\nVzdělání na UWC školách představuje komplexní proces, který studentům nabízí možnost objevit a rozvinout svůj potenciál, a to v rozsahu intelektuálním, morálním, estetickém, emočním, sociálním, duševním a fyzickém.\nUWC mise leží ve středu studia a vychází z ní sedm zásad vzdělání na těchto školách:\nTěchto sedm zásad vzdělání na UWC školách bylo inspirováno Kurtem Hahnem.\nPro většinu studentů studium na UWC škole znamená dokončení dvou let středoškolského studia, během něhož se připraví ke složení celosvětově uznávané mezinárodní maturity IB (International Baccalaureate).\nIB klade důraz na kritické myšlení, zdokonalování vlastního tvůrčího psaní a mezioborové úvahy. Tento intenzivní program mimo jiné cílí na všeobecné vzdělání. Vyučované předměty jsou rozděleny do šesti skupin. Tyto skupiny jsou:\nStudenti jsou povinni si zvolit minimálně jeden předmět z každé z prvních pěti skupin předmětů. Šestou skupinu je možné nahradit za jakýkoliv jiný předmět z ostatních skupin. Standardně student absolvuje šest předmětů, z nichž tři si zvolí na standardní a tři na vyšší úrovni. Rozdíl mezi úrovněmi spočívá v hodinové dotaci (předmětům na vyšší úrovni je věnováno více času). Nabídka vyučovaných předmětů se může na různých UWC školách lišit podle možností dané školy.\n\nCílem IB není vychovat jen akademicky zdatné studenty, ale mladé lidi se zájmem o prostředí a svět, ve kterém žijí. Tyto schopnosti studenti mají možnost předvést v dalších třech stěžejních komponentech programu IB:\nČeská national committee zahájila svou činnost v roce 1999. Jejím hlavním posláním sdružení je vybírat studenty pro školy UWC a šířit ideály tohoto hnutí. Výběrové řízení je vyhlášeno většinou v půlce října a skládá se z několika kol. Důraz je kladen především na osobnost a zvídavý přístup k životu, vyspělost a intelektuální kvality uchazečů. Česká národní komise vysílá na školu UWC přibližně 4-6 českých studentů ročně a zprostředkovává stipendia, která číástečně či plně hradí jejich studium na UWC.\n\n"}
{"id": "1013070", "url": "https://cs.wikipedia.org/wiki?curid=1013070", "title": "Windows Phone 8.1", "text": "Windows Phone 8.1\n\nWindows Phone 8.1 (kódové označení \"Blue\", pro majitele telefonů Nokia je kódové označení \"Cyan)\" je název třetí (druhé) generace operačního systému řady Windows Phone, která byla vydána 14. dubna 2014. Stejně jako její předchůdci používá rozhraní Metro (resp. \"Modern UI\").\n\nZařízení s Windows Phone 7(.5/.8) nejsou kompatibilní s Windows Phone 8.1, ale telefony s Windows Phone 8 jsou kompatibilní s tímto operačním systémem.\n\nVšechna zařízení s Windows Phone 8 mohou získat aktualizaci od 15. července 2014, kdy byla oficiálně uvolněna, do té doby ji šlo získat pouze přes aplikaci Preview for Develoreps od Microsoftu. Aktualizace probíhá již standardně formou OTA (Over The Air).\n\n\n\n\nPro správný chod Windows Phone 8.1 byly stanoveny minimální požadavky. Microsoft ale slíbil, že Windows Phone 8.1 bude dostupný pro všechna zařízení s Windows Phone 8.\n\nMezi základní požadavky patří například několik (2,5) GB volného místa v telefonu, 512 MB RAM pro WVGA telefony, pro telefony s vyšším rozlišením potom 1 GB. Dvoujádrový procesor Qualcomm Snapdragon S4 nebo lepší. Dále je důležitý fotoaparát, GPS, světelný senzor a akcelerometr. Wi-Fi je samozřejmostí a ostatní parametry nejsou důležité.\n\nTelefony Nokia Lumia 630, 635 a 930, které byly představeny na konferenci Microsoft Build 2014 v San Franciscu, rovnou vlastní operační systém Windows Phone 8.1 a jejich další aktualizace tudíž není nutná.\n\nS kódovým označením Denim.\n"}
{"id": "1013071", "url": "https://cs.wikipedia.org/wiki?curid=1013071", "title": "Gastein Ladies 2014 – ženská dvouhra", "text": "Gastein Ladies 2014 – ženská dvouhra\n\nDo soutěže ženské dvouhry na tenisovém turnaji Gastein Ladies 2014 nastoupilo třicet dva hráček. Obhájkyní titulu byla rakouská hráčka Yvonne Meusburgerová, která ve druhém kole podlehla Jihoafričance Chanelle Scheepersové.\n\nSinglový titul si odvezla čtvrtá nasazená Němka Andrea Petkovicová poté, co ve finále zdolala americké překvapení turnaje Shelby Rogersovou, která postoupila z kvalifikace, ve dvou setech 6–3 a 6–3. Na okruhu WTA Tour si tak Petkovicová připsala čtvrtou turnajovou trofej v kariéře, a po charlestonském titulu, druhou v probíhající sezóně. V červenci 2009 získala v Bad Gasteinu premiérovvý turnajový triumf.\n\n\n"}
{"id": "1013074", "url": "https://cs.wikipedia.org/wiki?curid=1013074", "title": "BRD Bucharest Open 2014 – ženská dvouhra", "text": "BRD Bucharest Open 2014 – ženská dvouhra\n\nDo soutěže ženské dvouhry na tenisovém turnaji BRD Bucharest Open 2014 nastoupilo třicet dva hráček. Jednalo se o premiérový ročník bukurešťské události hrané na antukových dvorcích.\n\nRoli favoritky splnila rumunská světová trojka a nejvýše nasazená Simona Halepová poté, co ve finále zdolala italskou turnajovou dvojku Robertu Vinciovou hladce ve dvou setech 6–1 a 6–3. Na okruhu WTA Tour si tak Halepová připsala osmou turnajovou trofej kariéry, a po únorovém vítězství na Qatar Total Open, druhý titul v probíhající sezóně.\n\n\n"}
{"id": "1013075", "url": "https://cs.wikipedia.org/wiki?curid=1013075", "title": "Fulldome", "text": "Fulldome\n\nFulldome (technologie projekce) je označení pro způsob projekce filmů převážně v digitalizovaných planetáriích, která nesou novodobě označení „digitária“. Jedná se o systém cirkulární projekce obrazu.\n\nTato projekce se provádí na vnitřní půlkulovou plochu v rozsahu 360° na 90° tzn. jedné hemisféry. Tato hemisféra visí zavěšená nad publikem, nebo je v mírném náklonu. Divák (pozorovatel) sedí pod vnitřní polokoulí a dívá se kolmo vzhůru, nebo v nakloněné poloze sleduje projekci. Fulldome projekce má na rozdíl od plošné filmové projekce vtáhnout maximálně diváka do prostředí filmu. U fulldome projekce je klíčový pro vjem a tím imerzi dáváka parametr poloměru hemisféry a bodové rozlišení digitálního projektoru tzn. čím je větší hemisféra, tím je lepší použít vyšší rozlišení fulldome filmu. Fulldome filmy se prodo distribuují v několika rozlišeních dle požadavků digitária. Jde o filmové označení 1K (1024 x 1024 px), 2K (2048 x 2048px), 4K (4096 x 4096 px), 6K, 8K, 12K, 24K atp.\nPro projekci fulldome se může použít jen samotný obraz a to od statických snímků až po animace. Na rozdíl od klasické filmové produkce platí, že čím vyšší snímková frekvence, tak tím plynulejší obraz.\n\nPro fulldome projekci se nehodí snímkové frekvence typu kino projekce 24fps, PAL 25fps ale spíše 50 a 60 fps (neprokládaně). (L. Nitče, 2014) Dome film má i svou vyšší kategorii takzvanou cave projekci (360 film, spherical film), která pokrývá rozsah 360° na 180° tzn. celou kouli. (L. Nitče, 2014)\n\nDome projekce je novým druhem audiovizuální prezentace (obr. 1), která nachází uplatnění v oblasti vizualizací, virtuální reality a i filmovém průmyslu. Historie prezentace visuálního díla v kopuli, prostoru v architektuře, je spojena s moderní evropskou civilizací již od dob Římanů. Zde klenba a prostor pod ní vstupují do komunikace s divákem jako mediální prostor, který pro tehdejší architekty reprezentoval například nebeskou klenbu/vesmír. Šlo o druh mediálního prostoru, který měl určitou symboliku a který se umělci vždy snažili využít pro fascinaci davů, které stály pod tímto „plátnem“. To stejné prožívá člověk v těchto místech i dnes.(L. Nitče, 2014)\nTento způsob pořizování obrazu byl původně použit v oblasti stavebnictví a architektury (rybí oko). Pak byl využíván fotografy pro umělecký druh fotografie, ale širšího uplatnění nedošel. Teprve až s rozvojem digitalizace filmového materiálu byl použit v digitáriích pro projekci. První fulldome projekce byla zprovozněna roku 1983 v First Evans & Sutherland Digistar.\n\nV České republice se zabývá produkcí a distribucí tohoto druhu filmového formátu Fulldome Institut v Brně, který sdružuje odborníky na nová média z Masarykovy univerzity a Vysokého učení technického v Brně. (L. Nitče, 2014)\n\n"}
{"id": "1013076", "url": "https://cs.wikipedia.org/wiki?curid=1013076", "title": "Hall of Fame Tennis Championships 2014 – mužská dvouhra", "text": "Hall of Fame Tennis Championships 2014 – mužská dvouhra\n\nDo soutěže mužské dvouhry na tenisovém turnaji Hall of Fame Tennis Championships 2014 nastoupilo třicet dva hráčů. Dvojnásobným obhájcem titulu byl francouzský tenista Nicolas Mahut, který vypadl ve čtvrtfinále se Samuelem Grothem.\n\nSoutěž dvouhry vyhrál třetí nasazený Australan a bývalý první tenista světa Lleyton Hewitt, jenž ve finále zdolal chorvatskou turnajovou dvojku Iva Karloviće po dramatickém průběhu . Na okruhu ATP Tour tak Hewitt získal druhý triumf v probíhající sezóně, když v lednu zvítězi na Brisbane International 2014 a celkově vybojoval třicátou singlovou trofej kariéry.\n\n\n"}
{"id": "1013077", "url": "https://cs.wikipedia.org/wiki?curid=1013077", "title": "Swedish Open 2014 – mužská dvouhra", "text": "Swedish Open 2014 – mužská dvouhra\n\nDo soutěže mužské dvouhry na tenisovém turnaji Swedish Open 2014 nastoupilo dvacet osm hráčů. Dvojnásobným obhájcem titulu byl argentinský tenista Carlos Berlocq, který vypadl v semifinále se Joãem Sousou.\n\nSoutěž dvouhry vyhrál nenasazený uruguayský hráč Pablo Cuevas, jenž ve finále zdolal portugalskou turnajovou pětku Joãa Sousu hladce ve dvou sadách . Na okruhu ATP Tour si tak Cuevas připsal premiérový singlový titul.\n\nČtyři nejvýše nasazení hráči měli volný los do druhého kola.\n\n"}
{"id": "1013078", "url": "https://cs.wikipedia.org/wiki?curid=1013078", "title": "MercedesCup 2014 – mužská dvouhra", "text": "MercedesCup 2014 – mužská dvouhra\n\nDo soutěže mužské dvouhry na tenisovém turnaji MercedesCup 2014 nastoupilo dvacet osm hráčů. Dvojnásobným obhájcem titulu byl nejvýše nasazený Ital Fabio Fognini, který vypadl v semifinále s Bautistou.\n\nSoutěž dvouhry vyhrál třetí nasazený Španěl Roberto Bautista Agut, jenž ve finále zdolal českého tenistu Lukáše Rosola ve třech sadách . Na okruhu ATP Tour si Bautista připsal druhý singlový titul v probíhající sezóně i kariéře, když v červnu triumfoval na travnatém Topshelf Open. V následné klasifikaci žebříčku ATP z pondělí 14. července 2014 se poprvé v kariéře posunul do elitní dvacítky hráčů, když mu patřilo 18. místo.\n\nČtyři nejvýše nasazení hráči měli volný los do druhého kola.\n\n"}
{"id": "1013080", "url": "https://cs.wikipedia.org/wiki?curid=1013080", "title": "Zlatý věk komiksu", "text": "Zlatý věk komiksu\n\nZlatý věk komiksu je označení pro období historie amerického komiksu mezi lety 1930–1950, které charakterizoval rozmach vydávání komiksů jako samostatného média, přičemž se výrazně rozvinul superhrdinský komiks. V tomto období se formují první samostatná komiksová vydavatelství, jako například DC, Timely, Nedor, Fawcett aj.\nObdobí zlatého věku komiksu končí v 50. letech 20. století a k jeho konci přispěly i tyto faktory:\n"}
{"id": "1013083", "url": "https://cs.wikipedia.org/wiki?curid=1013083", "title": "Lukáš Hůlka", "text": "Lukáš Hůlka\n\nLukáš Hůlka (* 31. března 1995, Mladá Boleslav, ČR) je český fotbalový obránce a bývalý mládežnický reprezentant, hráč klubu FK Mladá Boleslav od léta 2017 na hostování v Bohemians 1905. Nastupuje na postu stopera.\n\nSvoji fotbalovou kariéru začal v FK Mladá Boleslav. V mládeži získal dva mistrovské tituly, konkrétně v roce 2013 s U19 a v roce 2015 s juniorkou. V průběhu jarní části sezony 2012/13 propracoval do seniorské kategorie.\n\nS Boleslaví se představil ve 2. předkole Evropské ligy UEFA 2014/15 proti bosenskému týmu NK Široki Brijeg. V úvodním domácím střetnutí 17. července 2014 (výhra 2:1) musel zastoupit distancovaného Jakuba Navrátila, kterému platil čtyři roky starý trest z evropských pohárů proti tureckému Beşiktaş JK. Hůlka odehrál kompletní utkání, přitom v 1. české lize neměl na kontě dosud jediný start. V nejvyšší soutěži debutoval v dresu Mladé Boleslavi 13. září 2014 v utkání proti FC Baník Ostrava (prohra 0:1), kde odehrál druhý poločas. Premiérovou branku v první lize zaznamenal 4. října 2014 proti FC Zbrojovka Brno, kde již v 7. minutě zvyšoval na průběžných 2:0. Vzhledem ke konečnému výsledku 5:1 šlo o vítězný gól. V říjnu 2015 uzavřel s Mladou Boleslaví nový kontrakt do léta 2019. Na podzim 2015 si poranil koleno a několik měsíců nebyl trenérům k dispozici.\n\nV únoru 2017 zamířil na půlroční hostování do týmu tehdejšího nováčka nejvyšší soutěže FC Hradec Králové. V Hradci se sešel s obráncem Romanem Polomem, se kterým působil v Mladé Boleslavi. V dresu Hradce odehrál 10 ligových zápasů a vstřelil jednu branku. V červnu 2017 se vrátil do Mladé Boleslavi.\n\nV červnu 2017 začal přípravu s pražským klubem Bohemians 1905, kam nakonec zamířil z FK Mladá Boleslav na hostování.\n\nAktuální k 14. únoru 2017\n\nLukáš Hůlka nastupoval za mládežnické reprezentační výběry do 16, 17, 18, 19 a 20. V roce 2016 odehrál jeden zápas za českou reprezentaci U21.\n\n"}
{"id": "1013084", "url": "https://cs.wikipedia.org/wiki?curid=1013084", "title": "Velyka Novosilka", "text": "Velyka Novosilka\n\nVelyka Novosilka (ukrajinsky '; rusky ' – \"Velikaja Novosjolka\") je sídlo městského typu v Doněcké oblasti na Ukrajině. Leží jižně od místa, kde se říčka Kašlahač zprava vlévá do řeky Mokryje Jaly (přítok Vovči), ve vzdálenosti devadesáti kilometrů na západ od Doněcka, správního střediska celé oblasti. V roce 2013 žilo ve Velyké Novosilce bezmála sedm tisíc obyvatel.\n\nSídlo založili v roce 1779 řečtí osadníci, kteří přišli z Krymu. Současné jméno má až od roku 1946, předtím se jmenovalo \"Velykyj Janisol\" (\"\").\n\nZa druhé světové války bylo město obsazeno od 10. října 1941 německou armádou a ve dnech 12.-13. září 1943 jej dobyla zpět Rudá armáda.\n\nOd roku 1965 je Velyka Novosilka sídlem městského typu.\n\n"}
{"id": "1013087", "url": "https://cs.wikipedia.org/wiki?curid=1013087", "title": "Džibilo Nižaradze", "text": "Džibilo Nižaradze\n\nDžibilo Nižaradze (: ჯიბილო ნიჟარაძე), (* duben 1946 Lentechi, Sovětský svaz – 1993 Tbilisi, Gruzie) byl reprezentant Sovětského svazu v judu a v sambu. \n\n\nŘadil se mezi klasické silové těžké váhy. Měl přes 120 kg a výbornou obranu. Japonci o něm prohlašovali, že zápasit s ním je jako bušit do zdi. Jeho doménou byly strhy joko-sutemi-waza. Do nabité olympijské nominace sovětské sborné se nikdy nevešel. Profesí byl policejní důstojník. Zemřel předčasně v roce 1993 ve věku 47 let \n\nnestartoval\n"}
{"id": "1013088", "url": "https://cs.wikipedia.org/wiki?curid=1013088", "title": "Baulové", "text": "Baulové\n\nBaulové, বাউল) jsou skupina mystických bardů především z bengálsky hovořících částí indického subkontinentu, jako jsou státy Západní Bengálsko a Tripura, údolí Barak na jihu státu Ásám a Bangladéš. Tvoří jak synkretickou náboženskou sektu, tak hudební tradici. Je to velice různorodá skupina s řadou sekt vyznávající zejména višnuistické tradice, jež byla posléze ovlivněna muslimským súfismem. Jejich hudba (\"Baul sangeet\") je speciální druh folkové hudby. Texty jsou výrazně ovlivněné hnutím Hindu-bhakti a filozofií Súfů. Zasahují hluboký smysl mysticismu, toužící po jednotě s věčností.\n\nBaulové písněmi vylévají ven své pocity, aniž se starají o podrobný zápis textů na papír. Jejich ústní tradice tak funguje již od nepaměti. Důležitá část jejich filozofie je Deha tatta, spiritualně odevzdaná tělu spiše než mysli. Baulové pátrají po božskosti v lidských bytích, uvnitř i kolem sebe. Zůstávají nedotknutelní a nezasaženi vášněmi života, kterých užívají. V očích Baulů jsme my všichni dar božské síly, tělo je chrám, a hudba je cestou propojení s touto silou.\n\nBaul není jen o zpěvu a tanci – je hlavně filosofií. Hudební kultura a životní styl Baulů nadchl vesnický život tak hluboce, že bengálský lid ochránil baulské praktikanty po mnoho staletí.\n\nNázev „Baul“ je spojován se třemi termíny:\n\nBaul může pocházet ze dvou odlišných prostředí, Hindu a Sufi (muslim), v obou případech bývají rebely proti ortodoxním praktikám a sociálním institucím. Důvod je ryze spirituální: neustále vyhledávají bytost zvanou „Adhar Manush“ (původního člověka), sídlící uvnitř každého lidského těla, a to prostřednictvím bláznivé lásky, tedy lásky překračující všechny hranice. Užívají poezie, tance a zpěvu jako nástroje k dosažení tohoto cíle.\n\nBaulové chodívali z vesnice do vesnice a zpívali a hráli pro lidi za dobrovolnou almužnu. Jejich jediný majetek bývaly šaty sešité z barevných kusů látek, stejně jako jejich písně a tajné tantrické rituály. Baulové jsou často nazýváni Baishnav tantrics - tantričtí sadhuové (svatí), kteří následují mírumilovnou cestu praktikovaní tantry boha Visnu.\n\nV roce 2005 byla baulská hudba zařazena na seznam Mistrovských děl ústního a nehmotného dědictví lidstva UNESCO.\n"}
{"id": "1013092", "url": "https://cs.wikipedia.org/wiki?curid=1013092", "title": "SV Grödig", "text": "SV Grödig\n\nSV Grödig (celým názvem Sportverein Grödig, sportovní klub Grödig) je rakouský sportovní a fotbalový klub sídlící ve městě Grödig. Byl založen roku 1948, datum založení je i v klubovém emblému. Hřištěm klubu je Untersberg-Arena s kapacitou 4 128 diváků. Klubové barvy jsou modrá a bílá.\n\nV sezoně 2012/13 se stal vítězem druhé rakouské ligy a poprvé v historii postoupil do 1. rakouské Bundesligy.\n\nSV Grödig se představil v Evropské lize UEFA 2014/15, kde byl vyřazen ve třetím předkole moldavským týmem FC Zimbru Chișinău.\n\n\n\"K 12. 6. 2014.\"\n\n"}
{"id": "1013097", "url": "https://cs.wikipedia.org/wiki?curid=1013097", "title": "Let Iran Air 655", "text": "Let Iran Air 655\n\nLet Iran Air 655 je pravidelný let íránských státních aerolinek spojující Teherán s Dubají. 3. července 1988 byl Airbus A300 (registrace EP-IBU), který jej obsluhoval, sestřelen v íránském vzdušném prostoru nad Perským zálivem americkým křižníkem USS \"Vincennes\", který si jej spletl s vojenským letounem chystajícím se k útoku na něj. Všichni na palubě letadla (274 cestujících a 16 členů posádky) zahynuli. \n\nIncident se odehrál více než 13 měsíců po leteckém úderu letectva Iráku na USS \"Stark\" dvěma raketami Exocet, při čemž zahynulo 37 Američanů a 21 jich bylo zraněno. Americká plavidla tak byla v dané oblasti ve vysoké bojové pohotovosti. \n\nZpočátku Spojené státy svou vinu popíraly, uváděly různé verze událostí a obviňovaly íránského pilota. Americký viceprezident George H. W. Bush veřejně prohlásil: „\"Nikdy se jménem USA neomluvím. ... Je mi jedno, jaká jsou fakta, já nejsem člověk, co se omlouvá za USA.\"“\n\nAby se Spojené státy vyhnuly rozsudku Mezinárodní soudního dvora v Haagu, kam případ předal Írán, v roce 1996 prohlásily sestřelení íránského letadla za omyl, vyjádřily lítost nad zmařenými životy a vyplatily rodinám pasažérů kompenzace, ale Íránu se za sestřelení nikdy oficiálně neomluvily, přestože jejich křižník při akci neoprávněně narušil íránské výsostné vody i vzdušný prostor. Íránské aerolinky se rozhodly, že let nezruší ani nepřejmenují, ale budou jej i nadále provozovat pod původním jménem na památku obětí.\n\nLoď vyslala průzkumný vrtulník k íránským hlídkovým člunům, které zahájily na vrtulník palbu, proto loď začala čluny pronásledovat a narušila íránské vody. Skutečnost, že americká loď narušila íránské výsostné vody, byla ve zprávě americké vyšetřovací komise zatajena a byla až později vypátrána investigativním novinářem.\n\nAmerická vyšetřovací komise došla k závěru, že k „sestřelení letadla Íránských aerolinií nedošlo v důsledku zanedbání ze strany amerického námořnictva.“ Kapitán podle komise „jednal vzhledem k dostupným informacím a časovému rámci obezřetně.“ Vyšetřovací komise dále uvedla, že Írán musí nést zodpovědnost za „rizika vyplývající z provozování osobní letecké dopravy v těsné blízkosti válečného konfliktu.“ \n\nZa sestřelení civilního letadla nebyl nikdo potrestán, naopak všichni členové posádky USS Vincennes byli vyznamenáni stuhou za bojové nasazení. Kapitán lodě byl vyznamenán Řádem záslužné legie (Legion of Merit), který je jedním z nejvyšších amerických vojenských vyznamenání. Koordinátor leteckého boje (\"air-warfare coordinator\") byl v roce 1990 vyznamenán \"Navy Commendation Medal\".\n"}
{"id": "1013099", "url": "https://cs.wikipedia.org/wiki?curid=1013099", "title": "Mistrovství světa v judu 1975 – muži – lehká váha (-63kg)", "text": "Mistrovství světa v judu 1975 – muži – lehká váha (-63kg)\n\nZápasy v judu na IX. mistrovství světa v kategorii lehkých vah mužů proběhly ve Vídni, 25. říjen 1975.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "1013103", "url": "https://cs.wikipedia.org/wiki?curid=1013103", "title": "Let Siberia Airlines 1812", "text": "Let Siberia Airlines 1812\n\nLet Siberia Airlines 1812 byl charterový let ruské společnosti Sibir Airlines spojující Tel Aviv a Novosibirsk. 4. října 2001 byl letoun Tupolev Tu-154M (registrace RA-85693), který jej obsluhoval, nad Černým mořem omylem sestřelen ukrajinským námořnictvem, které provádělo v oblasti vojenské cvičení. Zahynuli všichni na palubě (66 cestujících a 12 členů posádky). Ukrajina nejprve vinu popírala, posléze však připustila, že letoun pravděpodobně sestřelila raketa systému S-200 vypálená během cvičení, a vyplatila pozůstalým odškodnění.\n\nLet 1812 odstartoval z Tel Avivu a nabral kurz do Novosibirsku. Nad Černým mořem letěl ve výšce , když řídící centrum v Soči ztratilo náhle s letounem kontakt. Brzo poté pilot arménského letadla letícího přes moře ohlásil v 13:45 moskevského času explozi a následný pád ruského stroje do vody. Letadlem většinou cestovali Izraelci, kteří letěli do Ruska navštívit své příbuzné. V Izraeli byl vyhlášen státní smutek, vlajky byly spuštěny na půl žerdi, držela se minuta ticha a školy věnovaly tragédii zvláštní hodinu. V lese u Ben Šemen byl obětem tragédie postaven pomník.\n\nRuští činitelé odmítli americké tvrzení [o sestřelu raketou země-vzduch] jako „pozornosti nedůstojné“, a ruský prezident Vladimir Putin sdělil následujícího dne tisku, že: „zbraně použité v takových cvičeních mají vlastnosti, které jim znemožňují dostat se do letového koridoru, kterým se letadlo pohybovalo.“ Mluvčí ukrajinského ministerstva obrany Konstantin Chivrenko poznamenal, že: „ani směr, ani dosah [raketových střel] neodpovídají praktickému ani teoretickému místu, ve kterém letadlo explodovalo“.\n"}
{"id": "1013105", "url": "https://cs.wikipedia.org/wiki?curid=1013105", "title": "Dave Pike", "text": "Dave Pike\n\nDave Pike, rodným jménem David Samuel Pike (23. března 1938, Detroit - 3. října 2015) byl americký jazzový vibrafonista. Ve svých osmi letech začal hrát na bicí a později − jako samouk − na vibrafon. Svou první nahrávku pořídil v roce 1958 a to jako doprovodný hudebník v kvartetu klavíristy Paula Bleye. První album jako leader, které neslo název \"It's Time for Dave Pike\", vydal v roce 1961. Během své kariéry spolupracoval s mnoha hudebníky, mezi které patří například Billy Higgins, Herbie Mann, Reggie Workman, Bill Evans nebo Barry Harris.\n\n"}
{"id": "1013108", "url": "https://cs.wikipedia.org/wiki?curid=1013108", "title": "Divizia Națională", "text": "Divizia Națională\n\nDivizia Națională je nejvyšší fotbalovou ligovou soutěží v Moldavsku. Je pořádaná Moldavskou fotbalovou federací (moldavsky Federația Moldovenească de Fotbal). Nižší fotbalovou soutěží je Divizia A.\n\nOd roku 1945 se v rámci SSSR hrála na území Moldavska regionální liga. Po rozpadu SSSR se v roce 1992 zformovala samostatná moldavská liga.\n\nZdroj:\n\n"}
{"id": "1013111", "url": "https://cs.wikipedia.org/wiki?curid=1013111", "title": "MercedesCup 2014 – mužská čtyřhra", "text": "MercedesCup 2014 – mužská čtyřhra\n\nDo soutěže mužské čtyřhry na tenisovém turnaji MercedesCup 2014 nastoupilo šestnáct dvojic. Obhájcem titulu byl pár Facundo Bagnis a Thomaz Bellucci, jehož členové nestartovali společně. Bellucci se rozhodl události nezúčastnit. Spoluhráčem Bagnise se stal Marco Cecchinato, s nímž odešel poražen v úvodním kole od páru Michael Berrer a Alexander Zverev.\n\nSoutěž čtyřhry vyhrála překvapivě nenasazená dvojice tvořená Polákem Mateuszem Kowalczykem a novozélandským tenistou ruského původu Artemem Sitakem, kteří ve finále zdolali španělsko-rakouský pár Guillermo García-López a Philipp Oswald. Po rovnocenném rozdělení prvních dvou sad výsledkem 2–6 a 6–1, rozhodl o vítězích až supertiebreak poměrem míčů [10–7]. Oba šampióni si na okruhu ATP Tour připsali premiérový titul.\n\n"}
{"id": "1013114", "url": "https://cs.wikipedia.org/wiki?curid=1013114", "title": "Geofun", "text": "Geofun\n\nGeofun je geolokační zábavná hra určená pro chytré telefony s operačními systémy Android a iOS, která provází turisty zábavnou a soutěžní formou po nejzajímavějších místech v regionu. Hra vychází z populárního geocachingu myšlenkou v poznávání nových míst s pomocí GPS souřadnic. Ve hře kde nestačí pouze místo najít a „checknout se“, ale v rámci ní plnit i různé úkoly, které průvodce během hry sdělí. Virtuálním průvodcem je nejčastěji nějaká známá místní postava, která dané město či region výborně zná a dobře poradí. Co se týká jednotlivých úkolů (tzv. geosrand), jejich znění dopředu nikdy není hráči (tzv. geosrandistovi) známo a aktivují se, až když hráč dojde na prvotní určené místo. Obsah úkolu naznačí tzv. faktory geosrandy, které jsou celkem 4: fyzický, mentální, trapnosti a zábavy. Ty jsou bodovány od 1 do 5 s tím, že 5 je nejtěžší. Hráč při plnění her (geosrand) dle úspěšnosti získává geonky, které se mu ukládají na geokonto. Podle množství získaných geonek v určeném období může soutěžit o různé hodnotné ceny. Hry v GEOFUNu mohou vytvářet i samotní geosrandisté, stávají se z nich pak geotvůrci.\n\nZábavná škola neboli SCHOOLFUN je samostatnou součástí GEOFUNu, kde jsou k dispozici multimediální interaktivní e-learningové hry, které lze odstartovat odkudkoliv. Současné vzdělávací programy jsou zaměřeny na žáky mateřských škol a první stupeň základních škol.\n\nOčekává se, že na této platformě začnou vznikat i další projekty, zejména zaměřené na geolokaci.\n\nHru bylo při spuštění možné hrát nejprve v turistické oblasti Českomoravské pomezí (města Svitavy, Polička, Litomyšl, Moravská Třebová, Vysoké Mýto včetně přilehlých přírodních památek, hradů a zámků), ale v současné sobě je rozšířena do dalších částí naší země. První hry se objevily již také v Bavorsku, Polsku a množství nových her vzniká také na Slovensku.\n\n"}
{"id": "1013115", "url": "https://cs.wikipedia.org/wiki?curid=1013115", "title": "Let Libyan Arab Airlines 114", "text": "Let Libyan Arab Airlines 114\n\nLet Libyan Arab Airlines 114 byl pravidelný let z Tripolisu do Káhiry s mezipřistáním v Benghází. 21. února 1973 byl Boeing 727-224 (reg. 5A-DAH), který jej obsluhoval, sestřelen izraelskými stíhačkami nad Sinajským poloostrovem, kam zabloudil v důsledku kombinace písečné bouře a selhání přístrojů. Zahynulo 108 ze 113 osob na palubě.\n\nIzrael se hájil, že letoun odmítl uposlechnout rozkaz stíhaček, aby je následoval a přistál v Izraeli, což potvrdil i přeživší první důstojník, nicméně později uznal sestřelení letadla za „chybu v úsudku“ a vyplatil pozůstalým kompenzace.\n"}
{"id": "1013116", "url": "https://cs.wikipedia.org/wiki?curid=1013116", "title": "Barry Mann", "text": "Barry Mann\n\nBarry Mann, rodným jménem Barry Imberman (* 9. února 1939, New York) je americký hudební skladatel a klavírista. Jádro jeho tvorby tvoří psaní písní pro jiné interprety. Tvoří převážně společně se svou manželkou Cynthií Weil, se kterou se oženil v roce 1961. Jeho písně hrála řada umělců, mezi které patří například Gene Pitney, Ray Charles, Carmen McRae nebo Cyndi Lauper. V roce 2010 byl spolu se svou manželkou uveden do Rock and Roll Hall of Fame, o rok později pak do Songwriters Hall of Fame.\n\n"}
{"id": "1013119", "url": "https://cs.wikipedia.org/wiki?curid=1013119", "title": "Hall of Fame Tennis Championships 2014 – mužská čtyřhra", "text": "Hall of Fame Tennis Championships 2014 – mužská čtyřhra\n\nDo soutěže mužské čtyřhry na tenisovém turnaji Hall of Fame Tennis Championships 2014 nastoupilo šestnáct dvojic. Obhájcem titulu byl francouzský pár Nicolas Mahut a Édouard Roger-Vasselin, jehož členové nestartovali společně. Roger-Vasselin se rozhodl události nezúčastnit. Spoluhráčem Mahuta se stal Ukrajinec Sergij Stachovskij, s nímž odešel poražen v semifinále od Erlicha a Rama.\n\nSoutěž čtyřhry vyhrála nenasazená australská dvojice Chris Guccione a Lleyton Hewitt, když ve finále zdolali zkušený izraelsko-americký pár Jonatan Erlich a Rajeev Ram po dvousetovém průběhu 7–5 a 6–4. Guccione si tak připsal druhý a Hewitt třetí deblový titul na okruhu ATP Tour.\n\n"}
{"id": "1013120", "url": "https://cs.wikipedia.org/wiki?curid=1013120", "title": "Karin Krog", "text": "Karin Krog\n\nKarin Krog (* 15. května 1937, Oslo) je norská jazzová zpěvačka. Svou profesionální kariéru zahájila roku 1955, kdy se stala členkou sextetu kapelníka Kjella Karlsena. Své první album nazvané \"By Myself\" vydala v roce 1964 a v následujících letech vydala řadu dalších alb. Během své kariéry spolupracovala s mnoha hudebníky, mezi které patří například John Surman, Red Mitchell, Dexter Gordon a Archie Shepp.\n\n"}
{"id": "1013123", "url": "https://cs.wikipedia.org/wiki?curid=1013123", "title": "Satoru Nakadžima", "text": "Satoru Nakadžima\n\nSatoru Nakadžima (中嶋悟, * 23. února 1953, Okazaki) je bývalý japonský automobilový závodník, účastník osmdesáti závodů Formule 1.\n\nZačínal závodit v japonské sérii Super Formula, kterou vyhrál v letech 1981, 1982, 1984, 1985 a 1986. Firma Honda, dodavatel motorů pro Formuli 1, se ho proto rozhodla prosadit jako prvního Japonce, který se stane stálým členem některého týmu F1. Poté, co Frank Williams odmítl Nakadžimu angažovat a raději spolupráci s Hondou ukončil, uzavřela smlouvu s Lotusem, kde se japonský nováček stal od sezóny 1987 stájovým kolegou Ayrtona Senny. Zabodoval šestým místem hned ve svém druhém závodě v Grand Prix San Marina 1987, ale dlouhodobě se neprosadil. Jeho nejlepšími výsledky byla čtvrtá místa na Grand Prix Velké Británie 1987 a Grand Prix Austrálie 1989, kde také zajel jediné nejrychlejší kolo své kariéry (1:38.480 v 64. kole).\n\nOd roku 1989 vlastní stáj Nakajima Racing, která se účastní závodů Super Formula. Na motivy jeho působení ve Formuli 1 vznikla počítačová hra . Jeho synem je závodník F1 Kazuki Nakadžima.\n\n\n"}
{"id": "1013125", "url": "https://cs.wikipedia.org/wiki?curid=1013125", "title": "Swedish Open 2014 – mužská čtyřhra", "text": "Swedish Open 2014 – mužská čtyřhra\n\nDo soutěže mužské čtyřhry na tenisovém turnaji Swedish Open 2014 nastoupilo šestnáct dvojic. Obhájcem titulu byl americký pár Nicholas Monroe a Simon Stadler, jehož členové nestartovali společně. Stadler se rozhodl události nezúčastnit.\n\nSoutěž čtyřhry vyhrála čtvrtá nasazená dvojice tvořená Švédem Johanem Brunströmem a Američanem Nicholasen Monroem, kteří ve finále zdolali francouzsko-rakouský pár Jérémy Chardy a Oliver Marach. Po rovnocenném rozdělení prvních dvou sad výsledkem 4–6, 7–6, rozhodl o vítězích až supertiebreak poměrem míčů [10–7]. Brunström si tak připsal pátou, a Monroe druhou, deblovou trofej na okruhu ATP Tour. Americký hráč obhájil titul z předchozího ročníku 2013.\n\n"}
{"id": "1013129", "url": "https://cs.wikipedia.org/wiki?curid=1013129", "title": "Kostel svatého Jiří (Řečice)", "text": "Kostel svatého Jiří (Řečice)\n\nKostel svatého Jiří v Řečici na Vysočině patří do skupiny tří tzv. podlipnických kostelů. Pochází zřejmě již z první poloviny 14. století, byť poprvé zmiňován je až v roce 1352 v rejstřících papežských desátků. Stavba je vzácným případem dochované lidové gotické stavby vyzdobené rustikálními malbami, pocházejícími zřejmě ze třetí čtvrtiny 14. století. Od roku 1958 je kostel chráněn jako kulturní památka České republiky. \n\nVe prospěch záchrany a oživení kostela i dvou dalších v Dolním Městě a v Loukově se angažuje sdružení \"Přátelé podlipnických kostelů\". \n\nNa severní stěně lodi je vyobrazen Boj sv. Jiří s drakem, sv. Kryštof a Umučení sv. Erasma. Na východní stěně je obraz Zázračný rybolov a fragment se Smrtí Panny Marie. Kněžiště obepíná úzký pás s postavami proroků a sibyl. Na úrovni oken se nalézají obrazy světců spolu se scénou Ukřižování a Posledního soudu. Na klenbě je vyobrazen Kristus na duze, dále symboly čtyř evangelistů a obrazy slunce a měsíce. V kněžišti jsou zobrazeny čtyři mužské postavy, které nemají svatozář; zřejmě tak jde o symboly čtyř živlů. \n\nBohoslužby se v kostele konají v pondělí v 10.00.\n\n\n"}
{"id": "1013130", "url": "https://cs.wikipedia.org/wiki?curid=1013130", "title": "Fertőrákos", "text": "Fertőrákos\n\nFertőrákos (německy \"Kroisbach\", chorvatsky \"Krojspuh\") je obec v župě Győr-Moson-Sopron. Leží na pobřeží Neziderského jezera, zhruba 10 km severovýchodně od města Sopron, přímo na hranicích s Rakouskem. Obec je dnes součástí rakousko-maďarského Světového kulturního dědictví UNESCO.\n\nV obci žije 2260 obyvatel.\n\nObec Fertőrákos je propojena cyklistickou stezkou s obcí Mörbisch am See v Rakousku. Vedle stezky přímo u hranice se na maďarské straně nachází tzv. Mithrasova svatyně (\"Mithrász-szentély\"). V ní je možno spatřit Mithrasův relief z římského období, který zde byl nalezen před rokem 1900.\n\nV obci je již nepoužívaný kamenolom z něhož jsou nádherné vyhlídky na okolí. V jeskyních kamenolomu jsou vytvořeny koncertní sály, využívané pro koncerty vážné hudby. Každým rokem se tu koná hudební festival z děl hudebních skladatelů Liszta a Wagnera. Areál je uzavřený a mimo představení divadla přístupný za poplatek ktery v červenci 2018 činil pro dospělou osobu 1800HUF. V areálu lomu se též nachází, z dálky viditelný, památník Panevropského pikniku.\n\nNa břehu jezera je přístaviště jachet a řady bungalovů. To všechno před rokem 1989 bylo vyhrazeno jen pro maďarské komunistické pohlaváry.\n\n"}
{"id": "1013132", "url": "https://cs.wikipedia.org/wiki?curid=1013132", "title": "Razbora Hengelova", "text": "Razbora Hengelova\n\nRazbora Hengelova (\"Trigonostigma hengeli\" (Meinken, 1956)) je sladkovodní paprskoploutvá ryba z čeledi kaprovitých.\n\nRazbora Hengelova je drobná rybka dorůstající délky 3 cm. Zbarvení je světle zelenavé s výraznou oranžovou proužkou nad černou trojúhelníkovou skvrnou v zadní polovině těla. Hřbetní a ocasní ploutev je žlutavá.\n\nRazbora Hengelova pochází ze Sumatry a Bornea (Indonésie). Typový exemplář pochází z řeky Tambesi – přítoku sumaterské Batang Hari.\n\nRazbora Hengelova je akvarijní ryba.\n\n"}
{"id": "1013133", "url": "https://cs.wikipedia.org/wiki?curid=1013133", "title": "Let Air Rhodesia 825", "text": "Let Air Rhodesia 825\n\nLet Air Rhodesia 825 byl pravidelný let společnosti Air Rhodesia spojující Viktoriiny vodopády a Harare s mezipřistáním v Karibě. Dne 3. září 1978, během občanské války v Rhodésii, byl letoun Vickers Viscount 782D, který jej obsluhoval, sestřelen povstalci ze Zimbabwské lidové revoluční armády (ZIPRA).\n\nBrzy po odletu z Kariby byl letoun sestřelen povstalci ze ZIPRA sovětskou střelou země-vzduch 9K32 Strela-2. Poškozený letoun se pokusil nouzově přistát v bavlínkovém poli, při přistání se však převrátil a rozpadl. Z 52 pasažérů a 4 členů posádky při přistání zemřelo 38 osob. 5 přeživších se vydalo hledat pomoc do nedaleké vesnice, mezitím však na místo dopadu dorazili povstalci, kteří zmasakrovali 10 přeživších střelbou z automatických zbraní, když dalším třem z přeživších se podařilo včas se schovat mezi keři.\n\nStejného dne večer sestřelení letounu přiznal velitel ZIPRA Joshua Nkomo (pozdější viceprezident Zimbabwe), uvedl však, že letoun byl využit k vojenským účelům a odmítl, že by masakrující povstalci patřili k jeho jednotkám. Incident přerušil slibná mírová jednání mezi Nkomem a rhodéským premiérem Ianem Smithem. Boje mezi vládními jednotkami a partyzány se znovu rozhořely, o pět měsíců později, v únoru 1979, byl dokonce povstalci sestřelen další letoun Air Rhodesia.\n"}
{"id": "1013135", "url": "https://cs.wikipedia.org/wiki?curid=1013135", "title": "Eddie Floyd", "text": "Eddie Floyd\n\nEddie Floyd (* 25. června 1937) je americký zpěvák. V roce 1955 založil skupinu The Falcons, ze které odešel o osm let později; po jeho odchodu skupina ukončila svou činnost. Sólovou kariéru Floyd zahájil jako autor písní pro společnost Stax Records. Roku 1966 napsal spolu se Stevem Cropperem píseň „Knock on Wood“, kterou později nahrála řada umělců, jako jsou například Otis Redding, David Bowie a Eric Clapton. Později Floyd vydal řadu nahrávek a to převážně na značce Stax Records.\n\n"}
{"id": "1013137", "url": "https://cs.wikipedia.org/wiki?curid=1013137", "title": "Borovice přímořská", "text": "Borovice přímořská\n\nBorovice přímořská \"(Pinus pinaster\"), také nazývaná borovice hvězdovitá je až 30 metrů vysoký vždyzelený jehličnatý strom, rostoucí převážně kolem Středozemního moře.\n\nTento strom je charakteristický svou plochou a širokou korunou. Kmen je zakřivený již u mladých stromů. Zakroucené větve vytvářejí mezi sebou velký prostor. Díky tomu koruna borovice přímořské působí volným dojmem.\n\nBorka je u mladých exemplářů světle šedá, stárnutím stromu tmavne až do černo červené barvy a je brázditá i šupinatá.\n\nJehlice jsou žlutě až tmavě zelené, pevné, asi 2,5 mm tlusté. Délka se pohybuje mezi 13 a 23 cm. Na brachyblastech vyrůstají po dvou (méně často i po třech) a na stromě vydrží až 4 roky.\n\nSamičí šištice se vyskytují na mladších letorostech. Jsou zpočátku zelenavé potom světle hnědé, dorůstají až do 18 cm. Tvarem oválné, na šupinách šišek je trn, který není ostrý. Na větvích jsou rozloženy v přeslenu po pěti šišticích. Po svém vysemenění zůstávají obvykle na stromě ještě několik let.\n\nBěhem dubna až května.\n\nBorovice přímořská je nenáročná na půdu (nejvíce ji vyhovují kyselé a písčité půdy), dobře snáší i sucho. Nesnese však zimu, která panuje ve střední Evropě.\n\nTato borovice se nejvíce vyskytuje u západního pobřeží Středozemního moře. Hojně je také vysazována u pobřeží Atlantského oceánu (Francie, Portugalsko). Avšak lesnicky je nejvíce využívaná především v jižní Africe, kde je tímto stromem osázena velká část území.\n\nVe Francii se borovice přímořská využívá především ve stavebnictví a v papírenckém průmyslu. Pryskyřice, která je v tomto stromě obsažena ve značném množství, je využívána na výrobu terpentýnu a kalafuny.\n\n\n \n"}
{"id": "1013141", "url": "https://cs.wikipedia.org/wiki?curid=1013141", "title": "Leroy Williams", "text": "Leroy Williams\n\nLeroy Williams (* 3. února 1937, Chicago) je americký jazzový bubeník. Svou kariéru zahájil ve druhé polovině padesátých let; od roku 1959 do následujícího roku vystupoval se zpěvačkou Judy Roberts. Od konce šedesátých let do konce následující dekády nahrál několik alb s klavíristou Barrym Harrisem. Během své kariéry spolupracoval s mnoha dalšími hudebníky, mezi které patří například Anthony Braxton, Jimmy Raney, Andrew Hill, Charles McPherson nebo Slide Hampton. Své jediné album jako leader, které neslo název \"Time Is…\", vydal v roce 2007.\n\n"}
{"id": "1013148", "url": "https://cs.wikipedia.org/wiki?curid=1013148", "title": "AGM-84 SLAM", "text": "AGM-84 SLAM\n\nAGM-84 SLAM/SLAM-ER (Standoff Land Attack Missile/Standoff Land Attack Missile - Expanded Response) je americká letecká manévrující podzvuková letounová střela s plochou dráhou letu, vysokou přesností zásahu, použitelná za každého počasí. Je využitelná proti námořním i pozemním cílům, určena pouze pro vypouštění z letadel. Uživateli střely SLAM-ER jsou v současnosti letectva USA, Jižní Koreje a Turecka.\n\nStřely SLAM/SLAM-ER jsou určeny především pro útok na pozemní cíle, podobně jako u střel Tomahawk, nicméně si zachovávají schopnost útočit i na námořní cíle.\n\nStřela je vybavena pasivním samonaváděcím zařízením typu „vystřel a zapomeň“ (Fire and forget). Střela disponuje obousměrným komunikačním zařízením (datalink) pro dodatečné upřesnění cíle v cílové oblasti před závěrečným útokem střely umožňujícím převzetí kontroly nad střelou a její ovládání do samotného dopadu do cíle.\n\nStřela AGM-84 SLAM vychází konstrukčně ze střely AGM-84 Harpoon, která byla použita pro účely projektu SLAM. Z existující střely Harpoon byla použita stávající konstrukce střely, bojová hlavice a motoru. Střela SLAM dostala infračervené čidlo WGU-10/B ze střely AGM-65D Maverick, modul pro přenos dat ze střely AGM-62 Walleye a zcela nové rozevírací nosné plochy, které v kombinaci se stávajícím proudovým motorem zvyšují zásadně dolet střely. Tato verze SLAM pak byla vyráběna jako AGM-84G SLAM. Projekt SLAM řešil okamžitou operační potřebu US Navy, na základě které byla tato modifikace střely Harpoon vyvinuta nová střela za méně než 48 měsíců s využitím existujících dílů.\n\nV letech 2000-2002 byla vyvinuta vylepšená verze střely s prodlouženým dosahem (SLAM-ER, anglicky: Expanded Response, česky: Prodloužený dosah) AGM-84H SLAM-ER a následně taktéž v roce 2002 na novější verzi AGM-84K SLAM-ER.\n\n"}
{"id": "1013150", "url": "https://cs.wikipedia.org/wiki?curid=1013150", "title": "Michal Kaplánek", "text": "Michal Kaplánek\n\nMichal Kaplánek SDB (* 14. července 1962, Praha) je salesiánský pastorální teolog. Působí na Teologické fakultě Jihočeské univerzity v Českých Budějovicích a na Vyšší odborné škole sociálně pedagogické a teologické Jabok.\n\nMaturoval v roce 1980 na gymnáziu v Brandýse n. L. O dva roky později složil ještě maturitu na Střední knihovnické škole v Praze. Téhož roku zahájil studia na Cyrilometodějské bohoslovecké fakultě, která v letech 1984-86 přerušil kvůli vojenské službě. V roce 1989 teologickou fakultu absolvoval a stal se kaplanem ve farnosti sv. Bartoloměje v Plzni. Následujícího roku zde založil Salesiánské středisko mládeže, které pět let vedl.\n\nV roce 1995 zahájil licenciátní a doktorandské studium na teologické fakultě v Linci, které dokončil o tři roky později. Poté nastoupil jako odborný asistent na TF JU. V letech 2002-2004 externě vyučoval na KTF UK v Praze. V roce 2007 byl jmenován docentem na Univerzitě Palackého v Olomouci. Od roku 2011 vyučuje na Vyšší odborné škole sociálně pedagogické a teologické Jabok, v letech 2012-2014 byl jejím ředitelem. V současnosti je členem salesiánské komunity v Českých Budějovicích. Na TF JU garantuje studijní obor pedagogika volného času.\n\n\n"}
{"id": "1013153", "url": "https://cs.wikipedia.org/wiki?curid=1013153", "title": "Gastein Ladies 2014 – ženská čtyřhra", "text": "Gastein Ladies 2014 – ženská čtyřhra\n\nDo soutěže ženské čtyřhry na tenisovém turnaji Gastein Ladies 2014 nastoupilo šestnáct dvojic. Obhájcem titulu byl rakousko-slovinský pár Sandra Klemenschitsová a Andreja Klepačová, jehož členky nestartovaly společně. Klemenschitsová nastoupila po boku Němky Mony Barthelové, s níž byla vyřazena ve čtvrtfinále dvojicí Ormeachová a Pfizenmaierová. Spoluhráčkou Klepačové se stala španělská hráčka Torrová Florová, se kterou si zahrála opět finále.\n\nDeblovou soutěž vyhrála nejvýše nasazená dvojice v turnaji, českých sester Karolíny a Kristýny Plíškových, které ve finále zdolaly slovinsko-španělské čtyřky Andreju Klepačovou a María Teresa Torró Flor výsledkem 4–6, 6–3 a [10–6]. Karolína Plíšková tak na okruhu WTA Tour získala třetí, a její sestra Kristýna druhý, deblový titul.\n\n"}
{"id": "1013155", "url": "https://cs.wikipedia.org/wiki?curid=1013155", "title": "Radostná cesta k Staré Matce Boží Žarošské", "text": "Radostná cesta k Staré Matce Boží Žarošské\n\nRadostná cesta k Staré Matce Boží Žarošské: Starodávná baroková pouť (1942) je český katolický zpěvník ředitele měšťanských škol a spisovatele Antonína Kolka (1895–1983). Obsahuje modlitby, poutní ceremoniál, sto tři poutních písní a obrazovou přílohu. Melodie revidoval sbormistr a hudební pedagog Josef Veselka (1910–1992), titulní obrázek navrhl a nakreslil akademický malíř Josef Konečný (1909–1989). Zpěvník vyšel nejprve v roce 1942, v reedici pak roku 2013. \n\nJedenáct písní bylo vydáno na zvukové kazetě Pouť & Vánoce v Žarošicích (Praha: Antiphona 1996). Hudební nosič obsahuje např. píseň \"Překrásná růžička\", jež se líbila Leoši Janáčkovi nebo \"Před věky zvolená, Panno Maria,\" jež je hymnou žarošické Zlaté soboty. \n\nZ motivů některých písní zkomponoval Reverendus Dominus Antonín Láník (1921–2014) \"Lidové ordinarium poutníků moravských\" (1972). Píseň \"Ach, má Žarošská Matičko\" zharmonizoval královéhradecký hudební skladatel Jiří Strejc. O popularizaci písně \"Před věky zvolená, Panno Maria\" se zasloužil koncertní varhaník David Postránecký, který na ni improvizuje při koncertních vystoupeních; skladatelsky ji zpracoval v opusu \"Preludium na starou poutní píseň\" (Brno 2012). Skladba je napsána pro nástrojové obsazení: flétna, housle I, housle II, viola, violoncello a kontrabas; poprvé zazněla na slavnostním koncertu v rámci Svátku hudby 21. června 2013 v Císařském sále znojemského hradu. V roce 2018 píseň \"Před věky zvolená, Panno Maria\" instrumentoval pro 5 žesťových nástrojů hudební skladatel Zdeněk Pololáník.\n\n\n"}
{"id": "1013156", "url": "https://cs.wikipedia.org/wiki?curid=1013156", "title": "Josef Mauder", "text": "Josef Mauder\n\nJosef Mauder (1. prosince 1854, Praha – 15. listopadu 1920, Praha) byl český sochař, malíř, profesor na c. k. Státní průmyslové škole v Praze, řádný člen České akademie císaře Františka Josefa pro vědy, slovesnost a umění, vážený člen mnoha odborných gremií a autor statí o výtvarném umění.\n\nJosef Mauder se narodil jako nejmladší ze čtyř dětí v pražské měšťanské rodině krejčího Františka Maudera (1810-1861) a jeho manželky Karolíny, rozené Feifarové (nar. 1815). Jeho starší bratři Jeroným (nar. 1849) a Karel (nar. 1852) byli zlatníky.\nStudoval na všeobecném gymnasiu v Praze a v letech 1869/70 absolvoval dva přípravné semestry na C. a k. Uměleckoprůmyslové škole při Rakouském muzeu pro umění a průmysl ve Vídni. V letech 1870 - 1877 vystudoval malířství na Akademii v Praze u profesorů Josefa Matyáše Trenkwalda, Jana Swertse a Antonína Lhoty. Jeho přáteli tam byli Mikoláš Aleš, Emanuel Krescenc Liška, Jakub Schikaneder, Max Pirner, k jeho spolužákům patřili mj. Vojtěch Hynais, František Ženíšek, Václav Brožík nebo Antonín Chittussi.\nSochařský obor na AVU tehdy ještě nebyl zaveden, proto Mauder navštěvoval soukromě hodiny modelování v ateliéru sochaře Tomáše Jana Seidana.\n\nPo úspěšném ukončení studií pracoval Mauder nejprve jako asistent na AVU a od roku 1882 ve vlastním ateliéru. Roku 1883 byl jmenován profesorem na c. k. Státní průmyslové škole v Praze, kde vyučoval modelování a kreslení do roku 1911. Františku Bílkovi, který byl jeho studentem v letech 1888-89, pomohl ke získání stipendia pro studium na Colarossiho akademii v Paříži. Jeho žáky byli i Stanislav Sucharda a Leonard Rotter. \n\n21. listopadu 1885 se na Novém Městě pražském v kostele sv. Štěpána oženil s Julií Meergansovou (nar.1855), jeho manželka zemřela roku 1912 a manželství zůstalo pravděpodobně bezdětné. V letech 1883 navštívil Toskánsko, Lombardii a Benátky a roku 1885 v doprovodu své ženy také Řím a Sienu.\n\nVystavoval již jako student AVU roku 1875, poté na kolektivních výstavách Krasoumné jednoty (1879, 1891) a Umělecké besedy (1879), později jako člen JUV (1899, 1900, 1901).\n\nV bytě Mauderových v domě čp. 513/II v Ječné ulici 18 se scházela společnost výtvarníků a literátů (Jaroslav Vrchlický, Josef Václav Sládek, Jiří Karásek ze Lvovic, Beneš Knüpfer, František Ženíšek, Max Pirner, Zdenka Braunerová, Antonín Wiehl, Josef Fanta). K blízkým přátelům patřil Julius Zeyer, se kterým ho spojovala záliba ve sbírání starožitností. Zeyer Mauderovi věnoval některé rukopisy, Mauder Zeyerovi sádrové modely soch. Mauder je autorem Zeyerova pomníku v Chotkových sadech.\n\nMauder byl přispívajícím členem Podpůrného spolku pro podporu mladých českých umělců (předseda Max Pirner), který vznikl při AVU roku 1988, kdy byl ředitelem Julius Mařák. V letech 1902 a 1908 byl členem správní komise Akademie (presidentem byl Josef Hlávka) a také správní rady Hlávkovy nadace.\n\nMauder stál o sblížení JUV a SVU Mánes a přičinil se o vydání prvního ročníku časopisu Volné směry (1897), ale pozdější názorové roztržce obou spolků nedokázal zabránit.\n\nJako přední osobnost národně orientovaného JUV usiloval v rámci emancipačních snah českého národa v monarchii o navázání kontaktů s ruskými malíři z okruhu I.J.Repina (sdružení Peredvižniků). JUV uspořádal jejich výstavu v Praze roku 1900 a Repin byl zvolen čestným členem. Styky pomáhala zprostředkovat Mauderova žena Julie, členka pražského kroužku rusofilů.\n\nV roce 1902 uspořádal SVU Mánes v Praze výstavu Auguste Rodina, která ovlivnila řadu českých sochařů. Mauder byl v té době sochařskou autoritou a jako zastánce akademického realismu, který se odvolával na italskou ranou renesanci reprezentovanou Donatellem, odmítal prvky naturalismu a expresivního zobrazení. Přestože jako pedagog ovlivnil Františka Bílka a Stanislava Suchardu, zůstal spíše konzervativní k novým proudům symbolismu a secese a s Františkem Bílkem se ještě během jeho stipendijního pobytu v Paříži názorově i lidsky rozešel.\n\nSpolu s J. V. Myslbekem byl členem poroty jmenované Městskou radou pražskou pro posouzení soutěžních návrhů řady pražských pomníků (Jan Hus, sv. Václav, F. Palacký, Josef Mánes) a sochařské výzdoby budov (Národní muzeum, Městská spořitelna pražská v Rytířské ulici, sv. Vít, sv. Mikuláš (Staré Město), Vinohradské divadlo), oponoval puristické přestavbě Týnského chrámu. Zasedal také v porotách pro restaurování soch, např. při záchraně Brokoffových sousoší, která se zřítila při poškození Karlova mostu povodní roku 1890.\n\nMauder publikoval řadu odborných statí v časopise Dílo o významných malířích AVU nebo poukazoval na špatný stav Braunova Betlému v Kuksu a nutnost jeho restaurování.\n\nJosef Mauder zemřel v Praze 15. listopadu 1920 a je pohřben spolu se svou ženou na Olšanských hřbitovech. Autorem reliéfu na hrobce je František Bílek.\n\nSbírku starožitností Mauder roku 1914 nabídl Muzeu Království českého. Sochařskou pozůstalost odkázal České akademii věd a umění k rozprodeji a zřízení Fondu manželů Mauderových k podpoře mladých umělců.\n\n\nJosef Mauder patřil k umělcům mladší generace Národního divadla. Jeho sochařská tvorba byla ovlivněna studiem u novorenesančního sochaře Tomáše Seidana a francouzským akademickým realismem (Paul Dubois). V českých zemích patřil na počátku 20. století spolu J. V. Myslbekem k zakladatelům pomníkové tvorby. Jeho sochy byly určeny jako dekorativní doplněk architektury, ale obvykle jsou alegorickým zobrazením literárního námětu (Poezie,Vlast, Umění, Vědy) a ve snaze vyjádřit poetickou metaforu byly předchůdcem sochařského symbolismu.\n\nMauder vycházel i z tradice českého baroka, jak dosvědčuje pyramidální kompozice jeho návrhu sousoší pro pylony Palackého mostu.\n\nV době studia v ateliéru A. Rodina s Mauderem udržoval písemný styk Josef Mařatka, ale Mauderova sochařská tvorba zůstala Rodinovou secesně symbolistní plastikou nedotknuta a jen ojediněle překročila hranice monumentálního romantizujícího historismu..\n\nNa některých realizacích v architektuře spolupracoval s architektem Antonínem Wiehlem: Slavín a rodinné hrobky na Olšanech, budova Městské spořitelny pražské v Rytířské ulici čp. 236/I (1892-94), jejíž projekt Wiehl zpracoval společně s architektem Osvaldem Polívkou. Na výzdobě se podíleli malíři Mikoláš Aleš a František Ženíšek a další a kromě Maudra sochaři Bohuslav Schnirch a Stanislav Sucharda a řada dalších. Podílel se na výzdobě Vily Antonína Wiehla ve Smolnici u Loun spolu Mikolášem Alšem a Josefem Václavem Myslbekem. (1898)\n\nPočínaje pomníkem Julia Zeyera se Mauderova sochařská tvorba mění od klasicizujícího realismu k novoromantické plastice naplněné symbolickými významy (Oběť, 1903).\n\n\n\n\n\n"}
{"id": "1013157", "url": "https://cs.wikipedia.org/wiki?curid=1013157", "title": "Bolzano (nádraží)", "text": "Bolzano (nádraží)\n\nNádraží Bolzano ( \"Stazione di Bolzano\", \"Banhof Bozen\", ladinsky \"Staziun Balzan\") je hlavní nádraží sídelní oblasti Bolzano, autonomní oblasti Bolzano (něm. \"Südtirol\", \"Jižního Tyrolska\") i celé provincie Trentino. Leží na evropské traťovém koridoru Innsbruck-Verona, respektive Mnichov-Řím. Slouží jako hlavní nádraží hlavního města provincie Bolzana i když se tak přímo nejmenuje.\n\nVznik nádraží spadá do konce padesátých let 19. století, kdy se i v náročném velehorském terénu dařilo budovat železnice. Bylo nejprve koncovým nádražím dráhy Merano-Bolzano. V krátké době se ale stalo součástí delší dráhy Innsbruck-Verona, tzv. Brenerské dráhy a bylo přeměněno na průjezdné. V roce 1859 byly městským architektem Bolzana Sebastianem Altmannem navrženy úpravy nádraží včetně novorenesanční výpravní budovy.\n\nNádraží je rozloženo v plochém a rozlehlém údolí řeky Isarco (Eiseck) těsně před soutokem Ádige, v přímém historickém centru Bolzana. Z důvodů přiblížení se centru se vedení tratě odchýlilo pro tento krátký úsek z běhu širé tratě, která je podél celého údolí vždy přímo v terase na břehu řeky. Nádraží je průběžné a až do současnosti sdružovalo osobní i nákladní dopravu. Nádraží pro osobní dopravu zahrnuje 7 kolejí, rozdělených do 3 nástupišť. Aby bylo dosaženo této polohy, průběh trati se na severovýchodě odpoutává od pravého břehu řeky Isarco a po ostrém oblouku dosahuje současného přímého tvaru stanice. Délka kolejí v 1. a 2. nástupišti se přibližuje 380 m. Současná nádražní budova byla postavena v letech 1927–1929 ve stylu poplatném fašistickému vkusu architektem Angiolo Mazzonim.\n\nDelší dobu nepanovala s provozem nádraží úplná spokojenost. Byla proto v roce 2002 uspořádána mezinárodní dopravně urbanistická návrhová soutěž, ve které zvítězil tým, vedený známým rakouským architektem Borisem Podreccou. Nejlepší návrh předpokládá na stejném místě novou konfiguraci nádraží v upravené geometrii, přičemž vlastní stanice se mění z rovných nástupišť do mírného zakřivení. Následkem je zmírněn a zkrácen oblouk širé- bezprostředně návazné tratě. Návrh připravený k uskutečnění představuje pokrokový trend v restrukturalizaci evropských nádraží. Dosavadní budova zůstává na stejném místě, se stejným spojením k městu, ve své původní službě a je doplněna o nové moderní prvky.\n\nProjekt vstupuje do fáze realizace.\n\n"}
{"id": "1013158", "url": "https://cs.wikipedia.org/wiki?curid=1013158", "title": "BRD Bucharest Open 2014 – ženská čtyřhra", "text": "BRD Bucharest Open 2014 – ženská čtyřhra\n\nDo soutěže ženské čtyřhry na tenisovém turnaji BRD Bucharest Open 2014 nastoupilo šestnáct dvojic. Jednalo se o premiérový ročník bukurešťského turnaje hraného na antukových dvorcích.\n\nDeblovou soutěž vyhrála nenasazená rumunská dvojice Elena Bogdanová a Alexandra Cadanțuová, která ve finále zdolala turecko-italské turnajové čtyřky Çağlu Büyükakçayovou s Karin Knappovou výsledkem 6–4, 3–6 a [10–5]. Obě šampiónky tak na okruhu WTA Tour získaly premiérový titul .\n\n"}
{"id": "1013160", "url": "https://cs.wikipedia.org/wiki?curid=1013160", "title": "The Bridge", "text": "The Bridge\n\nThe Bridge (anglicky \"most\") může být:\n\n\n"}
{"id": "1013161", "url": "https://cs.wikipedia.org/wiki?curid=1013161", "title": "Wolfsberger AC", "text": "Wolfsberger AC\n\nWolfsberger AC (celým názvem Riegler & Zechmeister Pellets Wolfsberger Athletik Club) je rakouský fotbalový klub sídlící ve městě Wolfsberg. Byl založen roku 1931, datum založení je i v klubovém emblému. Hřištěm klubu je Lavanttal-Arena s kapacitou 7 300 diváků. Klubové barvy jsou černá a bílá, klub má ve znaku hlavu vlka (Wolf = vlk).\n\nV sezoně 2011/12 se stal vítězem druhé rakouské ligy a poprvé v historii postoupil do 1. rakouské Bundesligy.\n\n\n\"K 12. 6. 2014.\"\n\n"}
{"id": "1013162", "url": "https://cs.wikipedia.org/wiki?curid=1013162", "title": "Můj soused zabiják", "text": "Můj soused zabiják\n\nMůj soused zabiják (v americkém originále:The Whole Nine Yards) je americká filmová komedie z roku 2000. Režisérem filmu je Jonathan Lynn. Hlavní role ve filmu ztvárnili Bruce Willis, Matthew Perry, Rosanna Arquette, Michael Clarke Duncan a Natasha Henstridge.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1013163", "url": "https://cs.wikipedia.org/wiki?curid=1013163", "title": "Můj soused zabiják 2", "text": "Můj soused zabiják 2\n\nMůj soused zabiják 2 (v americkém originále:The Whole Ten Yards) je americká filmová komedie z roku 2004. Režisérem filmu je Howard Deutch. Hlavní role ve filmu ztvárnili Bruce Willis, Matthew Perry, Amanda Peet, Kevin Pollak a Natasha Henstridge. Jedná se o pokračování filmu \"Můj soused zabiják\".\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013165", "url": "https://cs.wikipedia.org/wiki?curid=1013165", "title": "Muž bez tváře", "text": "Muž bez tváře\n\nMuž bez tváře (v americkém originále:The Man Without a Face) je americká filmové drama z roku 1993. Režisérem filmu je Mel Gibson. Hlavní role ve filmu ztvárnili Mel Gibson, Nick Stahl, Robert DeDiemar Jr., Margaret Whitton a Fay Masterson.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1013166", "url": "https://cs.wikipedia.org/wiki?curid=1013166", "title": "Muž na Měsíci", "text": "Muž na Měsíci\n\nMuž na Měsíci (v americkém originále: Man on the Moon) je americká filmová komedie z roku 1999. Režisérem filmu je Miloš Forman. Hlavní role ve filmu ztvárnili Jim Carrey, Danny DeVito, Courtney Love, Paul Giamatti a Gerry Becker.\n\nJim Carrey získal za svou roli ve filmu Zlatý glóbus. Film byl nominován na Zlatý glóbus v kategorii nejlepší komedie či muzikál. Jim Carrey byl za svou roli ve filmu nominován na Screen Actors Guild Award.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1013168", "url": "https://cs.wikipedia.org/wiki?curid=1013168", "title": "Mys hrůzy (film, 1991)", "text": "Mys hrůzy (film, 1991)\n\nMys hrůzy (v americkém originále:Cape Fear) je americký kriminální film z roku 1991. Režisérem filmu je Martin Scorsese. Hlavní role ve filmu ztvárnili Robert De Niro, Nick Nolte, Jessica Lange, Juliette Lewis a Joe Don Baker.\n\nRobert De Niro a Juliette Lewis byli za své role ve filmu nominováni na Oscara a Zlatý glóbus. Freddie Francis za kameru a Thelma Schoonmaker za střih byli nominováni na cenu BAFTA.\n\n\nFilm získal mezi diváky na největších filmových databázích spíše nadprůměrné hodnocení.\n\n\n"}
{"id": "1013169", "url": "https://cs.wikipedia.org/wiki?curid=1013169", "title": "Walt Davis", "text": "Walt Davis\n\nWalter Francis \"Buddy\" Davis (5. ledna 1931, Beaumont, Texas) je bývalý americký atlet a basketbalista, olympijský vítěz ve skoku do výšky.\nJako dítě se devět let vyrovnával s dětskou obrnou, nakonec úspěšně. V 19 letech dosáhl druhého nejlepšího světového výkonu ve skoku do výšky 205 cm. O rok později, v roce 1952, se stal mistrem USA výkonem 209 cm a na olympiádě v Helsinkách zvítězil v novém olympijském rekordu 204 cm. V následující sezóně vylepšil světový rekord ve skoku do výšky na 213 cm. Krátce poté ukončil atletickou kariéru a věnoval se basketbalu. Hrál nejdříve za tým Philadelphia Warriors, později přestoupil do St. Louis Hawks a stímto týmem se stal vítězem NBA v roce 1958.\n"}
{"id": "1013170", "url": "https://cs.wikipedia.org/wiki?curid=1013170", "title": "Herculis 2014", "text": "Herculis 2014\n\nHerculis 2014 byl lehkoatletický mítink, který se konal 18. července 2014 v Monaku. Byl součástí série mítinků Diamantová liga.\n"}
{"id": "1013171", "url": "https://cs.wikipedia.org/wiki?curid=1013171", "title": "Mýtus (film)", "text": "Mýtus (film)\n\nMýtus (v hongkongském originále:San wa) je hongkongský akční film z roku 2005. Režisérem filmu je Stanley Tong. Hlavní role ve filmu ztvárnili Jackie Chan, Kim Hee-sun, Tony Leung Ka-fai, Mallika Sherawat a Patrick Tam.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013172", "url": "https://cs.wikipedia.org/wiki?curid=1013172", "title": "Trigonostigma", "text": "Trigonostigma\n\nTrigonostigma Kottelat & K. E. Witte, 1999 je rod sladkovodních paprskoploutvých ryb z čeledi kaprovitých. Český rodový název je razbora.\n\n\nRazbory jsou drobné rybky dorůstající jen několik centimetrů.\n\nRazbory pochází z jihovýchodní Asie – Malajský poloostrov a Sundské ostrovy.\n\nRazbory jsou akvarijní ryby. Prvně byl do Evropy v roce 1906 přivezen druh razbora klínoskvrnná.\n\n"}
{"id": "1013173", "url": "https://cs.wikipedia.org/wiki?curid=1013173", "title": "Prva slovenska nogometna liga", "text": "Prva slovenska nogometna liga\n\nPrva slovenska nogometna liga (česky \"První slovinská fotbalová liga\", oficiálním názvem dle sponzora \"PrvaLiga Telekom Slovenije\") je nejvyšší fotbalovou ligovou soutěží ve Slovinsku. Je pořádaná Slovinským fotbalovým svazem (slovinsky Nogometna zveza Slovenije). Nižší fotbalovou soutěží je Druga slovenska nogometna liga (\"Druhá slovinská fotbalová liga\").\n\nPrva SNL se zformovala v roce 1991 po rozpadu Jugoslávie.\n\nZdroj:\n\n\n"}
{"id": "1013176", "url": "https://cs.wikipedia.org/wiki?curid=1013176", "title": "Rosolozub huspenitý", "text": "Rosolozub huspenitý\n\nRosolozub huspenitý je houba rostoucí přisedle na tlejícím dřevě. Plodnice jsou oválné a světle šedě zbarvené, mívají průměr až 8 cm. Třeň je dlouhý do 5 cm a klobouk výrazně prohnutý, hymenofor je tvořen asi 3 mm dlouhými trny. Dužnina obsahuje chitin. Houba je jedlá, nezvykle rosolovité konzistence, bývá využívána do guláše jako náhrada kližky. Dá se konzumovat i bez tepelné úpravy. Vyskytuje se v celém mírném pásmu severní polokoule, vyhovuje jí vlhké podnebí. Bývá poměrně hojná od září do listopadu v jehličnatých lesích.\n\n\n"}
{"id": "1013177", "url": "https://cs.wikipedia.org/wiki?curid=1013177", "title": "Čchen Jüe-ling", "text": "Čchen Jüe-ling\n\nČchen Jüe-ling, (* 1. dubna 1968 nebo 1960 nebo 24. prosince 1969 Tchie-ling, Liao-ning, ČLR) je bývalá čínská a později americká atletka, chodkyně, čínská olympijská vítězka v chůzi na 10 kilometrů z roku 1992.\n\nJejím prvním úspěchem bylo vítězství v chůzi na 10 kilometrů na mistrovství Asie v roce 1989. Na světovém šampionátu v roce 1991 došla do cíle této disciplíny osmá. Největší úspěch pro ni znamenalo vítězství v chodeckém závodě na 10 kilometrů na olympiádě v Barceloně v roce 1992. Při svém druhém olympijském startu v roce 2000 už reprezentovala USA.\n"}
{"id": "1013179", "url": "https://cs.wikipedia.org/wiki?curid=1013179", "title": "Happy Birthday (album, Pete Townshend)", "text": "Happy Birthday (album, Pete Townshend)\n\nHappy Birthday je kolaborační album Petea Townshenda a přátel včetně Ronnieho Lanea. Bylo vydáno v roce 1970 společností Universal Spiritual League.\n\nAlbum je prvním ze série tribute alb věnovaných Townshendovu duchovnímu mentorovi Meheru Babovi a bylo původně vydáno v únoru 1970 (na výročí narození Mehera Baby 25. února).\n"}
{"id": "1013180", "url": "https://cs.wikipedia.org/wiki?curid=1013180", "title": "Étienne Desmarteau", "text": "Étienne Desmarteau\n\nÉtienne Desmarteau (4. února 1873 Boucherville – 29. října 1905 Montreal) byl kanadský atlet, olympijský vítěz v hodu břemenem z roku 1904.\nByl členem policie v Montrealu. V roce 1902 zvítězil v mistrovství USA v hodu břemenem. Připravoval se na start na olympiádě v St. Louis v roce 1904. Nedostal sice dovolenou, ale rozhodl se odjet, což znamenalo ztrátu zaměstnání. Na olympiádě startoval v hodu břemenem. Prvním pokusem dosáhl výkon 10,46 m, což znamenalo vítězství. Po návratu do Montrealu se mu dostalo ovací, které si ovšem dlouho neužil, o rok později zemřel na břišní tyfus.\n"}
{"id": "1013187", "url": "https://cs.wikipedia.org/wiki?curid=1013187", "title": "The Bridge (seriál)", "text": "The Bridge (seriál)\n\nThe Bridge je americký dramatický televizní seriál. Inspirací mu byl švédsko-dánský seriál \"Most\". Pojednává o vyšetřování vražd v oblasti hranic Spojených států a Mexika; původní švédsko-dánský seriál byl zasazen na švédsko-dánské hranici. Pilotní díl byl vysílán dne 10. července 2013 na stanici FX; poslední díl první série, která čítala třináct čtyřicetiminutových epizod, byl odvysílán dne 2. října téhož roku. První díl druhé série byl vysílán 9. července 2014. Po ukončení druhé řady bylo oznámeno, že žádné další díly vznikat nebudou.\n\nHlavní role v seriálu hrají Demián Bichir (mexický vyšetřovatel z oddělení vražd Marco Ruiz) a Diane Kruger (Američanka Sonya Cross téhož zaměření). Mezi další hlavní herce patří například Matthew Lillard, Annabeth Gish nebo Emily Rios. V jednotlivých epizodách hráli například Lyle Lovett (epizoda „Calaca“, 2013) nebo John Cale („Sorrowsworn“, 2014).\n\n"}
{"id": "1013188", "url": "https://cs.wikipedia.org/wiki?curid=1013188", "title": "Zámek Azay-le-Rideau", "text": "Zámek Azay-le-Rideau\n\nZámek Azay-le-Rideau (\"Château d'Azay-le-Rideau\") je renesanční zámek postavený na ostrově na řece Indre v katastru obce Azay-le-Rideau. Je jedním z nejvýznamnějších zámků v údolí Loiry, které byly zařazeny na seznam Světové dědictví.\n\nZámek leží na místě pevnosti, kterou založil počátkem 12. století rytíř Ridel d'Azay. 4. července 1189 na ní uzavřeli Filip II. August a Jindřich II. Plantagenet dohodu o společném postupu v třetí křížové výpravě. Pevnost byla zničena za Stoleté války (odtud někdejší přezdívka \"Azay-le-Brûlé\" - „spálené Azay“), současná podoba zámku pochází z roku 1523. Stavbu řídil Gilles Berthelot, starosta města Tours. V roce 1619 na zámku přenocoval král Ludvík XIII.. V roce 1905 byl zámek zakoupen státem a získal označení Monument historique. Interiér nabízí k prohlídce bohaté sbírky renesančního nábytku a obrazů. Kolem zámku se rozkládá rozsáhlý anglický park.\n\n\n"}
{"id": "1013192", "url": "https://cs.wikipedia.org/wiki?curid=1013192", "title": "Republika Minerva", "text": "Republika Minerva\n\nRepublika Minerva byla jedním z novodobých pokusů o vytvoření nového suverénního státu na uměle vytvořeném ostrově v roce 1972. Architektem byl lasvegaský realitní milionář a politický aktivista Michael Oliver (původem z Litvy).\n\nSnažil se takto vytvořit Libertariánský stát, ve kterém nebudou existovat daně, sociální systém, subvence a intervence ze strany státu. Pro tyto účely si vybral útesy Minerva v Tichém oceánu, které se nacházely jen malý kus pod hladinou oceánu.\n\nV roce 1971 sem z Austrálie navezl písek, který nechal vysypat na útes tak, aby se dostal nad hladinu oceánu. Následně zde postavil malou věž a vyvěsil vlajku svého nového státu – Republiky Minerva. 19. ledna 1972 vydal prohlášení o nezávislosti a zaslal ho dopisem sousedním státům.\n24. února 1972 byla sjednána konference mezi sousedními státy – Austrálií, Novým Zélandem, Tongou, Fidži, Nauru, Samoou a teritoriem Cookových ostrovů, na kterém Tonga prohlásila území útesů Minervy za své a ostatní státy to potvrdily. 15. června 1972 to bylo otištěno ve vládních novinách.\n\nExpedice Tongy byla poslána k útesům Minervy, kde nikdo v té době nebyl, sundali vlajku Republiky Minerva a vyvěsili zde vlajku Tongy.\n\nV roce 1982 se skupina Američanů, vedená Morrisem Davisem pokusila znovu obsadit útesy Minerva, ale byli vyhnáni Tongskými vojáky po třech týdnech.\n\nV listopadu 2005, Fidži podalo stížnost u International Seabed Authority, ve které si nárokovalo území útesů Minervy.\n"}
{"id": "1013194", "url": "https://cs.wikipedia.org/wiki?curid=1013194", "title": "Albert Klein von Wiesenberg", "text": "Albert Klein von Wiesenberg\n\nAlbert Klein von Wiesenberg, také Vojtěch Klein z Vízenberku (16. ledna 1807 Kociánov – 31. října 1877 Sobotín), byl rakouský podnikatel a politik z rodiny Kleinů, poslanec Říšské rady a Moravského zemského sněmu.\n\nVystudoval gymnázium v Brně a později měl domácího učitele v Rajhradě, kde studoval i v tamním benediktinském klášteře. Od roku 1836 spolu s bratrem Franzem vedl rodinnou firmu. Společně koupili v roce 1844 panství Wiesenberg, včetně pivovarů, pil a železáren. V letech 1844–1856 byl zástupcem rodinné firmy v Praze – vedl zde stavbu silnic a železniční tratě do Olomouce. Po Franzově smrti se vrátil na Moravu, aby po něm převzal vedení firmy. V téže době zemřel i bratr Hubert a Albert místo něj vedl i doly na Slovácku. Investoval do zemědělských usedlostí - v roce 1869 koupil slezský velkostatek Jindřichov a statek Damašek, o 4 roky později zase jihomoravský velkostatek Kostelec, statky Ždánice a Skalka a domy ve Vídni. Pod jeho vedením zažila rodinná firma významný rozkvět – podílela se na velkých železničních stavbách (např. na české západní dráze, dráze císařovny Alžběty nebo moravsko-slezské ústřední dráze), byla rozšířena hutní výroba. V roce 1873 ale nastala ekonomická krize a stavební a průmyslové podniky se dostaly do potíží.\n\nV moravských zemských volbách 1861 byl zvolen ve velkostatkářské kurii (II. sbor) poslancem Moravského zemského sněmu. Mandát pak sice nezískal ve volbách v lednu 1867, ale na sněm se vrátil po volbách v březnu 1867 a mandát obhájil i ve volbách v roce 1870. Sněm jej v roce 1863 navíc zvolil poslancem Říšské rady. Nebyl na sněmu příliš aktivní.\n\nV roce 1841 se oženil s Amalií Langerovou (1820–1899), sestrou jeho švagrové (manželky bratra Libora), a měl s ní 11 dětí, z nichž pouze 8 se dožilo dospělosti (Albert, Marie, Hubert, Friedrich, Wilhelm, Julie, Amalie (matka Sidonie Nádherné), Josef).\n\nZa své podnikatelské úspěchy byl roku 1858 povýšen do šlechtického stavu, roku 1864 se stal rytířem a roku 1872 získal dědičný titul a stal se svobodným pánem Kleinem von Wiesenberg. Na svém erbu nechal zobrazit 4 spojené ruce, které měly symbolizovat rodinnou spolupráci a vzájemnost. Stal se také čestným občanem Sobotína, Brna a Prahy. Byl známý svou dobročinností a podporoval umění.\n"}
{"id": "1013200", "url": "https://cs.wikipedia.org/wiki?curid=1013200", "title": "Mistrovství světa v judu 1975 – muži – polostřední váha (-70kg)", "text": "Mistrovství světa v judu 1975 – muži – polostřední váha (-70kg)\n\nZápasy v judu na IX. mistrovství světa v kategorii polostředních vah mužů proběhly ve Vídni, 24. říjen 1975.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "1013203", "url": "https://cs.wikipedia.org/wiki?curid=1013203", "title": "Mike Wofford", "text": "Mike Wofford\n\nMike Wofford (* 28. února 1938, San Antonio) je americký jazzový klavírista. Vyrůstal v San Diegu, kde prožil většinu svého života. Jeho matka byla zpěvačka a on sám začal hrát na klavír ve svých sedmi letech. Svou profesionální kariéru zahájil počátkem šedesátých let a později řadu let doprovázel zpěvačky Sarah Vaughan a Ellu Fitzgeraldovou. Během své kariéry spolupracoval s mnoha dalšími hudebníky, mezi které patří například Peter Washington, Kenny Burrell, Gil Fuller a Howard Roberts. V roce 2012 byl oceněn cenou San Diego Music Awards.\n\n"}
{"id": "1013204", "url": "https://cs.wikipedia.org/wiki?curid=1013204", "title": "Mladějov (zámek)", "text": "Mladějov (zámek)\n\nZámek Mladějov vznikl na nejvýše položeném místě obce Mladějov v okrese Jičín. Zámeček se nachází uprostřed parku. Zámeček ani park nejsou přístupné veřejnosti.\n\nPůvodně se jednalo o dřevěnou stavbu ze 14. století. Mezi nejznámější majitele zámečku patřil Albrecht z Valdštejna. Mladějov spadal pod panství na Kosti.\n\nZámek prošel četnými přestavbami, jejichž stopy jsou zde patrné. Během války Marie Terezie a Fridricha II. zde sídlil velitel rakouského vojska Josef II., měl zde i svůj hlavní štáb. Další známou osobností, která zámeček navštívila, byl František Josef Gerstner, který zde zemřel a je pochován na místním hřbitově (téměř sousedící se zámečkem).\n\nVe 20. století se zámeček stal zprvu zemědělským učilištěm a následně internátem, v 80. a začátkem 90. let 20. století sloužil jako středisko jazykové přípravy zahraničních studentů. V lednu 2002 byl zámeček zcela zdevastován požárem. Zachránilo se pouze obvodové zdivo. Příčiny požáru nejsou známy, avšak velký podíl na zničení zámečku měly silné mrazy. Majitelka zámečku G. Hamacherová nechala zámeček znovu vybudovat. \n\nMladějovský zámek byl pod katalogovým číslem 1000141097 zapsán na státním seznamu nemovitých památek do 20. ledna 2003, následně z důvodu změn po požáru bylo od památkové ochrany tohoto objektu upuštěno.\n"}
{"id": "1013205", "url": "https://cs.wikipedia.org/wiki?curid=1013205", "title": "Josef Melč", "text": "Josef Melč\n\nJosef Melč (22. ledna 1934, Mladá Boleslav - 10. dubna 2002, Praha) byl český rozhlasový režisér.\n\nV letech 1952-1956 vystudoval režii na pražské DAMU. Působil v několika divadlech, angažmá ale přerušovala jeho nemoc. Od roku 1962 pracoval jako režisér literárních a dramatických pořadů v Československém rozhlase. Zde zpracoval asi sto rozhlasových her, dále četby na pokračování a další literární pořady věnované poesii i próze.\n\nJeho manželkou byla Milena Hübschmannová.\n\n\n\n"}
{"id": "1013206", "url": "https://cs.wikipedia.org/wiki?curid=1013206", "title": "Arcidiecézní pastorační ústředí", "text": "Arcidiecézní pastorační ústředí\n\nArcidiecézní pastorační ústředí v Praze (ve zkratce APÚ) vzniklo v říjnu 1945 z iniciativy Mons. ThDr. Josefa Berana, pozdějšího pražského arcibiskupa, k podpoře a koordinaci pastorace v pražské arcidiecézi v duchu Katolické akce. Ústředí sídlilo v budově pražského kněžského semináře a členilo se na sekce, odbory a referáty. Jednotliví referenti z řad kněží měli sledovat vše, co se týkalo jejich působnosti. V čele APÚ stál ředitel, jímž byl ThDr. Antonín Mandl. Kromě něj v APÚ působili například Msgre. Jan Nepomuk Boháč nebo ThDr. František Jedlička. Od roku 1946 až do svého zániku v roce 1949 vydávalo Arcidiecézní pastorační ústředí časopis Logos, zaměřený na homiletiku a katechetiku.\n\n"}
{"id": "1013210", "url": "https://cs.wikipedia.org/wiki?curid=1013210", "title": "Tomorrowland (festival)", "text": "Tomorrowland (festival)\n\nTomorrowland je velký elektronický hudební festival v Belgii. Festival se koná ve městě Boom, 16 kilometrů jižně od Antverp a 32 kilometrů severně od Bruselu a je pořádán od roku 2005. Od té doby se stal jedním z nejvýznamnějších světových hudebních festivalů.\n\n\nI přes velkou kapacitu festivalu jsou díky enormnímu zájmu vstupenky vyprodány v řádech desítek minut. Šance na koupi vstupenek jsou díky systému prodeje a uvolňování teoreticky pro všechny stejné, čímž se pořadatelé snaží zajistit rovnoměrný prodej po celém světě. Systém nákupu je následující:\n\n\nExistuje několik typů balíčků dle typu ubytování. Ceny vč. poplatku 2,70 % a 8,00 EUR/os. při kurzu 25,60 Kč za EUR.\n\n"}
{"id": "1013211", "url": "https://cs.wikipedia.org/wiki?curid=1013211", "title": "Mšice hnízdotvorná", "text": "Mšice hnízdotvorná\n\nMšice hnízdotvorná (\"Brachycaudus schwartzi\") je hmyz poškozující listy dřevin sáním. Mšice hnízdotvorná je řazena do čeledě mšicovití (Aphididae) , řádu polokřídlí (\"Hemiptera\").\n\nAPPESW\n\nEvropa (Středozemí), Asie od Ruska po Indii, Střední Východ, Kalifornie, Nový Zéland a Jižní Amerika\n\nDospělé samice jsou černé až černohnědé, bezkřídlé samice žlutohnědé, až 2 mm dlouhé.\n\n\nDeformace listů do hustých chuchvalců, krnění a deformace letorostů. \n\nSnižování listové plochy a kvality plodů. Oslabení stromů, snížení sklizně, opad plodů.\n\nLesy, parky, zahrady. Predátoři: slunéčka, střevlíci, dravé ploštice, zlatoočky, larvy pestřenek a bejlomor rodu Aphidoletes, pavouci a další. Mšice jsou chráněny mravenci před nepřáteli.\n\n"}
{"id": "1013212", "url": "https://cs.wikipedia.org/wiki?curid=1013212", "title": "Košičan", "text": "Košičan\n\nKošičan je název komfortního vlaku pro dálkovou přepravu mezi Prahou a Košicemi. Poprvé vyjel kolem roku 1975, pro vlak byly určeny první elektrické lokomotivy řady 151. Vlak byl široce využíván také k denní dopravě osob do tatranských letovisek. Původně byl koncipován jako povinně místenkový, v současnosti je provozován jednotkou Pendolino.\n\nDo roku 2014 jezdil denně na trase Praha – Olomouc – Vsetín – Púchov – Žilina – Košice. V jízdním řádu 2015, s příchodem jednotky Pendolino na linku Praha – Košice, byl po dlouhé době značně omezen. Stal se z něj posilový vlak jedoucí v pátek z Prahy do Košic (jako EC 243) a v neděli z Košic do Prahy (jako EC 242). Tento vlak jel přes Ostravu a byl opět povinně místenkový. S jízdním řádem 2016 jméno Košičan získal spoj vedený jednotkou Pendolino, posilové EC 242 / 243 nově pod jménem Roháče je v úseku mezi Prahou a Ostravou spojeno s IC 542 / 543 Vladislav Vančura jedoucím do Opavy.\n"}
{"id": "1013214", "url": "https://cs.wikipedia.org/wiki?curid=1013214", "title": "NK Krka", "text": "NK Krka\n\nNK Krka (celým názvem Nogometni klub Krka Novo mesto, česky \"fotbalový klub Krka Novo mesto\") je slovinský fotbalový klub z města Novo mesto. Založen byl roku 1922 jako NK Elan 1922. Domácím hřištěm je stadion Portoval s kapacitou 1 500 míst (z toho 500 k sezení).\n\n\n\"K 15. 7. 2014\"\n\n"}
{"id": "1013216", "url": "https://cs.wikipedia.org/wiki?curid=1013216", "title": "Razbora Espeho", "text": "Razbora Espeho\n\nRazbora Espeho (\"Trigonostigma espei\" (Meinken, 1967)) je sladkovodní paprskoploutvá ryba z čeledi kaprovitých.\n\nRazbora Espeho je drobná rybka dorůstající délky 4 cm, samci dorůstají jen 2,5 cm. Zbarvení je světle oranžovočervené s černou skvrnou v zadní polovině těla.\n\nRazbora Espeho pochází z jihovýchodního Thajska a jižní Kambodži.\n\nRazbora Espeho je akvarijní ryba.\n\n"}
{"id": "1013217", "url": "https://cs.wikipedia.org/wiki?curid=1013217", "title": "Norderstedt", "text": "Norderstedt\n\nNorderstedt je město v německé spolkové zemi Šlesvicko-Holštýnsko. Jedná se o největší město okresu Segeberg a po Kielu, Lübecku, Flensburgu a Neumünsteru o páté největší město spolkové země. Norderstedt sousedí na jihovýchodě s Hamburkem, tvoří součást Metropolitního regionu Hamburk a součást hamburské aglomerace. Město Norderstedt vzniklo v rámci regionální územní reformy v roce 1970 sloučením čtyř samostatných měst Friedrichsgabe, Garstedt, Glashütte a Harksheide. V roce 2012 zde žilo přes 74 tisíc obyvatel.\n\nMěsto Norderstedt vzniklo v rámci regionální územní reformy 1. ledna 1970 sloučením do té doby čtyř samostatných měst. Součástí Nordestedtu se tak stala města Friedrichsgabe a Garstedt ležící v okrese Pinneberg a města Glashütte a Harksheide nacházející se na území okresu Stormarn. Nově vzniklé město se pak stalo součástí okresu Segeberg.\n\nNejstarší a hospodářsky nejvíce rozvinutým městem byla část Garstedt. První zmínka o tomto městu pochází z dokumentů obchodní komory Hamburku z roku 1370. Od 15. století měla na rozvoj města vliv také jeho poloha na celní hranici mezi Hamburkem a Holštýnskem. Garstedt se nacházel na okraji rašeliniště poblíž dalšího města Harksheide a oproti ostatním městům v okolí zde byla kvalitnější půda. V roce 1887 zde byl vybudován první větrný mlýn a o dva roky později, v roce 1889, zde vznikla farnost s malým kostelem. Na počátku 20. století žilo v Garstedtu 1327 obyvatel, roku 1939 to bylo již 4869 obyvatel.\n\nPrvní zmínka o obci Harksheide pochází z roku 1374. Do roku 1693 se jednalo o nevolnickou zemědělskou osadu, jež tvořila součást obce Tremsbüttel. Obec se stala následně součástí Pruska a nikdy se zde nevyvinulo městské centrum. Později se stalo Harksheide předměstím Hamburku. Pro další rozvoj Harksheide mělo později vliv napojení na podzemní dráhu nedalekého Hamburku. V roce 1939 zde žilo přes 2800 obyvatel. Roku 1950 získalo Harksheide městské centrum, když byl v okolí místního kostela vybudován trh a také radnice, která do roku 1980 sloužila jako radnice pro celé město Norderstedt.\n\nMěsto Glashütte neslo původně název Tangstedter Heide a bylo volným sdružením zemědělských hospodářství a panství, později se stalo součástí Pruska. Glashütte se rozléhalo v blízkosti rašelinišť, která měla vliv na rozvoj obce. V roce 1921 byla obec napojena na podzemní dráhu Hamburku a o rok později zde byla do provozu uvedena věznice. Roku 1933 vznikl v Glashütte jeden z prvních koncentračních táborů Nacistického Německa. V roce 1939 zde žilo přes 1300 obyvatel.\n\nNejmladším městem dnešního Norderstedtu je bývalé samostatné město Friedrichsgabe (doslova \"Frederikův dárek\"), které bylo založeno v roce 1821 obchodníkem z Altony Johannem Danielem Lawaetzem. Název města odkazuje na dánského a norského krále Frederika VI., který byl současně také šlesvickým vévodou a poskytl pozemky pro založení osady. V roce 1873 byla osada sloučena se sousedními pruskými obcemi Meeschensee, Haslohfurth a Dreibeken. Na počátku 20. století zde žilo přibližně 400 obyvatel.\n\nV průběhu 80. a 90. let minulého století vznikalo v Norderstedtu nové městské centrum, tato část získala později název Norderstedt-Mitte. Městské centrum zde po sloučení čtyř samostatných měst v roce 1970 neexistovalo. Kromě řady obytných a administrativních budov zde vzniklo například nákupní centrum a město bylo napojeno na linku U1 hamburského metra.\n\nOkolo města Norderstedtu prochází dálnice A7, ze které je možno dostat se do jižní části města výjezdem 21 Hamburg-Schnelsen-Nord na území Hamburku nebo výjezdem 23 Quickborn do severní části města. Nejbližším letištěm je Letiště Hamburk, jehož vzletová a přistávací dráha číslo 33 se rozprostírá také na území Norderstedtu. Město samotné není napojené na železniční síť Deutsche Bahn, prostřednictvím linky U1 je napojeno na síť metra v Hamburku. Jízda z hlavního nádraží v Hamburku do stanice Norderstedt Mitte trvá přibližně 40 minut.\n\n\n\n"}
{"id": "1013219", "url": "https://cs.wikipedia.org/wiki?curid=1013219", "title": "Garstedt", "text": "Garstedt\n\nGarstedt je obec v německé spolkové zemi Dolní Sasko, v zemském okrese Harburg. V 2014 zde žilo 1 484 obyvatel.\n\nSousední obce jsou: Radbruch, Salzhausen, Toppenstedt, Vierhöfen, Winsen a Wulfsen.\n\n"}
{"id": "1013220", "url": "https://cs.wikipedia.org/wiki?curid=1013220", "title": "Černá hniloba rajčete", "text": "Černá hniloba rajčete\n\nČerná hniloba rajčete je houbová choroba rostlin způsobená houbou průsvitka rajčatová \"Didymella lycopersici\" z řádu zďovkotvaré (\"Pleosporales\") čeledě \"Leptosphaeriaceae\".\n\nDIDYLY \n\nPodle EPPO a biolib.cz je pro patogena s označením \"Didymella lycopersici\" používáno více rozdílných názvů, například \"Ascochyta lycopersici\" nebo \"Diplodina lycopersici\". \n\nKanada, v oblasti Britské Kolumbie a Nového Skotska, zcela běžná v Evropě. \n\n\nNa stonku hnědé skvrny, postupně se spojující kolem stonku. Černé kupkovité plodnice na stonku. Tvorba kořenů z adventivních pupenů. Koncentricky vrásčité skvrny na plodech. Černě zbarvená (infikovaná) semena v plodech.\n\nVýrazné snížení sklizně.\n\nPřezimující spory na zbytcích rostlin, v půdě a na organických materiálech, ale i na konstrukcích. Spory jsou klíčivé až 4 roky.\n\nVodou, větrem, přes průduch, vzdušná infekce starších rostlin během vegetace. Infekce se šíří ze zbytků rostlin a infikovaným osivem.\n\nNa stanovišti, kde se choroba vyskytla pěstovat rajské jablka , papriky a brambory po tříleté přestávce. Ve skleníku dezinfikovat půdu. nářadí a nástroje dezinfikovat. Odstranit napadené rostliny. Od června do července kontrolovat porost a provádět postřiky proti houbovým chorobám přípravky s obsahem mankozebu .\n\n"}
{"id": "1013229", "url": "https://cs.wikipedia.org/wiki?curid=1013229", "title": "Seznam medailistů na letních olympijských hrách ve skokanských disciplínách – zaniklé disciplíny", "text": "Seznam medailistů na letních olympijských hrách ve skokanských disciplínách – zaniklé disciplíny\n\nStránka uvádí přehled medailistů na letních olympijských hrách, kteří získali cenný kov v některé z atletických skokanských disciplín, jež byly z olympijského programu v minulosti vyřazeny.\n"}
{"id": "1013232", "url": "https://cs.wikipedia.org/wiki?curid=1013232", "title": "Rozpad Kyjevské Rusi", "text": "Rozpad Kyjevské Rusi\n\nVe 12. století se Kyjevská Rus rozpadla na 13 menších nezávislých knížectví. V ruských dějinách se toto období obvykle nazývá „doba ruských knížectví“ nebo „doba feudální rozdrobenosti.“ Za hranici rozpadu se pokládá rok 1132, kdy zemřel poslední kyjevský kníže Mstislav Vladimírovič. Výsledkem rozpadu Kyjevské Rusi byl vznik nových politických uskupení na jejím území a zformování některých současných národů východní Evropy - Ukrajinců, Bělorusů a Rusů.\n\nJako ve většině evropských států v období raného středověku, i v Kyjevské Rusi byl příčinou rozpadu nárůst neshod mezi mocí, která směřovala k vojenské demokracii, a ekonomicko-sociálním rozvojem samostatných knížectví bývalé Kyjevské Rusi.\n\nSe vzrůstem blahobytu státu a posílením místní ekonomiky výhoda Kyjeva, který byl v té době rezidencí velkoknížete a také hlavním zdrojem příjmů státu, stále klesala.\n\nZačala se řešit otázka federativních vztahů, která v některých případech zasahovala až za hranice vnitřních záležitostí dynastie, a to ještě v dobách prvních knížat, neboť v knížectvích Kyjevské Rusi byla silná inteligence, politicky a ekonomicky zainteresovaná do oddělení Kyjeva od Kyjevské Rusi. Její spojení s Rurikovci vyžadovalo rotaci knížat mezi městy, proti tomuto však byli bojaři.\n\nPo Ljubečském sjezdu nastala decentralizace moci v Kyjevské Rusi, která se stala dynastickou federací. Jejími subjekty se stala knížecká města, jejichž rychlý rozvoj podněcovalo přírodní zemědělství a místní obchod a řemesla.\n\nKromě vnitřních příčin (ekonomické a politické oslabení postavení Kyjeva) existovaly i vnější příčiny rozpadu Kyjevské Rusi. Začátkem války Byzantinců proti Seldžukům, obzvláště po porážce v bitvě u Mantzikertu začala úloha obchodní cesty Varjagů k Řekům upadat na úkor rozvoje baltských obchodních cest vedoucích přes střední Evropu. Úpadkem obchodní cesty se příjmy Kyjevských knížat z obchodu zmenšovaly.\n\n\n"}
{"id": "1013233", "url": "https://cs.wikipedia.org/wiki?curid=1013233", "title": "Studentský Oscar", "text": "Studentský Oscar\n\nStudentský Oscar je ocenění, které od roku 1972 uděluje americká Akademie filmového umění a věd za absolventské filmařské počiny. Z českých filmařů jej získal Jan Svěrák v roce 1989 za snímek \"Ropáci\" a Marie Dvořáková za krátký film \"Kdo je kdo v mykologii\" (2017). Ocenění v roce 2019 také získala ruská filmařka Daria Kashcheeva za český film \"Dcera\".\n\nO ocenění se však ucházeli i další filmaři:\n"}
{"id": "1013234", "url": "https://cs.wikipedia.org/wiki?curid=1013234", "title": "Ruská knížectví", "text": "Ruská knížectví\n\nRuská knížectví byly státní útvary, které existovaly na území současného Ruska, Ukrajiny, Běloruska a Polska (okrajově i Rumunska a Lotyšska) v období feudální rozdrobenosti ve 12.–16. století. Vznikly v důsledku rozpadu Kyjevské Rusi a vládli jim panovníci z rodu Rurikovců a Gediminovců.\n\n\nPoté, co se v 11. století objevily zvláštní praktiky knížat Kyjevské Rusi, která rozdělovala území svým synům a příbuzným, se ve druhé čtvrtině 12. století Kyjevská Rus fakticky rozpadla.\n\nJednou z hlavních příčin bylo to, že knížata se snažila získat si ekonomickou a politickou nezávislost na Kyjevské Rusi a zároveň chtěla mít plnou kontrolu nad svým územím. Ve všech oblastech kromě Novgorodské republiky, ve které mělo knížectví vojenský charakter, se panovníky stala knížata z rodu Rurikovců. Měla vysoké státní, zákonodárné a soudní funkce. Opírala se o vládní aparát, jehož členy byli lidé ze zvláštní služebnické vrstvy. Za své služby knížeti dostávali část peněz z rozpočtu knížectví a také z dobývání nových území. Šlechta se prakticky stala vazaly knížete. Spolu s místním duchovenstvem vytvořila státní orgán - Bojarskou dumu.\n\nKníže bylo nejvyšším vlastníkem celé půdy v knížectví. Část z ní patřila jemu, a to na základě osobního práva moci (tzv. domen). Pro církev a šlechtu se panovník stal vládcem na území, které jim dal do pronájmu.\n\nSociálně-politická struktura Ruska v období roztříštěnosti států se zakládala na složitém systému suverenity a podřízenosti. Byla zakotvena v tzv. feudální hierarchii. Na vrcholu této feudální hierarchie stál kníže (do 12. století kníže z kyjevského trůnu, později tento status dostala knížata Vladimirsko-suzdalského a Haličsko-volyňského knížectví). Pod ním stála knížata velkých knížectví (Perejaslavského, Pinského, Polockého, Vladimirsko-suzdalského, Vladimirsko-volyňského, Haličského, Rjazaňského a Smolenského knížectví) a ještě níže byli panovníci jednotlivých knížectví, která byla uvnitř každého knížectví. Na posledním stupni této hierarchie byli netitulovaní lidé - šlechta a jejich vazalové.\n\nOd poloviny 11. století započal proces rozpadu velkých knížectví. Ve 12. století a v první polovině 13. století tento směr nabyl všeobecnějšího charakteru. Kromě území Novgorodské republiky, která si v průběhu celé své existence zachovala politickou celistvost, se rozpadla všechna ostatní knížectví.\n\nV podmínkách feudální rozdrobenosti měly velký význam tzv. všeruské a regionální sjezdy knížat, na kterých se řešily vnitropolitické (rozpory mezi knížaty) a zahraniční (bitvy s okolními státy) otázky. Nestaly se však stálými a pravidelně činnými politickými institucemi, které by mohly proces rozpadu Kyjevské Rusi zpomalit nebo zcela zvrátit.\n\nV období tatarských vpádů bylo území Ruska rozděleno na mnoho malých knížectví, která se nebyla schopna postavit agresi na odpor. Tataři vyplenili jihozápadní část země (území Pinského, Polockého, Vladimirsko-volyňského, Kyjevského, Černigovského, Perejaslavského a Smolenského knížectví), která ve 13.-14. století patřila Litvě a také Haličského knížectví patřícího Polsku. Pouze Vladimirské, Rjazaňské knížectví a Novgorodská republika si udržely v tomto období samostatnost.\n\nPrávě tato území se ve 14.-16. století stala základem pro vznik území jednotného moskevského státu.\n\n\n"}
{"id": "1013236", "url": "https://cs.wikipedia.org/wiki?curid=1013236", "title": "Kyjevské knížectví", "text": "Kyjevské knížectví\n\nKyjevské knížectví (staroruština ) se rozprostíralo v oblasti mezi řekami Dněpr, Sluč, Ros a Pripjať na tehdejším území Kyjevské Rusi, části Ukrajiny a jihovýchodní oblasti Běloruska. Na severu hraničilo s Pinským knížectvím, na východě s Černigovským a Perejaslavským knížectvím, na západě s Vladimirsko-volyňským knížectvím a jih země chránily polovské stepi.\n\nObyvateli Kyjevského knížectví byly kmeny Slovanů, kteří se na úrodných půdách živili zemědělstvím, chovem dobytka, lovem, lovem ryb a včelařením. Už na počátku osídlování této oblasti se zde rozšířily mnohá řemesla jako hrnčířství, obuvnictví a těžba dřeva a železné rudy, která pozitivně ovlivnila rozvoj kovářství. Do oblasti se začaly dovážet mnohé druhy kovů -měď, olovo, stříbro a zlato. V okolí Kyjeva vznikla vlivná obchodnicko-řemeslnická vrstva obyvatelstva.\n\nÚzemím Kyjevského knížectví vedla důležitá obchodní cesta od Baltského moře do Byzance (tzv. cesta od Varjagů k Řekům). Řekou Pripjať byla spojena s úmořím Visly a Němenu, Desnou s horním tokem Oky a řekou Sejm s oblastí Donu a Azovským mořem.\n\nOd konce 9. století do 10. století tvořilo Kyjevské knížectví hlavní oblast Kyjevské Rusi. Během vlády Vladimíra I., který několika později odděleným knížectvím udělil statut polosamostatnosti, se stala jádrem budoucího Moskevského velkoknížectví. Kyjev se totiž stal duchovním centrem a rezidencí moskevského metropolity. Po smrti Mstislava Velikého v roce 1132 se Kyjevská Rus rozpadla a Kyjevské knížectví se osamostatnilo.\n\nPo rozpadu Kyjevské Rusi už kníže nebyl vlastníkem všech ruských území, zůstal však hlavou feudální hierarchie a byl \"starším\" mezi ostatními knížaty. Právě tento fakt byl příčinou vážných sporů mezi různými dynastiemi Rurikovců, jehož se aktivně zúčastnila i mocná kyjevská šlechta a obchodně-řemeslnická vrstva obyvatelstva. Ale úloha Národního shromáždění (věče) začátkem 12. století zeslábla.\n\nDo roku 1139 byl trůn kyjevského knížectví v rukou dynastie Monomachovců. Mstislava Velikého na trůnu vystřídal jeho bratr Jaropolk II. (1132–1139) a Vjačeslav (1139). Po roce 1139 na kyjevském trůnu vládl černigovský kníže Vsevolod II. Olegovič z dynastie Olegovičů. Ale ani vláda nové dynastie nebyla dlouhá. Po smrti Vsevoloda II. Olegoviče místní šlechta, nespokojená s jmenováním Vsevolodova bratra Igora (1146), v roce 1146 dosadila na trůn Izjaslava Mstislaviče (1146–1149 a 1151–1154) – představitele starší větve Monomachovců.\n\nDne 13. srpna 1146 po porážce vojsk Igora a Svjatoslava Olegoviče si Izjaslav II. vydobyl trůn Kyjevského knížectví. Igor padl do zajetí, kde byl roku 1147 zabit.\n\nV roce 1149 vstoupila do bojů o Kyjevské knížectví suzdalská větev Monomachovců zastoupená Jurijem Dlouhorukým. Po smrti Izjaslava II. a jeho spoluvládce Vjačeslava Vladimiroviče v roce 1154 se Juraj Dlhoruký stal až do své smrti v roce 1157 panovníkem kyjevského knížectví. Rozpory, které měla mezi sebou dynastie Monomachovců, pomohly Olegovičovcům revanšovat se. V květnu roku 1157 se na trůn dostal Izjaslav III. Davidovič (1157–1159). Jeho neúspěšný pokus získat území Haličského knížectví ho stál trůn, na který usedl smolenský kníže Rostislav Mstislavič (1159–1167) a posléze jeho příbuzný Mstislav II. Izjaslavič (1167–1169).\n\nV polovině 12. století politický význam Kyjevského knížectví upadl. Postupně se začalo rozpadat na menší části, z nichž v letech 1150–1170 vznikly Bělogradské, Vyšnohradské, Trepolské, Kanevské, Torčeské, Kotelničeské a Dorogobužské knížectví. Na severovýchodě a na jihozápadě vznikla dvě nová centra politického vlivu, která měla zájem o zisk statusu velkoknížectví – Rostovsko-suzdalské a Vladimirsko-volyňské knížectví. Kyjev již nebyl hlavním centrem ruských zemí. Knížata z těchto knížectví se již nesnažila podmanit si trůn kyjevského knížectví. Postupně si však Kyjev podřizovaly svým požadavkům.\n\nV letech 1169–1174 Kyjevskému knížectví vládl Andrej I. Bogoljubský. V roce 1169 sesadil z trůnu Mstislava Izjaslaviče a předal vládu svému bratrovi Glebovi (1169–1171). Po Glebově smrti se v květnu 1171 na trůn dostal Vladimír Mstislavič, ale ten nečekaně obsadil jeho bratr Andrej Michalko. Andrej I. jej však donutil, aby přenechal trůn Romanovi I. Rastislavičovi (1171–1173 a 1175–1177). Ani on se však na trůnu dlouho neudržel. V roce 1172 ho Andrej I. Bogoljubský z trůnu sesadil a obsadil jej svým bratrem Vsevolodem III. Jurjevičem (Velké Hnízdo), který byl o rok později (1173) donucen utéci do Bělgorodu. Na trůn Kyjevského knížectví nastoupil Rurik II. Rostislavič (1173, 1180–1182, 1194–1202, 1203–1206 a 1207–1210).\n\nPo smrti Andreje I. Bogoljubského v roce 1174 bylo Kyjevské knížectví pod kontrolou smolenského knížete Romana Rastislaviče (1171–1173 a 1175–1177). V roce 1176 byl v bitvě proti Polovcům poražen a byl nucen rezignovat na trůn. Toto využila knížata z rodu Olegovičů. Obyvatelé Kyjeva si za kníže svého knížectví zvolili Svjatoslava Vsevolodoviče Černigovského (1176–1181 a 1182–1194). Ani jemu se však nepodařilo oslabit vliv dynastie Rastislavičovců vládnoucích ve Smolenském knížectví. Po podpisu smlouvy s nimi byl Svjatoslav schopen porazit Polovce a oslabit jejich tlak na ruské území.\n\nPo jeho smrti se v roce 1194 vrátil Rurik Rastislavič (1194–1202), ale již začátkem 13. století se Kyjev dostal pod vliv haličsko-volyňského knížete Romana Mstislaviče (1203–1205), který v roce 1202 sesadil Rurika z trůnu. Na volné místo jmenoval svého bratrance Ingvara I. Rastislaviče (1202 a 1214). V roce 1203 Rurik spolu s Polovci a černigovskými Olegoviči obsadil Kyjev a s pomocí diplomatické podpory vladimirského knížete Vsevoloda III. (Velké Hnízdo) si na několik měsíců udržel kyjevský trůn. V roce 1204 však během společného vojenského tažení knížat proti Polovcům byl Romanem II. Velikým zatčen a uvržen do kláštera. Na trůn Kyjevského knížectví se znovu dostal Ingvar I. Vsevolod III. se však dožadoval osvobození Rurika zpod rukou Romana Velikého a učinil ho kyjevským knížetem.\n\nPo smrti Romana II. Velkého v říjnu 1205 se Rurik dostal z kláštera a obsadil Kyjev. Ve stejném roce (1205) ho napadl Vsevolod IV. Svjatoslavič (1206–1207 a 1210–1212). Jejich dlouholetý spor skončil kompromisem – Rurik uznal Vsevoloda knížetem a jako kompenzaci za tento krok získal Černigov.\n\nPo Vsevolodově smrti se na kyjevském trůnu znovu usadili Rastislavičové: Mstislav III. Romanovič Starý (1212/1214–1219 a 1220–1223) a jeho bratranec Vladimir III. Rurikovič (1223–1235). V roce 1235 byl Vladimir III. v bitvě proti Polovcům poražen a padl do jejich zajetí. Knížetem Kyjevského knížectví se stal černigovský kníže Michal II. Vsevolodič (1238–1239 a 1241–1246) a pak Jaroslav III. Vsevolodič (1236–1238 a 1246) – syn Vsevoloda III. Jurjeviče (Velké Hnízdo). Vladimiru III. se však ze zajetí podařilo dostat a vrátit se na kyjevský trůn. Zůstal na něm až do své smrti v roce 1239.\n\nV letech 1239–1240 Kyjevskému knížectví vládli Michal II. Vsevolodovič Černigovský (1238–1239 a 1241–1246) a Rostislav III. Mstislavič Smolenský (1239). Před vpádem Tatarů se ocitl pod vlivem haličsko-volyňského knížete Daniila I. Romanoviče, který na trůn dosadil vévodu Dmitrije. Na podzim roku 1240 tatarský chán zaútočil na území jižního Ruska a začátkem prosince obsadil Kyjev a Michala II. Vsevolodiče v roce 1246 zavraždil.\n\nOd roku 1240 bylo Kyjevské knížectví formálně závislé na vladimirských knížatech – Alexandru Něvském a Jaroslavu III. Jaroslaviči. Ve druhé polovině 13. století většina obyvatelstva migrovala do severní části Ruska. V roce 1299 bylo z Kyjeva do Vladimíra přeneseno sídlo metropolity ruské pravoslavné církve. V první polovině 14. století se oslabené Kyjevské knížectví stalo obětí litevských agresorů. V roce 1362 za vlády litevského knížete Algirdase se Kyjevské knížectví stalo součástí Litevského velkoknížectví.\n\n"}
{"id": "1013245", "url": "https://cs.wikipedia.org/wiki?curid=1013245", "title": "Prague Open 2014 – mužská čtyřhra", "text": "Prague Open 2014 – mužská čtyřhra\n\nDo soutěže mužské čtyřhry na tenisovém challengeru Prague Open 2014 nastoupilo šestnáct dvojic. Obhájcem titulu byl pár Lee Hsin-han a Peng Hsien-yin, jehož členové nestartovali společně. Peng Hsien-yin se rozhodl události nezúčastnit. Pengovým spoluhráčem se stal Čang Ce.\n\nSoutěž čtyřhry vyhrála nenasazená česká dvojice Roman Jebavý a Jiří Veselý, kteří ve finále zdolali tchajwansko-čínský pár Lee Hsin-han a Čang Ce po hladkém dvousetovém průběhu 6–1 a 6–3. Jebavý k titulu uvedl: „\"Tak snadné jsem to nečekal. Ale oba jsme dnes hráli výborně. Na co jsme sáhli, to se nám povedlo\".“\n\n"}
{"id": "1013259", "url": "https://cs.wikipedia.org/wiki?curid=1013259", "title": "Grachan Moncur III", "text": "Grachan Moncur III\n\nGrachan Moncur III (* 3. června 1937, New York) je americký jazzový pozounista. Pocházel z hudební rodiny; jeho otec byl jazzový kontrabasista Grachan Moncur II. On sám nejprve začal hrát na violoncello, když mu bylo devět, a o dva roky později přešel k pozounu. Svou profefsionální kariéru zahájil roku 1959; právě toho roku nastoupil do skupiny Raye Charlese, kterou opustil v roce 1962. Během své kariéry nahrál několik alb jako leader a spolupracoval s mnoha hudebníky, mezi které patří například Alan Silva, Herbie Hancock, Archie Shepp, Khan Jamal, Andrew Cyrille nebo Wayne Shorter.\n"}
{"id": "1013261", "url": "https://cs.wikipedia.org/wiki?curid=1013261", "title": "Daniel Humair", "text": "Daniel Humair\n\nDaniel Humair (* 23. května 1938, Ženeva) je švýcarský jazzový bubeník a malíř. Hudbě se začal věnovat ve svých sedmi letech, kdy začal hrát jak na bicí, tak i na klarinet. Svou profesionální kariéru zahájil v roce 1955 poté, co vyhrál soutěž amatérských hudebníků na jazzovém festivalu v Curychu. Své první album jako leader nazvané \"Hum!!\" vydal v roce 1960. Během své kariéry spolupracoval s mnoha hudebníky, mezi které patří například Jean-Luc Ponty, Niels-Henning Ørsted Pedersen, Joachim Kühn nebo Eric Dolphy.\n\n"}
{"id": "1013263", "url": "https://cs.wikipedia.org/wiki?curid=1013263", "title": "Mšice maková", "text": "Mšice maková\n\nMšice maková (\"Aphis fabae\") také mšice bezová je mšice poškozující listy rostlin sáním. Mšice maková je řazena do čeledě mšicovití (\"Aphididae\"), řádu polokřídlí (\"Hemiptera\").\n\nU druhu \"Aphis fabae\" je podle Fauna europaea rozeznáváno šest poddruhů:\n\n\nAPHIFA\n\nPodle EPPO je pro patogena s označením \"Aphis fabae\" používáno více rozdílných názvů, například \"Aphis papaveris\" nebo \"Doralis fabae\".\nPodle Biolib je pro patogena s označením mšice maková používáno více rozdílných názvů, například mšice bezová (\"Aphis advena\"), mšice mrlíková (\"Aphis atriplicis\"), mšice paznehtíková (\"Aphis acanthi\").\n\nPatogen je celosvětově rozšířen v teplém a subtropickém pásu.\n\nDospělci jsou černí, tmavě nebo černozelení nebo černohnědí a 1,5 – 2,5 mm dlouzí.\n\nPatogen je polyfágní, napadá více než 200 druhů rostlin.\n\nDeformace a nekrózy listů, krnění a deformace letorostů. Plody jsou deformované. Medovice na listech.\nSnižování listové plochy a kvality plodů jabloně (deformace). Oslabení stromů, snížení sklizně. Snadno dochází k přemnožení. Přenáší virové choroby rostlin, které způsobují podstatnější škody než sání mšic.\n\nMšice má několik generací během roku, z vajíček se líhnou na jaře samice, teprve na začátku léta dochází ke vzniku okřídlených jedinců. Část populace poté migruje na sekundárního hostitele. Přezimují černá vajíčka na zimních hostitelích (primární hostitel), především na brslenech, kalině a pustorylu.\n\nLesy, parky, zahrady. Predátoři: slunéčka, střevlíci, dravé ploštice, zlatoočky, larvy pestřenek a bejlomor rodu Aphidoletes, pavouci a další. Během sání mohou mšice přenášet virové infekce.\n\n"}
{"id": "1013266", "url": "https://cs.wikipedia.org/wiki?curid=1013266", "title": "Kostel svatého Jana Křtitele (Rakvice)", "text": "Kostel svatého Jana Křtitele (Rakvice)\n\nKostel svatého Jana Křtitele je římskokatolický chrám v obci Rakvice v okrese Břeclav. Jde o farní kostel římskokatolické farnosti Rakvice. Je chráněn jako kulturní památka České republiky.\n\nNa místě současného kostela stávala původně kaple sv. Ondřeje. První zmínka o této kapli pochází z listiny ze dne 16. listopadu 1368, kde papež Urban V. uděluje kapli sv. Ondřeje v Rakvicích plnomocné odpustky. V této listině je také uvedeno, že kapli nechal postavit český král Jan Lucemburský. Z toho lze určit, že kaple sv. Ondřeje byla pravděpodobně postavena někdy mezi lety 1310 a 1346.\n\nV Rakvicích nebyl hřbitov, pohřbívalo se v sousedním Podivíně. Rakvičtí si stěžovali, že cesta do Podivína bývá často pro velkou vodu neschůdná a že mrtví nemohou být mnohdy po několik dnů pochováni. Proto 30. května 1487 požádala obec Rakvice, v čele s rychtářem Lukášem Schramem a konšely Petrem Dulderem a Kašparem Czarrem, olomouckého biskupa o zřízení hřbitova u kaple. Občané také usilovali o zřízení samostatné fary. V roce 1498 olomoucký biskup Stanislav I. Thurzo povolil zřídit samostatnou duchovní správu a zřídit hřbitov u kaple.\n\nDne 10. ledna 1503 povýšil olomoucký biskup Stanislav I. Thurzo se souhlasem podivínského prebendáře Jana Blaudera kapli sv. Ondřeje na farní kostel. Přiznal faráři dosavadní příjmy podivínského faráře a dal patronát rakvické fary podivínskému prebendáři. V tomto roce pak ještě jmenoval farářem v Rakvicích Martina Kirchmayera z frýsinské diecéze. V roce 1513 byl v tomto kostele zřízen oltář Nanebevzetí Panny Marie a sv. Jakuba Většího.\n\nV polovině 16. století se v Rakvicích začalo šířit protestanství. Nositelé tohoto náboženství byli habáni, kteří se v Rakvicích usadili v roce 1540. Souhlas jim k tomu dal Jan z Lipé, v té době majitel Rakvic. České obyvatelstvo bylo katolické a německé převážně luteráni. Fara byla katolická.\n\nRychtář Tomáš Holotar (jinde uváděn jako Tomáš Tolár) dal spolu s konšeli kostel v roce 1580 uzavřít. Němečtí obyvatelé odňali kostelu kalichy a mešní roucha. Faráři jménem Albrecht bylo vyhrožováno bitím a vypuzením z fary. Marně se snažil olomoucký biskup Stanislav Pavlovský obec přesvědčit, aby byl kněz ponechán. Kněz Albrecht musel odejít v roce 1582. Rakvičtí občané přijali za faráře luteránského kněze Jana Černovína, toho však olomoucký biskup Stanislav Pavlovský nechtěl uznat.\n\nDne 16. července 1605 byla obec Rakvice zpustošena vojskem, které vedl Štěpán Bočkaj. Kostel sv. Ondřeje byl vojskem vypálen, zůstala jen věž a holé zdi.\n\nNěkdy v druhé polovině 17. století byl kostel obnoven, byla rozšířena loď a obnovena nebo přistavěna věž (byl na ní 5 centů těžký zvon ulitý v roce 1668). První písemná zmínka o obnoveném kostele je v kupní smlouvě o prodeji hodonínského panství ze dne 29.09.1692. Kostel by nově zasvěcen sv. Janu Křtiteli a duchovní správu vykonával podivínský farář.\n\nV roce 1783 byl hřbitov u kostela zrušen a byl zřízen nový na novém místě, který je užíván i v současnosti. V roce 1784 byla zřízena místní církevní správa a v roce 1789 byla postavena farní budova.\n\nV roce 1844 bylo farní budově přistavěno další podlaží. V roce 1859 byla místní církevní správa povýšena na faru.\n\nV roce 1874 byla provedena oprav a nové zastřešení věže kostela, byla pozlacena báně a opatřena železným křížem. Výška věže byla zachována. Roku 1875 došlo k rozšíření kostela. Bylo zbořeno kněžiště amorfního tvaru a loď prodloužena východním směrem, vybudováno nové kněžiště s přilehlou sakristií a v celé délce lodi prolomena okna jednotného tvaru, vestavěna hudební kruchta. Kostel tak v podstatě získal stávající podobu. V roce 1898 byl kostel uvnitř vymalován a navenek nově zaomítán a olíčen tmavožlutou barvou.\n\nV roce 1917 byly na válečné potřeby odevzdány a roztaveny dva rakvické zvony: větší o váze 270 kg s vyobrazením Cyrila a Metoděje a umíráček o váze 45 kg s vyobrazením sv. Jana Křtitele a sv. Floriána. Roku 1921 byl kostel a fara stejně jako i obecní budovy opraveny a olíčeny žlutozelenou barvou. V roce 1924 obec pořídila nové zvony jako náhrada za zvony zabavené během 1. světové války.\n\nDne 29. listopadu 1939 spadlo na kostel malé letadlo. V roce 1942 byly opět pro válečné potřeby zabaveny a roztaveny rakvické zvony, nejprve nové zvony z roku 1924 a po nich i starý zvon s letopočtem 1702. V obecní kronice je k tomu zapsáno \"Ani klekání, ani poledne se z věže kostelní neozývalo. Dědina úplně oněměla.\" V neděli 15. dubna 1945 se stala kostelní věž hlavním cílem palby dělostřelců. Byla zasažena věž i střecha kostela.\n\nDne 23. listopadu 1984 byla při vichřici poškozena střecha kostela. V roce 1991 byla dokončena oprava fary a započata oprava kostela. Plechová střecha, kříž i s bání byly natřeny. Omítka věže byla otlučena a věž byla znovu zaomítána. Ciferníky na kostelních hodinách byly vyměněny, původní římské číslice byly nahrazeny arabskými číslicemi. Roku 1993 byly vyměněny okapy i ostatní oplechování, byly také opraveny věžní hodiny i s ciferníky. V roce 2002 byla provedena oprava zvonu.\n\nV polovině roku 2014 započala oprava kostela financovaná obcí Rakvice a římskokatolickou farností Rakvice. Postupně bylo provedeno odvodnění obvodového zdiva, nanesení nové omítky na celém plášti kostela, výměna oken a spodní části věžního oplechování. Oprava byla kompletně dokončena na konci května roku 2015.\n\n"}
{"id": "1013268", "url": "https://cs.wikipedia.org/wiki?curid=1013268", "title": "Mistrovství světa v judu 1975 – muži – střední váha (-80kg)", "text": "Mistrovství světa v judu 1975 – muži – střední váha (-80kg)\n\nZápasy v judu na IX. mistrovství světa v kategorii středních vah mužů proběhly ve Vídni, 24. říjen 1975.\n\nDo oprav se dostali judisté, kteří během turnaje prohráli svůj zápas s jedním ze dvou finalistů.\n"}
{"id": "1013269", "url": "https://cs.wikipedia.org/wiki?curid=1013269", "title": "Pablo Podio", "text": "Pablo Podio\n\nPablo Joaquin Podio (* 7. srpna 1989, La Playosa, Argentina) je argentinský fotbalový záložník, od léta 2017 hráč klubu FC Fastav Zlín, od ledna 2018 na hostování v klubu Keşlə FK.\nVlastní i slovenský pas.\n\nV Argentině hrál v dorosteneckém věku za FC P.S.C La Playosa, předtím hrál fotbal na ulici. V červnu 2008 odešel do Evropy v rámci programu Intercampus italského velkoklubu Inter Milán. Jelikož neměl italský pas a jeho vystavení by zabralo dlouhou dobu, vzápětí odešel ve svých osmnácti letech do slovenského klubu FO ŽP ŠPORT Podbrezová, který s Interem Milán spolupracoval. Ujal se ho trenér Jaroslav Kentoš. S Podbrezovou slavil Podio po sezoně 2013/14 postup do nejvyšší slovenské ligy.\n\nV 1. slovenské lize debutoval 11. července 2014 na stadionu Pasienky proti mistrovskému Slovanu Bratislava (porážka 1:2). 19. července 2014 v utkání proti Spartaku Myjava (porážka 1:2) skóroval kuriozním způsobem, hráči Myjavy vstřelili úvodní branku a dlouho otáleli, slavili a občerstvovali se na vlastní polovině u postranní čáry. Sudí dal pokyn k rozehrání, a od středové čáry Podio vyběhl nikým neatakovaný, přeloboval brankáře Myjavy a vyrovnal na průběžných 1:1. 28. září 2014 vstřelil vítězný gól v domácím ligovém zápase proti ŠK Slovan Bratislava, byla to jediná branka utkání.\n\nV červnu 2017 odešel do České republiky, kde podepsal smlouvu s vítězem českého poháru ze sezóny 2016/17, týmem FC Fastav Zlín, což pro něj znamenalo případnou možnost zahrát si v evropských pohárech (konkrétně v základní skupině Evropské ligy UEFA 2017/18, kam se Zlín kvalifikoval).\n\nV lednu 2018 odešel ze Zlína na hostování do ázerbájdžánského klubu Keşlə FK (v minulosti známém jako Inter Baku).\n\n"}
{"id": "1013271", "url": "https://cs.wikipedia.org/wiki?curid=1013271", "title": "FC Čichura Sačchere", "text": "FC Čichura Sačchere\n\nFC Čichura Sačchere (gruzínsky ჩიხურა საჩხერე) je gruzínský fotbalový klub z města Sačchere. Své zápasy hraje na Centrálním stadionu. Klub vznikl roku 1938.\n\n\n\"K 1. 7. 2014\n\n"}
{"id": "1013273", "url": "https://cs.wikipedia.org/wiki?curid=1013273", "title": "Buddy Emmons", "text": "Buddy Emmons\n\nBuddy Emmons (27. ledna 1937, Mishawaka – 29. července 2015) byl americký kytarista. Ve svých jedenácti letech začal hrát na lap steel kytaru a později začal hrát s různými lokálními skupinami. V roce 1955 začal vystupovat se zpěvákem Little Jimmy Dickensem a v pozdějších letech spolupracoval s mnoha dalšími hudebníky, mezi které patří například Ray Price, Willie Nelson, Roger Miller, Merle Haggarda v letech 1991 až 2001 vystupoval s duem The Everly Brothers. Během své kariéry rovněž vydal několik sólových nahrávek. Zemřel v roce 2015 ve věku 78 let.\n\n"}
{"id": "1013275", "url": "https://cs.wikipedia.org/wiki?curid=1013275", "title": "Frank Strozier", "text": "Frank Strozier\n\nFrank Strozier (* 13. června 1937, Memphis) je americký jazzový saxofonista. Nejprve hrál na klavír, ale později přešel k saxofonu. Svou kariéru zahájil v polovině padesátých let. Počátkem šedesátých let byl členem souboru MJT + 3. Roku 1963 byl krátce členem kvintetu trumpetisty Milese Davise. Během své kariéry vydal několik alb jako leader a spolupracoval s mnoha dalšími hudebníky, mezi které patří například George Coleman, Harold Mabern, Roy Haynes, Woody Shaw nebo Chet Baker.\n"}
{"id": "1013276", "url": "https://cs.wikipedia.org/wiki?curid=1013276", "title": "João Gilberto", "text": "João Gilberto\n\nJoão Gilberto, rodným jménem João Gilberto Prado Pereira de Oliveira (10. června 1931, Juazeiro – 6. července 2019, Rio de Janeiro) byl brazilský zpěvák a kytarista. Na kytaru začal hrát ve svých čtrnácti letech. Svou kariéru zahájil počátkem padesátých let, během níž vydal mnoho alb pod svým jménem a rovněž několik společných alb se saxofonistou Stanem Getzem. Spolupracoval s mnoha dalšími hudebníky, mezi které patří například Albert Dailey, Walter Wanderley, Herbie Mann nebo Airto Moreira. Jeho manželkou byla zpěvačka Astrud Gilberto. Je držitelem ceny Grammy.\n\n"}
{"id": "1013279", "url": "https://cs.wikipedia.org/wiki?curid=1013279", "title": "Světová lukostřelecká federace", "text": "Světová lukostřelecká federace\n\nSvětová lukostřelecká federace (WA, : \"World Archery\") zastřešuje národní lukostřelecké federace.\n\nZaložena byla roku 1931 jako \"Mezinárodní lukostřelecká federace\" (FITA), později byla přejmenována na WA.\n\n"}
{"id": "1013280", "url": "https://cs.wikipedia.org/wiki?curid=1013280", "title": "Mike Howlett", "text": "Mike Howlett\n\nMike Howlett (* 27. dubna 1950, Lautoka) je fidžijský baskytarista a hudební producent. Vyrůstal v australském Sydney. V letech 1968 až 1970 byl členem skupiny The Affair a později se přestěhoval do Anglie, kde se roku 1973 stal členem skupiny Gong; s tou nahrál několik alb a přes několik odchodů a návratů v ní vydržel až do roku 2009. Koncem sedmdesátých let vystupoval se skupinou Nik Turner's Sphynx. Rovněž byl členem skupiny Strontium 90, ve které s ním hrálo několik pozdějších členů skupiny The Police. Během osmdesátých let se věnoval převážně produkování nahrávek jiných interpretů, jako například zpěvačka Joan Armatrading nebo skupiny Tears for Fears a Fischer-Z.\n\n"}
{"id": "1013281", "url": "https://cs.wikipedia.org/wiki?curid=1013281", "title": "Daniel Vasella", "text": "Daniel Vasella\n\nDaniel Lucius Vasella (* 15. srpna 1953 Freiburg im Üechtland) je švýcarský manažer. Mezi lety 1996 a 2010 byl CEO ve společnosti Novartis. Ve stejné firmě zastával také funkci předsedy správní rady (mezi lety 1999 a 2013).\n\nVe školních letech byl Daniel Vasella aktivní v marxisticko-leninském spolku Cercle Gracchus (zřejmě pod vlivem rodičovské výchovy). Ve svých 13 letech ztratil svého otce, profesora dějepisu Oskara Vasellu. Jedna jeho sestra zemřela v 19 letech na rakovinu, druhá poté při nehodě. Vasella studoval a promoval na medicíně University v Bernu. Jeho přání stát se lékařem vzniklo již v raném dětství, když byl vážně nemocný a musel opakovaně jezdit na ozdravné kúry do horského prostředí. Po skončení studií pracoval v jedné bernské nemocnici, kde zastával funkci vedoucího lékaře. Studoval také management na Harvard Business School.\n\nRoku 1978 si vzal Anne Laurence, neteř Marca Moreta, pozdějšího prezidenta tehdejší známé farmaceutické firmy Sandoz, sídlící v Basileji. Z tohoto manželství má dva syny a jednu dceru. V roce 1988 začal Vasella pracovat ve farmaceutickém průmyslu, konkrétně ve společnosti Sandoz. První 4 roky v Sandozu strávil v USA. Poté prožil rychlý kariérní vzestup a stal se šéfem farmaceutické divize společnosti Sandoz. Po fúzi Sandozu s Cibou-Geigy v roce 1996 byl Vasella zvolen generálním ředitelem nové firmy Novartis. \nPo nástupu do funkce CEO nově vzniklého Novartisu zažíval nejprve několikaleté období, ve kterém se celá firma potýkala s finančními problémy a výrazně oslabovala. Přibližně od roku 2000 se firma dostala do dobré kondice a od té doby patří mezi farmaceutické korporace s nejvyšší mírou růstu.\n\nMezi klíčová rozhodnutí Vaselly, která učinil ve funkci generálního ředitele korporace, patří zejména výrazná podpora marketingu firmy, zřízení nového výzkumného centra ve městě Cambridge v USA, koupě německého generického koncernu Hexal v roce 2005, kompletní převzetí biotechnologické americké firmy Chiron v roce 2006 nebo dvoufázové (2008 a 2010/11) odkoupení společnosti Alcon, která se zabývá péčí o zrak, od švýcarské firmy Nestlé. V roce 2004 se také neúspěšně pokusil koupit společnost Aventis a následně také švýcarského konkurenta Novartisu, firmu Roche. Roche se mu sice převzít nepodařilo, přesto však dnes drží Novartis zhruba třetinu akcií a je z hlediska jejich počtu nejvýznamnějším akcionářem Roche. Z hlediska hlasovacích práv je na druhém místě po rodině Hoffmann-Oeri.\n\nV době kdy byl Vasella CEO a zároveň předsedou správní rady Novartisu, byl nejlépe placeným manažerem ve Švýcarsku a také jedním z nejlépe placených na světě. Jeho plat dosahoval až 42 miliónů švýcarských franků ročně. Stal se proto předmětem kritiky různých politických uskupení z levé části politického spektra i mnohých iniciativ. Jeho jmění odhadl v roce 2012 švýcarský časopis Bilanz na zhruba 150 miliónů franků.\n"}
{"id": "1013282", "url": "https://cs.wikipedia.org/wiki?curid=1013282", "title": "Matej Kochan", "text": "Matej Kochan\n\nMatej Kochan (* 21. listopadu 1992, Brezno, Československo) je slovenský fotbalový záložník, od léta 2017 hráč klubu MFK Ružomberok.\n\nMatej Kochan je odchovancem slovenského klubu FO ŽP ŠPORT Podbrezová, se kterým slavil po sezoně 2013/14 postup do nejvyšší slovenské ligy.\nV 1. slovenské lize debutoval 11. července 2014 na stadionu Pasienky proti Slovanu Bratislava (porážka 1:2).\n\nV červnu 2017 se dohodl na tříletém kontraktu s klubem MFK Ružomberok.\n\nByl členem slovenského reprezentačního výběru U21.\n\n"}
{"id": "1013283", "url": "https://cs.wikipedia.org/wiki?curid=1013283", "title": "Akácie arabská", "text": "Akácie arabská\n\nAkácie arabská neboli akácie nilská (\"Acacia nilotica\") je až 12 metrů vysoký listnatý strom, rostoucí na většině území Afriky, Arábie a jižní Asie, na východ po Barmu. Přirozené prostředí je savana a polosuchá buš s mírnými srážkami, většinou v otevřených formacích, na písčitých až těžkých jílovitých půdách. V období sucha je opadavý.\n\nListy a lusky tohoto trnitého stromu spásají býložravci, v Africe zejména žirafy. Pro člověka má široké možnosti využití. Pryskyřice získávaná z kůry je jedním ze zdrojů komerčně vyráběné arabské gumy, používané při výrobě léčiv, tiskařské barvy a lepidel. Z tuhého dřeva se vyrábí násady k nářadí, sloupky plotů a palivové dříví. Kůra a lusky se používají k vydělávání kůže a z taninu se vyrábí inkoust. Větve mají párové trny a dvakrát zpeřené listy jsou složené z drobných lístků. Kulovitá květenství žlutých vonných květů se objevují v létě. Po nich následují dlouhé korálkovité lusky.\n\n\n"}
{"id": "1013284", "url": "https://cs.wikipedia.org/wiki?curid=1013284", "title": "Dmitrij Kartvelišvili", "text": "Dmitrij Kartvelišvili\n\nDmitrij Levanovič Kartvelišvili ( დიმიტრი ქართველიშვილი) (23. prosince 1927 – 2009) byl gruzínský komunistický politik, jenž čtyři roky působil jako předseda Rady lidových komisařů Gruzínské SSR.\n\nNarodil se v Tbilisi do právnické rodiny. V roce 1951 ukončil studia na Gruzínském polytechnickém institutu v oboru inženýr-mechanik. V září téhož roku nastoupil do automobilového závodu v Kutaisi na nejprve nižší inženýrské pozice, poté se v roce 1955 stal spolupracovníkem šéfkonstruktéra závodu, jehož o deset let později v této funkci nakrátko vystřídal, aby se pak stal hlavním inženýrem.\n\nV roce 1956 vstoupil do KSSS. V politice byl z důvodu zaměstnání sice nečinný, ale v 70. letech svou politickou kariéru už odstartoval. V červnu 1971 se stal předsedou výkonného výboru města Kutaisi, odkud se přesunul do Tbilisi, kde v roce 1975 nastoupil jako náměstek ministra průmyslu, dopravy a o rok později jako místopředseda Rady ministrů Gruzínské SSR.\n\nPo tragické smrti předsedy Rady ministrů Zuraba Pataridzeho nastoupil 2. července 1982 na jeho místo a setrval ve funkci premiéra Gruzínské SSR čtyři roky. Po svém odchodu z funkce se na čas stáhl z politiky a od roku 1988 působil jako ředitel projektantského a technologického institutu. Od listopadu 1989 byl opět náměstkem ministra průmyslu. V říjnu 1990 odešel do důchodu.\n\nV souvislosti s politickými funkcemi se jako delegát účastnil 10. a 11. sjezdu Nejvyššího sovětu SSSR.\n\nByl držitelem Řádu Rudého praporu práce.\n\n"}
{"id": "1013285", "url": "https://cs.wikipedia.org/wiki?curid=1013285", "title": "Lippstadt", "text": "Lippstadt\n\nLippstadt je historické město v německé spolkové zemi Severní Porýní-Vestfálsko. Je největším městem okresu Soest a současně leží také ve vládním obvodu Arnsberg. Leží v pohoří Haar a protéká jím řeka Lippe. Město je situováno přibližně 60 km východně od Dortmundu, asi 40 km jižně od Bielefeldu a 30 km západně od Paderbornu. V roce 2012 zde žilo přes 66 tisíc obyvatel.\n\nPrvní osídlení v oblasti dnešního města Lippstadt se nacházelo zřejmě v okolí kostela svatého Nikolaje. Osada se nacházela na obchodní stezce mezi Frankfurtem nad Mohanem a Lübeckem a také na stezce mezi městy Paderborn a Münster, z toho důvodu se zde vyvinul trh. Existují předpoklady, že kolem roku 1200 stál v severozápadní části města vodní hrad. Roku 1139 založili Bernhard I. z Lippe a jeho bratr Hermann I. klášter řádu premonstrátských řeholních kanovníků. V roce 1179 byla většina existující osady zničena vojsky kolínského arcibiskupa Philippa I. von Heinsberga. Císař Fridrich I. Barbarossa vydal roku 1185 povolení Barnhardu II. z Lipe k novému vybudování města.\n\nMěsto se tak začalo postupně znova rozvíjet a poprvé bylo zmíněno v roce 1194. V té době zde existovalo opevnění typu palisáda. Roku 1207 zde existoval augustiniánský klášter. Ve městě bylo postaveno rovněž několik kostelů. V letech 1220 až 1222 získala osada městská práva a roku 1231 vlastní pečeť. Od roku 1260 zde byly budovány nově městské hradby, jejichž výstavba byla dokončená roku 1292. Díky výhodně poloze na obchodních stezkách se ve městě rozvíjely trhy. V 16. století zde existovaly čtyři trhy, koncem 18. století pak již osm trhů. Od roku 1231 vydávalo město vlastní mince. Ekonomickou sílu města zdůraznila také účast v alianci vestfálských měst společně s Münsterem, Soestem a Dortmundem, ke které se Lippstadt připojil 17. července 1253 a která byla potvrzena v Osnabrücku roku 1268. Od 12. století se stal Lippstadt hanzovním městem.\nV průběhu 16. století se město připojilo k reformaci, což ovlivnilo jeho další vývoj. Nové učení Martina Luthera zde kázali především členové zdejšího augustiniánského kláštera Johannes Westermann a Herrmann Koiten, kteří působili 1520 až 1524 na univerzitě ve Wittenbergu. V únoru 1531 došlo k povstání příslušníků luteránské církve a členů místních cechů, kteří svrhli stávající vládu a ustanovili novou městskou radu. Později byli všichni kazatelé z města vyhnáni.\n\nV průběhu třicetileté války bylo město obsazeno vojsky Kristiána Brunšvického, která odtud podnikala útočné nájezdy na oblasti v okolí Paderbornu a Münsteru. Poté, co Kristián město opustil, dobyl jej roku 1623 Ferdinand II. Štýrský, město však zůstalo války ušetřeno. Roku 1633 získal město Wilhelm V. Hesenský-Kasselský, který zde setrval do roku 1648. V průběhu 16. a 17. století proběhla ve městě řada čarodějnických procesů.\nV průběhu 17. století došlo k zesílení zdejších městských hradeb. V letech 1656 a 1676 zasáhly zdejší pevnost dva rozsáhlé požáry a roku 1673 epidemie skvrnitého tyfu, při těchto událostech zahynula řada obyvatel města. Roku 1730 obsadil město pruský král Fridrich Vilém I., později bylo pod nadvládou dalšího pruského panovníka Fridricha II. Velikého. Roku 1757 se město zapojilo do sedmileté války na straně Pruska a Hannoverska a čelilo tak nájezdům francouzských vojsk. Roku 1763 bylo zcela zbouráno zdejší městské opevnění.\nRoku 1807 po uzavření Tylžského míru bylo nuceno Prusko podstoupit území na západním břehu Labe Francii, a tak se dostalo město pod nadvládu Francouzů. Po Vídeňském kongrese roku 1815 se stala země Lippe a také město Lippstadt součástí Německého spolku.\n\nOd roku 1820 s příchodem průmyslové revoluce rostla rychle populace města. Zatímco ve 13. století žily ve městě přibližně tři tisíce obyvatel, roku 1850 to bylo kolem pěti tisíc obyvatel a o dalších 15 let později, roku 1865, to bylo již přibližně sedm tisíc obyvatel. Roku 1902 dosahoval počet obyvatel 13 tisíc. S rozvojem nových průmyslových odvětví se v okolí města rozšířily silnice, roku 1819 zde vyrostl říční přístav. V roce 1850 získalo město napojení na železniční síť, která se dále rozšiřovala v letech 1887 a 1898 a Lippstadt se stal následně významnou železniční křižovatkou. Na přelomu 19. a 20. století vznikla ve městě řada menších a středních podniků.\n\nPo první světové válce zasáhl město hospodářský úpadek a sociální problémy. V roce 1929 zde vznikla místní organizace NSDAP. Od roku 1933 se nedaleko Lippstadtu nacházel koncentrační tábor. V nedaleké nemocnici probíhaly nucené sterilizace, stejně jako vyvražďování postižených osob v rámci akce T4. Roku 1938 byla zničena místní synagoga a v průběhu druhé světové války byla vyvražděna zdejší židovská komunita. Při bombardování na konci druhé světové války nebylo město, na rozdíl od okolních měst, příliš poničeno a roku 1945 bylo osvobozeno americkými vojáky, následně se však stalo součástí britské okupační zóny Německa.\n\n1. ledna 1975 bylo k městu v rámci regionální územní reformy přičleněno několik obcí o celkové rozloze 29,82 km² a město bylo začleněno do okresu Soest namísto původního okresu Lippstad.\n\n\n"}
{"id": "1013287", "url": "https://cs.wikipedia.org/wiki?curid=1013287", "title": "Elitserien (bandy)", "text": "Elitserien (bandy)\n\nElitserien je nejvyšší bandy soutěž ve Švédsku. V současnosti ji hraje 14 týmů. Poprvé se pod názvem Elitserien hrála v sezóně 2007-08, historie švédského hokejového šampionátu ale trvá už od roku 1907.\n\nNejúspěšnějším týmem Elitserien je klub Sandvikens AIK, který tuto soutěž vyhrál v sezónách 2007/2008, 2010/2011 a 2011/2012 a v ročníku 2013/2014 skončil na druhém místě.\n\n"}
{"id": "1013291", "url": "https://cs.wikipedia.org/wiki?curid=1013291", "title": "Jozef Hanák", "text": "Jozef Hanák\n\nJozef Hanák (* 8. srpna 1976, Lučenec, Československo) je bývalý slovenský fotbalový brankář a mládežnický reprezentant, kariéru ukončil v létě 2015 v klubu FO ŽP ŠPORT Podbrezová, kde byl kapitánem a legendou týmu.\n\nJozef Hanák působil v žácích v týmu FK Divín, v dorostu hrál za Baník Kalinovo, Lučenec a FK Dukla Banská Bystrica. V dresu Dukly debutoval v dospělém fotbale.\n\nOd roku 1998 hrál za celek FO ŽP ŠPORT Podbrezová (předtím zde na podzim 1997 hostoval), se kterým zažil po sezoně 2013/14 postup do 1. slovenské ligy. Po sezóně 2014/15 (Podbrezová se zachránila v první lize, s 29 body obsadila konečné 11. místo) ukončil profesionální hráčskou kariéru.\n\nByl členem slovenských reprezentačních výběrů U16, U17, U18.\n\n"}
{"id": "1013295", "url": "https://cs.wikipedia.org/wiki?curid=1013295", "title": "Kostel Nanebevzetí Panny Marie (Havlíčkův Brod)", "text": "Kostel Nanebevzetí Panny Marie (Havlíčkův Brod)\n\nKostel Nanebevzetí Panny Marie v Havlíčkově Brodě pochází z poslední čtvrtiny 13. století. Tento původně raně gotický chrám však byl v průběhu staletí několikrát přestavěn. V mohutné gotické věži s vyhlídkovým ochozem se nachází jeden z nejstarších českých zvonů: zvon \"Vilém\" ze třicátých let 14. století.\n\nKostel je chráněn jako kulturní památka.\n\nKostel byl postaven v raně gotickém slohu v závěru 13. století. Kolem roku 1380 byla vystavěna věž a jižní část kostela, a do počátku 15. století byl údajně celý kostel zaklenut. Roku 1422 jej vypálili husité. V roce 1570 byla věž zvýšena o jedno patro. V letech 1633-37 byl přestavěn, barokní kopuli získal v roce 1707.\n\nZa nejstarší částí kostela se pokládá čtvercová severní předsíň a navazující mohutné zdivo severní strany kostela. Předsíň však byla vystavěna za použití materiálu ze staré stavby. Kostel má neobvyklou dispozici nedokončeného trojlodí s neodděleným závěrem ze 14. století. V té době vznikly i jižní a západní portál kostela. Zda se jednalo o stejnolodí bez presbytáře, anebo presbytář nebyl do husitských válek dostavěn, není jasné. Ve východní stěně kostela je druhotně zazděn gotický náhrobník s křížem. Pravděpodobně na konci 15. století vznikla tenká severní stěna kostela, v 16. století dvouramenná renesanční kruchta. Raně barokní oltář s obrazem Anděla Strážce pochází z roku 1661. Kupole kostela je vyzdobena freskami J. J. Stevense ze Steinfelsu.\n"}
{"id": "1013296", "url": "https://cs.wikipedia.org/wiki?curid=1013296", "title": "Polsko-litevská unie", "text": "Polsko-litevská unie\n\nPojem Polsko-litevská unie (polsky \"Unia polsko-litewska\") označuje řadu spojeneckých aktů, které proběhly mezi Polským královstvím a Litevským velkoknížectvím. \n\nTyto svazky trvaly po dlouhou dobu a vedly k vytvoření polsko-litevské konfederace - Republiky obou národů roku 1569, v roce 1791 spojené do jediného státu, který však existoval jen krátce. \n\nNejvýznamnějšími mezníky procesu či unie byly:\n\n"}
{"id": "1013298", "url": "https://cs.wikipedia.org/wiki?curid=1013298", "title": "Lincoln Red Imps FC", "text": "Lincoln Red Imps FC\n\nLincoln Red Imps FC je gibraltarský fotbalový klub, vznikl roku 1976. Pojmenován byl podle anglického profesionálního klubu Lincoln City FC, kterému se přezdívá The Imps (klubové barvy jsou pak červená a bílá, odtud název Red Imps). Své zápasy hraje stejně jako ostatní gibraltarské týmy na Victoria Stadium. V minulosti nesl název Newcastle FC.\n\nPoté, co byl Gibraltar v květnu 2013 přijat za 54. člena UEFA, dostal přiděleno jedno místo v 1. předkole Ligy mistrů UEFA 2014/15. Obsadil ho vítěz Gibraltar Premier Division, tedy Lincoln Red Imps FC. V 1. předkole byl vyřazen faerským celkem Havnar Bóltfelag po výsledcích 1:1 a 2:5.\n\n12. července 2016 v úvodním zápase 2. předkola Ligy mistrů UEFA 2016/17 dokázal porazit skotský tým Celtic FC 1:0.\n\n\n\"K 1. 7. 2014\n\n"}
{"id": "1013312", "url": "https://cs.wikipedia.org/wiki?curid=1013312", "title": "Akácie Mearnsova", "text": "Akácie Mearnsova\n\nAkácie Mearnsova (\"Acacia mearnsii\") je vždyzelený listnatý strom dorůstající výšky až 18 metrů. Vyskytuje se v jihovýchodní Austrálii a na Tasmánii. Roste na pobřežích a přilehlých horských pásmech až do nadmořské výšky 600 metrů. Akácie Mearnsova patří do skupiny australských akácií s dvakrát zpeřenými listy složenými z drobných lístků. Kulovitá, krémově zbarvená květenství se objevují na konci jara.\n\nJe to druh akácie, který je mezi 950 druhy australských akácií výjimečný využitím v dřevařství v jižní a východní Africe, Indii, Brazílii a Chile. Díky rychlému růstu a adaptaci na chudých půdách se stala hlavním zdrojem tříslové kůry pro kožedělný průmysl a výrobu lepidel. Tmavě hnědá kůra se sloupává z poražených stromů, poté se otlouká a vyváží. Je bohatá na třísloviny, které konzervují a zesilují pravou kůži, a používá se také při lepení plastů a překližky. Použitá drcená kůra se pokládá na jezdecké a atletické dráhy. Dřevo se dále využívá jako palivo.\n\n\n"}
{"id": "1013313", "url": "https://cs.wikipedia.org/wiki?curid=1013313", "title": "Premier League (rozcestník)", "text": "Premier League (rozcestník)\n\nPremier League je název několika sportovních soutěží:\n"}
{"id": "1013315", "url": "https://cs.wikipedia.org/wiki?curid=1013315", "title": "Jelenka (chata, Malá Úpa)", "text": "Jelenka (chata, Malá Úpa)\n\nJelenka je turistická horská bouda nacházející se ve východních Krkonoších v nadmořské výšce 1260 m. Bouda je umístěna na východním úbočí Svorové hory, 700 m jihozápadně od Sovího sedla. Kolem boudy prochází státní hranice mezi Českou republikou a Polskem. Bouda je provozována celoročně. V přízemí je umístěna restaurace, v prvním patře je k dispozici pět pokojů s celkovou ubytovací kapacitou 26 osob. Za boudou vyvěrá Emmin pramen.\n\nBouda byla vystavěna původně jako lovecká chata hrabětem Jaromírem Černínem-Morzinem, který ji po dostavbě roku 1936 pojmenoval jako Bouda u Emmina pramene (). U pramene stával do konce 2. světové války turistický kiosek. Po 2. světové válce byla bouda zkonfiskována a sloužila k podnikové rekreaci. Do soukromého vlastnictví se vrátila na začátku 90. let 20. století.\n\nPěší přístup je možný po turistických trasách:\n\n"}
{"id": "1013318", "url": "https://cs.wikipedia.org/wiki?curid=1013318", "title": "Julius Saaristo", "text": "Julius Saaristo\n\nJuho Julius Saaristo (21. července 1891 Tampere — 12. října 1969 tamtéž) byl finský atlet, specializující se zejména na hod oštěpem, dvojnásobný olympijský medailista.\n\nStartoval na dvou olympiádách – v roce 1912 ve Stockholmu a v roce 1920 v Antverpách. Při svém prvním olympijském startu zvítězil v soutěži v hodu oštěpem obouruč a v \"tradiční\" soutěži oštěpařů se umístil na druhém místě. Jeho osobní rekord v hodu oštěpem z roku 1920 je 62,39 m.\n"}
{"id": "1013320", "url": "https://cs.wikipedia.org/wiki?curid=1013320", "title": "Cican Stankovic", "text": "Cican Stankovic\n\nCican Stankovic (* 4. listopadu 1992, Bijeljina, Bosna a Hercegovina) je rakouský fotbalový brankář, od července 2015 působí v rakouském klubu FC Red Bull Salzburg.\n\nZačínal v rakouském klubu SV Horn. Před začátkem sezóny 2013/14 přestoupil do jiného rakouského celku SV Grödig, nováčka rakouské Bundesligy. S klubem se představil v Evropské lize UEFA 2014/15.\nV červenci 2015 posílil ligového konkurenta, tým FC Red Bull Salzburg.\n\n5. září 2014 nastoupil poprvé v rakouské jedenadvacítce proti vrstevníkům z Bosny a Hercegoviny (výhra 2:0), šlo o kvalifikaci na Mistrovství Evropy hráčů do 21 let 2015 v České republice.\n\n"}
{"id": "1013322", "url": "https://cs.wikipedia.org/wiki?curid=1013322", "title": "Edmundo Abastoflor Montero", "text": "Edmundo Abastoflor Montero\n\nMons. Edmundo Abastoflor Montero (15. prosince 1943, Sucre) je bolivijský římskokatolický duchovní a arcibiskup La Pazu.\n\nNarodil se 15. prosince 1943 v Sucre. Po dokončení studií byl dne 10. června 1967 vysvěcen na kněze.\n\nDne 6. října 1984 byl papežem Janem Pavlem II. jmenován biskupem Potosí. Biskupské svěcení přijal 13. dubna 1985 z rukou kardinála José Clementa Maurera, a spolusvětiteli byli arcibiskup Luis Aníbal Rodríguez Pardo a arcibiskup René Fernández Apaza.\n\nDne 31. července 1996 byl ustanoven arcibiskupem La Pazu. Stal se nástupcem arcibiskupa Luise Sáinze Hinojosi, O.F.M.. Uveden do úřadu byl 29. září téhož roku.\n\nRoku 1999 byl jmenován členem Administrativní rady nadace \"Populorum Progressio\". V současné době je vicepředsedou Bolivijské biskupské konference.\n\n"}
{"id": "1013325", "url": "https://cs.wikipedia.org/wiki?curid=1013325", "title": "Denny Zeitlin", "text": "Denny Zeitlin\n\nDenny Zeitlin (* 10. dubna 1938, Chicago) je americký jazzový klavírista, hudební skladatel a profesor psychiatrie na Kalifornské universitě v San Franciscu. Na klavír hrál již od dětství a své první album jako leader nazvané \"Cathexis\" vydal v roce 1964. Během své kariéry spolupracoval i s dalšími hudebníky, mezi které patří například Charlie Haden nebo David Friesen. Jeho manželkou je herečka Josephine Zeitlin.\n\n"}
{"id": "1013327", "url": "https://cs.wikipedia.org/wiki?curid=1013327", "title": "Lidové ordinarium poutníků moravských", "text": "Lidové ordinarium poutníků moravských\n\nLidové ordinarium poutníků moravských (1972) zkomponoval P. Antonín Láník (1921-2014). Skladba  motivicky vychází z rázovité jihomoravské poutní písně. Pramenem byl poutní zpěvník Antonína Kolka (1895-1983) Radostná cesta k Staré Matce Boží Žarošské, vydaný v Brně roku 1942. Autor ke zhudebnění ordinaria použil motivů několika poutních písní:\n\n\n\nV celostátní soutěži ordinarií získalo \"Lidové ordinarium poutníků moravských\" od České liturgické komise čestné uznání v kategorii B (Praha, 1976). Tiskem vyšlo nejprve v \"Salve Regina: poutnickém kancionálu pro poutě a laické pobožnosti \"(1992), poté v publikaci \"Septem ordinaria \"(2003).\n\nSkladba je určena pro malou scholu, lid Boží a varhany. Verze pro dechovou kapelu je uložena v Muzeu obce Žarošice. Věnována je Staré Matce Boží Žarošské.\n\nMALÝ, František. \"Salve Regina: poutnický kancionál pro poutě a laické pobožnosti\". Brno: Salve, 1992, 509 s.\n\nLÁNÍK, Antonín. \"Septem ordinaria\". Brno: Salve Regina, 2003, s. 12-16. ISMN: M-706522-02-9.\n\nFRYDRYCH, Karol. Příspěvek k hudební kultuře Žarošic – skladby věnované Žarošicím. \"Věstník Historicko-vlastivědného kroužku v Žarošicích\", Žarošice, 2014, roč. 23, č. 23, s. 27-30.\n"}
{"id": "1013330", "url": "https://cs.wikipedia.org/wiki?curid=1013330", "title": "Josef Hrejsemnou", "text": "Josef Hrejsemnou\n\nJosef Hrejsemnou (28. května 1928, Zlín – 2010, Havířov) byl český architekt. Proslavil se zejména návrhem vlakového nádraží v Havířově.\n\nJosef Hrejsemnou se narodil v roce 1928 ve Zlíně. V letech 1951–1957 studoval architekturu v Leningradu u sovětského architekta Igora Ivanoviče Fomina (syna významného ruského architekta Ivana Alexandroviče Fomina) na Instututu I. E. Repina.\n\nPo návratu ze Sovětského svazu byl zaměstnán ve Stavoprojektu Ostrava (1957–1964) a následně v Potravinoprojektu. V letech 1969–1989 pracoval pro Pozemní stavby Olomouc na havířovském pracovišti. Zemřel v Havířově v roce 2010.\n\nBěhem studií měl Josef Hrejsemnou možnost sledovat tehdejší proměnu sovětské architektury, jež se projevovala odklonem od stalinského socialistického realismu, novou orientací na západní architekturu a také inspirací meziválečnou avantgardou. Na tvorbu architekta Hrejsemnou snad mohla mít vliv i prvorepubliková architektura jeho rodiště, baťovského Zlína.\n\nV letech 1965–1969 bylo podle jeho návrhu z roku 1959 postaveno havířovské nádraží, které je považováno za ukázkový příklad tzv. bruselského stylu. Jednalo se o jeho první samostatnou práci.\n\nV Havířově se také podílel (spolu se Zdeňkem Špačkem a M. Didwiczem) na přesném rozmístění soch vůdců a neonových tabulí s agitačními hesly \"Za socialismus – za mír\" nebo \"Dnešní prací budujeme zítřek\" atd. Neony, vitríny a tabule byly po změně politického režimu odstraněny.\n"}
{"id": "1013331", "url": "https://cs.wikipedia.org/wiki?curid=1013331", "title": "Max Emmerich", "text": "Max Emmerich\n\nMax Philip Emmerich (1. června 1879, Indianapolis – 29. června 1956, tamtéž) byl americký atlet, olympijský vítěz v trojboji.\nV roce 1904 reprezentoval USA na olympiádě v St. Louis. Zvítězil zde v atletickém trojboji (ten se skládal z běhu na 100 yardů, skoku do dálky a vrhu koulí). Startoval rovněž v gymnasticko-atletickém víceboji (zde skončil 67.) a v gymnastickém trojboji, kde obsadil 100. místo. Nastoupil také do soutěže desetibojařů, ale závod nedokončil.\n"}
{"id": "1013332", "url": "https://cs.wikipedia.org/wiki?curid=1013332", "title": "9K37 Buk", "text": "9K37 Buk\n\nBuk je série samohybných protiletadlových systémů středního doletu vyvinutých v SSSR a následně v Rusku. Je navržen k boji proti řízeným střelám, chytrým pumám, letounům i vrtulníkům a bezpilotním letounům.\n\nJde o následníka systému 2K12 Kub (kód NATO SA-6 \"Gainful\"). První verze Buku dostala v indexu GRAU označení 9K37 a na západě SA-11 \"Gadfly\". Systém byl nadále upravován a vylepšován. Dostal nové střely a označení Buk-M1-2 a Buk-M2. V kódu NATO obdržely název SA-17 \"Grizzly\". Nejnovější varianta \"Buk-M3\" je připravená k výrobě.\n\nRaketou tohoto systému odpálenou pravděpodobně z území ovládaného proruskými povstalci byl během ukrajinské občanské války sestřelen malajsijský civilní Boeing 777 letu MH17. Na místě katastrofy byly, podle vysílání nizozemské televizní stanice RTL, nalezeny střepiny odpovídající úlomkům hlavice rakety „Buk“. 18. března 2015 informovala agentura Jane's, specializovaná na oblast vojenství a obranných technologií, že předběžné závěry vyšetřování, uniklé do nizozemských médií, nasvědčují tomu, že stroj byl sestřelen raketou systému Buk-M1-2 ruských ozbrojených sil, pravděpodobně s ruskou obsluhou. 13. října 2015 oznámil Nizozemský bezpečnostní úřad, že let Malaysia Airlines 17 byl sestřelen raketou odpálenou z protiletadlového systému 9K37 Buk. Incidentem se také zabývá separátní kriminální vyšetřování. 28. září 2016 bylo mezinárodní vyšetřovací komisí potvrzeno, že raketový systém byl na povstalci držené území převezen z Ruska, na jehož území se po provedení útoku vrátil.\n\n\n\n"}
{"id": "1013334", "url": "https://cs.wikipedia.org/wiki?curid=1013334", "title": "Diecéze arycandská", "text": "Diecéze arycandská\n\nDiecéze Arycanda je titulární diecéze římskokatolické církve.\n\nArycanda, ztotožnitelná s \"Aruf\" v dnešním Turecku. Je to starobylé biskupské sídlo nacházející se v římské provincii Lýkie. Diecéze byla součástí Konstantinopolského patriarchátu a sufragánnou arcidiecéze Myra.\n\nDnes je využívána jako titulární biskupské sídlo; v současné době je bez titulárního biskupa.\n\n\n\n"}
{"id": "1013335", "url": "https://cs.wikipedia.org/wiki?curid=1013335", "title": "Supercopa de Chile", "text": "Supercopa de Chile\n\nSupercopa de Chile neboli \"chilský fotbalový superpohár\" je fotbalová soutěž v Chile pořádaná Chilskou fotbalovou asociací (ANFP - Asociación Nacional de Fútbol Profesional de Chile). První ročník se uskutečnil v roce 2013. Hraje se v červenci, inspirací byly národní superpohárové soutěže pořádané v Evropě. Jedná se o zápas mezi vítězem nejvyšší ligy Primera División a vítězem poháru Copa Chile.\n\nPozn.: vítěz označen tučně\n\n"}
{"id": "1013336", "url": "https://cs.wikipedia.org/wiki?curid=1013336", "title": "Steve Kuhn", "text": "Steve Kuhn\n\nSteve Kuhn (* 24. března 1938, Brooklyn, New York) je americký jazzový klavírista. Na klavír začal hrát ve svých pěti letech a později studoval na Harvardově univerzitě. Své první album jako leader nazvané \"The Country and Western Sound of Jazz Pianos\" vydal v roce 1963 a spolupracoval na něm s klavíristkou Tošiko Akijoši. Později spolupracoval s mnoha dalšími hudebníky, mezi které patří například Ron Carter, Joey Baron, Sheila Jordan nebo Steve Swallow.\n\n"}
{"id": "1013339", "url": "https://cs.wikipedia.org/wiki?curid=1013339", "title": "Silnice II/479", "text": "Silnice II/479\n\nSilnice II/479 je silnice II. třídy v Moravskoslezském kraji (v okresech Ostrava-město a okrajově Karviná) spojující Ostravu (městský obvod Poruba) a Havířov. \n\nSilnice začíná v Porubě na křižovatce se silnicemi I/11 a II/469 nedaleko areálu Vysoké školy báňské - Technické univerzity Ostrava, pokračuje jako ulice Opavská jihovýchodním směrem přes Svinov do Nové Vsi (křižovatka s II/647), dále jako ulice 28. října na východ přes Hulváky a Mariánské Hory do Moravské Ostravy, kde je přerušena na křižovatce s ulicí Vítkovickou (silnice III/4793). \n\nDalší úsek začíná přibližné 600 m severně od přerušení na křižovatce ulic Holnopolní a Českobratrská a pokračuje na východ do Slezské Ostravy, kde je krátký souběh jižním směrem s II/477. Po rozdělení silnic pokračuje II/479 převážně jihovýchodním směrem ze Slezské Ostravy přes Radvanice (křižovatka s I/59) a Bartovice do Šenova (křižovatka s II/473), kde se stáčí více na východ. Hned po překročení hranice okresů se silnice stáčí na jih a na okraji Havířova (části Šumbark) končí na křižovatce s I/11.\n\nV úsecích mezi křižovatkou s I/11 a II/647, mezi křižovatkami s ulicemi Hornopolní a Nádražní a od křižovatky se Sokolskou třídou po konec souběhu s II/477 je silnice čtyřpruhová, ve zbytku trasy převážně dvoupruhová (na území Ostravy místy rozšířená na uspořádání 2+1).\n\nÚsek silnice dnešní II/479 Havířov - Ostrava, centrum byl historicky součástí silnice I/11, spojující Prahu se Slovenskem. Úsek Ostrava, centrum - Ostrava, Poruba (dnešní ulice 28. října a Opavská) byl součástí silnice I/47 . Po výstavbě čtyřproudové přeložky silnice I/11 (ostravská ulice Rudná a pokračování do Havířova) ve druhé polovině 60. let a v 70. letech 20. století byly tyto silnice přetrasovány jižněji mimo centrum Ostravy na nová kapacitní silniční tělesa.\n\n"}
{"id": "1013340", "url": "https://cs.wikipedia.org/wiki?curid=1013340", "title": "Dan Morgenstern", "text": "Dan Morgenstern\n\nDan Morgenstern (* 24. října 1929, Mnichov) je německý hudební kritik věnující se jazzové hudbě. V roce 1947 se přestěhoval do Spojených států amerických. V letech 1953 až 1956 navštěvoval universitu Brandeis University ve Walthamu. V letech 1958 až 1961 psal pro hudební časopis \"Jazz Journal\" a později byl dlouholetým přispěvatelem časopisu \"Down Beat\". V roce 2007 získal ocenění NEA Jazz Masters a je rovněž držitelem několika cen Grammy za nejlepší poznámky k albu.\n\n"}
{"id": "1013341", "url": "https://cs.wikipedia.org/wiki?curid=1013341", "title": "Konstantinos Tsiklitiras", "text": "Konstantinos Tsiklitiras\n\nKonstantinos \"Kostas\" Tsiklitiras (řecky Κωνσταντίνος \"Κώστας\" Τσικλητήρας) (13. října 1888, Pylos − 10. února 1913 ) byl řecký atlet, olympijský vítěz ve skoku do dálky z místa.\n\nNejdříve se věnoval fotbalu a vodnímu pólu, později se zaměřil především na atletické disciplíny. Na olympiádě v Londýně v roce 1908 získal stříbrnou medaili ve skoku do výšky a do dálky z místa. V obou případech ho porazil Američan Ray Ewry. Ten na následující olympiádě ve Stockholmu už nestartoval. Tsiklitiras zde zvítězil ve skoku do dálky z místa (v novém olympijském rekordu 337 cm), ve skoku do výšky z místa vybojoval bronzovou medaili. V roce 1913 se přihlásil jako dobrovolník do armády, aby se mohl zúčastnit balkánských válek. Onemocněl meningitidou a zemřel ve věku 24 let.\n\n"}
{"id": "1013342", "url": "https://cs.wikipedia.org/wiki?curid=1013342", "title": "Diecéze arindelská", "text": "Diecéze arindelská\n\nDiecéze Arindela je titulární diecéze římskokatolické církve.\n\nArindela, ztotožnitelná s \"Khirbet-Gerandel\" v dnešním Jordánsku, je starobylé biskupské sídlo nacházející se v římské provincii Palestina III. Diecéze byla součástí Jeruzalémského patriarchátu a sufragánnou arcidiecéze Petra.\n\nDnes je využívána jako titulární biskupské sídlo; současným titulárním biskupem je Roberto Antonio Dávila Uzcátegui, emeritní pomocný biskup Caracasu.\n\n\n\n"}
{"id": "1013343", "url": "https://cs.wikipedia.org/wiki?curid=1013343", "title": "SSD Atletico San Paolo Padova", "text": "SSD Atletico San Paolo Padova\n\nSocietà Sportiva Dilettantistica Atletico San Paolo Padova je italský fotbalový klub sídlící ve městě Padova. Klub byl založen v roce 1988 pod jménem \"AS San Paolo\". V roce 2010 se klub spojil s Albignasego Calcio, čímž vytvořil \"Calcio San Paolo Padova\". V červnu 2014 klubové vedení vyhlásilo bankrot. Obnoven byl 11. července téhož roku po názvem \"SSD Atletico San Paolo Padova\".\n\n\"Aktuální k listopadu 2014\"\n\n"}
{"id": "1013346", "url": "https://cs.wikipedia.org/wiki?curid=1013346", "title": "Petr Rajchert", "text": "Petr Rajchert\n\nPetr Rajchert (* 6. června 1968, Český Krumlov) je český herec, zpěvák, hudebník, hudební dramaturg a saxofonista. Bývalý člen skupiny \"Chinaski\" a frontman zaniklé skupiny \"Inter\". Nyní se věnuje převážně moderování.\n\nVyrůstal v Horní Plané. Vystudoval elektrotechnickou průmyslovku. Po maturitě v tomto oboru i krátce pracoval, mezitím ale začal hrát v ochotnickém divadle, kterému se věnovala i jeho matka. V roce 1992 absolvoval obor \"Herectví\" na DAMU.\n\nProslavil se jako člen ve skupině Starý Hadry, kde zpíval a hrál na saxofon, později přejmenované na Chinaski, kterou spoluzakládal. Po svém odchodu od Chinaski založil skupinu Inter, jelikož dostal nabídku od fimy Sony BMG na samostatný hudební projekt, a vydal dvě CD (47 minut bez dechu, 2001; Mezi nebem a zemí, 2003). Práce na vlastních sólových projektech ho přivedla k profesi hudebního dramaturga, v níž působil na televizi Prima. Nyní je moderátorem Českého rozhlasu a České televize.\n\nV roce 1990 se poprvé oženil a 25. října 1993 v Liberci se narodil syn Petr. Při natáčení série \"Policejní pohádky strážmistra Zahrádky\" se seznámil s herečkou a malířkou Barborou Srncovou (* 1969), kterou si po pětiletém vztahu v roce 2006 vzal za manželku.\n\n\n\n\n"}
{"id": "1013350", "url": "https://cs.wikipedia.org/wiki?curid=1013350", "title": "Superliga de Colombia", "text": "Superliga de Colombia\n\nSuperliga de Colombia (oficiálním sponzorským názvem Superliga Águila) je fotbalová soutěž v Kolumbii pořádaná organizací DIMAYOR (División Mayor del Fútbol Colombiano), de facto jde o kolumbijský fotbalový superpohár. Jedná se o dvojutkání mezi vítězi dvou fází nejvyšší kolumbijské ligy - Apertury a Finalización. První ročník se uskutečnil v roce 2012.\n\nPozn.: vítěz označen tučně\n\n"}
{"id": "1013352", "url": "https://cs.wikipedia.org/wiki?curid=1013352", "title": "Primera División (rozcestník)", "text": "Primera División (rozcestník)\n\nPrimera División je název několika sportovních soutěží:\n"}
{"id": "1013353", "url": "https://cs.wikipedia.org/wiki?curid=1013353", "title": "Demián Bichir", "text": "Demián Bichir\n\nDemián Bichir (* 1. srpna 1963, Ciudad de México) je mexický herec. \n\nSvou hereckou kariéru zahájil ve svých čtrnácti letech v telenovele \"Rina\". Později začal hrát také ve filmech; patří mezi ně například \"Divoši\" (2012), \"Drsňačky\" a \"Machete zabíjí\" (2013). \n\nJeho otcem byl herec Alejandro Bichir a matkou herečka Maricruz Nájera; jeho bratři Bruno a Odiseo jsou rovněž herci. Pracoval v Národním divadle, kde vystoupil v několika hrách Shakespeara a Dostojevskyje a získal několik ocenění od Mexické asociace divadelních kritiků. Navštěvoval hereckou školu Lee Strasberg Theatre and Film Institute a pracoval v restauraci Rosa Mexicano. Kromě mexického má také americké občanství.\n\nSvou hereckou kariéru zahájil ve svých čtrnácti letech v telenovele \"Rina\". Zlom v kariéře nastal s filmem \"Che Guevara\", ve kterém ztvárnil Fidela Castra. Za svou roli ve filmu \"Za lepší život\" z roku 2011 byl nominován na Oscara v kategorii nejlepší herecký výkon v hlavní roli. V letech 2013 až 2014 hrál hlavní roli vyšetřovatele Marca Ruize v seriálu \"The Bridge\". V roce 2015 si zahrál ve filmu Quentina Tarantina \"Osm hrozných\". Zrežíroval film \"Refugio\", který měl premiéru na Mezinárodním filmovém festivalu v Moreliu v Mexiku. Zahrál si také ve filmu \",\" druhém prequelu filmu z \"Vetřelec\" série. Zahrál si také ve spin-offu filmu \"V zajetí démonů\" s názvem \"Sestra\". V březnu roku 2018 se připojil k obsazení seriálu stanice ABC \"Grand Hotel\".\n\nBěhem let 2001 až 2003 byl ženatý s mexickou zpěvačkou a herečkou Lisset. Má jednu dceru Galu (narozenou v roce 2011) z krátkého románku s nejmenovanou španělskou ženou. Během let 2005 až 2006 chodil s herečkou Kate del Castillo. Během let 2006 až 2009 chodil s mexickou herečkou Sandrou Echeverríou. Od roku 2011 chodí s kanadskou herečkou Stefanie Sherk.\n\n"}
{"id": "1013355", "url": "https://cs.wikipedia.org/wiki?curid=1013355", "title": "Kostel svaté Markéty (Přítluky)", "text": "Kostel svaté Markéty (Přítluky)\n\nKostel svaté Markéty v obci Přítluky v okrese Břeclav je filiálním kostelem římskokatolické farnosti Rakvice. Je chráněn jako kulturní památka České republiky.\n\nV roce 1218 byl v obci Přítluky postaven románský kostelík, který byl zasvěcen svaté Markétě. V roce 1220 ho vysvětil olomoucký biskup Robert zvaný Angličan. Dne 7. srpna 1222 ho stejný olomoucký biskup povýšil na kostel farní. Kostel byl v péči cisterciáckého opatství na Velehradě. V roce 1292 zde působil farář Hermann.\n\nRoku 1754 byl na západní straně lodi přistavěn kůr a položena kamenná dlažba. V letech 1756 až 1762 byla přistavěna vedle kostela čtyřboká věž. Roku 1779 celý kostel vyhořel. Opravy byly narychlo ukončeny v roce 1784, když byl ve stejném roce zrušen velehradský klášter patentem císaře Josefa II.\n\nDo roku 1896 byl kostel pouze s provizorními opravami. V roce 1896 byly potrhané klenby nahrazeny trámovým stropem. Byla též nahrazena zchátralá konstrukce kůru a instalována nová kazatelna.\n\nV letech 1999 až 2002 probíhala značná rekonstrukce kostela od statického zabezpečení stropů a stěn až po obnovu vnitřní výmalby.\n"}
{"id": "1013356", "url": "https://cs.wikipedia.org/wiki?curid=1013356", "title": "Copa Federación", "text": "Copa Federación\n\nCopa Federación je fotbalová soutěž v Peru pořádaná Peruánskou fotbalovou federací (Federación Peruana de Fútbol). Jedná se o zápas mezi vítězem nejvyšší ligy Primera División a vítězem poháru Copa Inca, de facto \"peruánský fotbalový superpohár\". První ročník se uskutečnil v roce 2012, inspirací byly národní evropské superpoháry.\n\nPozn.: vítěz označen tučně\n\n"}
{"id": "1013357", "url": "https://cs.wikipedia.org/wiki?curid=1013357", "title": "Annabeth Gish", "text": "Annabeth Gish\n\nAnnabeth Gish, rodným jménem Anne Elizabeth Gish (* 13. března 1971, Albuquerque) je americká herečka. Její první role byla ve filmu \"Květ pouště\" z roku 1986. Později hrála v mnoha dalších filmech, mezi které patří například \"Mystic Pizza\" (1988), \"Supersvůdníci 2\" (2002) a \"Celestinské proroctví\" (2006). V letech 2013 až 2014 hrála v televizním seriálu \"The Bridge\" postavu jménem Charlotte Millwright.\n\n"}
{"id": "1013359", "url": "https://cs.wikipedia.org/wiki?curid=1013359", "title": "Ryan Bingham", "text": "Ryan Bingham\n\nRyan Bingham (* 31. března 1981, Hobbs) je americký písničkář. Své první album nazvané \"Mescalito\" vydal v roce 2007 a do roku 2012 následovala další tři. V roce 2009 získal Zlatý glóbus za nejlepší filmovou píseň za píseň „The Weary Kind (Theme From Crazy Heart)“ z filmu \"Crazy Heart\", kterou napsal spolu s T-Bone Burnettem. Je také autorem úvodní znělky ze seriálu \"The Bridge\" nazvané „Until I'm One with You“.\n\n\n"}
{"id": "1013362", "url": "https://cs.wikipedia.org/wiki?curid=1013362", "title": "Jerzy Ficowski", "text": "Jerzy Ficowski\n\nJerzy Tadeusz Ficowski (4. září 1924 ve Varšavě – 9. května 2006 tamtéž) byl polský básník, esejista, textař, prozaik, překladatel (ze španělštiny, romštiny, ruštiny, němčiny, italštiny, francouzštiny, rumunštiny), účastník Varšavského povstání, znalec židovského a romského folklóru. Byl synem právníka a úřednice.\n\n"}
{"id": "1013363", "url": "https://cs.wikipedia.org/wiki?curid=1013363", "title": "Emily Rios", "text": "Emily Rios\n\nEmily Rios (* 27. dubna 1989, Los Angeles) je americká herečka. Svou kariéru zahájila v roce 2005 rolí v krátkometrážním filmu \"For Them\". Později hrála například ve filmech \"Patnáctiletá\" (2006), \"Down for Life\" (2009) či \"\" (2011). Rovněž hrála v několika seriálech, jako například \"Dr. House\" (epizoda „Na vlastních nohách“, 2008) a roku 2013 hrála postavu televizní reportérky Adrianny Mendez v seriálu \"The Bridge\".\n\n"}
{"id": "1013366", "url": "https://cs.wikipedia.org/wiki?curid=1013366", "title": "Juan Borgia", "text": "Juan Borgia\n\nJuan (Giovanni) Borgia, také Juan de Borja y Cattanei (asi 1476, pravděpodobně Řím – 14. června 1497, Řím) byl syn papeže Alexandra VI. Tento muž z rodu Borgiů, původně pocházejícího ze Španělska, měl titul 2. vévody z Gandie a byl italským kondotiérem.\n\nJeho sestrou byla Lucrezia Borgia, měl ještě dva bratry, Cesara a Gioffreho. Jejich matkou byla papežova milenka Vannozza dei Cattanei. Pravděpodobně měli ještě několik dalších nevlastních sourozenců, které papež zplodil s jinými ženami.\n\nJuan se oženil s Marií Enriquez de Luna z královského rodu Trastámarů, neteří krále Ferdinanda II. Aragonského a Isabely Kastilské. Juan a Maria se stali rodiči dvojčat Juana de Borja y Enriquez a Franciscy de Jesus Borja, která byla později jeptiškou v klášteře ve Valladolidu.\n\nV červnu 1497 byl Juan Borgia zhruba ve věku 21 let v Římě zavražděn. Jeho tělo bylo nalezeno v řece Tibeře s podříznutým hrdlem, zasaženo devíti bodnými ranami. Vrah zůstal neznámý. Juan se tak nedožil narození svého třetího dítěte jménem Isabel de Borja y Enriquez, která se posléze stala abatyší kláštera Santa Clara ve španělské Gandii.\n\nJeho syn Juan, který se stal rovněž vévodou z Gandie, se posléze oženil s Juanou, dcerou arcibiskupa Zaragozy a Valencie Alonsa de Aragón. Třináct let po zavraždění Juana Borgii st. se jim narodil syn. Tento pravnuk papeže Alexandra VI. a vnuk Juana de Borja y Cattanei byl budoucí světec, člen Tovaryšstva Ježíšova František Borgia.\n"}
{"id": "1013367", "url": "https://cs.wikipedia.org/wiki?curid=1013367", "title": "Matthew Lillard", "text": "Matthew Lillard\n\nMatthew Lillard, rodným jménem Matthew Lyn Lillard (* 24. ledna 1970, Lansing) je americký herec. Vyrůstal v Kalifornii a svou kariéru zahájil na počátku devadesátých let. Hrál například ve filmech \"Miluj mě, prosím\" (2004), \"Pánská jízda\" (2006) a \"Zpátky ve hře\" (2012). V letech 2013 až 2014 hrál v televizním seriálu \"The Bridge\" postavu reportéra Daniela Frye. Roku 2011 rovněž hrál v jedné epizodě („V nadživotní velikosti“) seriálu \"Dr. House\". Věnuje se také dabingu animované série \"Scooby-Doo\", kde dabuje postavu jménem Shaggy Rogers. V roce 2000 se oženil s Heather Helm, jejímž přítelem byl od roku 1998, s níž má tři děti.\n\n"}
{"id": "1013370", "url": "https://cs.wikipedia.org/wiki?curid=1013370", "title": "Diecéze arisitumská", "text": "Diecéze arisitumská\n\nDiecéze Arisitum je titulární diecéze římskokatolické církve.\n\nArisitum bylo starověké římské město s biskupským sídlem Merovejců, existující mezi 6. a 8. stoletím. Není jisté, kde se přesně nacházelo, Annuario pontificio naznačuje, že by to mělo být mezi Alès a Le Vigan.\n\nZa vojenských kampaní krále Theudeberta I. proti Vizigótům roku 534 část území jižní Francie připadla k oblastem Franků. Především diecéze Nîmes se ocitla rozpolcená mezi dvěma královstvími, Merovejců a Vizigótů. Kolem roku 570 Sigibert I., král Austrasie, založil biskupství Alès z části diecéze Nîmes na Merovejském území; byla složena z 15 farností, nacházejí se v městech na severu Cévennes: Alès, Le Vigan, Arre, Arrigas, Meyrueis, Saint-Jean-du-Gard, Anduze, Vissec.\n\nPodle \"Historiam Francorum\" Řehoře z Tours, prvním biskupem byl Mundericus; po jeho smrti se diecéze dostala pod jurisdikci biskupa Rodez, Dalmatia. Roku 627 biskup se jménem Emmonus byl přítomen na radě v Clichy. \n\nPodle dalšího dokumentu z 8. století, biskup Mety Agiulfus vysvětil pro toto sídlo svého bratra Deotaria, a pak jeho vnuka Munderica.\n\nDiecéze zmizela v 8. století, kdy Septimánie byla dobyta Franky; s jejím zmizením se území vrátilo do diecéze Nîmes.\n\nV současné době je používána jako titulární biskupské sídlo; současným titulárním biskupem je Patrick Le Gal, pomocný biskup Lyonu.\n\n\n\n"}
{"id": "1013372", "url": "https://cs.wikipedia.org/wiki?curid=1013372", "title": "Mexické drama", "text": "Mexické drama\n\nMexické drama je název českého vydání dobrodružného historického románu pro mládež \"Zkáza jaguářích bojovníků\" (1968, Untergang der Jaguarkrieger), který napsal německý (NDR) spisovatel Willi Meinck. Román se odehrává v době, kdy si španělský generál Hernán Cortés se svými žoldnéři podmanil říši Aztéků.\n\nHlavními hrdiny knihy je aztécká dívka Černá orchidea, její druh Opeřený jelen a veliký zvěd Obsidiánový had. Děj románu začíná roku 1519, kdy u mexického pobřeží přistál se svými žoldnéři Hernán Cortés, považovaný Aztéky za bílého boha Quetzalkoatla, jehož návrat předpovídaly četná proroctví, a končí roku 1521 dobytím Tenochtitlánu. Dobývání Aztécké říše je v románu líčeno z pohledu Aztéků včetně vzájemných rozporů různých indiánských kmenů, které mimo jiné přispěly také k pádu říše.\n\nNa pozadí těchto historických událostí autor popisuje smyšlené dramatické osobní osudy svých hrdinů a podrobně seznamuje čtenáře s prostředím, ve kterém se román odehrává, s konkrétními historickými osobnostmi (například s aztéckým císařem Montenzumou II.) i s dobovými reáliemi. Opeřený jelen se stane štítonošem Jaguářího spáru, náčelníka speciálního vojenského (rytířského) řádu Jaguárů, který je zasvěcen bohu noci, měsíce, zla a ničení Tezcatlipocovi a který společně s řádem Orlů tvoří jádro aztécké armády. Stane se svědkem marného boje Aztéků, vedených po Montezumově smrti císařem Quatemozinen se Španěly a zničení obou řádů při dobytí Tenochtitlánu.\n\nSamotný Opeřený jelen je zraněn a prodán do otroctví, ale podaří se mu uprchnout. Díky Obsidiánovému hadovi, vyzvědači z Tlaxcaly, jejíž muži bojovali na straně Cortéze, se znovu sejde s dívkou Černou orchideou, kterou miluje. Obsidiánový had jí zachránil se spárů Španělů a sám byl později Španěly pověšen, když se snažil domluvit spojenectví části tlaxcalské armády s Aztéky. Opeřený jelen se společně s Černou orchideou vydávají do hor, kde hodlají v klidu společně žít.\n"}
{"id": "1013373", "url": "https://cs.wikipedia.org/wiki?curid=1013373", "title": "Johann Kaser", "text": "Johann Kaser\n\nJohann Kaser (\"cca 1832\" Stonařov – 4. února 1901 Jihlava) byl rakouský notář a politik německé národnosti z Moravy, v letech 1871 – 1878 poslanec Moravského zemského sněmu, počátkem 70. let i poslanec Říšské rady\n\nPůvodně pracoval jako advokátní koncipient v Brně, ale v listopadu 1868 byl ministrem spravedlnosti jmenován notářem v Lipníku nad Bečvou. Notářskou kancelář potom vedl od ledna 1869 do roku 1896. S manželkou Henriettou měl syna Karla, právníka a fotografa. Roku 1896 byl jako notář přeložen do Jihlavy.\n\nV moravských zemských volbách v prosinci 1871 byl za německé liberály zvolen poslancem Moravského zemského sněmu v obvodu tvořeném městy Hranice, Potštát, Lipník nad Bečvou a Kelč, když drtivě (434 hlasů ku 8) porazil českého kandidáta Františka Václavíka.\n\nRoku 1872 ho zemský sněm delegoval i do Říšské rady (celostátní zákonodárný sbor), kde reprezentoval kurii městskou na Moravě. Složil slib 12. prosince 1872. Uváděl se jako c. k. notář. Bytem Lipník.\n\nZemřel v únoru 1901 v Jihlavě. Bylo mu 69 let.\n"}
{"id": "1013377", "url": "https://cs.wikipedia.org/wiki?curid=1013377", "title": "Tomorrowland", "text": "Tomorrowland\n\nTomorrowland může být:\n\n"}
{"id": "1013378", "url": "https://cs.wikipedia.org/wiki?curid=1013378", "title": "Diecéze aristiumská", "text": "Diecéze aristiumská\n\nDiecéze Aristium je titulární diecéze římskokatolické církve.\n\nAristium, poblíž \"Gnöe a Karacaören\" v dnešním Turecku, je starobylé biskupské sídlo nacházející se v římské provincii Frýgie Pacatiana. Diecéze byla součástí Konstantinopolského patriarchátu a sufragánnou arcidiecéze Laodicea ve Frýgii.\n\nDnes je využívána jako titulární biskupské sídlo; v současné době je bez titulární biskupa.\n\n\n\n"}
{"id": "1013382", "url": "https://cs.wikipedia.org/wiki?curid=1013382", "title": "Andreas Samaris", "text": "Andreas Samaris\n\nAndreas Samaris (řecky Ανδρέας Σάμαρης; * 13. června 1989, Patras, Řecko) je řecký fotbalový záložník a reprezentant. Aktuálně hráč Benfiky Lisabon, kam přestoupil z Olympiakosu Pireus.\n\nAndreas Samaris hrál profesionálně v Řecku nejprve za Panachaiki, poté za Panionios GSS a pak za Olympiakos Pireus, se kterým vyhrál v sezoně 2013/14 ligový titul.\n\nV srpnu 2014 přestoupil do portugalské Benfiky Lisabon. I zde vyhrál v sezoně 2014/15 ligový titul.\n\nHrál za řecký mládežnický výběr U19.\n\nV A-mužstvu Řecka debutoval 15. října 2013 proti týmu Lichtenštejnska.\n\nZúčastnil se Mistrovství světa 2014 v Brazílii, kam jej nominoval portugalský trenér Fernando Santos. Zde Řekové dosáhli svého historického maxima. Poprvé na světových šampionátech postoupili do osmifinále (ze základní skupiny C), tam byli vyřazeni Kostarikou v penaltovém rozstřelu poměrem 3:5 (stav po prodloužení byl 1:1). Samaris jednou skóroval v zápase proti Pobřeží slonoviny (výhra 2:1).\n\n"}
{"id": "1013383", "url": "https://cs.wikipedia.org/wiki?curid=1013383", "title": "Naučná stezka Ruperta Fuchse", "text": "Naučná stezka Ruperta Fuchse\n\nNaučná stezka Ruperta Fuchse je pojmenování naučné stezky v Krušných horách, v blízkém okolí Nových Hamrů v okrese Karlovy Vary. Naučná stezka je zaměřená na hornictví, historii a život krušnohorských obcí, historii a zajímavostmi železniční tratě Karlovy Vary – Johanngeorgenstadt. Byla pojmenována po novohamerském rodákovi – fotografovi Rupertu Fuchsovi, který v období před druhou světovou válkou fotografoval krušnohorskou krajinu a krušnohorské obce. Jeho fotografické pohlednice s více jak 2000 krajinářskými motivy byly tehdy v západním Krušnohoří velice známé. Historické pohlednice dokumentují stav krajiny před odsunem německého obyvatelstva z krušnohorského pohraničí. Naučnou stezku vybudovala obec Nové Hamry za finanční podpory Dispozičního fondu v rámci iniciativy Společenství INTERREG III A (Česko-Bavorsko) prostřednictvím Euregia Egrensis. Tento projekt je koncipován jako česko-německý a navazuje na další turistické projekty – např. cyklostezky a lyžařskou magistrálu. \n\nStezka je určena pro pěší turistiku a cykloturistiku na horských kolech. Trasa naučné stezky začíná a končí v nadmořské výšce 690 m, nejvyšší místo na trase je v nadmořské výšce 820 m. Stezka s poměrně velkým převýšením má délku 3,5 km a vede převážně po zpevněných lesních cestách a silnicích. Je vyznačena v mapě KČT č. 4 Krušné hory – Karlovarsko (Porolaví, Jáchymovsko, Klínovec). V terénu je značena modrou turistickou značkou, v seznamu tras KČT má číslo 9224. Na její trase je 8 zastavení (u každého zastavení je informativní tabule s texty v češtině a němčině).\nOkružní trasa stezky začíná v Nových Hamrech na parkovišti před hotelem Seifert. K výchozímu bodu se lze dostat i od vlakové zastávky Nové Hamry (300 m po cestě z kopce). Trasa stezky je vedena nejprve po silnici, pod železničním mostem směrem na Horní Blatnou a pokračuje dál po silnici do kopce kolem kostela sv. Jana Nepomuckého až k modřínu u křížku. Zde trasa odbočuje doleva a po zpevněné cestě pokračuje vzhůru kolem horských chat a chalup až k okraji lesní paseky, přes kterou vede od Dvorského vrchu (Hofbergu, 839 m) na vrch Čihadlo (897 m). Při okraji této paseky vede trasa kolem starého javoru, který je označován jako „Javor klen pod skalkou“ až k nejjižnějšímu okraji paseky, kde roste chráněný památný strom Javor na Hofberku. Nyní již jde trasa téměř po rovině až k Lesní galerii Ruperta Fuchse (zastavení č. 7 - na mapy.cz je však vyznačena pozice Lesní galerie Ruperta Fuchse nesprávně). Trasa pokračujde nyní už jen z kopce, a to až k silnici zpět do Nových Hamrů. Po silnici prochází okolo hotelu Malamut (bývalý hotel Schwarz) až k výchozímu (cílovému) místu trasy u hotelu Seifert.\n\n\n\n"}
{"id": "1013384", "url": "https://cs.wikipedia.org/wiki?curid=1013384", "title": "Barbora Srncová", "text": "Barbora Srncová\n\nBarbora Srncová (* 5. srpna 1969 Praha) je česká herečka a malířka.\n\nJiž jako dítě se objevovala v televizních pořadech pro děti. Vystudovala na Státní konzervatoři v Praze. Mezi nejznámější role patří postava Rampepurdy v seriálu \"Bylo nás pět\" (1994) a Boženky v seriálu \"Případy detektivní kanceláře Ostrozrak\". Kromě herectví se věnuje i malířství.\n\nJejím prvním manželem byl Švéd Kaare Kvevik, s nímž má dceru Emmu. V červnu 2006 se provdala za herce a moderátora Petra Rajcherta.\n\n\n"}
{"id": "1013386", "url": "https://cs.wikipedia.org/wiki?curid=1013386", "title": "Na loučkách II", "text": "Na loučkách II\n\nNa loučkách II je přírodní památka u města Výsluní v okrese Chomutov. Oblast spravuje Agentura ochrany přírody a krajiny ČR. Předmětem ochrany jsou biotopy sekundárních horských a podhorských vřesovišť, luk a rašelinišť s výskytem vzácného tetřívka obecného a žluny šedé. Cílem ochrany je zachování biotopů, obnovení přirozeného vodního režimu a ponechání rašelinišť přirozenému vývoji.\n\nNa lokalitě rostou například koprník štětinolistý, klikva bahenní, zdrojovka potoční, prha arnika nebo mochna bahenní. Vzácně se také vyskytuje prstnatec Fuchsův, prstnatec májový, plavuník zploštělý nebo kosatec sibiřský aj. Z živočichů zde hnízdí sýc rousný, kulíšek nejmenší a tetřívek obecný. Početné jsou populace obojživelníků a plazů. V určitých místech byly nalezeny vzácné druhy bezobratlých jako včela Nomada similis nebo pískorypka Andrena intermedia.\n\n"}
{"id": "1013387", "url": "https://cs.wikipedia.org/wiki?curid=1013387", "title": "Ioannis Fetfatzidis", "text": "Ioannis Fetfatzidis\n\nIoannis „Giannis“ Fetfatzidis (řecky Ιωάννης Φετφατζίδης; * 21. prosince 1990, Drama, Řecko) je řecký fotbalový záložník a reprezentant. Aktuálně je hráčem saúdskoarabského klubu Al-Ahli.\n\nFetfatzidis hrál v Řecku za Olympiakos Pireus FC, se kterým vyhrál řadu domácích titulů. V září 2013 přestoupil za 4 miliony eur do italského FC Janov. \n\nHrál za řecký mládežnický výběr U21. \n\nV A mužstvu Řecka debutoval 8. října 2010 proti týmu Lotyšska. \n\nByl v kádru řeckého týmu na Mistrovství Evropy 2012 v Polsku a na Ukrajině, kde byli Řekové vyřazeni ve čtvrtfinále Německem po výsledku 2:4.\n\nZúčastnil se Mistrovství světa 2014 v Brazílii, kam jej nominoval portugalský trenér Fernando Santos. Zde Řekové dosáhli svého historického maxima. Poprvé na světových šampionátech postoupili do osmifinále (ze základní skupiny C), tam byli vyřazeni Kostarikou v penaltovém rozstřelu poměrem 3:5 (stav po prodloužení byl 1:1). Na šampionátu si zahrál ve dvou utkáních - proti Japonsku a Kolumbii.\n\n"}
{"id": "1013415", "url": "https://cs.wikipedia.org/wiki?curid=1013415", "title": "Feocharij Kessidi", "text": "Feocharij Kessidi\n\nFeocharij Kessidi nebo Feocharis Kessidis (, ; 13. března 1920 v Santě, Gruzie – 23. prosince 2009 Athény) byl sovětský, ruský a řecký historik filosofie. Zabýval se především starověkou řeckou filozofií.\n\nNarodil se v Gruzii jako potomek řeckých přistěhovalců. V roce 1946 promoval na Filosofické fakultě Moskevské státní univerzity. Tamtéž následovala aspirantura a kandidátská disertace, věnovaná Hérakleitovi (1950). V roce 1968 obhájil doktorskou (habilitační) práci. V letech 1970–1992 pracoval ve Filosofickém ústavu Akademie věd SSSR. V roce 1987 se stal členem-korespondentem Aténské akademie věd. Od roku 1992 žil v Řecku, kde obdržel občanství. V roce 2002 mu tehdejší prezident Řecké republiky Konstantinos Stefanopulos udělil „Zlatý kříž cti“. Zemřel roku 2009 v Aténách. Byl pohřben v Soluni\n\n\n"}
{"id": "1013417", "url": "https://cs.wikipedia.org/wiki?curid=1013417", "title": "Rupert Fuchs", "text": "Rupert Fuchs\n\nRupert Fuchs (1892 v Nových Hamrech – 1962 v Überlingenu u Bodamského jezera) byl fotograf – krajinář západního Krušnohoří.\n\nPo ukončení školní docházky v Nových Hamrech získal v Nejdku vzdělání fotografa, po jehož ukončení byl povolán do vojenské služby. Po 1. světové válce krátce pracoval ve Vídni a pak se vrátil zpět do své rodné obce u hřebenů Krušných hor. Zde našel odvahu se samostatně etablovat jak portrétní a krajinářský fotograf.\n\nV roce 1920 se oženil s Annou Fladerer, která mu pomáhala v jeho fotografické profesi. Narodily se jim tři dcery, Katharina Jacobs, Susanne Jungwirth a Elisabeth Fuchs-Hauffen. Poslední jmenovaná zveřejnila v roce 1985 vlastním nákladem knihu vzpomínek „Daham im Erzgebirg“ (česky – „doma v Krušných horách“) s fotografiemi jejího otce z let 1920-1935.\n\nPo roce 1945 musel Rupert Fuchs opustit i se svou rodinou Nové Hamry a usadil se v bavorském městě Hauzenberg. Nejprve se ještě věnoval fotografování na německé straně Šumavy (Bayerischer Wald) a psaní kroniky Nových Hamrů, která byla částečně vydána tiskem, ale z důvodu podlomeného zdraví strávil podzim svého života v Überlingenu u Bodamského jezera, kde je také se svou manželkou pochován na horním hřbitově. \n\nRupertem Fuchsem ručně tištěné fotografické pohlednice s více jak 2000 krajinářskými motivy byly v západním Krušnohoří velice známé. Dnes tyto pohlednice dokumentují stav krajiny před odsunem německého obyvatelstva a nástin mnoha obcí a osad v pohraničí.\n"}
{"id": "1013420", "url": "https://cs.wikipedia.org/wiki?curid=1013420", "title": "Mšice zelná", "text": "Mšice zelná\n\nMšice zelná (\"Brevicoryne brassicae\") je mšice poškozující listy rostlin sáním. Mšice zelná je řazena do čeledě mšicovití (\"Aphididae\") , řádu polokřídlí (\"Hemiptera\").\n\nBRVCBR\nPodle EPPO je pro patogena s označením \"Brevicoryne brassicae\" používáno více rozdílných názvů, například \"Aphis raphani\" nebo \"Aphis brassicae\".\n\nDospělci jsou tmavě nebo černozelení 2 - 2,5 mm dlouzí. Na těle je bělavý povlak nebo poprašek.\n\nBrukvovité.\n\nDeformace a žloutnutí listů. Mšice na listech.\n\nSnižování listové plochy a kvality plodů. Netvoří se hlávky nebo se tvoří deformované.\n\nMšice má několik generací během roku. Přezimují černá vajíčka na posklizňových zbytcích.\n\nLesy, parky, zahrady. Predátoři: slunéčka, střevlíci, dravé ploštice, zlatoočky, larvy pestřenek a bejlomor rodu Aphidoletes, pavouci a další. Během sání mohou mšice přenášet virové infekce.\n"}
{"id": "1013424", "url": "https://cs.wikipedia.org/wiki?curid=1013424", "title": "Papež (příjmení)", "text": "Papež (příjmení)\n\nPříjmení Papež nosí více osobností:\n\n\nV roce 2013 bylo v Česku 939 nositelů příjmení Papež a 958 nositelek příjmení Papežová.\n\n"}
{"id": "1013426", "url": "https://cs.wikipedia.org/wiki?curid=1013426", "title": "Miloš Bobocký", "text": "Miloš Bobocký\n\nIng. Miloš Bobocký (20. ledna 1922 v Bratislavě – 5. března 2016 tamtéž) byl československý basketbalista, absolvent Vysoké školy obchodní. Je zařazen na čestné listině mistrů sportu.\n\nBasketbal hrál za družstva YMCA Bratislava, ŠK Bratislava, Sokol Bratislava. \n\nČeskoslovensko reprezentoval dvakrát na Mistrovství Evropy v basketbale mužů a to na Mistrovství Evropy v basketbale mužů 1946 v Ženevě, kde s reprezentačním družstvem získal zlaté medaile a na Mistrovství Evropy v basketbale mužů 1947 v Praze, kde s národním týmem skončil na 2. místě a získal stříbrnou medaili.,\n\n\n\n\n"}
{"id": "1013427", "url": "https://cs.wikipedia.org/wiki?curid=1013427", "title": "Ján Hluchý", "text": "Ján Hluchý\n\nBasketbal hrál za YMCA Bratislava, ŠK Železničiari Bratislava a v letech 1950-1951 za ATK Praha. Hrál za reprezentační družstvo Československa v roce 1946 na evropském šampionátu v Ženevě, s nímž získal zlatou medaili. Za reprezentační družstvo Československa odehrál 28 zápasů.\n\nPo skončení hráčské kariéry zůstal v basketbalovém prostředí jako trenér a funkcionář.\nV letech 1948-1950 trénoval družstva mužů a žen Jednoty Košice, Družstvo mužů pod vedením trénera Jána Hluchého vyhrálo třikrát Slovenský pohár. V letech 1952-1969 byl trenérem prvoligového družstva žen Lokomotíva Bratislava,s nímž v českoslobvenské lize žen získal tři druhá místa (1962, 1968, 1969) a čtyři třetí místa (1958, 1963, 1965, 1966).\n\nV letech 1959-1960 a 1970-1971 byl trenérem reprezentačního družstva žen Československa se kterým získal na Mistrovství světa v basketbalu žen v roce 1959 v Moskvě bronzovou medaili za třetí místo a v roce 1971 v Brazílii stříbrnou medaili za druhé místo, dále na Mistrovství Evropy v basketbale žen v roce 1960 v Sofii stříbrnou medaili za druhé místo a v roce 1970 v Rotterdamu, Holansko páté místo.\n\nOd roku 1969 byl členem předsednictva Basketbalového svazu ÚV ČSTV a předsedou trenérské rady.\nOd roku 1972 byl trenérem USBC Vídeň, mistra Rakouska v basketbale mužů, se kterým startoval v Poháru evropských mistrů. V roce 1977 byl trenérem reprezentačního družstva Rakouska v kvalifikaci a na Mistrovství Evropy 1977 v Belgii.\n\nV letech 1988-1990 jako trenér vedl družstvo BC Prievidza, s nímž získal v roce 1989 titul mistra Československa a v roce 1990 6. místo v československé 1.lize. S týmem hrál v sezoně 1989/90 v Poháru evropských mistrů, v němž byl vyřazen španělským FC Barcelona.,\n\nOd roku 1990 byl předsedou Slovenské basketbalové asociace a v letech 1990-1993 také místopředsedou Československé basketbalové federace a spoluautorem jejích Stanov.\nV roce 1992 byl zvolen místopředsedou přípravného výboru pro založení Slovenského olympijského výboru, který byl ustaven s ohledem na rozdělení Československa od 1.1.1993.\n\nV roce 2012 Nové Mesto nad Váhom mu udělilo in memoriam Cenu Osobnost města za celoživotní úspěšnou sportovní činnost.\n\n\n\n\n\n\n\nněmecky\n"}
{"id": "1013428", "url": "https://cs.wikipedia.org/wiki?curid=1013428", "title": "Ani", "text": "Ani\n\nAni (, , , , ) bylo starověké arménské město. Pozůstatky města jsou dnes archeologickou lokalitou a leží v turecké provincii Kars nedaleko hranic s Arménií. Díky své výjimečnosti bylo v roce 2016 zapsáno na seznam světového kulturního dědictví UNESCO.\n\nV letech 961 až 1045 bylo město hlavním městem Bagratovského arménského království, které zahrnovalo většinu dnešní Arménie a východní část dnešního Turecka. Město se rozkládalo na trojúhelníkové přirozeně chráněné planině, kterou chrání na východní straně údolí řeky Achurjan, která zde tvoří hranici mezi Tureckem a Arménií. Bylo nazýváno \"městem 1001 kostelů\" a leželo na křižovatce několika obchodních cest. Jeho kostely, paláce či opevnění byly byly ve své době na vysoké úrovni, ať už z hlediska technického či uměleckého. V dobách největší sláby v městě žilo 100-200 tis. obyvatel a město tak soupeřilo s Konstantinopolí, Bagdádem či Damaškem. Město bylo několikrát dobyto a vypleněno, postupně ztrácelo svůj význam. Zcela opuštěno bylo v 18. století.\n\n"}
{"id": "1013430", "url": "https://cs.wikipedia.org/wiki?curid=1013430", "title": "Josef Toms", "text": "Josef Toms\n\nČeskoslovensko reprezentoval na letních olympijských hrách 1948 v Londýně, kde s národním týmem skončil v olympijské basketbalové soutěži na 7. místě. S reprezentačním družstvem získal zlaté medaile v roce 1946 na evropském šampionátu v Ženevě a o rok později na šampionátu v Praze stříbrné medaile za umístění na druhém místě. Celkem odehrál za československou basketbalovou reprezentaci 35 zápasů v letech 1946-1952.,\n\nV roce 2004 byl uveden do Síně slávy českého basketbalu.\n\n\n\n(anglicky)\n"}
{"id": "1013431", "url": "https://cs.wikipedia.org/wiki?curid=1013431", "title": "Jiří Drvota", "text": "Jiří Drvota\n\nČeskoslovensko reprezentoval na letních olympijských hrách 1948 v Londýně, kde s národním týmem skončil v olympijské basketbalové soutěži na 7. místě. S reprezentačním družstvem získal zlaté medaile v roce 1946 na evropském šampionátu v Ženevě a O rok později na šampionátu v Praze stříbrné medaile za umístění na druhém místě. Celkem odehrál za československou basketbalovou reprezentaci 45 zápasů v letech 1946–1948.,\n\nV roce 2004 byl uveden do Síně slávy českého basketbalu.\n\n\n\n\n"}
{"id": "1013432", "url": "https://cs.wikipedia.org/wiki?curid=1013432", "title": "Gustáv Herrmann", "text": "Gustáv Herrmann\n\nBasketbal začal hrát v Bratislavě v týmu Winetou, v kategorii mužů získal tituly mistra Slovenska s družstvy YMCA Bratislava (1938-1939) a ŠK Bratislava (1940-1945), (v československé 1. lize 3. místo 1946, 2x 4. místo 1947, 1948), dále hrál za týmy NV Bratislava a Slávia Bratislava. Hrál za reprezentační družstvo Československa v roce 1946 na evropském šampionátu v Ženevě, s nímž získal zlatou medaili. O rok později na šampionátu v roce 1947 Praze skončil s týmem Československa na druhém místě a získal první místo na Akademických světových hrách v Paříži.\n\nPo skončení hráčské kariéry zůstal v basketbalovém prostředí jako trenér a pedagog na Fakultě tělesné výchovy a sportu Univerzity Komenského v Bratislavě. V roce 1953 byl trenérem juniorů Československa, v letech 1956 až 1959 byl trenérem reprezentačního družstva Československa se kterým získal bronzovou medaili za třetí místo na mistrovství Evropy 1957 v Sofii a stříbrnou medaili za druhé místo na mistrovství Evropy 1959 v Istanbulu. V letech 1969-1983 byl členem předsednictva Basketbalového svazu ÚV ČSTV a předsedou metodické komise.,\n\nJako trenér vedl družstva Náuka Bratislava (1952), Slávia Bratislava (1953-1967) a družstva mládeže v Interu Bratislava (1985-1995). Byl trenérem v Kuvajtu (1967-1972), žen Union Vídeň (1975/76) a v Tunisu (1983-1984).\nVykonával také funkci komisaře při mezinárodních utkáních basketbalové federace FIBA.\n\nV prosinci 2000 byl oficiálně vyhlášen jako nejlepší slovenský basketbalový trenér 20. století, mezi hráči v této anketě skončil na 3. místě. V roce 2002 obdržel vyznamenání Slovenského olympijského výboru \"Stříbrné kruhy SOV\".\n\nkluby\nČeskoslovensko\núspěchy\n\nkluby\nČeskoslovensko\núspěchy\n\n\n\nanglicky\n"}
{"id": "1013433", "url": "https://cs.wikipedia.org/wiki?curid=1013433", "title": "Paul Epstein", "text": "Paul Epstein\n\nPaul Epstein (24. července 1871 Frankfurt nad Mohanem, Německé císařství – 11. srpna 1939 Dornbusch, Německo) byl německý matematik. Je známý zejména díky své práci v oblasti teorie čísel, především díky tzv. Epsteinově zeta funkci.\n\nDoktorát získal v roce 1895 na univerzitě ve Štrasburku, kde působil až do roku 1918, kdy město připadlo Francii. Od roku 1919 pak působil na univerzitě ve Frankfurtu, kde byl později jmenován profesorem. Po nástupu nacistů k moci místo na univerzitě ztratil a vzhledem k pokročilému věku nebyl schopen najít si nové místo v zahraničí. V roce 1939 spáchal sebevraždu.\n"}
{"id": "1013434", "url": "https://cs.wikipedia.org/wiki?curid=1013434", "title": "Otto Toeplitz", "text": "Otto Toeplitz\n\nOtto Toeplitz (1. srpna 1881 Vratislav, Německé císařství – 15. února 1940 Jeruzalém, Britský mandát Palestina) byl německý matematik. Pracoval především v oborech funkcionální analýzy a lineární algebry.\n\nZpočátku se zabýval zejména algebraickou geometrií, později, pod vlivem Davida Hilberta, spektrální teorií, která vzešla z Hilbertova práce v oblasti integrálních rovnic a dalšími metodami rodící se funkcionální analýzy. Známá je také jeho práce v oblasti kvadratických forem. \n\nJe po něm pojmenováno několik matematických vět a konceptů. V lineární algebře jsou to zejména Toeplitzova matice a Silvermanova-Toeplitzova věta, ve funkcionální analýze pak Toeplitzova algebra, Hellingerova-Toeplitzova věta a Calderónův-Toeplitzův operátor.\n"}
{"id": "1013457", "url": "https://cs.wikipedia.org/wiki?curid=1013457", "title": "Adi Šamir", "text": "Adi Šamir\n\nAdi Šamir (: עדי שמיר‎; * 6. července 1952 Tel Aviv, Izrael) je izraelský informatik, zabývající se zejména kryptologií. Je jedním ze spoluvynálezců šifrovacího algoritmu RSA (spolu s Ronaldem Rivestem a Leonardem Adlemanem), dále spolutvůrcem Feigeova-Fiatova-Šamirova identifikačního schématu (spolu s Urielem Feigem a Amosem Fiatem) a také spolutvůrcem diferenciální kryptoanalýzy. Kromě toho je původcem vícero objevů v oblastech kryptologie a informatiky obecně. Je nositelem Turingovy ceny pro rok 2002.\n"}
{"id": "1013465", "url": "https://cs.wikipedia.org/wiki?curid=1013465", "title": "André Weil", "text": "André Weil\n\nAndré Weil (6. května 1906 Paříž, Francie – 6. srpna 1998 Princeton, New Jersey, USA) byl francouzský matematik, známý pro šířku a kvalitu výsledků svého výzkumu. Především je znám pro svou práci v oblastech teorie čísel a algebraické geometrie. Byl zakládajícím členem a v dřívějším období de facto i vůdcem tzv. Bourbakiho skupiny. Filozofka Simone Weil byla jeho sestrou. V roce 1979 obdržel Wolfovu cenu za matematiku.\n"}
{"id": "1013466", "url": "https://cs.wikipedia.org/wiki?curid=1013466", "title": "Adolf Fraenkel", "text": "Adolf Fraenkel\n\nAdolf Abraham ha-Levi Fraenkel, obvykle uváděn jako Adolf Fraenkel (;  * 17. února 1891 Mnichov, Německé císařství – 15. října 1965 Jeruzalém, Izrael) byl izraelský matematik narozený v Německu. Je znám především díky své práci v oblasti axiomatické teorie množin. V roce 1919 o tomto tématu publikoval práci \"Einleitung in die Mengenlehre\" a v letech 1922 a 1925 publikoval dva články, které vylepšovaly Zermelův systém axiomů. Výsledkem byl Zermelův-Fraenkelův systém axiomů. Zabýval se také Henselovými p-adickými čísly a teorií okruhů.\n"}
{"id": "1013468", "url": "https://cs.wikipedia.org/wiki?curid=1013468", "title": "Guido Fubini", "text": "Guido Fubini\n\nGuido Fubini (19. ledna 1879 Benátky, Itálie – 6. června 1943 New York, USA) byl italský matematik. Zabýval se především různými oblastmi matematické analýzy, zejména diferenciálními rovnicemi, funkcionální analýzou, komplexní analýzou, variačním počtem, ale i jinými oblastmi matematiky, například teorií grup, diferenciální geometrií a dále projektivní geometrií. Po vypuknutí první světové války se přeorientoval na aplikovanou matematiku, přičemž jeho výsledky v této oblasti našli využití při studiu elektrických obvodů či akustiky.\n\nJe známý především díky tzv. Fubiniově větě, která hovoří o výpočtu vícerozměrných integrálů pomocí více výpočtů jednoduchých integrálů a díky Fubiniho-Studyho metrice na projektivního Hilbertova prostoru.\n\n"}
{"id": "1013469", "url": "https://cs.wikipedia.org/wiki?curid=1013469", "title": "Pál Turán", "text": "Pál Turán\n\nPál Turán, uváděn i jako Paul Turán (18. srpna 1910 Budapešť, Rakousko-Uhersko – 26. září 1976 Budapešť, Maďarsko) byl maďarský matematik, který pracoval zejména v oblasti teorie čísel, ale i v kombinatorice a teorii grafů. Byl dlouholetým spolupracovníkem Pála Erdőse, za 46 let spolu publikovali 28 společných článků. Známým Turánovým vědeckým výsledkem je Turánova věta, mimořádně důležitá věta v extremální teorii grafů.\n"}
{"id": "1013471", "url": "https://cs.wikipedia.org/wiki?curid=1013471", "title": "Issai Schur", "text": "Issai Schur\n\nIssai Schur (10. ledna 1875 Mogilev, Ruské impérium – 10. ledna 1941 Tel Aviv, Britský mandát Palestina) byl německý matematik židovského původu. \n\nJako student Ferdinanda Georga Frobenia se věnoval reprezentacím grup, pracoval také v oblastech kombinatoriky, lineární algebry, teorie čísel či teoretické fyziky. Je po něm pojmenováno velké množství matematických vět a konceptů.\n"}
{"id": "1013472", "url": "https://cs.wikipedia.org/wiki?curid=1013472", "title": "Ferdinand Georg Frobenius", "text": "Ferdinand Georg Frobenius\n\nFerdinand Georg Frobenius (26. října 1849 Charlottenburg, Prusko – 31. srpna 1917 Berlín, Německé císařství) byl německý matematik a student Karla Weierstrasse. Je známý především díky práci v oblastech diferenciálních rovnic, teorie grup a teorie čísel. Jako první také podal úplný důkaz Cayleyho-Hamiltonovy věty. Je po něm pojmenováno velké množství matematických vět a konceptů, např. Frobeniova metoda. \n"}
{"id": "1013473", "url": "https://cs.wikipedia.org/wiki?curid=1013473", "title": "Wolfgang Haken", "text": "Wolfgang Haken\n\nWolfgang Haken (* 21. června 1928 Berlín, Výmarská republika) je německý matematik žijící a působící v USA. Zabývá se především topologií, ale známý je i díky důkazu věty o čtyřech barvách, důležitého výsledku v teorii grafů. S důkazem přišel v roce 1976 společně s Kennethem Appelem. V topologii přišel s několika významnými myšlenkami, známý je především koncept Hakenovy variety. Považuje se také za průkopníka v oblasti výpočetní topologie.\n\n"}
{"id": "1013474", "url": "https://cs.wikipedia.org/wiki?curid=1013474", "title": "Oskar Perron", "text": "Oskar Perron\n\nOskar Perron (7. května 1880 Frankenthal, Německé císařství – 22. února 1975 Mnichov, Západní Německo) byl německý matematik zabývající se především diferenciálními rovnicemi, ale i algebrou, analytickou teorií čísel či harmonickými funkcemi. Společně s Ferdinandem Georgem Frobeniem je spoluautorem tzv. Perronovy-Frobeniovy věty, důležitého výsledku v oblasti lineární algebry. Je také původcem jedné z možných definic integrálu dnes známého jako Henstockův-Kurzweilův integrál.\n"}
{"id": "1013475", "url": "https://cs.wikipedia.org/wiki?curid=1013475", "title": "ČFK Nitra", "text": "ČFK Nitra\n\nČFK Nitra (celým názvem: Čermáňsky futbalový klub Nitra) je slovenský fotbalový klub sídlící ve městě Nitra. Založen byl v roce 1945 pod názvem Dynamo Čermáň. Klubové barvy jsou červená a bílá. V roce 2017 došlo ke zrušení mužského oddílu.\n\nSvé domácí zápasy odehrává na stadionu ČFK Nitra.\n\nZdroj: \n\n\n\nZdroj: \n\n\n\nZdroj: \n\n\n"}
{"id": "1013476", "url": "https://cs.wikipedia.org/wiki?curid=1013476", "title": "Heinz Prüfer", "text": "Heinz Prüfer\n\nErnst Paul Heinz Prüfer (10. listopadu 1896 Wilhelmshaven, Německé císařství – 7. dubna 1934 Münster, Německo) byl německý matematik. Zabýval se abelovskými grupami, algebraickými čísly, teorií uzlů a Sturmovou-Liouvilleovou teorií. Je po něm pojmenováno několik matematických konceptů, z nichž pravděpodobně nejvýznamnějšími jsou tzv. Prüferovy kódy, které umožňují jednoznačně zakódovat strom do posloupnosti čísel vrcholů anebo Prüferova grupa.\n"}
{"id": "1013478", "url": "https://cs.wikipedia.org/wiki?curid=1013478", "title": "Kurt Reidemeister", "text": "Kurt Reidemeister\n\nKurt Werner Friedrich Reidemeister (13. října 1893 Braunschweig, Německé císařství – 8. července 1971 Göttingen, Západní Německo) byl německý matematik. V roce 1921 obhájil disertační práci z algebraické teorie čísel, pod vedením Ericha Heckeho. Zabýval se především kombinatorickou teorií grup, kombinatorické topologií, geometrickou teorií grup a základy geometrie.\n\n\n"}
{"id": "1013479", "url": "https://cs.wikipedia.org/wiki?curid=1013479", "title": "Žiga Smrtnik", "text": "Žiga Smrtnik\n\nŽiga Smrtnik (* 1. února 1994, Lublaň, Slovinsko) je slovinský fotbalový útočník a mládežnický reprezentant, který hraje v klubu FC Koper.\n\nVe Slovinsku začal s profesionálním fotbalem v klubu FC Koper.\n\nŽiga Smrtnik působil ve slovinských mládežnických reprezentačních výběrech U17, U18, U19. Hrál v kvalifikaci na mistrovství Evropy ve fotbale hráčů do 17 let.\n\n"}
{"id": "1013480", "url": "https://cs.wikipedia.org/wiki?curid=1013480", "title": "Bohumil Kučera", "text": "Bohumil Kučera\n\nBohumil Kučera může být:\n"}
{"id": "1013481", "url": "https://cs.wikipedia.org/wiki?curid=1013481", "title": "Juraj Baláž", "text": "Juraj Baláž\n\nJuraj Baláž (* 12. června 1980, Nitra, Československo) je slovenský fotbalový brankář a bývalý mládežnický reprezentant.\n\nJuraj Baláž působil na Slovensku v klubech FC Nitra, FC Spartak Trnava, FC Senec, OŠK Slovenský Grob, FC Neded, MFK Topvar Topoľčany, v České republice v FK Tatran Prachatice a FK Spartak MAS Sezimovo Ústí a v Polsku v letech 2009–2013 v klubu Polonia Bytom.\n\nV únoru 2013 se vrátil na Slovensko, přestoupil do druholigového celku FO ŽP ŠPORT Podbrezová, se kterým na konci sezony 2013/14 slavil postup do 1. slovenské ligy. V lednu 2016 v klubu skončil.\n\nByl členem slovenských reprezentačních výběrů U16 až U20.\n\n"}
{"id": "1013485", "url": "https://cs.wikipedia.org/wiki?curid=1013485", "title": "Nabít a zabít", "text": "Nabít a zabít\n\nNabít a zabít (v anglickém originále:Lucky Number Slevin) je německo-kanadsko-britsko-americký kriminální film z roku 2006. Režisérem filmu je Paul McGuigan. Hlavní role ve filmu ztvárnili Josh Hartnett, Bruce Willis, Lucy Liu, Morgan Freeman a Ben Kingsley.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1013488", "url": "https://cs.wikipedia.org/wiki?curid=1013488", "title": "Donaufestival", "text": "Donaufestival\n\nDonaufestival je multižánrový hudební festival, jehož první ročník se konal v roce 1988. Financován byl spolkovou zemí Dolní Rakousy a je pořádán vždy ve dvou víkendech v dubnu či květnu v Kremži. Představují se zde hudebníci různých řánrů, například experimentální, elektronické hudby nebo post-rocku. Vystupovali zde například Alvin Curran (2005), Current 93 (2007), Sonic Youth (2009), John Cale (2011) a Robert Henke (2014).\n\n"}
{"id": "1013490", "url": "https://cs.wikipedia.org/wiki?curid=1013490", "title": "Olympic Studios", "text": "Olympic Studios\n\nOlympic Studios je hudební nahrávací studio, které se nachází v londýnské čtvrti Barnes. Budova byla vystavěna v roce 1906 a nejprve zde sídlilo divadlo. Po druhé světové válce byla přestavěna na kino a v padesátých letech zde začalo sídlit televizní studio; nedlouho poté zde vzniklo hudební nahrávací studio. Nahrávali zde například hudebníci John Cale, Cat Stevens, Richard Thompson nebo skupiny Pink Floyd, Soft Machine nebo Hawkwind. Studio zaniklo v roce 2009, ale o čtyři roky později bylo v menším rozsahu opět otevřeno.\n"}
{"id": "1013491", "url": "https://cs.wikipedia.org/wiki?curid=1013491", "title": "Jakiové", "text": "Jakiové\n\nJakiové nebo též Yaquiové (vlastní název \"Yoema\" \"lidé\") jsou etnická skupina severoamerických indiánů, obývající jihozápad Spojených států a sever mexického státu Sonora. Do obecného povědomí se dostali hlavně prostřednictvím série knih Carlose Castanedy o jakijském šamanovi donu Juanu Matusovi.\nJakiové tradičně obývají oblast údolí řeky Rio Yaqui na severu mexického státu Sonora při pobřeží Kalifornského zálivu. Zasahují i do sousedního mexického státu Sinaloa a na jih Spojených států, kde žijí v jižní Arizoně. Celkem žije v Mexiku asi 15.000 a v USA asi 1.200 Jakiů.\nJakiové jsou pokládáni za autochtonní v oblasti Sonory. Hovoří jazykem z juto-aztécké jazykové rodiny, pokládaným za dialekt jazyka \"Cahita\". Jazykově jsou spřízněni se sousedními Papagy a Pimy i jižnějši žijícícmi Ópaty a Tarahumary.\nJakiové tvořili poměrně malou, ale bojovnou skupinu. Podle dochovaných příběhů válčili jak se svými příbuznými Papagy a Pimy, tak s Apači, pronikajícími na jejich území od 15. století.\nK prvním kontaktům mezi Jakii a Španěly došlo roku 1533, kdy jejich území napadl conquistador Diego de Guzmán, Jakiové ho však dokázali odrazit. Po roce 1565 založil guvernér Francisco de Ibarra na území Jakiů pevnost a misijní stanici, misií mezi Jakii byli pověřeni františkáni a jezuité, kteří tento kmen po roce 1617 christianizovali. Jezuitské misie u Jakiů byly organizovány podbně jako známější misie v Paraguayi, indiáni se v nich nadále mohli věnovat tradičnímu způosbu života a byli organizováni do domobrany proti útokům mexických otrokářů. Tento systém se zhroutil v 18. století, kdy byli Jakiové vystaveni útokům koloniálních vojsk. K první válce mezi Jakii a Španěly došlo roku 1740. Další konflikty následovaly v 19. stol. po vyhlášení nezávislosti Mexika. Války, vyvolané zabíráním půdy a zotročování Jakiů ze strany mexických farmářů a vojáků, se táhly od roku 1825 až do roku 1929.\n\nV letech 1825-33 bojovali proti Mexičanům Jakiové a sousední kmeny pod vedením náčelníka Juana Banderase. Válka byla pro indiány poměrně úspěšná, přestože Banderas byl roku 1833 zabit. Za Mexické revoluce se Jakiové stali spojenci Francouzů a císaře Maxmiliána proti Juarézovi. Známé byla i války náčelníka Kahe'emeho (Cajemeho) z let 1874 a 1882-1887, způsobená snahami mexického diktátora Porfiria Diaze o zotročení Jakiů a sousedních indiánských kmenů. Poté, co byl Kahe'eme mexickými vojáky roku 1877 zrádně zajat a zavražděn, bylo povstání tvrdě potlačeno. Represe však vyvolaly nový odpor Jakiů.\n\nNásledující válka z let 1896-1900 je známa také jako Nogalesské povstání. V této válce Jakiové podporovali povstalce vedené revolucionářem Laurem Aguirrem proti armádě prezidenta Diaze. Po porážce Aguirreho skončila válka mimořádně brutálními represemi. Vůdcové povstání byli popraveni a mnoho Jakiů i Pimů bylo odvlečeno na nucené práce na kávových a sisalových plantážích na Yucatánu. Jakiové, jimž se podařilo uniknout deportacím, uprchli do hor a značná část jich odešla na sever do Arizony. Roku 1916 došlo k ojedinělému střetu mezi Jakii a americkou kavalerií na hranicích Mexika a v letech 1927-29 došlo k posledním válečným akcím Jakiů proti Mexičanům.\n\nV současné době žijí Jakiové v Mexiku i v Arizoně, kde se většinou věnují zemědělství. v Arizoně je centrem Jakiů městečko New Pascua poblíž Tusconu. Potomkem Jakiů byl např. americký zpěvák Ritchie Valens, kytarista Tony Bellamo ze skupjny Redbones nebo ekologický aktivista Rod Coronado.\n\nJakiové žili tradičně na samotách zvaných \"rancherie\", netvořili souvislé osídlení. Později v době jezuitské misie byli soustředěni v osmi větších osadách, označovaných ne zcela přesně jako \"puebla\".\nV záplavových oblastech kolem Rio Yaqui a jejích přítoků se dodnes věnují tradičnímu zemědělství, zaměřenému na pěstování kukuřice, fazolí, tykví, bavlníku a tabáku. Mimoto se venovali i sběru planých rostlin, zvláště plodů kaktusů saguaro, opuncie a pitahaya. Významným zdrojem potravy byl také lov, zvláště jelenců, které pokládají za posvátné. K dalším loveným druhům patří králíci, pekari páskovaný a někteří ptáci, např. křepelové. Okrajový význam má rybolov a sběr jedlých měkkýšů. Od 16. století Jakiové chovají také koně, kozy, prasata a vzácně i skot.\nTradiční obydlí usedlých Jakiů představují hliněné nebo rákosové chýše s pravoúhlým půdorysem. Střecha jakijských chýší venku daleko přečnívá a vytváří charakteristické kryté zápraží zvané \"ramada\" (někdy je \"ramada\" řešena i pomocí samostatných přístřešků, přistavěných k chýši). Kočovně žijící Jakiové používali přístřešky z větví a trávy - \"wikiapy\", nebo i stan připomínající týpí prérijních indiánů.\nSociální uspořádání Jakiů bylo demokratické, o většině důležitých událostí v životě komunity rozhodovala rada starších. V případě bojů si ze zkušených bojovníků volili válečného náčelníka.\n\nNáboženské představy Jakiů mají výrazně synkretický charakter. Přestože byli Jakiové christianizováni již na konci 16. století, dokázali do katolického náboženství integrovat některé původní představy z předkolumbovského období. Jedná se např. o užívání halucinogenního kaktusu peyotlu nebo uctívání některých zvířat. Mezi uctívané druhy patří jelenec ušatý, představující nejvýznamnější lovnou zvěř Jakiů, ale také např. kojot, puma, chřestýš či orel. Jelenec byl vzýván v době Velikonoc rituálními písněmi a zvláštním jelením tancem (\"maso bwikam\"), který dodnes tančí tanečníci v maskách z vycpaných hlav jelenců. Známý je také kojotí tanec, který se tančí na pohřbech významných mužů.\nJakiové věří, že se svět dělí na pět paralelních vrstev: Pouštní svět, Tajemný svět, Svět květin, Svět snů a Temný svět, mezi nimiž dokáží procházet puze šamani nebo čarodějové (\"brujos\").\nZ předkřesťanského období se udrželo uctívání bohyně země Yomumuli a víra v horské skřítky \"Suremy\", kteří dokáží léčit nemoci a radit lidem. Tyto bytosti lze pokládat za obdobu pueblanských \"kačinů\" nebo apačských horských bytostí \"gahé\". K dalším předkřesťanským božstvům patří např. Yuku, násilný a zlovolný bůh deště s jedním okem, nebo jeho zeť, bůh blesku Suawaka, který zabíjí vodní nestvůry. Z toho důvodu v pozdějším synkretickém náboženství Suawaka splývá s archandělem Michaelem. Mezi křesťanskými světci uctívají zejména Pannu Marii Guadalupskou, jejíž kult navazuje na uctívání předkolumbovských bohyní země a přírody.\n\nPodobně jako jiní severoameričtí indiáni byli také Jakiové zobrazeni v některých dobrodružných románech a westernových filmech. Mezi nejznámější westerny, v nichž vystupují Jakiové patří \"Zbraně pro San Sebastian\" (1968), kde jsou zobrazeni spíše negativně nebo \"Sto pušek\" (1969). Jelení tanec Jakiů je znázorněn ve filmu \"Sedm statečných\" (1960).\n\n"}
{"id": "1013492", "url": "https://cs.wikipedia.org/wiki?curid=1013492", "title": "Adam Ambra", "text": "Adam Ambra\n\nAdam Ambra (* 27. srpna 1993, Skalica, Slovensko) je slovenský fotbalový obránce, v současnosti působí v klubu UC AlbinoLeffe. Hraje na postu stopera (středního obránce).\n\nAmbra odešel ze Slovanu Bratislava do italského UC AlbinoLeffe, kde hrál dva roky juniorskou ligu Serie A, následně v dospělém týmu Serii B a poté třetí italskou ligu, kam tým sestoupil.\n\nV červnu 2014 byl na testech v českém klubu FK Teplice.\n\nČlen slovenských reprezentačních výběrů U19 a U21.\n\n"}
{"id": "1013494", "url": "https://cs.wikipedia.org/wiki?curid=1013494", "title": "Ulrich Kapolongo", "text": "Ulrich Kapolongo\n\nUlrich Kapolongo (* 31. července 1989, Brazzaville, Konžská republika) je konžský fotbalový útočník a reprezentant, v současnosti hráč FK Teplice.\n\nV Kongu hrál za ACNFF a CARA Brazzaville, v roce 2009 odešel do Jordánska do klubu Shabab Al Ordon Club. V červenci 2013 přestoupil do ázerbájdžánského celku Qarabağ FK. S Qarabağem vyhrál v sezoně 2013/14 titul v Azərbaycan Premyer Liqası (první liga).\n\nV červenci 2014 byl na testech v českém klubu FK Teplice, které dopadly úspěšně. V přípravných zápasech sice nedal gól, ale několik jich připravil. V 1. české lize debutoval 22. srpna 2014 v pátém kole proti hostujícímu FC Slovan Liberec (remíza 2:2).\n\nByl členem konžské reprezentace do 20 let.\n\nV A-mužstvu Konžské republiky debutoval v roce 2011.\n\n"}
{"id": "1013498", "url": "https://cs.wikipedia.org/wiki?curid=1013498", "title": "Utopia Planitia", "text": "Utopia Planitia\n\nUtopia Planitia je planina na severní polokouli Marsu vzniklá pravděpodobně dopadem mimoplanetárního tělesa na povrch planety. Rozkládá se na území o rozloze okolo 3300 km, což z ní činí největší známou impaktní strukturu na povrchu Marsu a taktéž ve sluneční soustavě. Část planiny je pokryta lávou a pravděpodobně i permafrostem.\n\nV oblasti planiny přistála 3. září 1976 americká sonda Viking 2.\n\n"}
{"id": "1013499", "url": "https://cs.wikipedia.org/wiki?curid=1013499", "title": "Volker Strassen", "text": "Volker Strassen\n\nVolker Strassen (* 29. duben 1936 Düsseldorf, Německo) je německý matematik a informatik. Začínal s teorií pravděpodobnosti, ale známým se stal zejména díky svému článku o Gaussově eliminační metodě, ve kterém přišel s prvním algoritmem na násobení matic v čase rychlejším než O(\"n\"). Tento algoritmus je dnes běžně znám jako Strassenův algoritmus. Je držitelem několika vědeckých ocenění, v roce 2008 obdržel Knuthovu cenu.\n"}
{"id": "1013500", "url": "https://cs.wikipedia.org/wiki?curid=1013500", "title": "Nahoru, dolů", "text": "Nahoru, dolů\n\nNahoru, dolů (v americkém originále:Bounce) je americký dramatický film z roku 2000. Režisérem filmu je Don Roos. Hlavní role ve filmu ztvárnili Ben Affleck, Gwyneth Paltrow, Natasha Henstridge, Edward Edwards a Jennifer Grey.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013501", "url": "https://cs.wikipedia.org/wiki?curid=1013501", "title": "Rudolf Lipschitz", "text": "Rudolf Lipschitz\n\nRudolf Otto Sigismund Lipschitz (14. května 1832 Královec, Prusko – 7. října 1903 Bonn, Německé císařství) byl německý matematik, žák Dirichleta a učitel Felixe Kleina. Zabýval se mnoha oblastmi matematiky, například matematickou analýzou, teorií spojitosti, teorií čísel, algebry s umocňováním, diferenciální geometrií či klasickou mechanikou. Je po něm pojmenován koncept Lipschitzovsky spojitého zobrazení a Lipschitzův kvaternion.\n\nLipschitz nastoupil na univerzitu v Královci, kde studoval pod vedením Franze Neumanna, v poměrně mladém věku. Následně odešel do Berlína, kde studoval pod vedením Petra Gustava Dirichleta. Navzdory zdravotním problémům ukončil doktorská studia již v roce 1853.\n"}
{"id": "1013504", "url": "https://cs.wikipedia.org/wiki?curid=1013504", "title": "Napiš si svou smrt", "text": "Napiš si svou smrt\n\nNapiš si svou smrt (v americkém originále:A Murder of Crows) je americký akční film z roku 1998. Režisérem filmu je Rowdy Herrington. Hlavní role ve filmu ztvárnili Cuba Gooding, Jr., Tom Berenger, Marianne Jean-Baptiste, Eric Stoltz a Mark Pellegrino.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013506", "url": "https://cs.wikipedia.org/wiki?curid=1013506", "title": "Erhard Schmidt", "text": "Erhard Schmidt\n\nErhard Schmidt (13. ledna 1876 Tartu, Estonská gubernie – 6. prosince 1959 Berlín, Německo) byl německý matematik známý zejména díky tzv. Gramově-Schmidtově ortogonalizačnímu procesu. Obzvláště významná je však především jeho práce v oblasti funkcionální analýzy, kde spolupracoval se svým školitelem, Davidem Hilbertem. Po Schmidtovi a Hilberta je pojmenován tzv. Hilbertův-Schmidtův operátor.\n"}
{"id": "1013507", "url": "https://cs.wikipedia.org/wiki?curid=1013507", "title": "Protivanov (přírodní památka)", "text": "Protivanov (přírodní památka)\n\nProtivanov je přírodní památka ev. č. 5718 nacházející se poblíž stejnojmenné obce v okrese Prostějov. Chráněné území o rozloze 2,6923 ha je ve správě Krajského úřadu Olomouckého kraje, který tuto přírodní památku vyhlásil 20. března 2012. Uvedená oblast je zároveň zapsána na seznamu Evropsky významných lokalit.\n\nChráněné území se nachází asi 0,5 km severozápadně od městyse Protivanov v údolí Protivanovského potoka v nadmořské výšce 594 – 620 metrů. Z geomorfologického hlediska území přináleží do celku Drahanské vrchoviny.\n\nDůvodem ochrany je biotop modráska bahenního. Podmínkou zachování a zlepšení stavu tohoto motýla je uchování výskytu krvavce totenu, který je živnou rostlinou modráska.\n\n"}
{"id": "1013508", "url": "https://cs.wikipedia.org/wiki?curid=1013508", "title": "Felix Bernstein", "text": "Felix Bernstein\n\nFelix Bernstein (24. února 1878 Halle, Prusko – 3. prosince 1956 Curych, Švýcarsko) byl německý matematik a student Georga Cantora. Je známý především díky tzv. Cantorově-Bernsteinově větě (1897), základnímu výsledku v teorii množin. Zabýval se také matematickými principy genetiky, kde v roce 1924 objevil zákonitost v dědičnosti krevních skupin.\n\nNarodil se v Německu, v roce 1934 emigroval do USA. Po druhé světové válce se vrátil do Evropy a v roce 1956 zemřel na rakovinu ve švýcarském Curychu.\n"}
{"id": "1013509", "url": "https://cs.wikipedia.org/wiki?curid=1013509", "title": "César pro nejlepší film", "text": "César pro nejlepší film\n\nCésar pro nejlepší film je jedna z kategorií francouzské filmové ceny \"César\". Kategorie existuje od vzniku ceny v roce 1976.\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1013510", "url": "https://cs.wikipedia.org/wiki?curid=1013510", "title": "Erich Kähler", "text": "Erich Kähler\n\nErich Kähler (16. ledna 1906 Lipsko, Německé císařství – 31. května 2000 Wedel, Německo) byl německý matematik, který se zabýval především různými oblastmi geometrie. Ve svých mladších letech se také zabýval nebeskou mechanikou. Je po něm pojmenováno několik matematických konceptů, jako například Kählerova varieta, Kählerova metrika nebo Kählerův diferenciál.\n"}
{"id": "1013514", "url": "https://cs.wikipedia.org/wiki?curid=1013514", "title": "FK Amur-2010 Blagověščensk", "text": "FK Amur-2010 Blagověščensk\n\nFK Amur-2010 Blagověščensk (rusky: Футбольный клуб «Амур-2010» Благовещенск) byl ruský fotbalový klub sídlící ve městě Blagověščensk. Byl založen v roce 2010, zanikl v roce 2014.\n\n"}
{"id": "1013528", "url": "https://cs.wikipedia.org/wiki?curid=1013528", "title": "Amber", "text": "Amber\n\nAmber může být:\n\n"}
{"id": "1013531", "url": "https://cs.wikipedia.org/wiki?curid=1013531", "title": "Ted Jensen", "text": "Ted Jensen\n\nTed Jensen je americký hudební producent a zvukový inženýr. Je vedoucím masteringu ve studiu Sterling Sound v New Yorku. Zabývá se produkcí, masteringem a mixováním hudby různých interpretů z oblasti popu, rocku a také heavy metalu. Ted Jensen produkuje hudbu již od šedesátých let. V roce 2002 dělal mastering alba \"Come Away with Me\" zpěvačky Norah Jones, které získalo cenu Grammy v kategorii „Album roku“. Mimo jiné je také zodpovědný za mastering alba \"Death Magnetic\" skupiny Metallica. Kromě toho spolupracoval s takovými interprety jako Eagles, Bee Gees, AC/DC, Kiss, Billy Joel, Green Day, Eric Clapton, Foreigner, Theory of a Deadman, Apocalyptica, Slipknot, Nickelback, R.E.M., Muse, Alice in Chains a mnoha jinými.\n\n"}
{"id": "1013536", "url": "https://cs.wikipedia.org/wiki?curid=1013536", "title": "Našli mě naši", "text": "Našli mě naši\n\nNašli mě naši (v americkém originále:Relative Strangers) je americká filmová komedie z roku 2006. Režisérem filmu je Greg Glienna. Hlavní role ve filmu ztvárnili Danny DeVito, Kathy Bates, Ron Livingston, Neve Campbell a Beverly D’Angelo.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013538", "url": "https://cs.wikipedia.org/wiki?curid=1013538", "title": "Tom Wright", "text": "Tom Wright\n\nJméno a příjmení Tom Wright nosí více různých osob:\n\n"}
{"id": "1013539", "url": "https://cs.wikipedia.org/wiki?curid=1013539", "title": "Na území žen", "text": "Na území žen\n\nNa území žen (v americkém originále:In the Land of Women) je americká filmová komedie z roku 2007. Režisérem filmu je Jon Kasdan. Hlavní role ve filmu ztvárnili Adam Brody, Kristen Stewart, Makenzie Vega, Meg Ryan a Olympia Dukakis.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013544", "url": "https://cs.wikipedia.org/wiki?curid=1013544", "title": "Žehlicí prkno", "text": "Žehlicí prkno\n\nŽehlicí prkno je deska s povrchem z plátna, nebo umělého vlákna, který je měkký, ale přesto pevný a rovný. Pomocí žehličky dochází na prkně k žehlení prádla. Původní prkna byla dřevěná, v současné době se vyrábí z různých materiálů s různým stupněm složitosti.\n"}
{"id": "1013545", "url": "https://cs.wikipedia.org/wiki?curid=1013545", "title": "Diecéze arnská", "text": "Diecéze arnská\n\nDiecéze Arna je titulární diecéze římskokatolické církve.\n\nZaložení diecéze je datováno do 4. – 5. století; první zmínka o biskupovi této diecéze je z roku 499, byl to biskup Vitalianus. K odstranění této diecéze došlo v 6. století, po zničení města Arna Góty (v letech 548 a 549). \n\nRoku 2004, na výslovnou žádost arcibiskupa Perugie Giuseppa Chiarettiho, byla diecéze papežem Janem Pavlem II. obnovena jako titulární biskupské sídlo Arna. \n\nSoučasným titulární biskupem je Camillo Ballin, apoštolský vikář Severní Arábie.\n\n\n\n"}
{"id": "1013548", "url": "https://cs.wikipedia.org/wiki?curid=1013548", "title": "Návštěvníci 2: V chodbách času", "text": "Návštěvníci 2: V chodbách času\n\nNávštěvníci 2: V chodbách času (ve francouzském originále:Les visiteurs 2: Les couloirs du temps) je francouzská filmová komedie z roku 1998. Režisérem filmu je Jean-Marie Poiré. Hlavní role ve filmu ztvárnili Christian Clavier, Jean Reno, Muriel Robin, Christian Bujeau a Marie-Anne Chazel. Jedná se o pokračování filmu \"Návštěvníci\".\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013549", "url": "https://cs.wikipedia.org/wiki?curid=1013549", "title": "Nejlepší z Brooklynu", "text": "Nejlepší z Brooklynu\n\nNejlepší z Brooklynu (v americkém originále:Brooklyn’s Finest) je americký akční film z roku 2009. Režisérem filmu je Antoine Fuqua. Hlavní role ve filmu ztvárnili Richard Gere, Don Cheadle, Ethan Hawke, Wesley Snipes a Vincent D’Onofrio. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013550", "url": "https://cs.wikipedia.org/wiki?curid=1013550", "title": "Diecéze arneæjská", "text": "Diecéze arneæjská\n\nDiecéze Arneæ je titulární diecéze římskokatolické církve.\n\nArneæ, ztotožnitelná s \"Irnesi\" (Ernes) v dnešním Turecku, je starobylé biskupské sídlo nacházející se v římské provincii Lýkie. Diecéze byla součástí Konstantinopolského patriarchátu a sufragánnou arcidiecéze Myra.\n\nDnes je využívána jako titulární biskupské sídlo; v současnosti je bez titulárního biskupa.\n\n\n"}
{"id": "1013552", "url": "https://cs.wikipedia.org/wiki?curid=1013552", "title": "Nelítostný souboj", "text": "Nelítostný souboj\n\nNelítostný souboj (v americkém originále:Heat) je americký akční film z roku 1995. Režisérem filmu je Michael Mann. Hlavní role ve filmu ztvárnili Al Pacino, Robert De Niro, Val Kilmer, Jon Voight a Tom Sizemore.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1013553", "url": "https://cs.wikipedia.org/wiki?curid=1013553", "title": "Moonlighting: The Anthology", "text": "Moonlighting: The Anthology\n\nMoonlighting: The Anthology je kompilační album Rogera Daltreyho vydané 7. února 2005. Tato sbírka je význačná tím, že obsahuje skladby z různých projektů.\n\nDisk 1\n\nDisk 2\n"}
{"id": "1013554", "url": "https://cs.wikipedia.org/wiki?curid=1013554", "title": "Diecéze caudiumská", "text": "Diecéze caudiumská\n\nDiecéze Caudium je titulární diecéze římskokatolické církve.\n\nCaudium, je starobylé biskupské sídlo v Kampánii, v regionu Beneventa. Není přesně jistý původ a geografická poloha této diecéze. Podle Lanzoniho, jednoznačně známým biskupem byl Felicissimo, který byl zmíněn roku 499.\n\nV 10. století se území diecéze stalo součástí nové diecéze Sant'Agata de' Goti.\n\nDnes je využívána jako titulární biskupské sídlo; v současnosti má titulárního arcibiskupa George Panikulama, který je apoštolským nunciem v Uruguayi.\n\n\n"}
{"id": "1013556", "url": "https://cs.wikipedia.org/wiki?curid=1013556", "title": "Neprůstřelný mnich", "text": "Neprůstřelný mnich\n\nNeprůstřelný mnich (v americkém originále:Bulletproof Monk) je americko-kanadský akční film z roku 2003. Režisérem filmu je Paul Hunter. Hlavní role ve filmu ztvárnili Chow Yun-fat, Seann William Scott, Jaime King, Karel Roden a Victoria Smurfit. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013557", "url": "https://cs.wikipedia.org/wiki?curid=1013557", "title": "Martyrs &amp; Madmen: The Best of Roger Daltrey", "text": "Martyrs &amp; Madmen: The Best of Roger Daltrey\n\nMartyrs & Madmen: The Best of Roger Daltrey je kompilační album Rogera Daltreyho vydané v roce 1997.\n\n"}
{"id": "1013558", "url": "https://cs.wikipedia.org/wiki?curid=1013558", "title": "Nepřítel státu", "text": "Nepřítel státu\n\nNepřítel státu (v americkém originále: Enemy of the State) je americké filmové drama z roku 1998. Režisérem filmu je Tony Scott. Hlavní role ve filmu ztvárnili Will Smith, Gene Hackman, Jon Voight, Barry Pepper a Regina King.\n\nFilm vydělal 111,5 milionů dolarů v Severní Americe a 139,1 milionů dolarů v ostatních oblastech, celkově tak vydělal 250,6 milionů dolarů po celém světě. Rozpočet filmu činil 90 milionů dolarů. Za první víkend docílil druhé nejvyšší návštěvnosti, kdy vydělal 20 milionů dolarů.\n\n"}
{"id": "1013559", "url": "https://cs.wikipedia.org/wiki?curid=1013559", "title": "Elias Palme", "text": "Elias Palme\n\nElias Palme (10. března 1827, Kamenický Šenov – 31. prosince 1893, Kamenický Šenov) byl rakouský a český sklářský průmyslník německé národnosti, zakladatel továrny na výrobu křišťálových a bronzových lustrů.\n\nElias Palme se narodil 10. března 1827 v Kamenickém Šenově v rodině sedláka a pekařského mistra Josefa Benedikta Palmeho a Theresie Palmové, roz. Schneiderové jako jedno z deseti dětí. Od dětského věku musel namáhavě pracovat. Rodiče ho poslali do učení k pasířskému mistrovi Klingerovi do České Kamenice, později pracoval u Schönbecka v Kamenickém Šenově. Po vyučení se kolem roku 1845 odebral na zkušenou do Vídně, kde se zdržel jen krátce, protože dostal povolávací rozkaz z Prahy. V Praze se však dal z vojenské služby vykoupit a vrátil se do Kamenického Šenova zatížen dluhy. Po návratu pracoval u pasířského mistra Uhleho a díky své píli dluhy nejen splatil, ale po té si z vejminku, který mu otec přenechal, zařídil vlastní dílnu. V této době se Elias Palme sblížil s výrobcem křišťálových lustrů Reinholdem Palmem z blízké Práchně, potomkem Josefa Palmeho (1701–1747), v jehož dílně byl v roce 1724 vyroben první křišťálový lustr. Vztah obou rodin se později projevil oboustranným kmotrovstvím při křtech dětí. 27. října 1851 se Elias Palme oženil s Johannou Günterovou, dcerou malíře skla a obchodníka se sklem. V rodině se narodili tři synové a pět dcer. V roce 1860 začíná Palme podnikat společně se svým bratrem Fritzem. Od počátku ve svém podniku zaváděl nejnovější metody a pracovní stroje (v roce 1876 např. zřídil první kulírnu a brusírnu na parní pohon v Severních Čechách), usiloval také o dobré vztahy se svými zaměstnanci a obchodními partnery. Jeho skleněné korunové lustry brzy prosluly svou kvalitou. V roce 1874 vstoupili do rodinného podniku Eliasovi synové Reinhold a Franz Friedrich, později třetí syn Gustaf Adolf Palme. Reinhold absolvoval techniku v Mittweidě a vyučil se pasířství u otce a částečně v Berlíně a Anglii, proto převzal vedení kovodílen. Franz Friedrich s obchodním vzděláním se věnoval obchodu. Spolupráce s třemi syny byla úspěšná, obchod vzrůstal. Tovární budova musela být 1904 zvětšována. Synové od Reinholda, Harry a Franz Friedrich, syn od G. Rudolfa, Elias, se stávají podílníky firmy. Na podzim roku 1893 Elias Palme onemocněl a 31. prosince ve věku 66 let zemřel. Pochován byl v rodinné hrobce v Kamenickém Šenově. Vedle svých podnikatelských aktivit působil po třicet let jako radní a obecní zastupitel města, přičemž se významně zasloužil o jeho novou tvář, zvláště po požáru v roce 1868.\n\nFirma \"Elias Palme & Co.\" byla založena v roce 1849. Od počátku se zaměřovala na výrobu přepychových svítidel. Kromě kreativní tvorby nových návrhů se Palme specializoval také na věrné kopie historických originálů, což vyžadovalo podrobné studium originálních svítidel ze zámku Versailles a Fontainebleau. Firma od pařížských sléváren odkoupila staré technologie \"surového lití\" korunových lustrů a sama se podílela na vývoji různorodých skleněných zdobných a nosných článků a kovových součástí nezbytných pro spojení a funkci svítidla. Úspěch Eliase Palmeho spočíval v dokonalé organizaci práce a harmonizaci činnosti sklářů a pasířů tak, že bylo možné nejen urychleně zvyšovat produkci, nýbrž díky promyšlené konstruktérské práci rovněž přijímat vysoce náročné zakázky. Zvyšování produkce se však nikdy neodrazilo ve snížení kvality, nejvyšším obchodním principem firmy totiž byla zásada \"Dělat jen tolik, aby se vše dalo udělat přesně a osobně přehlédnout a zkontrolovat\". Firma se brzy etablovala jako osvědčený výrobce luxusních svítidel pro paláce, kostely a slavnostní sály. Její lustry byly oceněny na světové výstavě ve Vídni v roce 1873 a na výstavě v Barceloně v roce 1888. V době svého největšího rozkvětu měla firma \"Elias Palme & Co \"v Kamenickém Šenově a ve Smržovce kolem pěti set zaměstnanců. Nová tovární budova vystavěná v roce 1905 ve svých bočních křídlech ukrývala většinu sklářských provozů, brusírnu, kulírnu, slévárnu, soustružnu, pasírnu, lakovnu i galvanickou laboratoř. V čelní na sever obrácené budově, pak byly kanceláře, vzorkovna a výstavní sál. Tato impozantní stavba byla vybudována místním stavitelem Adolfem Richterem v secesním stylu s prvky eklekticismu. V roce 1928 vznikl v jejích dílnách do té doby největší ověsový koš pro hlediště Královské opery v Římě o průměru deseti metrů. V letech 1928-1939 následovaly další významné zakázky např. La Scala v Miláně, Hotel Waldorf Astoria v New Yorku, opera v Sydney. Továrna Eliase Palmeho vyrobila také osvětlení pro palác tureckého sultána, divadlo Albee v New Yorku a rovněž lustry pro palác svobodných zednářů v Kodani a Německý spolkový dům v Praze. Po válce byla firma znárodněna a zahrnuta pod „Společnou národní správu podniků pro výrobu skleněných lustrů v obvodech Bor a Kamenický Šenov se sídlem v Kamenickém Šenově“. Poslední soukromí majitelé podniku Harry Palme (1881 - 1955) a Franz Friedrich Palme (1900 - 1980), kteří byli (jako specialisté) vyjmuti z poválečného odsunu, museli z počátku v Jablonci nad Nisou zaučovat nově příchozí české zaměstnance. Znárodněná výroba se roku 1966 z velké části přesunula do nové továrny národního podniku Lustry (dnešní Preciosy) v dolní části města a v roce 1972 zde definitivně skončila. Původní továrna pak krátce sloužila jako sklad. Budova továrny na výrobu lustrů Elias Palme byla 31. prosince 2007 prohlášena kulturní památkou, dnes je však pro svůj dále se prohlubující havarijní stav na seznamu ohrožených památek.\n\n\n"}
{"id": "1013560", "url": "https://cs.wikipedia.org/wiki?curid=1013560", "title": "Diecéze harpaská", "text": "Diecéze harpaská\n\nDiecéze Harpasa je titulární diecéze římskokatolické církve.\n\nHarpasa, ztotožnitelná s ruinami \"Harpaskale\" v dnešním Turecku, je starobylé biskupské sídlo nacházející se v římské provincii Kárie. Diecéze byla součástí Konstantinopolského patriarchátu a sufragánnou arcidiecéze Stauropolis.\n\nDnes je využívána jako titulární biskupské sídlo; v současnosti je bez titulárního biskupa.\n\n\n\n"}
{"id": "1013562", "url": "https://cs.wikipedia.org/wiki?curid=1013562", "title": "Nevěsta přes internet", "text": "Nevěsta přes internet\n\nNevěsta přes internet (v britském originále:Birthday Girl) je britsko-americká filmová komedie z roku 2002. Režisérem filmu je Jez Butterworth. Hlavní role ve filmu ztvárnili Nicole Kidman, Ben Chaplin, Vincent Cassel, Mathieu Kassovitz a Kate Lynn Evans. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013564", "url": "https://cs.wikipedia.org/wiki?curid=1013564", "title": "Oboulícní pletenina", "text": "Oboulícní pletenina\n\nOboulícní pletenina (angl.: \"double face knitted fabric\", něm.: \"RR-Maschenware\") je plošná textilie se stejnou strukturou a vzhledem na lícní i rubní straně. \n\nse vyznačuje tím, že se na lícní i rubní straně střídají lícní a rubní sloupky. Na volně ložené zátažné pletenině jsou na obou stranách viditelná pouze lícní očka a v napnutém stavu oboustranně jen rubní očka \n\nPletenina je má v příčném směru poměrně vysokou roztažnost.\nNechá se párat jen od horního (naposled pleteného) konce, dolní konec je nepáratelný. \n\nK výrobě oboulícní zátažné pleteniny jsou nutná dvě jehelní lůžka.\nZ variant od okrouhlých strojů se vedle hladké vazby uvádí např. žebrová, chytová, žakárová a \"proužková\". Použití: Vrchní ošacení, sportovní oděvy, ponožky, doplňky (límce, lemy).\n\nNa plochých strojí se vyrábí nejčastěji šesti- a osmizámková, \"nopová\" a prolamovaná. Použití: Vrchní ošacení, bytové textilie (viz \"Pospíšil\").\nU oboulícní osnovní pleteniny jsou na obou stranách viditelná lícní očka Pletenina se dá zhotovit jen se dvěma jehelními lůžky. \n\nHladká vazba s rozdílnými kladecími přístroji pro přední a zadní jehelní lůžko se používá např. pro obalový materiál nebo na cévní protézy. \n\nPleteniny zhotovené s jedním kladecí přístrojem pro obě jehelní lůžka se obvykle používají na svetry nebo šály.\n\nK variantám oboulícních vazeb patří např.: žebrová, \"nopová\", filetová s použitím na vrchní ošacení a simplexová (z osnovních stávků), používaná na rukavice, technické úplety aj (viz \"Pospíšil\").\n"}
{"id": "1013566", "url": "https://cs.wikipedia.org/wiki?curid=1013566", "title": "Egon Zeis", "text": "Egon Zeis\n\nEgon Zeis (23. července 1880 Tábor – 26. února 1955 Praha) byl český soudce, místopředseda Nejvyššího správního soudu a člen Ústavního soudu Československé republiky.\n\nJeho otcem byl Emanuel Zeis, táborský starosta a poslanec Českého zemského sněmu. Egon se věnoval především ústavnímu a správnímu právu. K roku 1918 působil jako prezidiální tajemník zemské správní komise. Poté jako soudce Nejvyššího správního soudu a později také jako jeho místopředseda (tzv. druhý president; prvním byl až do roku 1938 Emil Hácha). V letech 1930 až 1936 pracoval též jako člen Ústavního soudu Československé republiky, předtím byl od roku 1928 náhradníkem jeho soudce JUDr. Václava Kindla.\n\nZ funkce místopředsedy Nejvyššího správního soudu byl odvolán na jaře 1944, avšak po skončení druhé světové války se do ní opět vrátil. Po únoru 1948 byl ale z justice propuštěn do výslužby pro „nedostatečný kladný poměr k ROH“.\n\n"}
{"id": "1013570", "url": "https://cs.wikipedia.org/wiki?curid=1013570", "title": "Mšice mrkvová", "text": "Mšice mrkvová\n\nMšice mrkvová (\"Semiaphis dauci\") je mšice poškozující listy rostlin sáním. Mšice mrkvová je řazena do čeledě mšicovití (\"Aphididae\"), řádu polokřídlí (\"Hemiptera\"). Poškozuje porosty mrkve pěstované na sklizeň i na semeno, vyskytuje se zejména v suchých letech.\n\nPoddruhy podle biolib.cz\n\nSEMIDA\n\nPodle EPPO je pro patogena s označením \"Semiaphis dauci\" používáno více rozdílných názvů, například \"Anuraphis dauci\" nebo \"Aphis carotae\".\n\nAsie, Evropa, Jižní Amerika \n\nDospělci jsou zelení 1,5 - 2 mm dlouzí. Podle některých zdrojů sifunkuli černé , ale podle jiných sifunkuli tmavězelené.\n\nMiříkovité, monocyklická mšice (nestřídá hostitele).\n\nMšice na listech, kadeření listů, deformace, zejména srdéčkových listů.\n\nSnižování listové plochy a množství a kvality semen, úhyn rostlin, znehodnocení kořene.\n\nMšice má několik generací během roku. Přezimují černá vajíčka na rostlinách, především na plevelných.\n\nLesy, parky, zahrady, pole, pastviny.\n\nSelektivní insekticid Pirimor 25 WG - (pirimicarb)\n"}
{"id": "1013575", "url": "https://cs.wikipedia.org/wiki?curid=1013575", "title": "Grizzly Bear", "text": "Grizzly Bear\n\nGrizzly Bear je americká rocková skupina, která vznikla v roce 2002 v New Yorku. Tvoří ji Edward Droste (zpěv, klávesy), Daniel Rossen (zpěv, kytara, klávesy), Chris Taylor (baskytara) a Christopher Bear (bicí). Své první album nazvané \"Horn of Plenty\" skupina vydala v roce 2004 a do roku 2012 následovala další tři alba. Skupina rovněž vydala album složené z remixů nazvané \"Horn of Plenty (The Remixes)\", kompilační album \"\" a dvě EP. Producentem většiny nahrávek skupiny je multiinstrumentalista Chris Taylor. Roku 2010 skupina složila hudbu k filmu \"Blue Valentine\".\n\n\n\n"}
{"id": "1013579", "url": "https://cs.wikipedia.org/wiki?curid=1013579", "title": "Mšice hlohová", "text": "Mšice hlohová\n\nMšice hlohová (\"Dysaphis crataegi\") je mšice poškozující listy rostlin sáním. Mšice hlohová je řazena do čeledě mšicovití (Aphididae) , řádu polokřídlí (\"Hemiptera\"). Je používán i původní název \"Yezabura crataegi\" (Kaltenbach, 1843).\n\nPoddruhy:\n\nDYSACR\n\nEvropa a Severní Amerika\n\nBezkřídlé živorodé samičky bývají šedozelené barvy, okřídlené jsou černé., 1,5 - 2,5 mm dlouhé. Podle jiných zdrojů bezkřídlé živorodé samičky bývají šedožluté nebo šedozelenavé barvy, ojíněné, a okřídlené živorodé samičky jsou červené s černými skvrnami.\n\n\nMšice na listech, zbarvení listů, deformace listů, vyklenutí deformovaného listu miříkovitých směrem dolů, u miříkovitých poškození listů a kořene.\n\nSnižování listové plochy, úhyn mladých rostlin, znehodnocení kořene.\n\nMšice má několik generací během roku, z vajíček na hlohu se líhnou na jaře samice. Populace na počátku léta migruje na dalšího hostitele. Na podzim se stěhuje zpět na primárního hostitele. Přezimují černá vajíčka.\n\nLesy, parky, zahrady. Predátoři: slunéčka, střevlíci, dravé ploštice, zlatoočky, larvy pestřenek a bejlomor rodu \"Aphidoletes\", pavouci a další.\n\n"}
{"id": "1013582", "url": "https://cs.wikipedia.org/wiki?curid=1013582", "title": "Život je život", "text": "Život je život\n\nŽivot je život je český film režiséra Milana Cieslara. Ústřední manželský pár hrají Ondřej Vetchý a Simona Stašová, v dalších rolích se představili např. Tereza Voříšková, Marek Taclík, Miroslav Táborský, Barbora Poláková, Kristína Peláková, Rostislav Novák.\n\nRežisér již podle scénáře Martina Horského natočil film \"Láska je láska\" (2012), kde Vetchý se Stašovou také hráli manžele.\n\n"}
{"id": "1013593", "url": "https://cs.wikipedia.org/wiki?curid=1013593", "title": "Prehistorie Česka", "text": "Prehistorie Česka\n\nPrehistorie Česka je nejstarší část dějin Česka, jež začíná výskytem prvních příslušníků rodu \"Homo\" na českém území před asi milionem let a končí nejstaršími psanými záznamy o obyvatelích tohoto území.\n\nNejstarší nálezy patřící rodu \"Homo\" na území Česka pocházejí z období nejstaršího paleolitu (2.5 milionu – 750 tis. B. P.), doklady o výskytu \"Homo habilis\" v podobě kamenné industrie (např. sekáčů nebo drásadel apod.) se nacházejí na lokalitách Beroun-dálnice (okr. Beroun), Suchdol nebo Čakovice (Praha 9). Z období starého paleolitu (750 tis. - 250 tis. B. P.), kdy se po Evropě (a Africe a Asii) pohyboval Homo erectus, který byl pravděpodobným tvůrcem tzv. acheulské kultury, a typickým nástrojem se stal pěstní klín, pocházejí nálezy na lokalitách Písečný vrch u Bečova či Přezleticích, na Moravě na Stránské skále.\n\nV období středního paleolitu (250 tis. - 40 tis.) se na území ČR vystřídalo několik paleolitických kultur, jejímiž nositelem byl ve starší fázi ještě \"Homo erectus\", v mladší fázi (u kultur taubachien, micoquien a moustérien) pravděpodobně Homo sapiens neanderthalensis. Nejznámějšími nalezišti středního paleolitu jsou jeskyně Šipka, Kůlna, Předmostí u Přerova.\n\nS mladým paleolitem (40 tis. - 12 tis. B. P.) je spojen první doložený výskyt člověka dnešního typu (\"Homo sapiens sapiens\") na území České republiky. Zatímco u tzv. přechodových kultur na rozhraní středního a mladého paleolitu (szeletien, bohunicien) se ještě uvažuje spíše o neandrtálcích jako jejích nositelích, u dalších kultur (aurignacien, pavlovien jako regionální facie gravettienu, epigravettien a magdalénien) je nositelem určen člověk dnešního typu. Pavlovienská naleziště na Moravě (Předmostí u Přerova, Dolní Věstonice, Pavlov, Petřkovice) se stala světoznámými díky nálezům sídlištního i hrobového charakteru, které svědčí o neobvykle rozvinuté lovecké společnosti, která již pravděpodobně žila polousedlým způsobem života a dokázala vypalovat keramiku či splétat z travin rohože, a dále se vyznačovala vyspělým a rozmanitým uměleckým projevem se symbolickým podtextem (Venuše, plastiky zvířat z pálené hlíny, šperky z ulit, mamutoviny a zubů, řezbami zdobené nástroje z mamutoviny atd.), který vedle dokladů o rituálních pohřbech svědčí o rozvinuté duchovní kultuře.\n\nKrátké období na přelomu pleistocénu a holocénu se vyděluje jako pozdní paleolit (12 tis. - 10 tis. B. P.), v Česku byla na základě nečetných nálezů (což pravděpodobně souvisí s řídkým osídlením v té době) definována kultura epimagdalénien a dále skupina obloukovitě retušovaných hrotů a ostroměřská skupina.\n\nZ hlediska bádání velmi špatně poznané období, nemá kulturně-chronologické ustálené členění, někdy bývá jako samostatné období vůbec zpochybňován, resp. nahrazován pojmem epipaleolit. Nálezů z tohoto období je velmi málo, většinou se jedná o mikrolity, uvažuje se o vlivem klimatických změn o řídkém osídlení malých loveckých a sběračských skupin. Velkým problémem zůstává vztah mezolitiků k nově příchozímu zemědělskému obyvatelstvu.\n\nNa českém území je neolit reprezentován kulturou s lineární keramikou, na kterou přes tzv. šárecký typ navazuje kultura s vypíchanou keramikou. Na Moravě se na konci neolitu objevuje kultura s moravskou malovanou keramikou ovlivněná lengyelským kulturním okruhem. Obyvatelstvo se v této době živilo především zemědělstvím (různě intenzivně doplňovaným lovem, sběrem, rybolovem). Lidé žili v malých osadách v tzv. dlouhých domech. Již na konci kultury s lineární keramikou se objevují výšinná sídliště, v závěru neolitu vznikají rondely: velké, nejčastěji kruhové monumentální stavby, o jejichž účelu se vedou četné diskuze. Dobře prozkoumané lokality jsou Bylany u Kutné Hory, Miskovice, Plotiště nad Labem, Březno u Loun nebo Těšetice-Kyjovice a Vedrovice na Moravě.\n\nVlivem technologických změn (objev kola, užití rádla, využití dobytka k orbě, sporadicky měď) a s tím souvisejícími pravděpodobnými společenskými změnami (snad patriarchát, společenská dělba práce), se vyděluje pozdní doba kamenná neboli eneolit. Na českém území se během eneolitu vystřídalo či spolu soužilo velké množství kultur: lengyelská kultura, jordanovská kultura, michelsberská kultura, kultura s nálevkovitými poháry, badenská kultura, řivnáčská kultura, jevišovická kultura, chamská kultura, bošácká skupina, kultura kulovitých amfor, kultura se šňůrovou keramikou, kultura se zvoncovitými poháry začal se chovat pes, ze sběračů a lovců se stal zemědělec\n\nV podstatě plynule na eneolit navázala doba bronzová, kdy se teprve začalo společensky významně uplatňovat zpracování kovů. Velmi pravděpodobně toto vedlo k vytváření skupin specialistů (horníků, hutníků, ale i obchodníků apod.), kteří měli společensky vydělený status. Z archeologických nálezů je možné doložit výraznější stratifikaci společnosti (bohaté hroby), snad i vznik nobility, která dokázala prosazovat své mocenské zájmy (kontrolovat významná nerostná naleziště, dopravní uzly nebo tržní místa). Rozvíjí se dálkový obchod. Archeologické nálezy také dovolují, zvláště ve srovnání s egejskou oblastí, spekulovat o konkrétní náplni náboženských představ soudobé společnosti (sluneční kult). Opět české území poznalo velké množství kultur: únětická kultura, nitranská kultura, kultura Chłopice-Veselé, Věteřovská skupina, komplex mohylových kultur (českofalcká, středodunajská), kultura lužických popelnicových polí, kultury knovízská a štítarská, milavečská kultura, nynická skupina, velatická a podolská kultura.\n\nPro toto období bylo, jak napovídá jeho název, typické široké užití železa, i v souvislosti s ním, se střední Evropa dostala do bližších kontaktů se středomořskými oblastmi (četné importy). Změnila se i společnost, která se dostála snad i na úroveň vojenského náčelnictví, resp. se někdy hypoteticky uvažuje i o kmenových knížectvích. V kontrastu s kulturně roztříštěnou dobou bronzovou bylo halštatské období kulturně jednotnější. Kultury doby halštatské na českém území: halštatská mohylová kultura, bylanská kultura v Čechách, slezskoplatěnická kultura na severní a horákovská kultura na jižní Moravě. Známou lokalitou mimořádného významu z této doby je Býčí skála - jeskyně v Moravském krasu poblíž Adamova.\n\nNa české území se snad už v 2. polovině 5. století př. n. l. dostali Keltové, první etnikum zde, jehož jméno je známo z písemných pramenů. Až ve 4. století před n. l. obsadili všechny zemědělsky využitelné oblasti (souvisí s novou vlnou příchozích asi z Polabí a horního Porýní nebo severozápadní Francie). Jméno v Čechách sídlícího kmene Bójů dalo zemi název Boiohaemum. Na Moravu v první vlně v 5. století přišli Volkové-Tektoságové, kteří asi obsadili jen jižní část Moravy, v 1. polovině 4. století se předpokládá příchod další vlny z Podunají. O kultuře středoevropských Keltů se mluví jako o laténské kultuře. Na periferii (východní a severovýchodní Moravy) přežívala i původem slovenská púchovská kultura.\n\nDoba, kdy na území Česka pobývaly převážně germánské kmeny. Začaly sem pronikat po odchodu Keltů v 2. polovině 1. století př. n. l., tzv. plaňanský horizont. V severních Čechách se v té době udržela ještě kulturně smíšená kobylská skupina. Krátce před přelomem letopočtu se zde usadili Marobudovi Markomani (horizont Marobudovy říše), po jeho útěku zde zbytky zůstaly asi až počátku 5. století. Od 2. století ze severu pronikala převorská kultura (na Moravě o tomto doklady již od počátků doby římské) a v 1. polovině 3. století přišlo do Čech nové obyvatelstvo z Polabí. Tyto nové skupiny obyvatelstva se v 2. polovině 3. století rozšířily i na Moravu (kostelecká skupina). Zároveň jsou na jižní Moravě dlouhodobě zkoumány lokality, které svědčí o působení římských jednotek v období markomanských válek (Mušov) na českém území, v roce 2001 byla doložena jejich přítomnost až v Olomouci-Neředíně.\n\nNa počátku 5. století ubylo razantně obyvatelstva, pravděpodobně aspoň část odešla roku 406 s Vandaly a Alany; o Markomanech se uvažuje, že odešli v 1. polovině 5. století do Norica. V 5. století se přinejmenším na Moravě projevil chaos způsobený hunským vpádem pod Attilovým vedením, přišlo sem nové obyvatelstvo z Podunají, pravděpodobně nastaly podobné změny i v Čechách, ale zatím pro to není dost důkazů. Na jižní Moravě se snad podle některých archeologů usadili Herulové, kteří zde vydrželi až do počátku 6. století, kdy byli poraženi Langobardy. V Čechách se v 1. třetině 5. století prosadila vinařická skupina, uvažuje se i o přítomnosti hunské nobility (hroby s koňskými postroji). Na konci 5. století se proti proudu Labe do Čech dostali Langobardi (spolu s menším počtem Durynků), načas se zde usadili, ale někdy v 1. polovině 6. století se přesunuli do Podunají a roku 568 do Itálie.\n\nNa Moravě, ve Slezsku a v Čechách se první Slované objevili pravděpodobně až v 2. polovině 6. století. První vlna Slovanů (kultura s keramikou pražského typu) směřovala přes Malopolsko na Moravu a podél později tak nazvané Trstenické stezky i do Čech. V 1. polovině 7. století snad druhá vlna mohla přijít z Podunají. V té době na tomto území sídlily už jen zbytky předchozího germánského obyvatelstva (Langobardů a Durynků). Langobardi před příchodem Slovanů odešli do Podunají a po krátkém intermezzu do severní Itálie, Durynkové odešli na území Bavorska a podíleli se snad na etnogenezi Bavorů.\n"}
{"id": "1013594", "url": "https://cs.wikipedia.org/wiki?curid=1013594", "title": "Juraj Pančík", "text": "Juraj Pančík\n\nJuraj Pančík (* 11. května 1990, Brezno, Československo) je slovenský fotbalový záložník, v současnosti působí v klubu FO ŽP ŠPORT Podbrezová.\n\nPančík je odchovancem slovenského klubu FO ŽP ŠPORT Podbrezová, se kterým slavil po sezoně 2013/14 historicky první postup klubu do nejvyšší slovenské ligy.\n\nV 1. slovenské lize debutoval 11. července 2014 na stadionu Pasienky proti Slovanu Bratislava (porážka 1:2).\n\nByl členem slovenských reprezentačních výběrů U18 a U19.\n\n"}
{"id": "1013595", "url": "https://cs.wikipedia.org/wiki?curid=1013595", "title": "Dvouplazi", "text": "Dvouplazi\n\nDvouplazi (\"Amphisbaenia\") jsou nepočetným podřádem šupinatých plazů, je známo asi 180 druhů. Vyznačují se štíhlým tělem, končetiny jsou druhotně ztraceny, pouze čeleď Bipedidae má zachovaný přední pár. Žijí skrytě pod zemí, hlavu mají uzpůsobenou k hrabání. Tělní šupiny jsou uspořádány v prstencích a podobají se tak máloštětinatým červům. Odtud plyne i české pojmenování některých rodů - kroužkovec.\n\nMezi plazy byli kvůli podobnosti považováni za hady. Fylogenetické analýzy však ukazují, že jejich nejbližšími příbuznými jsou ještěrkovití. Mnozí zástupci s nimi sdílí i schopnost odvrhnout v nebezpečí konec svého ocasu. Živí se drobnými živočichy. Většina druhů je vejcorodých, jsou však známi i živorodí zástupci.\n\nJe popsáno 6 recentních čeledí (české názvy dle BioLib):\nK vyhynulým čeledím patří Hyporhinidae či Oligodontosauridae .\n\n"}
{"id": "1013596", "url": "https://cs.wikipedia.org/wiki?curid=1013596", "title": "Homestead Act", "text": "Homestead Act\n\nHomestead Act, zákon o usedlících, byl v USA důležitý federální zákon, podepsaný roku 1862 presidentem Abrahamem Lincolnem. Umožňoval všem občanům USA i přistěhovalcům, aby bezplatně získali 60 ha (později až 2,6 km) federální zemědělské půdy.\nNávrh, aby se obrovské plochy na západě USA rozdělily usedlíkům, byl předložen už roku 1850, narazil však na odpor jižanských senátorů, kteří půdu naopak chtěli dávat velkostatkářům. Teprve když roku 1861 vypukla Americká občanská válka a zástupci jižních států kongres opustili, mohl být zákon přijat. Následovalo několik dalších zákonů, které rozšiřovaly působnost i na lesy atd. V letech 1862–1934 tak federální vláda udělila 1,6 milionu povolení a rozdělila téměř 165 tisíc km půdy. Kolem roku 1910 byla už většina půdy rozdělena, kromě Aljašky, kde zákon platil až do roku 1986. V ostatních státech skončil roku 1976. Poslední osobou, které byla přidělena půda na základě \"Homestead Acts\", se stal Ken Deardorff, který si podal claim na území v oblasti Stony River na Aljašce v roce 1979, ale půda mu byla přiznána až v květnu 1988.\n\n\"Homestead Act\" byl často zneužíván, rodiny i různé společnosti využívaly nastrčených osob a protože i kontrola po pěti letech byla často pouze formální, mohly tak získat velké majetky.\nO přidělení půdy v západních státech mohl požádat každý občan i legální přistěhovalec, muž, žena i propuštěný otrok, od roku 1868 i Afričan, pokud byl starší než 21 let nebo hlava rodiny. Za přihlášku zaplatil 18 USD. Pokud po pěti letech mohl prokázat, že na přidělené půdě žije a že ji obdělává, získal ji do vlastnictví. Lhůta byla později zkrácena na tři roky, maximální výměra rozšířena až na 2 600 ha, což bylo třeba v suchých stepích na \"Great Plains\".\n\nPříklad amerického \"Homestead Act\" následovala řada dalších zemí: Austrálie (od 1861), Rumunsko (1864), Kanada (1872), Srbsko (1873), Rakousko-Uhersko (1888), Francie (1894), Švýcarsko (1907), Belgie (1909) a Německo (1920). V evropských, již hodně osídlených státech měl ovšem daleko menší význam než v USA.\n\n\n\n"}
{"id": "1013597", "url": "https://cs.wikipedia.org/wiki?curid=1013597", "title": "Hodinový manžel (film)", "text": "Hodinový manžel (film)\n\nHodinový manžel (2014) je český film, jde o prvotinu divadelního režiséra Tomáše Svobody. Pojednává o čtyřech kamarádech, kteří začnou podnikat jako hodinoví manželé.\n\n\n"}
{"id": "1013599", "url": "https://cs.wikipedia.org/wiki?curid=1013599", "title": "Broken Barricades", "text": "Broken Barricades\n\nBroken Barricades je páté studiové album britské rockové skupiny Procol Harum. Jeho nahrávání probíhalo během února a března roku 1971 v londýnském studiu AIR Studios a jeho producentem byl Chris Thomas, který se skupinou spolupracoval i na předchozím albu. Zvukovým inženýrem byl John Punter. Album vyšlo v dubnu téhož roku prostřednictvím hudebního vydavatelství A&M Records. Jde o poslední album této skupiny, na kterém se podílel její kytarista Robin Trower. Píseň „Song for a Dreamer“ byla věnována památce zesnulého amerického kytaristy Jimiho Hendrixe. V britské hitparádě UK Albums Chart se album umístilo na 41. příčce; v americké Billboard 200 na 32.\n\n"}
{"id": "1013601", "url": "https://cs.wikipedia.org/wiki?curid=1013601", "title": "Svenska Dagbladet", "text": "Svenska Dagbladet\n\nSvenska Dagbladet (zkráceně SvD) je deník vydávaný ve Švédsku od roku 1884. Poskytuje jak národní, tak i mezinárodní zprávy a přestože je distribuován ve velké části Švédska, největší prodávanost má ve Stockholmu. Od roku 1944 je deníkem udílena literární cena téhož jména. Rovněž uděluje zlatou medaili za významný přínos sportu.\n\n"}
{"id": "1013603", "url": "https://cs.wikipedia.org/wiki?curid=1013603", "title": "Banské", "text": "Banské\n\nBanské ( , , do roku 1902 \"Bánszka\") je obec na Slovensku v okrese Vranov nad Topľou. V roce 2013 zde žilo 1 778 obyvatel. První písemná zmínka o obci pochází z roku 1397.\n\n"}
{"id": "1013604", "url": "https://cs.wikipedia.org/wiki?curid=1013604", "title": "Severin Schwan", "text": "Severin Schwan\n\nSeverin Schwan (* 17. listopadu 1967, Hall in Tirol) je rakouský manažer. \n\nOd 4. března 2008 zastává funkci CEO farmaceutické firmy Hoffmann-La Roche. Ve funkci nahradil svého předchůdce, švýcarsko-rakouského manažera Franze Bernharda Humera. Před svým zvolením do funkce generálního ředitele celé korporace pracoval na pozici ředitele diagnostické divize. \n\nSchwan studoval na Univerzitě v Innsbrucku (ekonomie a práva), Yorku (ekonomie) a Oxfordu (práva). V roce 1991 složil závěrečnou magisterskou zkoušku a získal právo užívat titulu Mag. iur. stejně jako Mag. rer. soc. oec. Od roku 1993, který byl zároveň rokem jeho další promoce a zisku titulu Dr. jur., pracoval na několika různých pozicích v rámci koncernu Roche.\n\n\n \n"}
{"id": "1013607", "url": "https://cs.wikipedia.org/wiki?curid=1013607", "title": "Mšice bršlicová", "text": "Mšice bršlicová\n\nMšice bršlicová (\"Cavariella aegopodii\") je mšice poškozující listy rostlin sáním. Mšice bršlicová je řazena do čeledě mšicovití (\"Aphididae\") , řádu polokřídlí (\"Hemiptera\").\n\nCAVAAE\n\nPodle EPPO je pro patogena s označením \"Cavariella aegopodii\" používáno více rozdílných názvů, například \"Aphis aegopodii\" nebo \"Aphis epilobaria\".\n\nPodle Biolib je pro patogena s označením mšice bršlicová používáno více rozdílných názvů, například \"mšice brslenová\".\n\nDospělci jsou zelení, okřídlení zelení s černými skvrnami, 2 - 2,5 mm dlouzí. \n\nPatogen poškozuje rostliny z čeledě miříkovité, bobovité, hvězdnicovité, vrbovité.\n\nDeformace a nekrózy listů, deformace letorostů, žloutnutí. Hynutí rostlin a mladých dřevin. Medovice na listech.\n\nSnižování listové plochy, úhyn rostlin, znehodnocení rostlin kopru. Přenáší virové choroby rostlin, které způsobují podstatnější škody než sání mšic.\n\nMšice má několik generací během roku, z vajíček na rostlinách z čeledi vrbovitých se líhnou na jaře samice. Populace během vegetace migruje na sekundárního hostitele. Přezimují černá vajíčka na zimních hostitelích (primární hostitel).\n\nLesy, parky, zahrady. Predátoři: slunéčka, střevlíci, dravé ploštice, zlatoočky, larvy pestřenek a bejlomor rodu Aphidoletes, pavouci a další. Během sání mšice přenášejí virové infekce.\n\n"}
{"id": "1013612", "url": "https://cs.wikipedia.org/wiki?curid=1013612", "title": "Gia Viễn", "text": "Gia Viễn\n\nHuyện Gia Viễn je venkovský okres provincie Ninh Binh v deltě Rudé řeky ve Vietnamu. V roce 2006 zde žilo na 117 781 obyvatel. Okres se rozkládá na ploše 176 km².\n"}
{"id": "1013615", "url": "https://cs.wikipedia.org/wiki?curid=1013615", "title": "Campionato Sammarinese di Calcio", "text": "Campionato Sammarinese di Calcio\n\nCampionato Sammarinese di Calcio (název je italsky, v překladu znamená Sanmarinská fotbalová liga) je fotbalovou ligovou soutěží v San Marinu. Je amatérská a vznikla roku 1985. San Marino je členem UEFA, kluby tedy startují v Lize mistrů UEFA a Evropské lize (vzhledem k nízkému koeficientu v prvních předkolech).\n\nV sezoně 2013/14 bylo celkem 15 týmů rozděleno do dvou skupin - Gruppo A a Gruppo B.\n\nZdroj:\n\n\n\n"}
{"id": "1013620", "url": "https://cs.wikipedia.org/wiki?curid=1013620", "title": "Bagh-e Babur", "text": "Bagh-e Babur\n\nBagh-e Babur, zahrady Babur, místně zvané Bagh-e Babur, je historický park v Kábulu v Afghánistánu, a také poslední místo odpočinku prvního Mughalského císaře Babura. Zahrady byly založeny kolem roku 1528 nl. Součástí zahrady jsou kamenné vodní kanály, kterými proudí voda mezi alejemi stromů z terasy pod mešitou, a bazény v určitých vzdálenostech. V roce 2011 byla zahrada zrekonstruována díky úsilí UNCHS Habitat a Aga Khan Trust.\nOd 19. století proběhly významné změny zahrady. Po zemětřesení, které poničilo park v roce 1842, přišla rekonstrukce v roce 1880, kdy místní vládce Amir Khan Abdurahman zrekonstruoval zahrady v evropském stylu. V roce 1930 došlo k výstavbě bazénů, nádrží a květinové zahrady ve směru centrální osy zahrady a zahrada byla přeměněna na veřejný park. V roce 1980 byl v zahradě vybudován moderní plavecký bazén. Během války mezi soupeřícími frakcemi v Kábulu v roce 1992, byla zahrada a prvky poškozeny požárem, který zničil královnin palác a poškodil mešitu. Miny a nevybuchlá munice zahradu proměnila v nebezpečné místo. Zavlažovací čerpadla byly ukradeny a zbývající stromy pokáceny jako palivo. \n\n"}
{"id": "1013623", "url": "https://cs.wikipedia.org/wiki?curid=1013623", "title": "Platt Adams", "text": "Platt Adams\n\nPlatt Adams (23. března 1885 Belleville, New Jersey − 27. února 1961 Normandy Beach, New Jersey) byl americký atlet, olympijský vítěz ve skoku do výšky z místa.\n\nStartoval na olympiádě v Londýně v roce 1908 – skončil zde pátý ve skoku do výšky z místa v trojskoku z místa a také šestý ve skoku do dálky z místa. O čtyři roky později na olympiádě ve Stockholmu zvítězil ve skoku do výšky z místa v novém olympijském rekordu 163 cm, druhý skončil jeho mladší bratr Benjamin a třetí Řek Tsiklitiras. V soutěži ve skoku do dálky se na prvních třech místech umístili stejní závodníci – tentokrát zvítězil Tsiklitiras, druhý Platt Adams a třetí Benjamin Adams.\nV letech 1908 až 1915 byl několikanásobným mistrem USA ve skoku o tyči, skoku do dálky a v trojskoku.\n\n"}
{"id": "1013624", "url": "https://cs.wikipedia.org/wiki?curid=1013624", "title": "Theodor Wolf (katecheta)", "text": "Theodor Wolf (katecheta)\n\nTheodor Wolf (23. srpna 1843, Jimramov – 31. prosince 1906 Brno), byl český římskokatolický kněz, katecheta a tajný papežský komoří, před svým úmrtím krátce poslanec moravského zemského sněmu.\n\nPocházel z učitelské rodiny. Studoval na gymnáziu, a to mimo jiné v Litomyšli, kde roku 1861 složil maturitní zkoušku. Po teologických studiích a kněžském svěcení, které přijal v roce 1865 v Brně, působil jako kaplan nejprve ve Tvarožné a poté v brněnské farnosti u kostela sv. Tomáše. Na podzim 1868 se stal profesorem náboženství na brněnské německé reálce, kde působil až do svého odchodu na odpočinek v roce 1905.\n\nRoku 1886 byl jmenován konzistorním radou, roku 1900 jej císař František Josef I. jmenoval čestným kanovníkem brněnské kapituly a papež Lev XIII. tajným komořím Jeho Svatosti. V zemských volbách na Moravě roku 1906 byl Wolf zvolen poslancem moravského zemského sněmu za konzervativní velkostatek, avšak krátce poté zemřel na ochrnutí srdce následkem revmatického záchvatu.\n\n"}
{"id": "1013625", "url": "https://cs.wikipedia.org/wiki?curid=1013625", "title": "Piret Järvis", "text": "Piret Järvis\n\nPiret Järvis (* 6. února 1984 Tallinn, Estonská SSR, SSSR, dnes Estonsko) je estonská zpěvačka, kytaristka a bývala skladatelka populární dívčí skupiny Vanilla Ninja. Dříve pracovala jako moderátorka a redaktora pro Eesti Rahvusringhääling (ERR).\n\nSe zpěvem začala již ve školce a mimo to hrála 5 let na piano.\n\nZajímá se o malování a o historii umění. Narodila se Maiře a Ennu Järvisovým, má o čtyři roky mladšího bratra Peetera a o tři roky starší sestru Mari. Po absolvování vysoké školy získala stipendium pro pokračování ve studiu na Mezinárodní univerzitě Concordia v oboru pro styk s veřejností a médii. V současné době studuje žurnalistiku a komunikaci na univerzitě v Tartu.\n\nStudovala stejnou střední školu jako Katrin Siska.\n\nV roce 2002 se připojila k hudební formaci Vanilla Ninja. Napsala text k písni \"\"Club Kung Fu\"\", díky které se stala Vanilla Ninja v Estonsku dobře známou. Dále složila písně \"\"Birds Of Peace\"\", \"\"I Don't Care at All\"\", \"\"Black Symphony\"\" a další. I když zpočátku vystupovala více v pozadí, na albu z roku \"Blue Tattoo\" se silně angažovala. Často působila jako mluvčí skupiny a při mnoha příležitostech byl nazvána nejlépe vypadající a nejstylovější členkou. V roce 2005 byla zvolena čtenáři nejprodávanějšího estonského bulvárního časopisu \"Kroonika\" za nejvíce sexy ženu Estonska.\n\nV roce 2008 byla soutěžícím ve třetím sezóně \"Tantsud tähtedega\", estonské verzi \"Dancing with the Stars\". Jejím tanečním partnerem byl Mairold Millert.\n\nSpolu se skupinou \"DISKO 4000\", ve které působí od roku 2008, se zúčastnila estonského národního kola \"Eesti laul 2010\" s písní \"\"Ei Usu\"\". Ve finále se umístila na 7. místě. Skupina působí ve složení Piret Järvis, Sander Loite, Kallervo Karu a Paul Oja.\n\nBěhem udělování finálových hlasů na Eurovision Song Contest 2011 udělila 12 bodů Ázerbájdžánu.\n\nKromě hudební produkce pracovala od roku 2002 na různých estonských televizních kanálech. Pracovala pro estonskou TV3 a MTV Baltics. V současné době pracuje na estonském ministerstvu hospodářských věcí a komunikací jako poradce pro vztahy s veřejností.\n\nV rodném Estonsku moderovala pořad \"Bláznivý svět\". Jednalo se o pořad typu skrytá kamera. Pořad s ní moderoval Alari Kivisaar.\n"}
{"id": "1013626", "url": "https://cs.wikipedia.org/wiki?curid=1013626", "title": "Theodor Wolf", "text": "Theodor Wolf\n\nJméno a příjmení Theodor Wolf se může vztahovat k následujícím osobnostem:\n\n\n"}
{"id": "1013627", "url": "https://cs.wikipedia.org/wiki?curid=1013627", "title": "František Ferdinand Gallas", "text": "František Ferdinand Gallas\n\nFrantišek Ferdinand Gallas, plným jménem František Ferdinand Ignác, hrabě Gallas, vévoda z Lucery, německy \"Franz Ferdinand, Graf von Gallas, Herzog zu Lucera\" (*1635;  † 4. ledna 1697, Praha) byl český šlechtic, starší syn Matyáše Gallase a jeho druhé manželky Anny Marie Doroty hraběnky z Lodronu.\n\nNa pražské univerzitě studoval filozofii, kterou dokončil roku 1657. Udržoval styky s učenci a umělci, přátelil se například s Karlem Škrétou, kterého posléze i zaměstnával. Podařilo se mu také získat hodnost titulárního císařského komorníka, hodnost sice prestižní, ale nesrovnatelnou s významnými funkcemi, které zastávali jeho otec, syn a vnuk. Lépe se mu vedlo v oblasti vojenské, kde se stal plukovníkem-majitelem v armádě jak císařské, tak španělské. Stejně jako jeho mladší bratr, Antonín Pankrác, tedy vlastnil vojenský pluk.\n\nRoku 1661 získal Hořiněves a spolu s ní též další obce v jejím okolí, a sice obce Benátky, Boháňka, Brzice, Čistěves, Habřina, Habřinka, Hustířany, Chloumek, Jasenná, Jeřičky, Lípa nad Orlicí, Lužany, Maňovice, Máslojedy, Neznášov, Ples, Račice, Rodov, Rožnov, Rtyně, Semonice, Sendražice, Zderaz a Žíželeves. O sedm let později dokoupil za 22 tisíc zlatých od dědiců po Magdaleně Polyxeně Mičanové z Valdštejna statek Dolní Neděliště a část Světí. Pobýval jak v Praze, tak na hořiněveském panství, kde se mu na zdejším zámku narodil Jan Václav Gallas, jenž se posléze stal neapolským místokrálem. Svého syna pokřtil František Ferdinand Gallas dne 20. března 1671 v hořiněveském kostele.\n\nHrabě vlastnil též frýdlantské panství, kde společně se svou manželkou Emerenciánou nechal v roce 1676 u poutního místa v Hejnicích vybudovat ambit, v němž se mohli před nepřízní počasí ukrýt poutníci. S ohledem na vzrůstající počet věřících, kteří sem putovali, pozval do Hejnic řád františkánů, aby o poutní místo pečovali. V listině z 20. února 1691 přislíbil hrabě materiální péči o řeholníky. V roce 1680 proběhla na frýdlantském panství rebelie poddaných, vedená Ondřejem Stelzigem a popsaná v románu Václava Kaplického, \"Železná koruna\".\n\nFrantišek Ferdinand zemřel 4. ledna 1697 a po dokončení přestavby hejnického kostela byly v kryptě kostela uloženy jeho ostatky.\n\nFrantišek Ferdinand, který se r. 1661 stal hlavou rodu, měl v držení tyto majetky:\n\n\nTridentská panství držel s bratrem Antonínem Pankrácem ve formě ideální poloviny\n\n\nFrantišek Ferdinand Gallas byl starším ze synů vojevůdce Matyáše Gallase a jeho druhé ženy, hraběnky Doroty Anny z Lodronu, podruhé provdané kněžny Lichtenštejnové (1619–1666)\n\nPrvní sňatek uzavřel 3. července 1660 s hraběnkou Kateřinou Barborou z Martinic (* asi1642; †15. října 1667, Praha), z manželství vzešly tři děti:\nPodruhé se oženil 16. června 1668 s hraběnkou Johannou Emerenciánou Gašínovou z Rosenbergu (23. ledna 1643; †16. října 1735, Praha), z manželství vzešlo 10 potomků:\n"}
{"id": "1013628", "url": "https://cs.wikipedia.org/wiki?curid=1013628", "title": "Emil Voigt (atlet)", "text": "Emil Voigt (atlet)\n\nEmil Robert Voigt (31. ledna 1883, Manchester – 16. října 1973 Auckland) byl britský atlet, olympijský vítěz na trati 5 mil z roku 1908.\n\nDeset dní před začátkem olympiády v Londýně v roce 1908 zvítězil v britském šampionátu v běhu na 4 míle. Stal se tak favoritem v olympijském závodu na 5 mil (tato trať se běžela na olympiádě pouze jednou, byla nahrazena závodem na 10 000 metrů). Nezklamal a zvítězil s šedesátimetrovým náskokem. V roce 1910 se stal mistrem Velké Británie v bězích na 1 a 4 míle, poté ukončil sportovní kariéru. Od roku 1911 žil v Austrálii (s přestávkou během první světové války), v roce 1948 se přestěhoval na Nový Zéland, kde v roce 1973 zemřel.\n\n"}
{"id": "1013629", "url": "https://cs.wikipedia.org/wiki?curid=1013629", "title": "Mizerná neděle", "text": "Mizerná neděle\n\nMizerná neděle (v anglickém originále \"Sunday Bloody Sunday\") je britský film režiséra Johna Schlesingera z roku 1971. Peter Finch v něm ztvárnil hlavní roli gay židovského lékaře procházejícího vztahovou krizí. Jeho milenec, mladý bisexuální sochař Bob Elkin (Murray Head) udržuje zároveň milenecký kontakt i s Alex(androu) Greville (Glenda Jacksonová).\n\nSnímek získal čtyři nominace na Oscara za nejlepší mužský i ženský herecký výkon v hlavní roli, za nejlepší režii a za nejlepší scénář. Byl oceněn Zlatým glóbem za nejlepší anglicky mluvený zahraniční film a obdržel celkem 5 cen BAFTA (pro nejlepšího herce, herečku, režii, film a střih).\n\nV Česku byl film uveden v roce 2002 na festivalu Mezipatra, a to pod názvem \"Neděle, prokletá neděle\". Česká televize jej uvedla v roce 2014 spolu s dalšími filmy Johna Schlesingera v rámci cyklu Velikáni filmu.\n\n"}
{"id": "1013630", "url": "https://cs.wikipedia.org/wiki?curid=1013630", "title": "Sunday Bloody Sunday", "text": "Sunday Bloody Sunday\n\nSunday Bloody Sunday má více významů:\n"}
{"id": "1013631", "url": "https://cs.wikipedia.org/wiki?curid=1013631", "title": "Vechec", "text": "Vechec\n\nVechec ( ) je obec na Slovensku v okrese Vranov nad Topľou. V roce 2013 zde žilo 2 786 obyvatel.\n\nPrvní písemná zmínka o obci pochází z roku 1402.\n\nVechec leží v údolí potoka Lomnice, pravostranného přítoku Topľy, v nadmořské výšce 184 m. Západně od obce se nachází Slanské vrchy, jihovýchodně terén klesá do Východoslovenské nížiny. Dva kilometry východně od obce leží město Vranov nad Topľou.\n\n"}
{"id": "1013633", "url": "https://cs.wikipedia.org/wiki?curid=1013633", "title": "Džámí", "text": "Džámí\n\nNúreddín Abdorrahmán Džámí (14. srpna 1414 Chargard – 19. listopadu 1492 Herát) byl perský filosof, myslitel a básník. Svá díla psal persky a arabsky. Byl velice všestranným, psal o gramatice, hudbě, filozofii i mystické súfistické texty. Byl příslušníkem školy Ibn al-Arabího. Jeho nejvýznamnějším spisem je soubor eposů \"Haft aurang\" (\"Sedm trůnů\").\n\n\n\n"}
{"id": "1013635", "url": "https://cs.wikipedia.org/wiki?curid=1013635", "title": "Garden of Australian Dreams", "text": "Garden of Australian Dreams\n\nGarden of Australian Dreams je park, zahrada, v Austrálii, Canberra. Park je součástí muzea National Museum of Australia v Lawson Crescent na Acton Peninsula. Je symbolickou krajinou, velkou architektonickou uměleckou formou jako betonový dvůr s vodní plochou, nízkou trávou a několika stromy. Zahrada australských snů je vytvořena jako mikrokosmos vyjadřující australské sebevědomí. Je údajně největší mapou na světě.\nAutory celku jsou Richard Weller and Vladimir Sitta. Umělé plochy, jejich linie a koncept provedení jsou založeny na vyjádření booleanovských operací v matematice a kartézské soustavy souřadnic. \n\nZahrada je upravena jako stylizovaná plocha centrální Austrálie. Betonový povrch je barevně upraven jako mapa rozdělená mnoha hranicemi. Návrh stanovuje novou osu mezi národním duchovním centrem (Ayer Rock-Uluru) a národním politickým centrem, budovou parlamentu.\n\n"}
{"id": "1013636", "url": "https://cs.wikipedia.org/wiki?curid=1013636", "title": "Zubštejn (hora)", "text": "Zubštejn (hora)\n\nZubštejn je kopec (688 m n. m.) nad vsí Pivonice v okrese Žďár nad Sázavou. Na jeho vrcholku se nachází stejnojmenná hradní zřícenina.\n\nZřícenina hradu je poměrně zachovalá. Dochována jsou dokonce i některá patra paláce. Obvod hradu je dobře patrný a místy jsou zde i několikametrové zdi. Zachovalá je též studna. Hrad je volně přístupný v krásné přírodě a nabízí i výhledy do kraje.\n\nVrch o nadmořské výšce 688 metrů spadá geomorfologicky do celku Hornosvratecká vrchovina, podcelku Nedvědická vrchovina, okrsku Svratecká vrchovina, podokrsku Vírská vrchovina a do její části Zubštejn (Povrchnice).\n"}
{"id": "1013639", "url": "https://cs.wikipedia.org/wiki?curid=1013639", "title": "Lilting", "text": "Lilting\n\nLilting je britský film z roku 2014. Jedná se o celovečerní filmařský debut Hong Khaou, britského režiséra narozeného v Kambodži. Cheng Pei-Pei v něm ztvárňuje čínsko-kambodžskou Kaiovu matku a Ben Whishaw jeho nepřiznaného životního partnera. Oba se v současném Londýně snaží vyrovnat s Kaiovou tragickou smrtí.\n\nSnímek byl uveden v lednu 2014 v hlavní soutěži festivalu Sundance a odnesl si z něj cenu za nejlepší kameru v zahraničním dramatu. Dne 20. března měl svou evropskou premiéru jako zahajovací film londýnského gay a lesbického filmového festivalu. A v červenci téhož roku byl uveden v ČR na festivalu v Karlových Varech pod názvem \"Chvění\".\n\n"}
{"id": "1013640", "url": "https://cs.wikipedia.org/wiki?curid=1013640", "title": "Horst Sachs", "text": "Horst Sachs\n\nHorst Sachs (27. března 1927 Magdeburg, Výmarská republika – 25. dubna 2016) je německý matematik pracující zejména v oboru teorii grafů, především v spektrální teorii grafů. V této oblasti jsou po něm pojmenovány dvě věty. Společně s Dragošem Cvetkovićem a Michaelem Doobem je spoluautorem knihy \"Spectra of Graphs. Theory and Applications\", která je jednou ze základních publikaci ve spektrální teorii grafů. V roce 2000 obdržel Eulerovu medaili.\n"}
{"id": "1013685", "url": "https://cs.wikipedia.org/wiki?curid=1013685", "title": "Vladimír Vašák", "text": "Vladimír Vašák\n\nVladimír Vašák (* 11. února 1963) je bývalý český fotbalista, útočník. Po skončení aktivní kariéry působí jako trenér.\n\nV československé lize hrál za TJ Škoda Plzeň. Nastoupil v 56 ligových utkáních a dal 9 gólů.\n\n"}
{"id": "1013686", "url": "https://cs.wikipedia.org/wiki?curid=1013686", "title": "Qarabağ FK", "text": "Qarabağ FK\n\nQarabağ FK (rusky: \"Футбольный клуб Карабах Агдам\", česky: FK Karabach Agdam) je ázerbájdžánský fotbalový klub reprezentující město Ağdam (v současné době město duchů), které je od války o Náhorní Karabach plně pod kontrolou Náhorně-karabašské republiky. Klub byl založen v roce 1951. Klubové barvy jsou černá a bílá, dresy dodává firma Adidas.\n\nSvé domácí zápasy odehrává v Baku na stadionu Tofiq Bəhramov adına Respublika Stadionu s kapacitou 31 200 diváků.\nV srpnu 2017 postoupil do skupinové fáze Ligy mistrů UEFA a stal se historicky prvním ázerbájdžánským klubem, kterému se to podařilo.\n\nZdroj: \n\n\n\n\"Aktuální k datu: 26. června 2016\"\n\nZdroj: \n\nPoznámky:\n\n"}
{"id": "1013688", "url": "https://cs.wikipedia.org/wiki?curid=1013688", "title": "Josef Kovačič", "text": "Josef Kovačič\n\nJosef Kovačič (* 20. března 1961) je bývalý český fotbalista, útočník.\n\nV československé lize hrál za TJ Škoda Plzeň. Nastoupil v 56 ligových utkáních a dal 4 góly.\n\n"}
{"id": "1013690", "url": "https://cs.wikipedia.org/wiki?curid=1013690", "title": "Craig Arnold Tracy", "text": "Craig Arnold Tracy\n\nCraig Arnold Tracy (* 9. září 1945, Spojené království) je matematik v současnosti žijící v USA. Je známý především pracemi v matematické fyzice a teorie pravděpodobnosti. Společně s Haroldem Widomem pracoval na asymptotické analýze Toeplitzových determinantů a jejich zobecnění v teorii operátorů. Společně s Widomem je i objevitelem tzv. Tracyho-Widomova rozdělení. V roce 2007 oba obdrželi Wienerovu cenu za aplikovanou matematiku.\n\n"}
{"id": "1013691", "url": "https://cs.wikipedia.org/wiki?curid=1013691", "title": "Psychoterapie pomocí koní", "text": "Psychoterapie pomocí koní\n\nPsychoterapie pomocí koní (dále jen PPK) patří mezi integrativní směry psychoterapie a k terapii pacientů/klientů využívá specifickou triádu terapeut-kůň-pacient/klient. Léčba je založena na působení psychologickými prostředky s využitím specifických vlastností koně jako koterapeuta v psychoterapeutickém procesu k ovlivnění duševních poruch a duševních onemocnění. Psychoterapie pomocí koní je kvalitní součástí komplexní péče o pacienty/klienty všech věkových skupin. Obor hiporehabilitace.\n\nKlienti (zvláště s psychózou) navážou snáze kontakt se zvířetem než s člověkem a tento kontakt je spíš neverbální než verbální. Kůň se pak stává prostředníkem mezi klientem a terapeutem. Cílem je vytváření kontaktu klient-terapeut. PPK má široký záběr a proto se dělí na vlastní terapeutickou práci s klienty s duševním onemocněním, pracovní terapie a sportovní aktivity klientů s duševním onemocněním. Jedna lekce trvá 30–20 minut, při četnosti 1-2× týdně, celkové trvání není omezeno (vše dle uvážení hlavního terapeuta).\n\n\"Vlastní terapie:\" terapeutické působení na klienty pomocí koně a psychoterapeutických, psychologických a pedagogických prostředků.\n\"Pracovní terapie:\" Nácvik pracovních dovedností v praxi, pomoc při ošetřování a péči o koně a veškeré aktivity související s provozem hporehabilitačního střediska.\n\n\"Sportovní aktivity:\" na terapeutické působení v rámci PPK mohou navazovat i sportovní aktivity klientů hiporehabilitačních středisek. Tato oblast je na pomezí oblasti PPK a sportu pro osoby se zdravotním znevýhodněním. Řadíme mezi ně:\n\"Skladba terapeutické jednotky:\" Terapeutická jednotka má základní rámec členění, které užívají s různou variabilitou hiporehabilitační střediska zabývající se PPK v České republice:\n\n\nZ hlediska délky účasti klienta v terapii:\n\n\nIndikace pro PPK není limitována žádnou psychiatrickou diagnózou ani věkem. Psychiatrické diagnózy zahrnují: organické duševní poruchy včetně demencí, duševní poruchy vyvolané účinkem psychoaktivních látek (závislost na alkoholu, drogách, gamblerství apod.), schizofrenie a jiné psychotické poruchy, poruchy nálady, neurotické poruchy, poruchy příjmu potravy, sexuální dysfunkce, poruchy osobnosti, mentální retardace, poruchy psychického vývoje a chování a emocí u dětí.\n\nKontraindikací pro PPK jsou všechny psychiatrické diagnózy v akutním stadiu a nepřekonatelný strach z koně. Mezi kontraindikace patří také všechna tělesná onemocnění v akutní i subakutní fázi, a také alergie na srst koně. Relativní kontraindikací pro PPK je totální endoprotéza kyčelních kloubů, výhřez meziobratlového disku (zde musí být využito k terapii jiných aktivit s koněm než je jízda na koni).\n\n\n"}
{"id": "1013692", "url": "https://cs.wikipedia.org/wiki?curid=1013692", "title": "Tošio Kató", "text": "Tošio Kató\n\nTošio Kató (japonsky: ; 25. srpna 1917 Kanuma, prefektura Točigi, Japonsko – 2. října 1999 Oakland, Kalifornie, USA) byl japonský matematik. Zabýval se především parciálními diferenciálními rovnicemi, funkcionální analýzou a matematickou fyzikou. V roce 1980 získal Wienerovu cenu za aplikovanou matematiku.\n\nTošio Kató se narodil 25. srpna 1917 ve městě Kanuma v prefektuře Točigi. Před druhou světovou válkou zahájil studium fyziky na Tokijské univerzitě, kde první stupeň ukončil v roce 1941. Druhá světová válka však znemožnila jeho další studium a její zbytek strávil ve špatných podmínkách prací na venkově. Během tohoto období několikrát bojoval o život a onemocněl i tuberkulózou.\n\nPo druhé světové válce Kató pokračoval na doktorském studiu, které ukončil v roce 1951, kdy také začal učit na Tokijské univerzitě. V letech 1954 až 1955 poprvé navštívil Spojené státy, přičemž jistý čas strávil i na Kalifornské univerzitě v Berkeley. V roce 1958 se stal profesorem fyziky na Tokijské univerzitě a v roce 1962 se díky pozvání Františka Wolfa stal profesorem matematiky v Berkeley, kde setrval až do odchodu do důchodu v roce 1988. S vědeckou činností však pokračoval i poté. Zemřel 2. října 1999 na náhlé selhání srdce.\n\nTošio Kató věnoval pravděpodobně největší část svého tvůrčího života studiu metod funkcionální analýzy (přesněji teorii operátorů a spektrální teorii) a jejich využití v kvantové mechanice. Považuje se za zakladatele moderní teorie Schrödingerova operátoru, zabýval se však i spektrální teorií dalších operátorů vyskytujících se v kvantové mechanice. V roce 1966 vydal knihu \"Perturbation theory for linear operators,\" která je v této oblasti široce uznávána.\n\nZabýval se i parciálními diferenciálními rovnicemi, především dosáhl několika důležitých výsledků v souvislosti s Navierovy-Stokesovy rovnice, která se využívá v mechanice tekutin a také Kortewegovy-de Vriesovy rovnice na popis vlnění na mělké vodě. Zabýval se i zářením gama.\n"}
{"id": "1013695", "url": "https://cs.wikipedia.org/wiki?curid=1013695", "title": "Alexandre Chorin", "text": "Alexandre Chorin\n\nAlexandre Joel Chorin (* 25. června 1938 Varšava, Polsko) je americký matematik a profesor na Kalifornské univerzitě v Berkeley. Zabývá se především počítačovými modely proudění tekutin. V roce 2000 obdržel Wienerova cenu za aplikovanou matematiku.\n\nAlexandre Chorin se narodil v roce 1938 ve Varšavě a vyrůstal v Izraeli a ve Švýcarsku. Později se usídlil v Spojených státech, kde v roce 1966 získal na Newyorské univerzitě titul PhD., jeho školitelem byl Peter Lax. Od roku 1971 působí na Kalifornské univerzitě v Berkeley, přičemž během této doby jako hostující profesor působil na několika významných univerzitách a vědeckých pracovištích.\n\nAlexandre Chorin se zabývá především aplikovanou matematikou, zejména počítačovými modely proudění tekutin, ale i statistickou fyzikou, teorií turbulencí a numerickými metodami. V oblasti počítačových modelů proudění tekutin je autorem tzv. Projekční metody, což je numerická metoda k řešení úloh o ikompresibilných tocích závislých na čase, přičemž Chorin dokázal i konvergenci této metody. Je také autorem numerických metod pro výpočet Wienerova integrálu.\n"}
{"id": "1013696", "url": "https://cs.wikipedia.org/wiki?curid=1013696", "title": "Ladislav Grünner", "text": "Ladislav Grünner\n\nLadislav Grünner (6. ledna 1920 – 26. října 1983) byl československý novinář, publicista, znalec historie československého fotbalu.\n\nAutor fotbalových ročenek z počátku 80. let dvacátého století, které vnesly systematičnost do postižení detailů tehdejší fotbalové současnosti a jejich uchování pro historii. Autor knihy „Majstrovstvá Europy vo futbale 1960–1984“ – vyšlo po jeho smrti v r. 1985 s doplněním poslední kapitoly od Ľubomíra Dávida.\n\n\n"}
{"id": "1013697", "url": "https://cs.wikipedia.org/wiki?curid=1013697", "title": "Jerrold Eldon Marsden", "text": "Jerrold Eldon Marsden\n\nJerrold Eldon Marsden (17. srpna 1942 Ocean Falls, Britská Kolumbie, Kanada – 21. září 2010 Pasadena, Kalifornie) byl kanadský matematik působící jako profesor na Kalifornském technologickém institutu. Byl uznávaným odborníkem v oblasti matematické a teoretické klasické mechaniky. Položil také základy symplektické topologie. V roce 1990 obdržel Wienerova cenu za aplikovanou matematiku.\n"}
{"id": "1013698", "url": "https://cs.wikipedia.org/wiki?curid=1013698", "title": "James Sethian", "text": "James Sethian\n\nJames Albert Sethian (* 10. května 1954 Washington, D.C., USA) je americký matematik. Je známý především díky práci v oblasti numerických algoritmů s aplikacemi například v mechanice tekutin, počítačové grafice, medicínské informatice a materiálové vědě. V roce 2004 získal Wienerovu cenu za aplikovanou matematiku.\n"}
{"id": "1013699", "url": "https://cs.wikipedia.org/wiki?curid=1013699", "title": "Ján Danko (fotbalista)", "text": "Ján Danko (fotbalista)\n\nJán Danko je bývalý slovenský fotbalový brankář.\n\nV československé lize hrál za Slovenu Žilina, Vítkovické železárny, Tankistu Praha a Dynamo Žilina. Nastoupil v 90 ligových utkáních.\n\n"}
{"id": "1013700", "url": "https://cs.wikipedia.org/wiki?curid=1013700", "title": "Juraj Filan", "text": "Juraj Filan\n\nJuraj Filan (* 4. června 1966) je bývalý slovenský fotbalista. Po skončení aktivní kariéry působí jako fotbalový funkcionář.\n\nV československé lize hrál za TJ Inter Slovnaft Bratislava. Nastoupil v 5 ligových utkáních.\n\n"}
{"id": "1013701", "url": "https://cs.wikipedia.org/wiki?curid=1013701", "title": "Gerald Whitham", "text": "Gerald Whitham\n\nGerald Beresford Whitham (13. prosince 1927 Halifax, West Yorkshire, Spojené království − 26. ledna 2014) byl matematik narozený v Anglii a žijící ve Spojených státech. Byl emeritním profesorem aplikované matematiky na Kalifornském technologickém institutu. Je známý především díky práci v matematické fyzice, zejména v oblasti proudění tekutin a vlnění. V roce 1980 obdržel Wienerovu cenu za aplikovanou matematiku.\n"}
{"id": "1013703", "url": "https://cs.wikipedia.org/wiki?curid=1013703", "title": "Hermann Flaschka", "text": "Hermann Flaschka\n\nHermann Flaschka (* 25. března 1945 Öblarn, Rakousko) je rakouský teoretický fyzik a matematik žijící a působící ve Spojených státech. Studoval na Georgiánském technologickém institutu a na Massachusettském technologickém institutu, kde v roce 1970 získal pod vedením Gilberta Stranga titul PhD. \n\nV roce 1995 obdržel Wienerova cenu za aplikovanou matematiku za svůj přínos k výzkumu zcela integrovatelných dynamických systémů, přičemž v této oblasti aplikoval i metody diferenciální geometrie a algebry.\n"}
{"id": "1013705", "url": "https://cs.wikipedia.org/wiki?curid=1013705", "title": "Anton Zeilinger", "text": "Anton Zeilinger\n\nAnton Zeilinger (* 20. května 1945 Ried im Innkreis, Rakousko) je rakouský fyzik a profesor na Vídeňské univerzitě. Zabývá se především kvantovou fyzikou. Je také známý díky práci v oblasti kvantové teorie informace, fyzikálně-teoretických základů kvantových výpočtů. V roce 2010 získal Wolfovu cenu za fyziku. V současnosti působí jako předseda Rakouské akademie věd.\n\nV roce 2005, u příležitosti jeho 60. narozenin, byl jeho jménem pojmenován asteroid (48681) Zeilinger.\n"}
{"id": "1013706", "url": "https://cs.wikipedia.org/wiki?curid=1013706", "title": "Budějovický Budvar", "text": "Budějovický Budvar\n\nBudějovický Budvar může být:\n\n"}
{"id": "1013708", "url": "https://cs.wikipedia.org/wiki?curid=1013708", "title": "Kondominium (nemovitost)", "text": "Kondominium (nemovitost)\n\nKondominium, condominium nebo zřídka kondominát (angl. a lat. \"condominium\", angl. zkráceně \"condo\") je v USA a většině Kanady (přeneseně i v jiných státech včetně České republiky) forma spoluvlastnictví nemovitosti. Jde o takové vlastnické právo k nemovitosti, které je vlastně spojením dvou právních titulů v jeden – a to jednak individuálního vlastnického práva k jednotlivému bytu a jednak společného vlastnictví společných prostor téže nemovitosti. Vlastník bytu tedy vlastní obytnou jednotku, ale zázemí, příslušející půda, komunikace a všechny společné prostory vlastní všichni obyvatelé nemovitosti současně. Jednotlivec svým způsobem vlastní jen vzdušný prostor (\"airspace\") své obytné jednotky.\n\nJako kondominium se označuje i samotná takto vlastněná nemovitost.\n\n"}
{"id": "1013713", "url": "https://cs.wikipedia.org/wiki?curid=1013713", "title": "Superchunk", "text": "Superchunk\n\nSuperchunk je americká rocková skupina, která vznikla v roce 1989 ve městě Chapel Hill v Severní Karolíně. Původní sestavu skupiny tvořili zpěvák a kytarista Mac McCaughan, kytarista Jack McCook, baskytaristka Laura Ballance a bubeník Chuck Garrison. McCook a Garrison později skupinu opustili a nahradili je Jim Wilbur (kytara) a Jon Wurster (bicí). Ballance se skupinou přestala kvůli své nemoci v roce 2013 vystupovat a nahradil ji Jason Narducy. Své debutové album skupina vydala v roce 1990 a do roku 2018 jich vydala dalších deset.\n\n\n"}
{"id": "1013718", "url": "https://cs.wikipedia.org/wiki?curid=1013718", "title": "Conyers Herring", "text": "Conyers Herring\n\nConyers Herring (15. listopadu 1914 Scotia, New York – 23. července 2009 Palo Alto, Kalifornie) byl americký fyzik a nositel Wolfovy ceny za fyziku pro rok 1984/5. Působil jako profesor aplikované fyziky na Stanfordově univerzitě.\n\nJeho vědecký přínos spadá především do oblasti fyziky pevných látek. Rovněž se zabýval také otázkami vztahu vědy a náboženství.\n"}
{"id": "1013719", "url": "https://cs.wikipedia.org/wiki?curid=1013719", "title": "Inter", "text": "Inter\n\nInter je poprocková skupina. Skupinu založil herec a zpěvák Petr Rajchert v roce 2001 po více než roční hudební odmlce po svém odchodu z kapely Chinaski. V roce 2002 následuje koncertní turné. Svůj první koncert uspořádali v pražských klubů – Lucerna Baru a zároveň na něm pokřtili svoje debutové CD \"47 minut bez dechu\".\n\n\n\n\n"}
{"id": "1013720", "url": "https://cs.wikipedia.org/wiki?curid=1013720", "title": "George Uhlenbeck", "text": "George Uhlenbeck\n\nGeorge Eugene Uhlenbeck (6. prosince 1900, Jakarta, Nizozemská východní Indie – 31. října 1988, Boulder, Colorado, USA) byl nizozemský fyzik žijící v USA. V roce 1925 přišel společně se Samuelem Abrahamem Goudsmitem s konceptem elektronového spinu. Je také znám jako spoluobjevitel stochastického Ornsteinova-Uhlenbeckova procesu, který se dá použít k popisu Brownova pohybu částic. Během druhé světové války pracoval na MIT na vývoji radaru. Je nositelem několika vědeckých ocenění, v roce 1970 obdržel Lorentzovu medaili, v roce 1979 Wolfovu cenu za fyziku.\n"}
{"id": "1013721", "url": "https://cs.wikipedia.org/wiki?curid=1013721", "title": "Bochumer Symphoniker", "text": "Bochumer Symphoniker\n\nBochumer Symphoniker je symfonický orchestr, který sídlí v německém městě Bochum. Vznikl v roce 1918 pod názvem Städtisches Orchester a jeho činnost byla ukončena kvůli probíhající druhé světové válce v roce 1944. V následujícím roce pak byla opět obnovena a vedle samotného Německa v pozdějších letech vystupoval také v Izraeli, Spojených státech amerických a Estonsku. V roce 2011 orchestr odehrál několik koncertů s anglickým hudebníkem Stingem; téhož roku odehrál koncert s velšským hudebníkem Johnem Calem.\n\n"}
{"id": "1013722", "url": "https://cs.wikipedia.org/wiki?curid=1013722", "title": "Anastasius Grün", "text": "Anastasius Grün\n\nAnastasius Grün (vlastním jménem \"Anton Alexander Graf von Auersperg\", 11. dubna 1806 Lublaň, Slovinsko – 12. září 1876 Štýrský Hradec) byl rakouský básník, epický básník a překladatel. \n\n\nGrün kritizoval ve svém liberálně smýšlejícím díle - a to zejména v básnických sbírkách \"Procházka vídeňského básníka\" (1831) a \"Rum\" (1835) - Metternichův absolutismus a klerikalismus.\n\n"}
{"id": "1013723", "url": "https://cs.wikipedia.org/wiki?curid=1013723", "title": "Chézy-en-Orxois", "text": "Chézy-en-Orxois\n\nChézy-en-Orxois je francouzská obec v departementu Aisne v regionu Hauts-de-France. V roce 2011 zde žilo 362 obyvatel.\n\nBrumetz, Dammard, La Ferté-Milon, Gandelu, Macogny, Marolles (Oise), Montigny-l'Allier, Saint-Gengoulph,\n\n\"Počet obyvatel\" \n"}
{"id": "1013727", "url": "https://cs.wikipedia.org/wiki?curid=1013727", "title": "Triáda", "text": "Triáda\n\nTriáda (z řeckého výrazu pro \"trojici\") může kromě obecného významu \"trojice\" znamenat:\n\n\n"}
{"id": "1013728", "url": "https://cs.wikipedia.org/wiki?curid=1013728", "title": "Chézy", "text": "Chézy\n\nChézy je název nebo součást názvu tří francouzských obcí:\n\n"}
{"id": "1013733", "url": "https://cs.wikipedia.org/wiki?curid=1013733", "title": "Nikdy to nevzdávej!", "text": "Nikdy to nevzdávej!\n\nNikdy to nevzdávej! (v americkém originále:Raise Your Voice) je americký dramatický film z roku 2004. Režisérem filmu je Sean McNamara. Hlavní role ve filmu ztvárnili Hilary Duff, Oliver James, Jason Ritter, Dana Davis a Rebecca De Mornay. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013734", "url": "https://cs.wikipedia.org/wiki?curid=1013734", "title": "Kópháza", "text": "Kópháza\n\nKópháza (chorvatsky \"Koljnof\", německy \"Kohlenhof\") je vesnice v župě Győr-Moson-Sopron v okresu Sopron. Jedná se o největší ze 14 obcí v Maďarsku, která je obývána burgenlandskými Chorvaty. Ti zde tvoří asi 60 % populace. V obci žije 2081 obyvatel.\n\nKópháza leží v západní části župy Győr-Moson-Sopron asi šest kilometrů na jihovýchod od města Sopron. Obec se nachází v nadmořské výšce 170 – 190 m. Podél vesnice na severovýchodní straně protéká říčka Ikva.\n\nObcí prochází hlavní silnice č. 84 vedoucí od města Sopron přes město Tapolca k Balatonu. Na severozápadním okraji obce je odbočka na silnici č. 861 směřující k hraničnímu přechodu do Rakouska. Na jižním okraji obce je železniční zastávka na trati Sopron - Szombathely. Na této trati jsou známé termální lázně v městečku Bük. Asi 1 km severně od obce je zastávka v obci Balf na železniční traťi, která vede z města Győr přes Sopron do Ebenfurthu v  Rakousku.\n\nKópháza sousedí s obcemi: na západě Harka, na severovýchodě Balf, což je čtvrť Soproně, na JV Nagycenk.\n\nV obci jsou dva kostely:\n\nV roce 1987 bylo v obci slavnostně otevřeno muzeum vesnice a v roce 2005 bylo zrekonstruováno. V muzeu jsou vystaveny exponáty týkající se historie osídlení obce Chorvaty.\n"}
{"id": "1013735", "url": "https://cs.wikipedia.org/wiki?curid=1013735", "title": "La Ferté-Milon", "text": "La Ferté-Milon\n\nLa Ferté-Milon je francouzská obec v departementu Aisne v regionu Hauts-de-France. V roce 2011 zde žilo 2 210 obyvatel.\n\nV obci je zřízeno Regionální muzeum zemědělské techniky ( Musée Régional du Machinisme Agricole ).\n\nZajímavosti\n\nObcí prochází vodní kanál - Le Canal de L'Ourcq, jsou zde rozsáhlé zříceniny hradu La Ferté Milon a dále ruiny zámku Chateau Louis d'Orléans\n\nChézy-en-Orxois, Dammard, Marizy-Sainte-Geneviève, Marolles (Oise), Oigny-en-Valois, Passy-en-Valois, Silly-la-Poterie, Troësnes, Villers-Cotterêts\n\n\"Počet obyvatel\" \n\n\n"}
{"id": "1013736", "url": "https://cs.wikipedia.org/wiki?curid=1013736", "title": "Passy-en-Valois", "text": "Passy-en-Valois\n\nPassy-en-Valois je francouzská obec v departementu Aisne v regionu Hauts-de-France. V roce 2011 zde žilo 166 obyvatel.\n\nDammard, La Ferté-Milon, Macogny, Marizy-Sainte-Geneviève\n\n\"Počet obyvatel\" \n\n"}
{"id": "1013739", "url": "https://cs.wikipedia.org/wiki?curid=1013739", "title": "Noc v muzeu", "text": "Noc v muzeu\n\nNoc v muzeu (v americkém originále: Night at the Museum) je americký akční film z roku 2006. Režisérem filmu je Shawn Levy. Hlavní role ve filmu ztvárnili Ben Stiller, Carla Gugino, Robin Williams, Jake Cherry a Dick Van Dyke.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013741", "url": "https://cs.wikipedia.org/wiki?curid=1013741", "title": "Rozhodovací problém", "text": "Rozhodovací problém\n\nRozhodovací problém je v informatice, speciálně v teorii složitosti a teorii vyčíslitelnosti, otázka v nějakém formálním systému s odpovědí ANO-NE v závislosti na hodnotě vstupu.\nNapříklad, problém „pro dvě čísla \"x\" a , dělí x hodnotu y beze zbytku?“ je rozhodovací problém, kde odpověď „ANO“ nebo „NE“ závisí na vstupech.\n\nRozhodovací problémy se typicky a přirozeně objevují v otázkách rozhodnutelnosti, kdy se ptáme, zda existuje efektivní metoda pro určení existence nějakých matematických objektů nebo pro jejich příslušnost do nějaké množiny. Některé problémy v matematice jsou nerozhodnutelné.\n\nRozhodovací problém je jednoduchá forma obecnějšího výpočetního problému, který může vracet obecnější odpovědi než jednoduché ANO-NE. Záleží na přesné formulaci otázky, příbuzné problémy k výše uvedenému příkladu jsou „pro dvě čísla x a y, jaký je podíl y/x“ a „pro dané y, jaký je nejmenší netriviální dělitel y“. Druhý příklad je formulován jako optimalizační problém důležitý a používaný v praxi, který hledá \"nejlepší\" odpověď na danou otázku podle nějakého kritéria (taky nazývaného kriteriální funkce). \n\nMetoda pro řešení rozhodovacího problému, zadaná ve formě algoritmu, se nazývá \"rozhodovací procedura\" pro příslušný problém. Rozhodovací problém, který lze vyřešit algoritmem, se nazývá \"rozhodnutelný\". Známý nerozhodnutelný problém je problém zastavení.\n\nRozhodovací problémy se zařazují do tříd složitosti (v teorii složitosti) nebo Turingovských stupňů (v teorii rekurze), které kategorizují obtížnost vlastní tomuto problému. \n\nVýzkum v teorii vyčíslitelnosti se typicky zaměřuje na rozhodovací problémy, protože nedochází ke ztrátě obecnosti (tzv. BÚNO).\n\nRozhodovací problém je libovolná otázka typu ANO-NE na nekonečné množině vstupů. Tradičně se definuje ekvivalentně jako podmnožina vstupů, na které je odpověď ANO. Tuto podmnožinu určuje charakteristická funkce, která v obecnosti nemusí být algoritmizovatelná. \n\nMnožina vstupů je často jednoduchá a složené či složité vstupy (grafy, matice, dvojice) se \"zakódují\". Takto je vstupem přirozené číslo, řetězec nad binární abecedou {0,1} anebo obecněji nad nějakou konečnou množinou symbolů. V teorii formálních jazyků je podmnožina řetězců s odpovědí ANO \"jazyk\" odpovídající danému problému. Konkrétní vstup problému se nazývá \"instance\" problému.\n\nPomocí Gödelova číslování lze libovolný řetězec zakódovat jako číslo a rozhodovací problém pak je podmnožina přirozených čísel. Speciálně, řetězec může být „zdroják“ algoritmu v nějakém výpočetním modelu.\n\nRozhodovací problémy lze uspořádat pomocí (různých druhů) převoditelnosti. Rozhodovací problém se nazývá \"úplný\" pro nějakou množinu problémů, pokud patří do této množiny a na něj jdou převést všechny problémy z této množiny. Neformálně, úplný problém je nejtěžší problém z dané třídy, například pro třídu NP je to problém SAT nebo kterýkoli NP úplný problém.\n\nRozhodovací problémy při převoditelnosti nepotřebují převádět výsledek zpět jako obecné výpočetní problémy. Lze požadovat, aby odpovědi pro převáděnou i převedenou instanci byly stejné, tj. obě ANO nebo obě NE (případně obě divergují). To zjednodušuje konstrukce a důkazy.\n\nRozhodovací problém SAT, splnitelnosti výrokové formule (často zadané v CNF), se používá ve verifikaci programů a verifikaci obvodů. Metody řešení čistě boolovských formulí jsou založeny na algoritmu DPLL. Konjunkce formulí v lineární reálné nebo racionální aritmetice jsou řešitelné simplexovým algoritmem, další rozhodnutelné teorie mají svoje specializované algoritmy. Pro obecnější formule a kombinování metod se používá řešení SMT (\"Satisfiability Modulo Theories\").\n"}
{"id": "1013743", "url": "https://cs.wikipedia.org/wiki?curid=1013743", "title": "Nukleární cíl", "text": "Nukleární cíl\n\nNukleární cíl (v americkém originále:The Marksman) je americký akční film z roku 2005. Režisérem filmu je Marcus Adams. Hlavní role ve filmu ztvárnili Wesley Snipes, William Hope, Emma Samms, Anthony Warren a Peter Youngblood Hills. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013745", "url": "https://cs.wikipedia.org/wiki?curid=1013745", "title": "Karel Cop", "text": "Karel Cop\n\nKarel Cop (14. září 1930 Praha – 16. listopadu 2002 Praha) byl český filmový scenárista a dramaturg. Působil ve Filmových ateliérech Barrandov, kde v sedmdesátých letech 20. století založil scenáristické oddělení, do něhož přijímal mladé absolventy Filmová a televizní fakulta Akademie múzických umění (FAMU). Pro psaní scénářů našel například dvojici Zdeněk Svěrák a Ladislav Smoljak. Po odchodu do důchodu byl v kinematografii činný i nadále. Spolupracoval s odbornými časopisy a překládal z angličtiny.\n\nVýběr z díla:\n"}
{"id": "1013746", "url": "https://cs.wikipedia.org/wiki?curid=1013746", "title": "Franz Friedrich Palme", "text": "Franz Friedrich Palme\n\nFranz Friedrich Palme (16. listopadu 1858 Kamenický Šenov, Rakouské císařství – 14. února 1929 Kamenický Šenov, Československo) byl rakouský a český sklářský průmyslník německé národnosti, majitel továrny na výrobu křišťálových a bronzových lustrů.\n\nFranz Friedrich Palme se narodil 16. listopadu 1858 v Kamenickém Šenově v rodině sklářského průmyslníka Eliase Palmeho jako jedno z osmi dětí. Od roku 1875 pracoval v otcově firmě a zároveň ze studijních důvodu procestoval téměř všechny státy v Evropě. Do výroby vnášel řadu inovací. V roce 1879 zřídil fotografickou laboratoř, ve které byly vytvářeny vzorové katalogy. Od roku 1890 byl podílníkem firmy a po otcově smrti v roce 1893 přijal s vědomím značné odpovědnosti funkci nového senioršéfa rodinného podniku. V roce 1895 zřídil Palme pobočku v Berlíně s dílnami a výstavními sály. V letech 1877–1920 vznikla s jeho přičiněním nemocniční pokladna pro zaměstnance. Na přelomu století se již původní pracovní prostory a sklady staly nedostatečnými. Tak se stala nutností výstavba nové tovární budovy, která byla uvedena do provozu 1. listopadu 1905. Od roku 1913 byl Palme předsedou Svazu severočeských sklářských průmyslníků (\"Verband der Nordböhmischen Glasindustrie\"). Přihlásil řadu patentů, mj. metodu na výrobu ohýbaných ramen korunových lustrů. Na jedné obchodní cestě Německem, Dánskem a Norskem ho zastihla zpráva o vypuknutí 1. světové války, ihned se vrátil domů a s neúnavným úsilím překonával všechny překážky a obtíže, které se mu v těžkých letech stavěly do cesty. Po válce v roce 1919 ve Smržovce na Jablonecku založil novou sklářskou rafinerii a brusírnu křišťálového skla. Tehdy uzákoněnou osmihodinovou pracovní dobu uvítal. Jak sám píše ve svých vzpomínkách: \"\"Když jsem to jako předseda na jedné schůzi svazu průmyslníků vyhlásil, současně jsem litoval, že toto rozumné rozhodnutí nepadlo aspoň o čtyřicet let dříve\"\". V roce 1920 přičlenil k firmě také knihtiskárnu určenou pro propagační účely. 7. června 1920 zemřela Palmeho manželka Hedwig, roz. Conrath, s jejíž smrtí se těžko vyrovnával. Franz Friedrich Palme zemřel 14. února 1929 v Kamenickém Šenově. Cenné exponáty z jeho rozsáhlé sbírky skla se staly základem sbírek Městského muzea, později potom Sklářského muzea, o jehož vznik se zasloužil jeho synovec a nástupce Harry Palme.\n\n\n\n"}
{"id": "1013749", "url": "https://cs.wikipedia.org/wiki?curid=1013749", "title": "Josef Václav Bečka", "text": "Josef Václav Bečka\n\nJosef Václav Bečka (10. července 1903 Chotěboř – 5. června 1992 Opočno) byl český jazykovědec, specializující se na oblast stylistiky.\n"}
{"id": "1013752", "url": "https://cs.wikipedia.org/wiki?curid=1013752", "title": "Obchodník se smrtí (film, 2006)", "text": "Obchodník se smrtí (film, 2006)\n\nObchodník se smrtí (v italském originále:Il Mercante di pietre) je italsko-britský dramatický film z roku 2006. Režisérem filmu je Renzo Martinelli. Hlavní role ve filmu ztvárnili F. Murray Abraham, Harvey Keitel, Jane March, Jordi Mollá a Lucilla Agosti. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013753", "url": "https://cs.wikipedia.org/wiki?curid=1013753", "title": "Hopman Cup 2001", "text": "Hopman Cup 2001\n\nHopman Cup 2001 byl 13. ročníkem Hopman Cupu, turnaje smíšených družstev v tenisu. Účastnilo se ho 9 týmů. Vítězem se stalo Švýcarsko, které ve finále zdolalo Spojené státy 2:1 na zápasy. Rozhodnuto již bylo po dvouhrách, v nichž zvítězili Martina Hingisová i Roger Federer.\n\nTurnaj se konal od 30. prosince 2000 do 6. ledna 2001 v australském Perthu. Obhájcem z roku 2000 bylo družstvo Jihoafrické republiky.\n\n – Martina Hingisová / Roger Federer (vítězové) \n"}
{"id": "1013755", "url": "https://cs.wikipedia.org/wiki?curid=1013755", "title": "Oko (film)", "text": "Oko (film)\n\nOko (v americkém originále:The Eye) je americký hororový film z roku 2008. Režiséry filmu jsou David Moreau a Xavier Palud. Hlavní role ve filmu ztvárnili Jessica Alba, Parker Posey, Rachel Ticotin, Alessandro Nivola a Tamlyn Tomita. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013758", "url": "https://cs.wikipedia.org/wiki?curid=1013758", "title": "Marie Těšitelová", "text": "Marie Těšitelová\n\nPhDr. Marie Těšitelová, DrSc. (3. dubna 1921 Poličany – 30. října 2011) byla česká jazykovědkyně, specializující se na oblast kvantitativní lingvistiky. Byla nazývána „první dámou české lingvistiky“.\n\nV roce 1940 maturovala na kutnohorském gymnáziu. Na Filozofickou fakultu přišla v roce 1945 po učitelské praxi na kutnohorských školách. Jejím oborem byla čeština a dějepis. Byla ovlivněna svým učitelem Vladimírem Šmilauerem, díky kterému vyšel v časopise Naše řeč její první článek. Článek se věnoval kvantitativní lingvistice a nesl název \"O frekvenci slov a tvarů v Čapkově románu Život a dílo skladatele Foltýna\". Ve Výzkumném ústavu pedagogickém pomáhala se zpracováním frekvenčního slovníku češtiny. Slovník Frekvence slov, slovních druhů a tvarů v českém jazyce nakonec vyšel až v roce 1961.\n\nOd roku 1956 byla výkonnou redaktorkou časopisu \"Slovo a slovesnost\", kde setrvala do roku 1990. Spolu s pracovníky ÚJČ Antonínem Tejnorem, Františkem Danešem, Vlastou Strakovou a Josefem Filipcem se podílela na \"Slovníku slovanské lingvistické terminologie\". Na základě práce kolektivu pracovníků Oddělení matematické a aplikované lingvistiky v ÚJČ vznikl pod jejím vedením Korpus věcného stylu (v roce 2007 zveřejněn v elektronické a označkované podobě jako \"Český akademický korpus\" v ÚFAL MFF UK) původně zpracovaný pomocí děrných štítků a obsahující 540 000 slov. Významný z hlediska teorie komunikace byl její překlad sborníku \"Teorie informace a jazykověda\". Z hlediska kvantitativní lingvistiky v rámci ÚJČ spolupracovala na problematice sporného autorství Rukopisů královédvorského a zelenohorského.\n\nZároveň v roce 1956 začala pracovat v Ústavu pro jazyk český, kde pomáhala s přípravou 2. svazku Slovníku spisovného jazyka českého. Poté se v roce 1965 stala vedoucí Oddělení matematické a aplikované lingvistiky ÚJČ ČSAV. V této funkci setrvala do zániku tohoto oddělení, který nastal v polovině osmdesátých let. V roce 1990 odešla do důchodu. \n\n\n"}
{"id": "1013759", "url": "https://cs.wikipedia.org/wiki?curid=1013759", "title": "Valaliky", "text": "Valaliky\n\nValaliky jsou obec na Slovensku s 4246 obyvateli (k 31. prosinci 2013). Jedná se o druhou největší obec v okrese Košice-okolí. Obec v této velikosti vznikla v roce 1960 administrativním spojením částí Buzice, Bernátovce, Všechsvätých a Košťany. Původní část obce Košťany dala po roce 2000 vzniknout partnerství stejnojmenných obcí v Čechách i na Slovensku.\n\n"}
{"id": "1013760", "url": "https://cs.wikipedia.org/wiki?curid=1013760", "title": "Ladzany", "text": "Ladzany\n\nLadzany jsou obec na Slovensku v okrese Krupina. Žije zde  obyvatel.\n\nNejvýznamnější památkou je původně románský evangelický kostel z první poloviny 13. století postavený na místě staršího hradiště. Na podzim roku 2006 byla v obci díky dotaci ze Strukturálních fondů Evropské unie vystavěna nová obecní cesta. V listopadu 2006 byla v obci postavena nová kamenodřevěná autobusová zastávka.\n\nV místní evangelické lidové škole působil v roce 1838 Andrej Braxatoris-Sládkovič jako pomocný učitel. Na místě původní budovy postavili v roce 1934 novou školu, dnes je v těchto prostorách mateřská škola.\n\n"}
{"id": "1013761", "url": "https://cs.wikipedia.org/wiki?curid=1013761", "title": "Procol Harum Live in Concert with the Edmonton Symphony Orchestra", "text": "Procol Harum Live in Concert with the Edmonton Symphony Orchestra\n\nProcol Harum Live in Concert with the Edmonton Symphony Orchestra je první koncertní album britské rockové skupiny Procol Harum. Záznam pochází z koncertu ze dne 18. listopad 1971 v koncertním sále Northern Alberta Jubilee Auditorium v kanadském Edmontonu, kde skupina vystupovala společně s orchestrem Edmonton Symphony Orchestra. Album pak vyšlo v dubnu následujícího roku prostřednictvím hudebních vydavatelství Chrysalis Records (Spojené království) a A&M Records (Spojené státy). V hitparádě Billboard 200 se album umístilo na páté příčce a bylo oceněno zlatou deskou od RIAA.\n\nAutorem všech textů je Keith Reid; hudbu složil Gary Brooker, mimo skladby „In Held 'Twas in I“, u které je jako apoluautor uveden Matthew Fisher.\n\n\n"}
{"id": "1013763", "url": "https://cs.wikipedia.org/wiki?curid=1013763", "title": "Operace Banzaj", "text": "Operace Banzaj\n\nOperace Banzaj (ve francouzském originále:Banzaï) je francouzský dobrodružný film z roku 1983. Režisérem filmu je Claude Zidi. Hlavní role ve filmu ztvárnili Coluche, Valérie Mairesse, Didier Kaminka, Marthe Villalonga a Eva Darlan. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013766", "url": "https://cs.wikipedia.org/wiki?curid=1013766", "title": "BMW K 1200 RS", "text": "BMW K 1200 RS\n\nBMW K 1200 RS je sportovně cestovní motocykl, vyvinutý firmou BMW, vyráběný v letech 1996-2004. Jeho předchůdcem byl model BMW K 1100 RS, nástupcem se staly modely BMW K 1200 GT a BMW K 1200 S. Motor je řadový čtyřválec chlazený kapalinou, převodovka na rozdíl od předchůdce je šestistupňová. Faceliftovaný model se vyráběl v letech 2001-2004.\n\n\n\n"}
{"id": "1013768", "url": "https://cs.wikipedia.org/wiki?curid=1013768", "title": "Hontianske Nemce", "text": "Hontianske Nemce\n\nHontianske Nemce jsou obec na Slovensku v okrese Krupina. Žije zde  obyvatel.\n\nObec Hontianske Nemce se rozprostírá v údolí řeky Štiavnica, v jižní části středního Slovenska, 10 km jihozápadně od Krupiny. Leží na křižovatce cest od měst Levice, Šahy, Zvolen a Banská Štiavnica. Obec tvoří sídelní útvary: \"Hontianske Nemce\", \"Majer\", \"Rakovec\" a \"Sitnianska Lehôtka\".\n\nObec je převážně zemědělská s rozvinutým vinohradnictvím. Zachovalo se zde množství původních zvyků a tradic, které jsou součástí kulturního a společenského života obce až dodnes.\n\nPrvní písemná zmínka o obci pochází z roku 1246. Její plné znění je obsaženo v listině z roku 1293. V letech 1235 - 1270 během tatarských vpádů byla vesnice zpustošena. Díky neúrodě v letech 1241 - 1242 ve vesnici propukl hlad a vypukla také epidemie. Několik let po vpádech Tatarů se obec začala rozrůstat. Patřila do královského majetku a byla tu celnice na vybírání mýtného.\n\nDo života obce také negativně zasáhly turecké vpády v 16. století.\n\nZ novodobých dějin za zmínku stojí období světových válek, v nichž bojovalo mnoho místních mužů.\n\nKostelík na vinici - kulturní památka - je zasvěcený sv. Urbanovi a sv. Donátovi. Je to gotická stavba z poloviny 15. století. Hlavní oltář je renesančně-barokní z let 1660 - 1680. Dvakrát ročně se zde konají poutě - uctívání patronů vinic - 25. květen na sv. Urbana a koncem srpna na sv. Donáta.\n\nDominantou obce je farní kostel sv. Martina, postavený začátkem druhé poloviny 13. století. Původně románská trojlodní bazilika byla několikrát přestavěna. Nabyla prvky gotiky, chór byl postaven v renesančním slohu. Sakristie je barokní a původně románská věž byla zbarokizována.\n\nDalší kulturní památka je rokokový mariánský sloup z druhé poloviny 18. století. V roce 1995 byl během škapulířské pouti slavnostně vysvěcen. Nachází se zde i několik kamenných soch.\n\nHontianske Nemce jsou obec s bohatou vinohradnickou historií. Už v první listině z roku 1135 se píše o 10 zakoupených vinicích a první formálnější zmínka, zároveň s jejich lokalizací pochází z roku 1291. Důkazem je i kostelík na vinici ze 14. století.\n\nVinné sklípky jsou vytesány do andesitického tufu, často překryté stavbou. Tyto stavby sloužily hlavně ke zpracování hroznů nebo také jako seníky. Sklepy byly často využívány jako úkryty, např. v období tureckých válek a II. světové války. Do 19. století byly vinice soustředěny v oblasti jihozápadních svahů vrchu Kukačky. V současnosti jsou využívány zejména plochy dvou vinařských osad - Pod vrškem (cca 68 sklepů) a Husiná (cca 53 sklepů).\n\n\n\n"}
{"id": "1013769", "url": "https://cs.wikipedia.org/wiki?curid=1013769", "title": "Dálnice v Srbsku", "text": "Dálnice v Srbsku\n\nDálnice (srbsky \"aутопут\"/\"autoput\") představují v Srbsku páteřní typ pozemní komunikace. Slouží pro vnitrostátní i mezinárodní dálkovou dopravu. Vyznačuje se vyššími technickými a bezpečnostními standardy umožňující vyšší rychlost a plynulejší jízdu, než je tomu v případě silnic I. třídy, nebo tzv. \"magistrálních cest\" (srbsky \"магистрални путеви\"/\"magistralni putevi\").\n\nVšechny dálnice tvoří v Srbsku jednotnou síť. Ta přesahovala v druhém desetiletí 21. století celkovou délku 660 km. Dalších okolo dvou set padesáti kilometrů, převážně v centrální části země, bylo ve výstavbě. Celkem má plánovaná srbská dálniční síť sestávat z dálnic o celkové délce asi 1100 km.\n\nPro snazší orientaci jsou v rámci sítě jednotlivé dálnice označovány. V Srbsku jsou dálnice označovány písmenem A (od slova aутопут / autoput; srbsky dálnice) a číslem, např. A 1, A 2 atd.\n\nSoučasné označení dálnic bylo zavedeno v roce 2013 reformou číslování srbské dálniční a silniční sítě. Předtím byly srbské dálnice označovány číslem evropské silnice, která po nich byla vedena nebo jejich koncovými místy, např. E 75, resp. \"Autoput Horgoš – Beograd\".\n\nDálnice A 1 představuje hlavní dálnici v zemi. Jakožto hlavní spojnice ze severu na jih představuje hlavní spojení mezi západní a střední Evropou na jedné straně a jihovýchodní Evropou a Blízkým východem na straně druhé. Dálnice je součástí Panevropského dopravního koridoru X. Rovněž je známa jako evropská silnice E 75.\n\nTrasu dálnice lze rozdělit na tři úseky, a to:\n\nDálnice začíná na hraničním přechodu s Maďarskem u obce Horgoš, kde navazuje na maďarskou dálnici M5. Vede západní Vojvodinou na jih k Bělehradu. Přitom prochází poblíž měst Subotica a Novi Sad. Tento úsek dálnice byl vybudován ve dvou etapách. V 80. letech 20. století byl vybudován v polovičním profilu v úseku Bělehrad – Bačka Topola. Dostavěna byla mezi lety 2001 až 2011, a to v letech 2001 až 2003 v úseku Bělehrad – Novi Sad a v letech 2009 až 2011 v úseku Novi Sad – Horgoš. Významným inženýrským počinem na této dálnici je vysoký a dlouhý most přes Dunaj u obce Beška.\n\nBělehrad dálnice obchází, a to tak že tvoří jeho jižní obchvat. Tvoří tedy dálniční alternativu k dálnici A 3, která prochází jižně od středu Bělehradu. Tyto dvě dálnice se spolu kříží u obce Dobanovci a na mimoúrovňové křižovatce Bubanj Potok. U obce Surčin se bude dálnice A 1 výhledově křížit s dálnicí A 2 vedoucí jihozápadním směrem k hranicím s Černou Horou. Od mimoúrovňové křižovatky Bubanj Potok dálnice pokračuje jihovýchodním směrem. Tento úsek tvořící obchvat Bělehradu patří mezi technologicky náročnější. Nachází se na něm pět viaduktů a čtyři tunely a budován je od roku 2005, přičemž v roce 2015 byl v polovičním profilu hotov. Na mimoúrovňové křižovatce Bubanj Potok se k srbské dálniční síti v budoucnu napojí i dálnice vedoucí do měst Pančevo a Vršac a dále do Rumunska.\n\nOd mimoúrovňové křižovatky Bubanj Potok pokračuje dálnice jihovýchodním směrem k obcím Vrbovac a Mihajlovac. Odtud pak vede dále k jihu kolem obce Batočina, kde se na dálnici napojuje rychlostní silnice směrem do Kragujevace, města Jagodina a obce Pojate, kde bude výhledově mimoúrovňová křižovatka s dálnicí A 5, až k městu Niš. Severně od města Niš se na mimoúrovňové křižovatce Niš-Trupale od dálnice A 1 odděluje dálnice A 4 směrem na východ, která zajišťuje spojení Srbska s Bulharskem.\n\nMěsto Niš dálnice obchází západním směrem a pokračuje až k Leskovaci, který obchází po východě. Jižně od města Leskovac, přesněji u obce Grdelica, byla dálnice v roce 2015 provizorně ukončena. Úsek mezi obcemi Grdelica a Levosoje není dosud vybudován. Tento úsek je veden Grdelickou soutěskou a při stavbě dálnice ještě v době jugoslávské federace byla kvůli náročnému terénu místo plnohodnotné dálnice postavena pouze moderní dvouproudá silnice. Od obce Levosoje dálnice opět pokračuje v plném profilu až k hranicím se Severní Makedonií, kde na hraničním přechodu u města Preševa končí. V Severní Makedonii na ni navazuje dálnice A 1.\n\nÚsek mezi Bělehradem a hraničním přechodem Preševo patří mezi nejstarší dálnice v Srbsku. Byl budován již v dobách jugoslávské federace jako součást Dálnice bratrství a jednoty (srbsky: Autoput Bratstvo i Jedinstvo). Právě v dobách její výstavby bylo rozhodnuto vybudovat kvůli náročnému terénu mezi obcí Grdelica a městem Titov Veles (dnes Veles) v Makedonii místo plnohodnotné dálnice pouze moderní silnici. Tato silnice se však ukázala být brzy vzhledem k hustotě dopravy nevyhovující. Proto probíhá výstavba plnohodnotné dálnice, která starší a již nevyhovující silnici nahradí. Nejdříve byl na srbské straně zprovozněn úsek od makedonské hranice po obec Levosoje. K němu v listopadu 2013 přibyl úsek o délce necelých 8 km mezi obcemi Donji Neradovac a Srpska Kuća.\n\nDálnice A 2 představuje pro Srbsko hlavní spojnici s Jaderským mořem. Kromě toho představuje druhý, západní dálniční tah ve směru sever – jih, a spolu s dálnicí A 5 tak tvoří alternativu k dálnici A 1 v jejím centrálním úseku. Po dálnici také bude vedena evropská silnice E 763. Dálnice nahradí frekventovanou Ibarskou magistrálu, která slouží především jako hlavní tepna západu země, a také jako spojnice Bělehradu s Černou Horou.\n\nDálnice bude začínat u obce Surčin na okraji Bělehradu na mimoúrovňové křižovatce s dálnicí A 1. Odtud povede jihozápadním směrem okolo města Obrenovac, obce Ub, města Lajkovac až k obci Preljina, kde se na ni bude napojovat dálnice A 5. Od Preljiny bude dálnice pokračovat západním směrem okolo města Čačak, jemuž vytvoří severní dálniční obchvat, až k městu Požega, kde má být dálnice podle současných plánů ukončena. Výhledově by však dálnice měla pokračovat dále jihozápadním směrem až k hranici s Černou Horou.\n\nV polovině roku 2014 byla většina dálnice, konkrétně v úseku Ub – Preljina, ve výstavbě. Jednotlivé části jsou v různé fázi dokončenosti, přičemž jejich otevření se předpokládalo v letech 2014 a 2015. Ještě v létě 2014 by měla začít stavba dalšího úseku dálnice, a to Preljina – Požega. Úsek Ub-Lajkovac byl dokončen roku 2014 a úsek Ljig-Preljina dne 7. listopadu 2016 za přítomnosti premiéra Vučiće. Dálnice má mít inženýrsky nejnáročnější úsek ve své jižní části, k hranici s Černou Horou u vesnice Boljare.\n\nDne 18. srpna 2019 byl otevřen úsek v délce 62,7 km z města Obrenovac až po sídlo Preljina u města Čačak. Dálnice byla pojmenována po Miloši Obrenovićovi, vůdci druhého srbského povstání jako \"Ауто-пут Милош Велики\"/\"Auto-put Miloš Veliki\". Slavnostního otevření dálnice se účastnili prezident Aleksandar Vučić a Milorad Dodik ze sousední Republiky srbské v Bosně a Hercegovině.\n\nDálnice A 3 je hlavní dálniční tah, který vede z Bělehradu na západ a jako takový představuje spojení země i se západní Evropou. Spolu s dálnicí A 1 slouží jako hlavní dálniční tah mezi západní Evropou a jihovýchodní Evropou a Blízkým východem. Po vybudování uvažované dálnice z Bělehradu přes Vršac k rumunské hranici bude sloužit i jako významná spojnice ve směru západ – východ. Dálnice je součástí Panevropského dopravního koridoru X a je po ní vedena evropská silnice E 70.\n\nDálnice začíná na hranicích s Chorvatskem u obce Batrovci, kde navazuje na chorvatskou dálnici A 3. Odtud vede východním směrem kolem města Sremska Mitrovica až do Bělehradu. Před Bělehradem, u obce Dobanovci se mimoúrovňově kříží s dálnicí A 1. Dálnice dále pokračuje přes Bělehrad, jímž prochází západo-východním směrem. Pro Bělehrad tak dálnice představuje významný, ale také velmi vytížený dálniční průtah. Částečně bělehradskému úseku dálnice ulevila dálnice A 1, která tvoří jižní obchvat města, a která tak převzala dálkovou dopravu, která srbskou metropolí jen projíždí. Dálnice končí na mimoúrovňové křižovatce Bubanj Potok, která se nachází jihozápadně od Bělehradu, kde se napojuje na dálnici A1.\n\nV roce 2014 byla dálnice v celé své délce kompletní a slouží provozu. Jde tak o první v celé své délce dokončenou srbskou dálnici. Současně se jedná o jednu z nejstarších. Sama představuje jeden z úseků někdejší Dálnice bratrství a jednoty, která byla budována již v dobách jugoslávské federace.\n\nV době jugoslávské války byla dálnice v místě dnešní hranice mezi Chorvatskem a Srbskem, tedy mezi chorvatskou obcí Lipovac a srbskou obcí Batrovci, uzavřena, stejně jako mnohé jiné hraniční přechody mezi bývalými jugoslávskými republikami.\n\nDálnice A 4 představuje hlavní spojení Srbska s Bulharskem, především s jeho od hranic se Sofií. Dálnice tak bude využívána především mezinárodní silniční dopravou mezi západní Evropou na jedné straně a Bulharskem a Tureckem na straně druhé. Dálnice je součástí Panevropského dopravního koridoru X a je po ní vedena evropská silnice E 80.\n\nZačátek dálnice je na mimoúrovňové křižovatce Niš-Trupale, kde se odděluje od dálnice A 1. Poté pokračuje kolem města Niš, jemuž tvoří severní obchvat a kolem obce Prosek. Trasa dálnice dále vede kolem měst Bela Palanka, Pirot a Pazar až k hranici s Bulharskem u obce Gradina. V Bulharsku na ni naváže dálnice A 7.\n\nV polovině roku 2014 byly v provozu dva koncové úseky dálnice o celkové délce 19 km. Prvním je asi 17 km dlouhý úsek od dálnice A 1 po obec Prosek, který vytváří plnohodnotný severní dálniční obchvat města Niš. Druhým je krátký úsek o délce asi 2 km od obce Gradina po bulharskou hranici, jehož součástí je nový hraniční přechod. Zbývající mezilehlý úsek Prosek – Gradina o délce 86.8 km je od roku 2009 ve výstavbě. Zprovozněn byl na přelomu let 2016 a 2017.\n\nDálnice A 5 představuje západo-východní spojení jižního Srbska údolím řeky Západní Moravy. Podle současných návrhů má představovat dálniční propojení dálnic A 1 a A 2. Taktéž bude sloužit jako spojnice Dalmácie, Černé Hory a jižní části Bosny a Hercegoviny s Bulharskem a Rumunskem. Bude po ní vedena evropská silnice E 761.\n\nTrasa dálnice vede od mimoúrovňové křižovatky Preljina poblíž města Čačak, kde se odděluje od dálnice A 2 a pokračuje na východ údolím podél řeky Západní Morava okolo obce Mrčajevci, města Kraljevo, obce Trstenik až k městu Kruševac. U něj se stáčí na sever a u obce Pojate se napojuje na dálnici A 1.\n\nV současnosti je dálnice A 5 pouze ve stádiu přípravných prací. Na rozdíl od jiných zamýšlených dálnic je však dálnice A 5 zanesena v závazných dokumentech a je určeno jak její označení, tak i její trasa.\n\nKromě výše uvedených dálnic existují úvahy o výstavbě dalších dálničních tahů. Ty však nejsou dosud zaneseny v žádném závazném dokumentu, tudíž je zatím nelze považovat za plnohodnotnou součást plánované srbské dálniční sítě. S tím souvisí i skutečnost, že tyto dálnice nedostaly ani žádné oficiální označení.\n\nPrvní je zamýšlená dálnice z Bělehradu přes město Vršac až k rumunské hranici u obce Vatin. Představovala by tak hlavní dálniční spojení do Rumunska a též přímé propojení srbské a rumunské dálniční sítě. Podle současných úvah má dálnice začínat na mimoúrovňové křižovatce Bubanj Potok nacházející se jihovýchodně od Bělehradu odkud by vedla severovýchodním směrem k městu Pančevo. Od něj by vedla východním směrem kolem města Vršac až k rumunské hranici, kde by u obce Vatin končila. V Rumunsku by na ni navázala rovněž zatím jen uvažovaná dálnice A 9. Dálnice by víceméně kopírovala trasu současné srbské silnice č. 10 (proto je někdy neoficiálně označována jako dálnice A 10). Po jejím zprovoznění by po ní byla vedena evropská silnice E 70. O této dálnici se uvažuje zejména v souvislosti s výstavbou dálničního obchvatu Bělehradu. Představovala by totiž jeho východní část.\n\nDále je uvažována dálnice vedoucí od města Novi Sad směrem na jih k městu Šabac. Představovala by tak kratší spojení města Novi Sad s dálnicí A 3 a výhledově by dálnice mohla být od města Šabac prodloužena až k hranici s Bosnou a Hercegovinou. Podle uvažovaného trasování by dálnice měla začínat mimoúrovňovou křižovatkou s dálnicí A 1 u obce Kać. Poté by měla pokračovat kolem města Novi Sad, u obce Ruma by měla křížit dálnici A 3 a končit by měla u města Šabac. Dálnice by měla kopírovat srbskou silnici č. 21 (proto je někdy neoficiálně označována jako dálnice A 21). Pohoří Fruška Gora by dálnice překonávala prostřednictvím dlouhého tunelu pod pohořím v severojižním směru. V Novém Sadu by se napojila u na silniční síť u tunelu Mišeluk.\n\nPrvní úvahy o vybudování kapacitních dálkových silničních tahů byly předloženy již po druhé světové válce. V té době byla totiž silniční síť nejen v Srbsku, ale v celé Jugoslávii ve špatném stavu a neodpovídala potřebám tehdejší dopravy. Proto byla již v 50. letech 20 století. vybudována kapacitní dálková silnice vedoucí od hranic s Rakouskem až po hranice s Řeckem a spojující města Lublaň, Záhřeb, Bělehrad, Niš a Skopje. Tato komunikace byla nazývána Dálnice bratrství a jednoty srbsky: Autoput Bratstvo i Jedinstvo). Vznikla nejprve jako dvouproudá moderní silnice, a později, s nárůstem tranzitní dopravy, byla rozšířena v parametrech moderní dálnice.\n\nTato modernizace se však týkala jen vybraných úseků; netýkala se, mimo jiné, úseku mezi obcemi Grdelica a Titov Veles (dnes Veles). V 80. letech 20. století byly takto na území dnešního Srbska upraveny úseky Bělehrad – Sremska Mitrovica a Bělehrad – Niš.\n\nV 80. letech 20. století probíhala na území dnešního Srbska ještě výstavba další dálnice, a to dálnice z Bělehradu na sever k maďarské hranici. Do zániku jugoslávské federace byla ale zprovozněna pouze v polovičním profilu, a to v 80. letech 20. století v úseku Bělehrad – Novi Sad – Bačka Topola a na začátku 90. let 20. století v úseku Bačka Topola – Horgoš. Až k maďarské hranici však do rozpadu jugoslávské federace nebyla ani v polovičním profilu dokončena.\n\nV 80. letech 20. století také vznikaly první plány na vybudování dálničního obchvatu Bělehradu. Dálniční průtah Bělehradem, který byl v té době již v provozu, byl shledán vzhledem k rostoucí hustotě dopravy za nevyhovující.\n\nV 90. letech 20. století, po skončení jugoslávské války bylo do srbské dálniční sítě investováno jen velmi málo. K tomu přistoupil i pokles mezinárodní silniční dopravy přes území dnešního Srbska, což bylo důsledkem jednak uvalením obchodního embarga vůči Makedonii Řeckem, jednak válkou v Kosovu.\n\nZměna nastala až po roce 2000. Za vlády premiéra Zorana Đinđiće byly obnoveny práce na výstavbě srbské dálniční sítě. Atentát a následná smrt premiéra Zorana Đinđiće v roce 2003 však na krátkou dobu výstavbu opět pozastavily. Za to dobu byl vybudován a zprovozněn jen chybějící druhý profil dálničního úseku Bělehrad – Novi Sad.\n\nOd druhé poloviny prvního desetiletí 21. století se však výstavba dálniční sítě stala jednou z priorit srbských vlád. Z počátku se navázalo na záměry z přelomu 80. a 90. let 20. století. Tak byla v roce 2005 započata stavba jižního dálničního obchvatu Bělehradu. V letech 2009 až 2011 byl dokončen a zprovozněn chybějící druhý profil dálničního úseku Novi Sad – Horgoš, jakož i chybějící dálniční úsek od obce Horgoš k hraničnímu přechodu s Maďarskem.\n\nV téže době byla zahájena dostavba chybějícího jižního úseku dnešní dálnice A 1. Tak byl vybudován úsek dálnice okolo města Leskovac a úseky Preševo – Levosoje, na jehož dostavbě se finančně podílela i řecká vláda v rámci programu Hellenic plan, a Donji Neradovac – Srpska Kuca.\n\nV roce 2009 byla zahájena výstavba chybějící části dálnice A 4 a od roku 2010 byla zahajována výstavba většiny úseků dálnice A 2.\n\nJedinou dálnicí, která v současnosti není ani zprovozněna ani rozestavěna (nepočítaje v to zamýšlené úseky, které nejsou pevně zakotveny v žádném závazném dokumentu), je dálnice A 5.\n\nSrbské dálnice odpovídají evropským standardům, a to nejen co do technických parametrů, ale i co do bezpečnosti. Místní dálnice se sestává ze dvou vozovek pro každý jízdní pruh, které jsou vzájemně odděleny středovým pásem. Středový pás zpravidla představuje pás zeleně se svodidly nebo betonové bloky. Každá vozovka sestává nejméně ze dvou jízdních pruhů, přičemž každý jízdní pruh má šířku 3,75 m (v blízkosti velkých měst pak 3,50 m). Každá vozovka má na svém kraji protilehlém od středového pásu bezpečnostní odstavný pruh. Při prudších stoupáních je dálnice vybavena stoupacím pruhem pro pomalejší vozidla.\n\nS ostatními komunikacemi se dálnice kříží mimoúrovňově (pomocí nadjezdů nebo podjezdů). Nájezdy na dálnici a sjezdy z ní jsou řešeny pro každý jízdní směr zvlášť, a to pomocí odbočovacích a připojovacích pruhů. Ty musí mít předepsanou délku, a to ať se jedná o mimoúrovňovou křižovatku nebo o odpočívadlo.\n\nVšechny mimoúrovňově křižovatky jsou osvětleny, mimo jiné i proto, že se na nájezdech a výjezdech nacházejí mýtnice. Kromě toho jsou osvětleny i dálniční úseky nacházející se ve větších městech (např. Bělehrad) nebo v jejich blízkosti.\n\nKaždá srbská dálnice je na svém vjezdu označena dopravní značkou „Dálnice“. Jedná se o standardní symbol dálnice v bílém provedení na zeleném podkladu. Obdobně pak je označen konec dálnice na každém sjezdu, a to značkou „Konec dálnice“, která je stejná jako předchozí s rozdílem, že symbol dálnice je přeškrtnut.\n\nDále je každá srbská dálnice vybavena dopravními značkami a informačními tabulemi. Z nich nejdůležitější jsou směrové tabule obsahující informace o blížícím se dálničním sjezdu nebo dálničním křížení s uvedením, kam který jízdní pruh vede. Dále jsou to tabule s uvedenými obcemi a městy a vzdálenosti v kilometrech. Konečně jsou to i různé tabule informující se o blížícím se odpočívadle. Informační tabule mají jednotné provedení; nápisy (v latince a cyrilici) a symboly v bílém provedení na zeleném podkladu.\n\nV Srbsku je nejvyšší povolená rychlost na dálnicích 130 km/h. Z toho ale platí výjimky; na úseku dálnice A 3 procházejícím středem Bělehradu je nejvyšší povolená rychlost 80 km/h.\n\nUžití srbských dálnic je zpoplatněno, a to formou mýtného. Zpoplatněny jsou všechny dálniční úseky s výjimkou dálničního průtahu Bělehradem (úsek dálnice A 3) a dálničního obchvatu Bělehradu (úsek dálnice A 1).\n\nMýtné (srbsky: путарина / putarina) vybírá správce dálnice (společnost Putevi Srbije) na mýtnicích (srbsky: наплатна станица / naplatna stanica). Uhradit mýtné je možné některým z následujících způsobů:\nKromě těchto způsobů existují ještě další, jako kupř. pomocí speciálních kupónů prodávaných společností Putevi Srbije.\n\nPlatba mýtného v hotovosti na mýtnicích probíhá tak, že při nájezdu na dálnici řidič na mýtnici obdrží doklad. Ten pak musí předložit na mýtnici při opuštění dálnice, kdy mu bude obratem vyměřena výše mýtného k uhrazení. Mýtné lze platit buď v srbských dinárech nebo v eurech. Při platbě v eurech jsou přijímány pouze bankovky, na které se vrací odpovídající částka v srbských dinárech. Je proto lepší připravit si bankovky menších nominálů.\n\nElektronická platba mýtného pomocí systému ETC (Electronic Toll Collection) probíhá tak, že řidič má na přední straně čelního zpětného zrcátka umístěno čtecí zařízení, které bezkontaktně komunikuje s mýtnicemi. Na toto zařízení je zaznamenávána délka užití zpoplatněného úseku a při jeho opuštění se výše mýtného automaticky strhne z přednabitého kreditu. Systém ETC tak umožňuje rychlejší projetí mýtnic. Pro jeho použití je však nutné předem zakoupit čtecí zařízení (prodává společnost Putevi Srbije) a nechat na něj registrovat vozidlo, v němž bude toto zařízení použito, a přednabít jej kreditem alespoň ve výši 800 RSD. Čtecí zařízení může být nabíjeno kreditem opakovaně (kupř. platební kartou); minimální částka na jedno nabití činí 1 500 RSD. Používání čtecího zařízení je bonifikováno bonusem ve formě slevy. Její výše se odvíjí od výše kreditu:\n\nVýše mýtného se odvíjí od projeté délky zpoplatněného dálničního úseku a od typu použitého vozidla. Pro určení mýtného jsou vozidla rozděleny do čtyř kategorií:\n\nV roce 2014 činilo mýtné pro vozidla kategorie 1:\nPrůjezd Srbskem po dálnici A 1 od maďarské po severomakedonskou hranici vozidlem kategorie 1 tak vyjde v součtu na 1 490 RSD, resp. 14,00 EUR.\n\nVýši mýtného lze zjistit i dopředu, a to buď na nájezdové mýtnici, kde je uvedena výše mýtného pro každý následující sjezd z dálnice ve zpoplatněném úseku, nebo na webových stránkách společnosti Putevi Srbije, na nichž je obsažena i kalkulačka. Na těchže stránkách je obsažena i mapa všech mýtnic.\n\nSprávou dálnic se rozumí zejména jejich udržování (oprava povrchu, aktualizace směrových tabulí, udržování zeleně apod.), hlídání a rozvoj (výstavba nových odpočívadel apod.). V Srbsku vykonává správu dálnic společnost Putevi Srbije. Jde o veřejný podnik, který podléhá srbské vládě.\n\nVedle toho se lze setkat se společností Koridori Srbije. Tato společnost byla založena srbskou vládou roku 2009. Jejím úkolem je příprava a provedení výstavby dálnic A 2, A 5 a dálnice Novi Sad – Šabac.\n"}
{"id": "1013771", "url": "https://cs.wikipedia.org/wiki?curid=1013771", "title": "Operace: Zlomený šíp", "text": "Operace: Zlomený šíp\n\nOperace: Zlomený šíp (v americkém originále:Broken Arrow) je americký akční film z roku 1996. Režisérem filmu je John Woo. Hlavní role ve filmu ztvárnili John Travolta, Christian Slater, Samantha Mathis, Delroy Lindo a Frank Whaley. \n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1013775", "url": "https://cs.wikipedia.org/wiki?curid=1013775", "title": "Atletika na Letních olympijských hrách 1988 – skok vysoký muži", "text": "Atletika na Letních olympijských hrách 1988 – skok vysoký muži\n\nSkok vysoký mužů na Letních olympijských hrách 1988 se uskutečnil ve dnech 24. a 25. září na Olympijském stadionu v Soulu. Celkem do kvalifikace nastoupilo 27 výškařů, z nichž 16 nejlepších postoupilo do finále. Zlatou medaili získal sovětský výškař Gennadij Avdějenko výkonem 238 cm, což byl nový olympijský rekord. Stříbro získal Američan Hollis Conway a bronz společně sovětský výškař Rudolf Povarnicyn a Patrik Sjöberg ze Švédska.\n\n"}
{"id": "1013776", "url": "https://cs.wikipedia.org/wiki?curid=1013776", "title": "Panic je nanic", "text": "Panic je nanic\n\nPanic je nanic je česká filmová komedie z roku 2005. Režisérem filmu je Ivo Macharáček. Hlavní role ve filmu ztvárnili David Vobořil, Michal Hruška, Tomáš Žatečka, Šárka Vaňková a Ida Sovová. \n\n\nFilm získal mezi diváky na největších filmových databázích spíše velmi špatné hodnocení.\n\n\n"}
{"id": "1013779", "url": "https://cs.wikipedia.org/wiki?curid=1013779", "title": "Kostel Narození svatého Jana Křtitele (Valeč)", "text": "Kostel Narození svatého Jana Křtitele (Valeč)\n\nKostel Narození svatého Jana Křtitele je římskokatolický kostel v obci Valeč, který byl zapsán mezi kulturní památky roku 1964.\n\nKostel byl založen ve 13. století, vystavěn v gotickém slohu. Nejstarší částí kostela je loď s postranní oratoří. V 16. století byl kostel vyzdoben freskami. V roce 1614 byla loď kostela zaklenuta a mezi lety 1694–1696 byl kostel přestavěn do barokního slohu, stavitelem Franceskem Barellim. Roku 1700 byl nově zbudován presbytář a dále roku 1708 byla přistavěna hranolová věž se šindelovou střechou. Na věži jsou tři zvony. Vnější stěny kostela jsou členěny pilastry. Kostel je jednolodní s pravoúhlým presbytářem. V presbytáři se nachází čtyřdílná kupolovitá klenba. Před presbytářem je půlkruhový triumfální oblouk. Na jižní straně lodi je napojena sakristie, která má v patře oratoř. Na stěnách lodi jsou malby pocházející ze 17. století. Empora je podezděná s dřevěným zábradlím. Hlavní oltář pochází z 18. století. Kazatelna je s oválnými výplněmi a zdobena obrazy. Roku 1933 byla provedena renovace, při které byly nalezeny fresky z roku 1520.\nKostel ve Valči je jedním z mála církevních objektů, které byly za dob komunismu nějakým způsobem opravovány. Kostel Narození sv. Jana Křtitele byl z venkovní části opraven během komunistické éry. Roku 1961 byl kostel po zásahu bleskem značně poškozen a bylo zažádáno o finance na opravu šindelové střechy kopule, konstruktivních částí budovy. O opravu tehdy jménem farníků žádal farní úřad v Lubenci. Dále byla téhož roku zadána oprava varhan. Rokem 1967 byla zahájena oprava fasády. 1972 pokračovala oprava venkovní omítky. Národním výborem byly zadány další pokyny pro následující opravy. Roku 1985 byl předložen návrh na opravu průčelí kostela a do kostela byla navrácena část interiéru, který musel být kvůli předchozímu špatnému stavu kostela převezen a uskladněn. Oprava oken byla projednávána roku 1986 a téhož roku proběhlo restaurování plastiky umístěné před kostelem. V následujícím roce 1987 došlo k restaurování podstavců. Rok 1995 znamenal opravu střechy a fasády, dále byla nařízena Městským úřadem Žlutice nutná oprava střechy, krovu, následné odvlhčení, statické zajištění a oprava fasády, oken a dveří. Odvodnění a vysušení bylo v roce 1996 schváleno, započala také renovace epitafu rodiny Štampachů za částku 71 000 Kč. V roce 1997 bylo nařízeno provedení odvodňovacích a vysušovacích prací, dále oprava fasády a dostavba schodiště k oratoři. Osazení mříže k zabezpečení kostela proběhlo v roce 1998. V témže roce proběhla také obnova ciferníku věžních hodin za 60 000 Kč. Epitaf rodiny Štampachů je po restaurování znovu umístěn na původní místo v kostele. Obnova fasády a střechy pokračovala i v roce 1999. Následně pokračovala rokem 2000 obnova fasád. Provedena byla také obnova elektroinstalace a barevné tónování fasády. Vysušovací práce stále ještě nejsou kompletně dokončeny. Rok 2003 přinesl zhotovení nových vchodových dveří. Původně bylo plánováno restaurování starých, původních dveří, ale bohužel stav dřeva již renovaci neumožňoval, a tak alespoň kovové části původních dveří byly montovány do (dle původních) nově vyrobených dveří. Rokem 2004 jsou dokončeny restaurátorské práce v presbytáři a na hlavním oltáři. Roku 2007 byla v programu městských památkových rezervací Ministerstvem dopravy financovaná závěrečná část restaurace interiéru. Následujícího roku bylo dokončeno odvlhčení a odvodnění kostela (zemní práce, trativody, potrubí dešťové kanalizace, konstrukce na trubním vedení a s tím související práce). Práce byly financovány z havarijního programu Ministerstva kultury. V roce 2010 byla nově natřena šindelová střecha a zrenovovány vstupní dveře kostela. Finančně se na opravách kostela podíleli i místní obyvatelé. \n\nV současné době je kostel v udržitelném stavu. Nevyžaduje žádné zásadnější úpravy. Peníze proudí pouze do běžné údržby kostela (čištění okapů apod.). Kostel je funkční a slouží k pravidelným bohoslužbám žlutické farnosti, a to každou sobotu v 15 hodin.\n"}
{"id": "1013780", "url": "https://cs.wikipedia.org/wiki?curid=1013780", "title": "Pontiak", "text": "Pontiak\n\nPontiak je americká rocková hudební skupina, která vznikla v roce 2004 v oblasti Blue Ridge Mountain ve Virginii. Tvoří ji tři bratři Carneyové: Jennings (zpěv, baskytara, varhany), Van (zpěv, kytara) a Lain (bicí). Svou první nahrávku v podobě EP \"White Buffalo\" skupina vydala v roce 2005 a první studiové album následovalo o rok později. V roce 2008 skupina vydala EP \"Kale\", na kterém spolupracovala se skupinou Arbouretum. Skupina několikrát vystupovala také v Česku.\n\n\n"}
{"id": "1013781", "url": "https://cs.wikipedia.org/wiki?curid=1013781", "title": "Diecéze Hamilton na Bermudách", "text": "Diecéze Hamilton na Bermudách\n\nDiecéze Hamilton je římskokatolická diecéze nacházející se na Bermudách.\n\nDne 19. února 1953 byla zřízena bulou \"Quo spiritualibus\" papeže Pia XII. apoštolská prefektura Bermudských ostrovů, z části území arcidiecéze Halifax.\n\nDne 28. ledna 1956 byla prefektura bulou \"Etsi curae\" povýšena na apoštolský vikariát.\n\nDne 12. června 1967 byl vikariát povýšen bulou \"Sanctissimae Christi\" na diecézi se současným názvem.\n\nHlavním chrámem je Katedrála Svaté Terezie z Lisieux. K roku 2006 měla diecéze: 9 275 věřících, jednoho diecézního kněze, 5 řeholních kněží, 5 řeholníků, 2 řeholnice a 6 farností.\n\nJe sufragánnou arcidiecéze Nassau.\n\n\n"}
{"id": "1013782", "url": "https://cs.wikipedia.org/wiki?curid=1013782", "title": "Kostel svaté Markéty (Skytaly)", "text": "Kostel svaté Markéty (Skytaly)\n\nKostel svaté Markéty je římskokatolický kostel zasvěcený svaté Markétě ve Skytalech v okrese Louny. Od roku 1964 je chráněn jako kulturní památka. Kostel stojí na nevýrazné hraně mělkého údolí na severním okraji vesnice.\n\nNejstarší písemná zmínka o farním kostelu ve Skytalech je ze 14. století. Současný kostel byl postaven v letech 1782–1784 na místě původního farního kostela. Stavba je jednolodní s pravoúhle ukončeným presbytářem, se sakristií v ose na východní straně a v západním průčelí pak s hranolovitou věží. Fasády jsou jednoduché, členěny lizénovými rámci. Kolem obdélných půlkruhově zakončených oken je jednoduché štukované rámování. V lodi kostela je plochý strop bez kleneb. Hlavní oltář pochází ze druhé poloviny 18. století. Dále jsou v kostele dva protilehlé boční oltáře. Kazatelna je s rokajovým dekorem.\n\nV minulosti se na kostele žádné řádné opravy neprováděly. Roku 2012 byla započata oprava krovu a výměna střešní krytiny.\n\nZvenku je kostel v horším stavu. Základem pro udržitelný stav kostela je funkční střecha. Střecha se opravuje, ale působením vody v minulých letech došlo k viditelnému poškození zdiva. Interiér kostela také není v dobrém stavu.\n\n\n"}
{"id": "1013783", "url": "https://cs.wikipedia.org/wiki?curid=1013783", "title": "Piano (film)", "text": "Piano (film)\n\nPiano (v novozélandském originále: The Piano) je novozélandsko-australsko-francouzský dramatický film z roku 1993. Režisérem filmu je Jane Campion. Hlavní role ve filmu ztvárnili Holly Hunter, Harvey Keitel, Sam Neill, Anna Paquin a Kerry Walker.\n\nHolly Hunter získala za svou roli ve filmu Oscara, Zlatý glóbus a cenu BAFTA. Anna Paquin dostala za svou roli ve filmu Oscara. Jane Campion dostala Oscara za nejlepší scénář. Film získal dvě ceny BAFTA - za nejlepší kostýmy a výpravu. Film byl dále nominován na dalších 5 Oscarů, 5 Zlatých glóbů a 7 cen BAFTA.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1013785", "url": "https://cs.wikipedia.org/wiki?curid=1013785", "title": "Kaple Nejsvětějšího srdce Ježíšova (Pšov)", "text": "Kaple Nejsvětějšího srdce Ježíšova (Pšov)\n\nKaple Nejsvětějšího srdce Ježíšova je římskokatolická kaple v Pšově.\n\nUprostřed návsi stojící kaple byla roku 1914 zbudována přestavěním sýpky žlutickým stavitelem Röderem. Na západní straně stavby se tyčí hranolová věž s klenutým vchodem do kaple. Po bocích kaple jsou obdélná polokruhově zakončená okna. V západní vnější části stavby můžeme vidět lizénové rámce. Střecha je valbová, na věži pak jehlancová. Presbytář je obdélný a celý vnitřek kostela je plochostropý, což pravděpodobně souvisí s dřívějším využitím budovy (sýpka). Hlavní oltář je dřevěný, v neogotickém stylu. Kazatelna je jednoduchá zdobená ornamenty a na straně směřující do lodě je vyobrazeno otevřené evangelium s alfou a omegou. Na zdech visí vyobrazení křížové cesty s německými nápisy. Obrazy jsou orámovány neogotickými rámy.\n\nVnější stav kaple není špatný, ale vnitřní prostory jsou v horším stavu. Je poškozena omítka vnitřního zdiva a jsou popraskané stropy. V kapli nejsou slouženy pravidelné bohoslužby. V roce 2011 proběhly klempířské práce na střeše kostela a drobné opravy střešní krytiny.\n\n"}
{"id": "1013786", "url": "https://cs.wikipedia.org/wiki?curid=1013786", "title": "Okres Pińczów", "text": "Okres Pińczów\n\nOkres Pińczów (polsky \"Powiat pińczowski\") je okres v polském Svatokřížském vojvodství. Rozlohu má 612,85 km² a v roce 2013 zde žilo 40 780 obyvatel. Sídlem správy okresu je město Pińczów.\n\nMěstsko-vesnická:\n\nVesnické:\n\n\n\n"}
{"id": "1013788", "url": "https://cs.wikipedia.org/wiki?curid=1013788", "title": "Seznam dílů seriálu The 100", "text": "Seznam dílů seriálu The 100\n\nToto je seznam dílů seriálu \"The 100\". Americký televizní seriál \"The 100\" je postapokalyptické drama natočené podle stejnojmenné knižní předlohy Kass Morganové. Příběh sleduje skupinu mladých lidí, kteří se jako první vrátí z vesmírné stanice na Zemi po zničení civilizace nukleární válkou. Seriál vysílá stanice The CW od 19. března 2014. Dosud bylo odvysíláno dílů seriálu.\n\n<section begin=\"řady\" /><section end=\"řady\" />\n\nDosud bylo odvysíláno <section begin=\"ep\" />84<section end=\"ep\" /> dílů seriálu.\n\nV dubnu 2019 stanice The CW oznámila, že seriál získá sedmou řadu, která má mít jako závěrečná série 16 dílů.\n\n"}
{"id": "1013789", "url": "https://cs.wikipedia.org/wiki?curid=1013789", "title": "Vladimír Sitta", "text": "Vladimír Sitta\n\nVladimír Sitta také Vladimir (Tom) Sitta je krajinářský architekt narozený v Brně. V Československu (nyní v České republice) vystudoval zahradní a krajinářskou architekturu na Mendelově univerzitě v Brně. Poté, co pracoval v Československu po dobu 7 let, se odstěhoval do Německé spolkové republiky (NSR) v roce 1979. Jeho trvalé bydliště je od roku 1981 v Austrálii.\n\nV v roce 1986 založil Terragram, firmu krajinářských architektů, a byl s Richardem Wellerem profesorem University of Western Australia spoluzakladatelem Room 4.1.3 v roce 1998. Jejich firmy jsou známé pro svou inovativní a i ikonoklastické návrhy. Jeho díla často spojují výrazné a neobvyklé vizuální prvky s výrazným atraktivním prostředím, je považován za invenčního autora. Často provádí rozsáhlé výsadby v městských projektech. Jejich terénní schémata získala řadu ocenění. Mezi oceněné projekty patří Garden of Australian Dreams v komplexu National Museum of Australia (Národní muzeum Austrálie) v Canbeře. Vladimír Sitta také pracoval na Fusionpolis v Singapuru (společně s Oculus). \n\nSitta vyhrál v Berlíně cenu Peter Joseph Lenné Prize v roce 1981 a v roce 1986 vyhrál President's Award Australian Institute of Landscape Architects (cena presidenta svazu australských krajinářských architektů) v roce 2002.\n\nRodina: Eva Sitta - herečka, Adam Sitta - surfař.\n\nDílo: The Culture of Landscape Architecture (Edge Publishing, 1994).\n\n"}
{"id": "1013791", "url": "https://cs.wikipedia.org/wiki?curid=1013791", "title": "Pool", "text": "Pool\n\nPool je kulečníková hra, která se hraje na kulečníkovém stole se šesti dírami. Vznikla v USA, odkud se rozšířila do celého světa.\nSoutěže ve světě řídí WPA (World Pool-Billiard Association), kontinenty i státy mají své řídící orgány.\n\n\nKulečníkové soutěže v Česku řídí Českomoravský billiardový svaz, který vytvořil pro pool Sekci poolbilliard.\nHráči se řídí Soutěžním řádem ČMBS – sekce pool. Hraje se v různých věkových kategoriích, nejlepší hráči jsou zařazeni do reprezentačních týmů pro mezistátní utkání.\n\nKategorie:\n\nSoutěže jednotlivců pro rok 2016 byly vypsány v těchto druzích her\n\nRegionální soutěže\n\n\n"}
{"id": "1013792", "url": "https://cs.wikipedia.org/wiki?curid=1013792", "title": "Kostel svatého Jakuba Většího (Močidlec)", "text": "Kostel svatého Jakuba Většího (Močidlec)\n\nKostel svatého Jakuba Většího je římskokatolický chrám ve vsi Močidlec v okrese Karlovy Vary. Kostel včetně hřbitova a ohradní zdi je chráněn jako kulturní památka České republiky. Původně gotický kostel pochází z poloviny 14. století. Koncem 18. století byl po požáru přestavěn v barokním slohu.\n\nPůvodní gotický kostel pochází dle písemných zmínek z poloviny 14. století. Po požáru v roce 1775 byl roku 1782 za finanční pomoci hraběnky Terezie Lažanské přestavěn do barokního slohu.\n\nKostel je jednolodní, obdélný, s trojboce zakončeným presbytářem a s věží nad západním průčelím. Jednolodní prostor je plochostropý. Fasáda je zdobena lizénovými rámci. V průčelí je obdélný portál se supraportou a obdélné okno. Po stranách dvě dvojice obdélných oken. Ostatní stěny jsou s taktéž s lizénovými rámci a polokruhově zakončenými okny. Střecha je valbová, věž je zakončena cibulovitou bání. Presbytář je sklenut valbovou klenbou s lunetami. Vítězný oblouk je polokruhový. Hlavní oltář pochází z období druhé poloviny 17. století. Dva postranní oltáře pocházející z počátku 18. století. Další oltář je oltář svatého Martina pocházející ze druhé poloviny 17. století. V době první světové války byly zvony zabaveny na vojenské účely, ale následně nahrazeny novými.\nDo konce roku 2003 byl opraven krov nad hlavní lodí, odstraněna provizorní podpěrná konstrukce, přezděna hlavní římsa zničená sedajícím krovem. V letech 2006 a 2007 proběhla oprava krovu nad presbytářem. V roce 2008 byla zahájena kompletní výměna střešní krytiny – pravá strana hlavní lodi. V roce 2009 byla provedena druhá etapa výměny krytiny hlavní lodě – levá strana hlavní lodě, v roce 2010 provedena třetí etapa – poloviny presbytáře a v roce 2011 – dokončení celé střechy kostela s výjimkou věže. V roce 2011 došlo k vyvalení zdi kolem kostelního hřbitova. Zeď zasahovala do silniční komunikace, a tak nezbylo nic jiného než zeď opravit. V roce 2011 byl zhotoven projekt a v roce 2012 byly zahájeny stavební práce. Nejprve bylo třeba odbagrovat část poškozené zdi a ještě kus terénu za zdí, aby bylo možné zbudovat za původní zdí betonovou zeď, na kterou se pak z vnější části opět vrátí kameny z původní zdi a zeď bude vypadat tak, jak původně vypadala. Ještě před zahájením bagrování bylo třeba rozebrat pomníky na hrobech za zdí. Dále během bagrování bylo třeba uschovat ostatky, aby byly po provedení stavby vráceny zpět. Do zdi byla dále také zavedena drenáž, aby mohla voda volně odtékat. Pravděpodobnou příčinou zřícení zdi totiž byla voda, která kvůli ucpanému odtokovému kanálu neměla kam odtékat, a tak tekla přes zeď a po několika letech bylo zřícení nevyhnutelné. Opravena je zatím jen malá část zdi, ale plánuje se oprava zdi okolo celého kostela.\n\nVnitřek kostela není v nejhorším stavu, dochovaný je i interiér. Bohužel nefunkční střecha, která po několik let propouštěla vodu do zdí kostela, napáchala škody. Zdi jsou zvlhlé, ale po opravě střechy by měly postupně vysychat. Po opravě střechy by měla někdy následovat i oprava věžní krytiny a snad někdy i oprava omítky kostela. Největším nepřítelem těchto oprav jsou snad ve všech případech finance. V kostele se konají bohoslužby každou neděli.\n"}
{"id": "1013794", "url": "https://cs.wikipedia.org/wiki?curid=1013794", "title": "Trasa (umělecká skupina)", "text": "Trasa (umělecká skupina)\n\nSkupinu Trasa (1954–1970), do roku 1960 vystavující pod názvem Trasa 54, založili studenti ateliéru monumentální malby Emila Filly na VŠUP (Č. Kafka, V. Menčík, V. Heřmanská, V. Jarcovják, E. Burešová, J. Válová, K. Válová, později ještě D. Matouš a K. Vaca), ke kterým se připojili někteří studenti sochařského ateliéru Josefa Wagnera (Z. Fibichová, V. Preclík, E. Kmentová, O. Zoubek).\nSkupina se sešla v ateliéru Čestmíra Kafky k první neoficiální společné výstavě v prosinci 1954, ale veřejně vystavovala poprvé až roku 1957. Kurátorem této výstavy byl Arsén Pohribný, pozdější výstavy připravili Eva Petrová a Luděk Novák.\n\nTematicky se díla autorů pohybovala od neorealismu ke konstruktivním postkubistickým dílům inspirovaným F. Légerem nebo Picassem. V 60. letech řada autorů experimentovala se strukturální abstrakcí a později rozvíjela různé varianty metaforické figurace se silným existenciálním podtextem.\n\nNa výstavě roku 1961 autoři zveřejnili programové zásady, v nichž se přiklánějí realistickému a pravdivému zobrazení představ o budoucnosti a dynamice technické civilizace. Odmítli líbivost a námětový nebo formální eklekticismus a přiklonili se k objektivnímu vyjádření silných a intenzivních subjektivních vjemů a pocitů.\n\n\"Umělec by měl být jedním z dobyvatelů nových prostorů spolu s vědou a technikou\".\n\nNaposled členové skupiny vystavovali společně po okupaci roku 1968 jako Trasa 1969.\n\n\n\n\n"}
{"id": "1013795", "url": "https://cs.wikipedia.org/wiki?curid=1013795", "title": "Diedrich Diederichsen", "text": "Diedrich Diederichsen\n\nDiedrich Diederichsen (* 15. srpna 1957, Hamburk) je německý spisovatel, novinář a kulturní kritik. Začínal koncem sedmdesátých let jako hudební publicista v časopise \"Sounds\" a věnoval se punkové hudbě a hudební nové vlně. Později pracoval pro další hudební časopis, \"Spex\". Rovněž se věnoval pedagogické činnosti na Merzově akademii ve Stuttgartu a později na Akademii výtvarných umění ve Vídni.\n\n"}
{"id": "1013796", "url": "https://cs.wikipedia.org/wiki?curid=1013796", "title": "Kostel svatého Vavřince (Luka)", "text": "Kostel svatého Vavřince (Luka)\n\nKostel svatého Vavřince je římskokatolický kostel zasvěcený svatému Vavřinci ve vsi Luka v okrese Karlovy Vary. Od roku 1964 je chráněn jako kulturní památka.\n\nDle písemných pramenů byl kostel založen už v roce 1363. Následně byl v roce 1722 barokně přestavěn. V roce 1806 došlo k renovaci kostela a následně v roce 1822 došlo k rozsáhlé opravě kvůli větrné bouři, při níž se zřítila i věž kostela. Dalšími opravami a úpravami kostel prošel v letech 1904 až 1926.\n\nKostel není využíván k bohoslužbám. Na stavu kostela se podepsala dlouhá léta působící vlhkost. Došlo k poškození vnější omítky a k pronikání vlhkosti do interiéru a krovu kostela. Po opravě střešní krytiny a krovu by se celkový stav mohl stabilizovat, nebo i zlepšovat po vyschnutí dlouhá léta navlhlých zdí, omítek apod. Bohužel vlhkost pronikající střechou porušila malby na dřevěném neckovitém stropu. Malá část malby již prošla renovací, plánovaná je renovace celé malby.\n\nV roce 2007 byla dokončena poslední třetina fáze fixace dřevěného stropu, oprava krovu v levé části za věží. V roce 2008 byly zahájeny opravy krovu nad levou stranou hlavní lodi kostela. V roce 2009 pokračovaly práce na opravě krovu hlavní lodi – levá strana 7,5 m, dále byl opraven krov věže a zvonová stolice. V roce 2011 byla dokončena celá oprava krovu nad hlavní lodí kostela a byly zahájeny práce na výměně střešní krytiny. O rok později 2012 byla vyměněna střešní krytina věže a proběhla další oprava krovu, kříže na věži a hromosvodu.\n\nKostel je jednolodní s trojboce uzavřeným presbytářem a s hranolovitou, v patře pak osmibokou věží na jižní straně lodi. V podélných zdech kostela jsou tři vysoko položená obdélná, polokruhově zakončená okna. V roce 1686 byly pořízeny dva nové zvony, nicméně v období první světové války byly některé ze zvonů zabaveny. Loď i presbytář prosvětlují obdélná polokruhově zakončená okna. V západní fasádě je obdélný portál s trojúhelným štítem. Střecha věže zakončena cibulovou bání. Presbytář je zaklentu valenou klenbou s lunetami. Loď je kryta prkenným neckovitým stropem s vyobrazením Nanebevzetí Panny Marie a se symboly evangelistů. Empora je dřevěná. Nad sakristií sklenutou valbovou klenbou s lunetami je oratoř. Hlavní oltář s vyobrazením svatého Vavřince pochází z doby kolem roku 1700. Další oltář svatého Jana Nepomuckého pochází z doby kolem roku 1740. V kostele se nachází ještě třetí oltář Čtrnácti svatých pomocníků pocházející z konce 17. století. Šestiboká kazatelna pochází z počátku 17. století a je zdobena reliéfy evangelistů, hlavami andílků a boltcovým ornamentem. Varhany pocházejí z poloviny 18. století, umístěny jsou v rokokově zdobené skříni. Lavice v kostele pocházejí rovněž z poloviny 18. století\n\n\n"}
{"id": "1013797", "url": "https://cs.wikipedia.org/wiki?curid=1013797", "title": "Kostel Povýšení svatého Kříže či Nanebevzetí Panny Marie (Kobylé)", "text": "Kostel Povýšení svatého Kříže či Nanebevzetí Panny Marie (Kobylé)\n\nKostel Povýšení svatého Kříže či Nanebevzetí Panny Marie v Kobylém je římskokatolický kostel. Pod zasvěcením Nanebevzetí Panny Marie byl zapsán roku 1958 do seznamu památek a je chráněn jako kulturní památka dosud.\n\nPůvod a zasvěcení kostela jsou nejasné. Seznam památek, mapa ČÚZK a např. publikace \"Umělecké památky Čech\" Emanuela Poche a kol. uvádějí současně zasvěcení Nanebevzetí Panny Marie a barokní původ stavby; stránky plzeňské diecéze kostel vůbec nezmiňují;\njiné zdroje uvádějí zasvěcení svatému Kříži a původ stavby po požáru roku 1833.\n\nPůvodně barokní kostel byl postaven na místě kostela svatého Kříže, zmiňovaného roku 1367 v písemných pramenech. Pravděpodobně byl kostel založen řádem Maltézských rytířů, kteří spravovali i blízký statek. V 16. a 17. století byl kostel protestantský. V první polovině 17. století byl však rekatolizován. Roku 1661 byl kostel opravován. Do současného slohu byl přestavěn po požáru roku 1883. Kostel je jednolodní s nadsazeným pravoúhlým presbytářem a hranolovitou dvoupatrovou věží před západním průčelím. Okna jsou kasulová, v západní fasádě jsou dva portály, z nichž jeden je slepý. Věž je s pásovými římsami, polokruhově zakončenými okny a zakončena je střechou s cibulovitou bání. Presbytář je sklenut křížovou klenbou. Po roce 1883 byl presbytář přenesen do prostoru přízemní věže v západní části kostela. Vítězný oblouk je polokruhový a loď je plochostropá. Zařízení kostela pochází z roku 1833. V sakristii, zřízené za oltářem, se nachází stříbrný, zlacený relikviář z druhé poloviny 18. století. Během první světové války byly zabaveny některé ze zvonů kostela.\n\nV roce 2011 byly zahájeny opravné práce na spodních partiích krovu věže kostela s částečnou výměnou dřevěného bednění. Rokem 2012 začala výměna střešní krytiny věže, repase kříže a hromosvodu. Dále v roce 2012 pokračovaly opravy krovu.\n\nV současné době se kostel nevyužívá. Ve špatném stavu jsou stropy, které jak je patrno z fotek jsou místy i děravé, v presbytáři opadává z klenby i omítka. Vše je zapříčiněno špatným stavem střechy v minulých letech a zejména ve stropní ploše pod věží se vlhkost podepsala na dírách v rozích lodě. Stav by se v nadcházejících letech měl po opravě střešní krytiny a krovu zlepšit, alespoň ve smyslu, že už se nebude již tak zubožený stav vlivem vody zhoršovat. V roce 2018 by opravy kostela měly stát 120 tisíc Kč.\n\n"}
{"id": "1013799", "url": "https://cs.wikipedia.org/wiki?curid=1013799", "title": "Píseň lásky samotářky", "text": "Píseň lásky samotářky\n\nPíseň lásky samotářky (v americkém originále: A Love Song for a Bobby Long) je americký dramatický film z roku 2004. Režisérem filmu je Shainee Gabel. Hlavní role ve filmu ztvárnili John Travolta, Scarlett Johansson, Gabriel Macht, Deborah Kara Unger a Clayne Crawford.\n\nScarlett Johansson byla za svou roli ve filmu nominována na Zlatý glóbus.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1013800", "url": "https://cs.wikipedia.org/wiki?curid=1013800", "title": "Kostel Jména Panny Marie (Chyše)", "text": "Kostel Jména Panny Marie (Chyše)\n\nKostel Jména Panny Marie je římskokatolický chrám ve městě Chyše v okrese Karlovy Vary. Je chráněn jako kulturní památka České republiky. Původně gotický klášterní kostel pochází z konce 15. století byl během 17. a 18. století upraven v raně barokním slohu.\n\nPůvodně gotický kostel byl vystavěn koncem 15. století spolu s karmelitánským klášterem, který je s kostelem propojen. Klášter byl však roku 1785 zrušen. V 16. století byl kostel protestantský a po bitvě na Bílé hoře dostal kostel nového majitele, který se zasloužil o rekatolizaci kostela. V roce 1660 začala přestavba kostela v raně barokním slohu. Roku 1678 však kostel během přestavby spolu s podstatnou částí města vyhořel. Obnova vyhořelého kostela byla dokončena roku 1688. Na vzhledu kostela se podepsaly také stavební normy žebravých řádů, které vyžadovaly jednoduchost stavby. Začátkem 18. století byl kostel pozdně barokně upraven a v první polovině 18. století byly přistavěny boční kaple, z této doby pochází také okna a úprava vnitřního vybavení kostela. Věž kostela byla kompletně dokončena až roku 1730, v roce 1777 však byla poškozena požárem. Při požáru byly zničeny také zvony, které roku 1780 nahradily nové. Během 1. sv. války byly zvony kostela zabaveny a po konci války znovu nahrazeny novými. Zvony byly však následně během 2. sv. války opět zabaveny. Po vysídlení německého obyvatelstva začal kostel chátrat. Vzácné zlaté monstrance si vzal pod opatrovnictví místní předseda národního výboru, monstrance se však nikdy nenašly.\n\nRoku 1997 došlo ke schválení oprav krovu a střešní krytiny krajskou kulturní komisí a památkovým úřadem. 11. 5. 1999 bylo nařízeno odizolování podzemní části objektu proti zemní vlhkosti, dále oprava krovu, výměna střešní krytiny, a to vše s nutností zahájit stavební práce okamžitě. Dále v roce 1999 byla zajištěna konstrukce hlavního krovu, která byla v havarijním stavu, a oprava přístupového schodiště do podkroví. Načež následně v roce 2000 byly zahájeny práce na zabezpečení krovové konstrukce lodi a presbytáře. V následujících letech 2001 a 2002 byly podávány další žádosti o dotace na další opravy. V roce 2003 a 2004 byla realizována obnova krovu kostela včetně výměny taškové krytiny a klempířských prvků. Dále byly provedeny fixace části vnitřních omítek. V roce 2005 byl proveden vzdušný kanál na severní straně kostela, oprava římsy na straně jižní, oprava krovu, výměna klempířských prvků a střešní krytiny nad jižním křídlem kostela. V roce 2006 bylo provedeno znovuotevření kostelní krypty, její vyčištění, vydesinfikování, byly zahájeny restaurátorské práce na opravě vnitřních omítek a maleb v presbytáři. V letech 2007 až 2011 oprava vnitřních omítek restaurátorem.\n\nV současné době je v interiérech kostela umístěno lešení a probíhá renovace maleb a byly znovu vymalovány zdi. Bohoslužby jsou v kostele každou neděli.\n\nV rámci Programu záchrany architektonického dědictví bylo v letech 1995-2014 na opravu památky čerpáno 7 740 000 Kč.\nKostel je trojlodní s trojboce uzavřeným presbytářem, s velkou sakristií a oratoří v patře na jižní straně kostela. Kostel má dvě boční kaple po stranách a hranolovitou věž v západním průčelí. Fasády jsou členěné pilastry, presbytář s valenou klenbou s výsečemi. Boční lodě jsou plochostropé. Sakristie je sklenuta valenou klenbou s výsečemi.\n\n"}
{"id": "1013802", "url": "https://cs.wikipedia.org/wiki?curid=1013802", "title": "Brtnická vrchovina", "text": "Brtnická vrchovina\n\nBrtnická vrchovina je geomorfologický podcelek Křižanovské vrchoviny rozkládající se na území okresu Jihlava. Jde o plochou vrchovinu, kterou tvoří krystalické břidlice (převažují ruly) s hlubinnými vyvřelinami. Nadmořská výška činí 578,4 m. Povrch tvoří dlouhé hřbety oddělené podélnými sníženinami. V severní části jsou hřbety ve směru sever–jih v příčném profilu výrazně nesouměrné. Mřížovitá říční síť s údolím řeky Jihlavy. Nejvyšším bodem je Velký Špičák (733 m) ležící ve stejnojmenném okrsku. Nejnižším místem je koryto řeky Jihlavy v nadmořské výšce 415 metrů. Podloží se skládá z moldanubika (pararula, svor, ortorula, migmatit, amfibolit), moldanubického plutonu (žula) a třebíčského plutonu (žula a syenit).\n"}
{"id": "1013803", "url": "https://cs.wikipedia.org/wiki?curid=1013803", "title": "Kostel Povýšení svatého Kříže (Chyše)", "text": "Kostel Povýšení svatého Kříže (Chyše)\n\nKostel Povýšení svatého Kříže (nebo též Zvěstování Panny Marie) je raně barokní římskokatolický chrám ve městě Chyše v okrese Karlovy Vary. Je chráněn jako kulturní památka České republiky. Kostel pochází ze 2. poloviny 17. století, v současnosti je nevyužíván.\n\nPůvodně gotický kostel byl postaven v období kolem poloviny 14. století. První zmínku o kostelu můžeme hledat v roce 1358. Během 17. století byl původní kostel poničen. Následně byl roku 1710 kostel dokončen. Stavitelem kostela byl Johann Baptist Rappa. V kryptě pod kostelem jsou pohřbeni zakladatelé nově zbudovaného barokního kostela Karel Michna a Anna Ludmila Michnová. Raně barokní kostel pochází z 2. poloviny 17. století. Základní kámen byl položen 5. 12. 1697. V roce 1854 proběhla celková rekonstrukce kostela pod dohledem pražského architekta Ignáce Ullmanna. Počátkem 20. století byla provedena poslední rekonstrukce kostela financovaná obcí, místním obyvatelstvem i organizací německých rodáků. Další záznamy o opravách pocházejí z let 1914 a 1937. Po vysídlení německého obyvatelstva začal kostel chátrat.\n\nKe kostelu vede Křížová cesta založená roku 1863.\n\nRoku 1969 byla provedena oprava a běžná údržba kostela. Nicméně v roce 1970 byl kostel v tak dezolátním stavu, že ze strany církve a obce bylo zažádáno o schválení demolice kostela. Odpověď z památkového úřadu však byla jednoznačná. Za žádnou cenu nesmělo dojít k zbourání tak významné památky. Následně bylo doporučeno urychlené provedení oprav, a to zejména střechy. Rok 1991 znamenal pro kostel rekonstrukci krovu a střechy. V roce 1993 byly přemístěny hroby, a to z estetických důvodů, bylo nařízeno esteticky významné hroby přesunout a hroby s rozbořenými náhrobky odsunout. Následně roku 1996 bylo nařízeno dokončení oprav a natření části fasády, dále také provést opravu oken. V blízké době nejsou plánovány žádné opravy, a to hlavně z důvodu nedostatku financí na řádnou rekonstrukci. Například v hlavním průčelí je několik soch, které vyžadují renovaci, ale náklady na renovaci každé ze soch se pochybují okolo čtvrt milionu korun.\n\nV současné době je kostel zavřený a nevyužívá se k žádným církevním obřadům. Kostelní hřbitov je pro veřejnost otevřen, nicméně do kostela se dostat nedá. Stav kostela není nejhorší, ale vnější část, zejména fasády, vyžadují nákladnou rekonstrukci.\n\nKostel je trojlodní s presbytářem, který je uvnitř půlkruhový. Průčelí je dvouvěžové. Fasády jsou členěny pilastry. Hlavní průčelí je ploché, tříosé, členěné pilastry, nikami a se sochami českých patronů. Ve dvou patrech nad sebou jsou umístěna lunetová okna, ve věžích pak obdélná okna. Presbytář a hlavní loď jsou sklenuty valenou klenbou s výsečemi. V bočních lodích se nacházejí empory. Zařízení kostela pochází z 1. poloviny 18. století. Hlavní oltář je rámový.\n\n\n"}
{"id": "1013804", "url": "https://cs.wikipedia.org/wiki?curid=1013804", "title": "Heritage Orchestra", "text": "Heritage Orchestra\n\nHeritage Orchestra je britský klasický orchestr, který vznikl v červnu roku 2004. Založili jej manažer Christopher Wheeler a dirigent Jules Buckley a jeho různé provedení mají třicet až šedesát členů. Věnuje se doprovodu hudebníků jak z oblasti populární, tak i z experimentální hudby. Roku 2010 například doprovázel velšského hudebníka Johna Calea. V roce 2010 byl orchestr oceněn cenou Independent Music Awards.\n\n"}
{"id": "1013805", "url": "https://cs.wikipedia.org/wiki?curid=1013805", "title": "Turecká", "text": "Turecká\n\nTurecká je obec na Slovensku v okrese Banská Bystrica.\n\nPodhorská obec se nachází v severozápadní části banskobystrického okresu, zhruba 17 km od Banské Bystrice v pohoří Velká Fatra. Řetězová zástavba lemuje potok \"Ramžiná\", který protéká celou \"Tureckou dolinou\", ústící v obci Staré Hory do \"Starohorskej doliny\".\n\nSeverně se zvedají svahy hory Krížna s bočními hřebeny \"Líšky\" a \"Majerovej skály\". Západně se zvedá \"Malá Krížna\" (1319 m n. m.) a jižně uzavírá věnec hor hřeben s vrchem \"Japeň\" (1154 m n. m.).\n\nObec byla původně uhlířskou osadou, dodávala dřevěné uhlí hlavně pro doly v okolí blízkých Starých hor. V současnosti se v Turecké a okolí rozvíjí zejména turistický ruch; v letním období je východištěm turistických túr na hlavní hřeben, v zimním období zase turisty láká rozvíjející se lyžařské středisko. Obec je známá dvěma již tradičními každoročními akcemi - závodem na sáňkách a Mistrovstvím světa ve vaření a pojídání brynzových halušek.\n"}
{"id": "1013806", "url": "https://cs.wikipedia.org/wiki?curid=1013806", "title": "Dobronínská pánev", "text": "Dobronínská pánev\n\nDobronínská pánev je geomorfologický okrsek tvořící součást Jihlavsko-sázavské brázdy, v jejíž severní části leží. Jedná se o plochou pahorkatinu, kterou tvoří biotitické a korieritické ruly. Reliéf dna tvoří sníženiny s rozsáhlými plošinami zarovnaného povrchu s pozůstatky sedimentů rozvětvené neogenní říční a jezerní sítě. Povrch je pokryt sprašovými hlínami. Nejvyšším bodem je Duškův kopec (539 m) u obce Pohled. Krajina je málo zalesněná, převažují smrkové porosty s borovicí a březové lesíky. Nacházejí se zde pedimenty splývajíc do pediplénu.\n"}
{"id": "1013808", "url": "https://cs.wikipedia.org/wiki?curid=1013808", "title": "Kryštof Báthory", "text": "Kryštof Báthory\n\nKryštof Báthory (1530, Szilágysomlyó – 27. května 1581 Gyulafehérvár, dnes Alba Iulia) byl kníže (vévoda) sedmihradský a starší bratr polského krále Štěpána Báthoryho.\n\nNarodil se v Sedmihradsku jako syn Štěpána VIII. Báthory. Roku 1557 ho královna Isabela Jagellonská, manželka uherského vzdorokrále Jana Zápolského, vyslala ke dvoru francouzského krále. Kolem roku 1565 byl ve službách jejího syna, uherského krále Jana Zikmunda Zápolského a v bitvě u Chustu dosáhl významného vítězství nad Turky. V letech 1571–1576 byl velitelem (kapitánem) pevnosti Velký Varadín. Když se roku 1576 jeho bratr Štěpán Báthory stal polským králem, nastoupil po něm jako vévoda sedmihradský.\n\nJeho syn Zikmund Báthory (1572–1613) nastoupil po něm jako vévoda sedmihradský, od roku 1599 však tuto zemi vyměnil s Rudolfem II. za Knížectví opolské a ratibořské. Roku 1604 obdržel inkolát v Čechách a zemřel v Praze. Dcera Griselda Báthoryová byla třetí manželkou Jana Zamoyského.\n\n"}
{"id": "1013809", "url": "https://cs.wikipedia.org/wiki?curid=1013809", "title": "Havlíčkobrodská pahorkatina", "text": "Havlíčkobrodská pahorkatina\n\nHavlíčkobrodská pahorkatina je geomorfologický podcelek Hornosázavské pahorkatiny. Členitou pahorkatinu tvoří horniny moldanubika s ostrůvky hlubinných vyvřelin centrálního moldanubického plutonu. Nadmořská výška činí 520,8 m. Dářskou brázdu tvoří zaklesnuté křídové usazeniny. Plochý povrch prořezává údolí řeky Sázavy a přítoků, suky jsou tvořeny amfibolity, ve sníženině Dářské brázdy bifurkace na hlavním evropském rozvodí. Nejvyšší bod Roudnice (661 m). Povrch pokrývají pole, louky a lesy.\n"}
{"id": "1013811", "url": "https://cs.wikipedia.org/wiki?curid=1013811", "title": "Trio (Glee)", "text": "Trio (Glee)\n\nTrio je desátá epizoda páté série amerického televizního hudebního seriálu \"Glee\" a v celkovém pořadí devadesátá osmá epizoda tohoto seriálu. Poprvé se vysílala ve Spojených státech dne 4. března 2014 na televizním kanálu Fox a vrací se v něm speciální hostující hvězdy Demi Lovato a Adam Lambert jako Dani a Elliott.\n\nPoté, co Rachel (Lea Michele) odejde ze společného bytu, který měla se Santanou Lopez (Naya Rivera) a Kurtem Hummelem (Chris Colfer), tak se přestěhuje k Elliottovi \"Starchild\" Gilbertovi (Adam Lambert), dalším členem Kurtovy kapely \"Pamela Lansbury\". Rachel a Elliott si padnou do oka a společně zpívají \"Barracuda.\" Během jejich práce v Broadway diner se Rachel a Santana pokouší přezpívat tu druhou v písni \"Gloria\" a obě dvě bojují o přízeň Elliotta, ten ale nechce ani jednu z nich a odchází. Kurt je unaven s neustálého soupeření Rachel a Santany, a proto se sejde s Elliotem a Dani (Demi Lovato), aby vytvořili nové hudební trio \"One Three Hill\". Toto trio na svém debutovém večeru zpívá \"The Happening\" a při jejich sledování jsou Rachel a Santana nuceny chovat se mírně, což vede k počátkům smiřování se, když Santana poznamená, že obě mají hlad po úspěchu a ochotu podrazit všechny, včetně jejich přátel, aby se dostaly na vrchol.\n\nZpět doma v Limě se členové sboru a dobří přátelé Tina (Jenna Ushkowitz), Sam (Chord Overstreet) a Blaine (Darren Criss) rozhodnou trávit spolu co nejvíce času ještě před závěrečným předáváním diplomů, a tak Blaine přijde s nápadem přespávání ve škole, který ovšem Sue Sylvester (Jane Lynch) rychle zamítne, a tak se ti tři v noci do školy proplíží. Nečekaně se objeví i Becky (Lauren Potter), která je nutí hrát nekonečný Twister výměnou za její tichost. Když se ji Blaine snaží uklidnit, tak se Tina a Sam vytratí, aby jednali ohledně jejich nevyřešeného sexuální napětí. Uvidí je Blaine a reaguje vyděšeně, později se však omlouvá za svou přehnanou reakci, která je způsobena neustálými změnami v jeho životě.\n\nWill Schuester (Matthew Morrison) a Emma Pillsbury (Jayma Mays) jsou rozptýleni ze svých učitelských úloh, protože se rozhodli mít dítě, včetně toho, že ho Emma během pracovní doby zatáhne na zaměstnaneckou toaletu, aby se pokusili o početí. Will, na radu Sue a Shannon Beiste (Dot Jones), odvádí Emmu od detailů plodnosti, což umožňuje mnohem více konvenční náladu.\n\nNakonec Blaine, Sam a Tina plus Artie (Kevin McHale) si vyberou jako svou maturitní píseň \"Hold On\", kterou zpívají společně s Kurtovým novým triem, stejně jako s izolovanými Rachel a Santanou.\n\n"}
{"id": "1013813", "url": "https://cs.wikipedia.org/wiki?curid=1013813", "title": "Orchestre national d'Île-de-France", "text": "Orchestre national d'Île-de-France\n\nOrchestre national d'Île-de-France je francouzský symfonický orchestr sídlící ve městě Alfortville. Založil jej hudební skladatel Marcel Landowski a jeho činnost je financována z prostředků rady regionu Île-de-France a ministerstva kultury. Původním hudebním režisérem byl Jean Fournet (1974–1982), později Jacques Mercier (1982–2002), Yoel Levi (2005–2012) a Enrique Mazzola (od 2012). Věnuje se převážně klasické hudbě, ale například v roce 2010 vystoupila jako doprovod velšského hudebníka Johna Calea při jeho pařížském koncertu, během kterého představil své album \"Paris 1919\".\n\n"}
{"id": "1013815", "url": "https://cs.wikipedia.org/wiki?curid=1013815", "title": "Bystré (okres Vranov nad Topľou)", "text": "Bystré (okres Vranov nad Topľou)\n\nBystré je obec na Slovensku v okrese Vranov nad Topľou. V roce 2013 zde žilo 2 668 obyvatel. Podle jedněch pramenů pochází první písemná zmínka o obci z roku 1312, podle jiných z roku 1386.\n\n\nNarodil se zde Albert Marenčin – slovenský prozaik, básník, esejista, scenárista, dramaturg, výtvarník, překladatel a kritik.\n\n"}
