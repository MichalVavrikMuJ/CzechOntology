{"id": "1118046", "url": "https://cs.wikipedia.org/wiki?curid=1118046", "title": "Technické památky Mlynské doliny", "text": "Technické památky Mlynské doliny\n\nTechnické památky Mlýnské doliny jsou souborem pamětihodností technicko-stavebního charakteru nacházející se po celé délce Mlynské doliny v Bratislavě. Část z nich, která se do dnešních dob zachovala, představuje důležitý hmotný doklad industriální historie hlavního města Slovenska.\n\nV rámci Uherska představovala jeho severní část - Horní Uhersko - hospodářsky vyspělejší část země. Na Slovensku byla jednou z nejprůmyslovějších oblastí Bratislava a její blízké okolí. V bývalém hlavním a korunovačním městě země bylo první větší výrobní lokalitou území ležící podél potoka Vydrica.\n\nVelkou zásluhu na tomto stavu mělo využití vodní energie dnes nenápadného říčního toku, pramenícího severně od horského sedla Biely kríž. Na jeho sedmnáct kilometrů dlouhém toku byla od středověku vybudována soustava devíti mlýnů, využívajících ke své činnosti sílu přírodního živlu, jejichž existence v konečném důsledku dala název i tomuto údolí Mlynská dolina. I když většina z nich už dnes neexistuje (buď zanikly úplně nebo se později staly součástí jiných objektů - VI. A VII. mlýn), byly dokonalým příkladem technické vyspělosti a dovednosti předků.\n\nDnes je Vydrica pouze malým potůčkem, romanticky se vinoucí údolím; v minulosti měla mimořádný hospodářský význam. Díky tomu můžeme Mlýnskou dolinu považovat za nejstarší výrobní a později průmyslovou oblast Bratislavy. K technickým památkám, které se na jejím území nacházejí nebo nacházely můžeme zařadit soustavu devíti mlýnů, čtyři vodní nádrže (jezera), železniční most a někdejší budovu prachárny.\n\nMlynářské řemeslo má v historii Bratislavy dlouhou tradici. Přírodní podmínky a vhodná poloha Bratislavy přímo předurčovaly jeho rozvoj. Poskytovalo obživu mnoha zdejším obyvatelům a bez něj byl prakticky nemyslitelný život ve městě. O tom, že mlynářství bylo i poměrně výnosným odvětvím řemeslné činnosti svědčí např. výpisy z daňových registrů, podle kterých mlynáři byli kromě mlýnů vlastníky vinic a mnoha domů ve městě.\n\nMlýnská dolina v současnosti představuje především rekreační a obyvateli Bratislavy vyhledávanou oblast. Dnes, ještě více než v minulosti, je patrná geomorfologická a společenská diferencovanost jejího profilu. Zatímco její dvě horní třetiny (Horní Mlynská dolina) mají horský a převážně lesnatý charakter, spodní část (začínající přibližně od Vojenské nemocnice) je hustě osídlena a značně industrializována. K zásadní změně charakteru této části doliny došlo zejména v poslední třetině 20. století v souvislosti s rozvojem dopravy (vybudování dálnice a Mostu Lafranconi).\nHorní část doliny - od Železné studienky po Červený most si dodnes vcelku zachovala svůj přírodní a historický ráz dokumentovaný mimo jiné pozoruhodnými technickými díly. Nacházely se zde dva ze soustavy mlýnů - IX. a VIII., které v téměř identické podobě existují i v současnosti. Ve střední části - v tzv. Lamačském průlomu, kde se nacházel VII., VI. a V. mlýn - ve středověku existovaly dvě osady s zemědělským a vinařským charakterem -\"Blumenau\" a \"Sellendorf\". Osídleny byly německými kolonisty, kteří sem byli povoláni po tatarských vpádech.\n\nDolní část Mlynské doliny, se IV. až I. mlýnem, začala od 70. let 20. století podstatně měnit svůj vzhled a dnes pouze v náznacích připomíná svůj někdejší přírodní charakter.\n\nO existenci mlýnů se zmiňují historické záznamy již ve 13. století. Z roku 1288 pochází žádost historicky prvního známého prešporského (bratislavského) rychtáře Jakuba, kterou se obrátil na krále Ladislava IV. o donaci na území Vydrice. Rychtář tuto oblast zvelebil a založil zde zemědělské usedlosti, mlýny a vinice.\n\nUvedený dokument však není jediným historickým pramenem. Další zprávy pocházejí ze 14. století (1374 a 1378). Jedním z nejcennějších svědectví je mapa částí polí patřících městu Prešpork z roku 1734, na níž je zachyceno všech devět mlýnů, ale bez konkrétního pojmenování. Pro slavného slovenského polyhistora Matěje Bela byly mlýny na Vydrici tak důležité, že se o nich zmiňuje i ve svém díle \"Notitia Hungariae novae historico geographica\" z roku 1735:\n\nI z pozdějších dob se z dobových dokumentů dozvídáme o fungování mlýnů na Vydrici; např. na tzv. Pernoldově mapě Bratislavy z poloviny 19. století jsou kromě mlýnů zachyceny i Ferdinandovy lázně, které vznikly na Železné studánce koncem 20. let 19. století.\n\nZásadní obrat ve využití mlýnů nastal v roce 1844. Tehdy mlýny odkoupila \"Mlynskodolinská akciová společnost\", která však pouze dvěma z mlýnů, VII. a IX., plánovala ponechat jejich původní funkci a k tomuto účelu je vybavila soudobou moderní technologií. Ostatní mlýny společnost prodala pronajala a jejich noví majitelé či nájemníci je využívaly pro zemědělské účely nebo je přebudovali na pohostinství. Definitivní konec mlynářské činnosti na Vydrici přišel na konci 19. a počátku 20. století. Z mnoha objektů se stala letoviska nebo pohostinství, VI. mlýn se stal součástí Rothovy fabriky na munici, sedmý mlýn se změnil na výrobní objekt Kühmayerovy továrny.\n\nČíslování mlýnů, tak jak je známe dnes, usnadňuje jejich původní lokalizaci, přičemž pořadová čísla (psaná římskými číslicemi) začínají mlýnem, který stál u ústí potoka do Dunaje a pokračují proti proudu Vydrice.\n\nBudova mlýna dnes neexistuje. Byl postaven při vyústění Vydrice do Dunaje. Podle zjištění stál na pozemku patřícím známému italskému inženýrovi Eneovi Lanfranconimu, který kolem roku 1890 budovu mlýna přestavěl na honosnou vilu. Až do 80. 20. století vilu mohli obdivovat návštěvníci botanické zahrady, protože stála v její blízkosti.\n\nObjekt patřil k nejstarším ze všech mlýnů, protože podle umělecko-historických výzkumů se jeho vznik datuje do počátku 16. století. V roce 1844 ho převzala \"Mlynskodolinská akciová společnost\" a začátkem 20. století byl znám jako „Josefův dvůr“. Později patřil sestrám voršilkám, které zde měly hospodářský dvůr ale i sakrální prostory. V sedmdesátých letech patřil družstevnímu podniku Jednota. V letech 1978 - 1986 byl objekt mlýna asanován.\n\nMlýn ležel asi tři sta metrů výše po proudu od II. mlýna. V 18. století patřil rodině Segnerovců a jeho zpustlé budovy byly zbourány v roce 1940.\n\nLevobřežní mlýn byl od toku Dunaje vzdálen asi 1350 metrů. Šlo o trojkřídlou jednopatrovou stavbu se sedlovou střechou, postavenou na půdorysu písmene U s průčelím obráceným na západ. Objekt, obklopený zděnou ohradou, ke kterému patřily i hospodářské stavby, byl v souvislosti s výstavbou Mostu Lafranconi zbourán v 80. letech 20. století.\n\nPodle historických záznamů měl mlýn stojící na dnešní ulici \"Pri Habánskom mlyne\" více majitelů, z nichž nejvýznamnějšími byl rod Segnerovců (proto se v záznamech uvádí jako Segnerovský mlýn). Ve směru toku Vydrice je to poslední mlýn, po kterém ještě lze najít fyzickou stopu. Na křižovatce ulic \"Pri Habánskom mlyne\" a \"Mlynská dolina\" (adresa Mlynská dolina 9) stojí dům, jehož základy pamatují původní obytnou mlýnskou budovu. Ta byla součástí rozsáhlého areálu, skládajícího se kromě obytné i z několika hospodářských staveb. Mlýn dostal jméno podle nájemníka, kterého zdejší obyvatelé zvali Habán. Hospodářské budovy byly v roce 1932 asanovány a obytná stavba byla přestavěna podle projektu známého architekta Emila Belluše.\n\nŠestý mlýn stál na místě, které je dnes známé pod názvem Patrónka. Patřil k největším usedlostem a kromě budovy mlýna ji tvořily i rozsáhlý hospodářský dvůr a hostinec. Svému účelu sloužil až do roku 1870, kdy objekty koupil vídeňský podnikatel Georg Roth (1834-1903) a začlenil je do nově vznikajícího komplexu továrny na munici.\n\nPůvodní budova, i když v pozměněné dispozici a funkci, stojí dodnes. Když v roce 1844 \"Mlynskodolinská akciová společnost\" koupila mlýny na Vydrici, rozhodla se dvěma z nich, VII. a IX., ponechat jejich původní funkci. V případě sedmého mlýna zde sehrála svou roli jeho výhodná poloha. Stál totiž na místě, kde tok Vydrici dosahoval největšího spádu, který byl schopen roztočit dvě nad sebou umístěná mlýnská kola. Společnost proto v mlýně instalovala novou moderní technologii a dokonce ho v roce 1839 vybavila parním strojem s výkonem pětadvacet koňských sil. Mlýn se tak stal prvním zařízením svého druhu s parním pohonem. V roce 1846 zde společnost dala postavit třípatrovou budovu.\n\nI tento mlýn, podobně jako předchozí, byl „přeměněn“ na výrobní závod. V roce 1868 mlýn koupil bratislavský podnikatel Franz Kűhmayer (otec významného bratislavského sochaře Roberta Kűhmayera) a zřídil zde proslulou továrnu, v níž se vyráběly doplňky k vojenským uniformám.\n\nV současnosti v budově někdejšího VII. mlýna, stojící na adrese \"Cesta na Červený most 6\", sídlí Památkový úřad Slovenské republiky.\n\nO zbývajících dvou mlýnech, VIII. a IX., existuje nejvíce historických záznamů.\n\nOsmý mlýn, zvaný Klepáč, se nachází v horní části Mlynské doliny, asi 4500 metrů od ústí Vydrice do Dunaje. Není známo přesně kdy mlýn vznikl, předpokládá se, že existoval koncem 15. století. Ke svému romanticky znějícímu jménu přišel docela prozaicky. Ve starých městských knihách se pozemek, na kterém mlýn stojí, označoval v německém jazyce jako \"„Clepeis“\", což označovalo pozemek, který tvořila lepkavá studená zemina. Poslovenštěním a zkomolením vznikl název Klepáč, což jistě nemá daleko ani od pojmenování charakteristického zvuku, který vydává otáčející se mlýnské kolo.\n\nK samotnému mlýnu patřila i nevelká louka. V druhé polovině 18. století se v historických záznamech uvádí jako majitel Mathias Strohofer. V polovině 19. století usedlost vlastnil Henrich Hackl, později mlynář Krištof Cellér, který ho v roce 1842 prodal svému bratru Samuelovi. K další změně vlastníka došlo v roce 1855 a poté v roce 1911, kdy usedlost koupil stavitel Ľudovít Gratzl. Tem jej plánoval přestavět na výletní restauraci.\n\nPo částečné obnově se v roce 1921 jeho vlastníkem stal Jozef Raban. Koncem 60. let 20. století byla usedlost opuštěná a tím začala postupná devastace celého objektu.\nV současnosti mlýn po důkladné rekonstrukci v letech 2006 až 2008 opět slouží jako místo příjemného zastavení pro návštěvníky Mlynské doliny.\n\nDevátý mlýn, zvaný Suchý, zachycený na mapě z roku 1734 byl posledním z mlýnů na Vydrici. Fungoval až do roku 1868 a ve své téměř původní dispozici se zachoval do současnosti. V roce 1731 zdejší usedlost koupil Ján Link, po němž ji v roce 1760 zdědil jeho syn. Na plánu z roku 1793 je vyznačeno jméno majitele - Linde. V první polovině následujícího století přešel mlýn do majetku rodin Walnerů, kteří jej vlastnili až do roku 1844, kdy se všech mlýnů ujala \"Mlynskodolinská akciová společnost\".\n\nMlýn měl původně dvě hnací vodní kola, která mohla při spádu vody 695 centimetrů a průtoku sto litrů za sekundu dosáhnout výkonu sedm koňských sil. Po získání mlýnu \"Mlynskodolinskou akciovou\" prošla jeho technická část modernizací; spád se zvýšil na 840 centimetrů, přičemž se zvýšilo i průtokové množství vody a tím vzrostl i jeho výkon na šestnáct koňských sil.\n\nZačátkem 90. let 19. století je jako majitel usedlosti připomínán Rudolf Nemčík. Byl, kromě jiného, aktivním činitelem dělnického hnutí v Bratislavě a také veřejně vystoupil s projevem před dělníky 1. května 1890 na manifestaci při oslavách svátku práce, která proběhla právě nedaleko jeho mlýna (událost dodnes připomíná nedaleko stojící památník).\n\nNa počátku 20. století byl mlýn radikálně přestavěn a adaptován na letní penzion s restaurací a na dvoře přibyl dřevěný otevřený pavilon. Přestavba překryla všechny starší vrstvy. Zlikvidováno bylo i mlýnské zařízení. Po druhé světové válce byla budova přestavěna na byty a kanceláře. V souladu s novým územním plánem Bratislavy a podle dohody s vlastníkem objektu - Lesy SR ho rekonstruuje společnost Euro Active Group, která ve prospěch zachování stávajících historických prvků podnikla nejprve zabezpečovací, statické a stavební práce. Při obnově postupuje podle fotografií z dob kolem roku 1900 a dobových projektů uložených v Archivu města Bratislavy. Na projektu se podílí i specialisté na ochranu a rekonstrukci národních kulturních památek.\n\nFunkční součástí soustavy mlýnů byly čtyři umělé vodní nádrže v Horní Mlynské dolině, které, přestože už neslouží svému původnímu účelu, jsou pozoruhodným technickými památkami dokumentujícími vyspělost vodního stavitelství na Slovensku.\n\nJelikož funkčnost mlýnů přímo závisela na průtoku vody ve Vydrici, bylo v důsledku jeho kolísání rozhodnuto vybudovat soustavu jezer, která měla zachycovat a kumulovat srážkovou vodu. Tou měla v sušším období zásobovat mlýny na říčce. Původně šlo o jednu nádrž, která měla podle plánů shromažďovat množství vody schopné zásobovat mlýny po dobu třiceti dnů. V průběhu let 1761-1762 byla na lokalitě zvaná \"Volská lúka\" (\"Ochsenwiese\"), podle projektu Wolfganga Reintelera, vybudována nádrž o rozloze 1,81 hektaru (rozměry 213 x 85 metrů). Existovala však jen necelý rok. 25. května 1763 došlo následkem prudké přívalové vlny k protržení jezerní hráze, přičemž vytékající voda napáchala značné škody.\n\nNa dalších osmdesát let myšlenka vybudování jezera zapadla. K jejímu oživení došlo až v roce 1844 a stála za ní \"Mlynskodolinská akciová společnost\", která plánovala koupi vydrických mlýnů. Podle projektu maďarského vodohospodářského inženýra Józsefa Beszédeše (1787-1852) zde vznikly čtyři vodní nádrže.\n\nJezera, jejichž vodní hladiny esteticky dotvářejí krajinu, se v současnosti využívají k rybolovu; na IV. jezeře je v letních měsících možno projet se na lodičkách.\n\nMost, nacházející se přibližně ve středu Mlynské doliny je pojmenován podle zdaleka zřetelné červené barvy, byl postaven v roce 1848 jako součást železniční tratě Gänserndorf - Marchegg - Bratislava. Původně byl jednokolejný. Ke zdvojkolejnění došlo v roce 1881. Most je 215 metrů dlouhý a sedmnáct metrů vysoký. Původně cihlový most (podle červené barvy cihel dostal i svůj název) podpíralo devět mostních oblouků. Svou funkci v původní podobě plnil až do 4. dubna 1945, kdy ho ustupující německá vojska vyhodila do vzduchu. V rekordně krátkém čase sedmi dnů byl vojáky Rudé armády a místními obyvateli nahrazen provizorním přemostěním. 30. dubna 1948 byl postaven současný ocelový most, který byl, reflektujíc původní pojmenování, natřen na červeno.\n\nU Červeného mostu se nachází železniční zastávka Bratislava-Železná studienka, která je součástí železniční trati, po níž 20. srpna 1848 přijel do Bratislavy první vlak tažený parní lokomotivou z Vídně. Trať umožnila napojení Bratislavy na rozvíjející se železniční systém v Evropě.\n\n"}
{"id": "1118050", "url": "https://cs.wikipedia.org/wiki?curid=1118050", "title": "August Breuner-Enckevoirth", "text": "August Breuner-Enckevoirth\n\nAugust Breuner-Enckevoirth (30. června 1796 Regensburg – 24. dubna 1877 Obermais) byl rakouský šlechtic a politik německé národnosti, v 2. polovině 19. století poslanec Říšské rady.\n\nByl šlechtického původu. Patřil mezi nejbohatší aristokraty v Rakousku. Působil jako statkář v Asparn an der Zaya. Patřilo mu panství Asparn an der Zaya, Grafenegg a Neuaigen.Měl titul c. k. komořího. Byl vrchním komořím v Dolních Rakousích. Působil jako dvorní tajemník, dvorní rada a ministerský rada ve státní správě. Zaměřoval se na otázky mincovnictví a hornictví.\n\nZasedal jako poslanec Dolnorakouského zemského sněmu, kam nastoupil roku 1861 a členem sněmu zůstal do roku 1865. Zastupoval kurii velkostatkářskou. Rezignoval v roce 1865, protože cítil, že názorově se rozchází s většinou velkostatkářských voličů. Politicky patřil mezi centralisty (tzv. Ústavní strana, liberálně a centralisticky orientovaná).\n\nByl také poslancem Říšské rady (celostátního parlamentu Předlitavska), kam ho zemský sněm vyslal v roce 1861 (Říšská rada byla tehdy ještě volena nepřímo, coby sbor delegátů zemských sněmů). V roce 1861 se uvádí jako hrabě August Breuner, statkář a c. k. penzionovaný dvorní rada, bytem Vídeň. V seznamu poslanců při II. zasedání sněmu od června 1863 již uveden není.\n\nZemřel v dubnu 1877.\n"}
{"id": "1118051", "url": "https://cs.wikipedia.org/wiki?curid=1118051", "title": "Helena Bosenská", "text": "Helena Bosenská\n\nHelena Bosenská (1390/1391 - 2. února 1434-7. března 1435) byla opavská a hlubčická kněžna z dynastie Kotromanićů, příbuzná Barbory Celjské.\n\nNarodila se jako dcera bosenského krále Tvrtka I. Pravděpodobně roku 1407 byla při obsazení Doboru společně s bratrem Tvrtkem zajata a odvezena na královský dvůr v Budíně. Zřejmě na počátku roku 1423 se díky iniciativě Zikmunda Lucemburského stala třetí chotí opavského vévody Přemysla I. Ten ji ve své závěti z 18. září 1433 nazval \"dědičkou bosenskou\" a na početných synech z předchozích manželství bylo, aby jí po Přemyslově smrti nekrátili na vdovském věnu, jež obsahovalo hrad a panství Vikštejn. Tam se také vdova s dětmi pravděpodobně odstěhovala. Zemřela či opustila panství nejpozději do 7. března 1435, kdy jsou na Vikštejně doloženi její nevlastní synové Vilém a Arnošt.\n\nHelenin erb se nachází na náhrobku jejího syna Přemysla v kostele sv. Kříže ve Vratislavi.\n\n\n"}
{"id": "1118052", "url": "https://cs.wikipedia.org/wiki?curid=1118052", "title": "Ernst Schneider (politik)", "text": "Ernst Schneider (politik)\n\nErnst Schneider (2. srpna 1817 Asparn an der Zaya – 14. února 1874 Vídeň) byl rakouský politik německé národnosti, v 2. polovině 19. století poslanec Říšské rady.\n\nByl synem vysokého úředníka. Ernst absolvoval právní a politická studia. Od roku 1842 pracoval ma magistrátu v Kremži. V letech 1854–1868 byl okresním hejtmanem (okresní představený) v Neulengbachu. Od roku 1868 působil jako místodržitelský rada a referent.\n\nZasedal jako poslanec Dolnorakouského zemského sněmu, kam nastoupil roku 1861 a členem sněmu zůstal do roku 1871. Zastupoval kurii venkovských obcí, obvod Sankt Pölten. V zemských volbách roku 1871 nekandidoval (mělo jít o výraz nesouhlasu s politikou vlády Karla von Hohenwarta), ale do sněmu se vrátil po smrti poslance Frölicha roku 1873 a setrval zde do své smrti roku 1874. V letech 1866–1871 a krátce znovu v roce 1874 byl i členem zemského výboru.\n\nByl také poslancem Říšské rady (celostátního parlamentu Předlitavska), kam ho zemský sněm vyslal v roce 1864 (Říšská rada byla tehdy ještě volena nepřímo, coby sbor delegátů zemských sněmů). 12. listopadu 1864 složil slib. Politicky patřil mezi německé liberály (tzv. Ústavní strana, liberálně a centralisticky orientovaná).\n\nZemřel v únoru 1874.\n"}
{"id": "1118056", "url": "https://cs.wikipedia.org/wiki?curid=1118056", "title": "Ali Adnan Kadhim", "text": "Ali Adnan Kadhim\n\nAli Adnan Kadhim Al-Tameemi (arabsky علي عدنان كاظم التميمي; narozen 19. prosince 1993, Bagdád) je irácký fotbalový obránce a reprezentant, který aktuálně hraje za italský klub Udinese Calcio.\n\nV roce 2013 byl vyhlášen nejlepším mladým hráčem Asie. Médii bývá označován jako asijský Gareth Bale.\n\nJeho otec Adnan byl také fotbalistou a iráckým mládežnickým reprezentantem, jeho strýc Ali reprezentoval Irák i na seniorské úrovni.\n\nVyšel z fotbalové školy Ammo Baby a začlenil se do mládeže Al-Zawraa Sports Club (U-17). Poté strávil jednu sezónu v Al-Quwa Al-Jawiya. V mužích debutoval v klubu Baghdad FC v roce 2010.\n\nPo úspěšném MS dvacítek 2013 v Turecku zaujal představitele tureckého klubu Çaykur Rizespor, kam 1. srpna 2013 přestoupil.\n\nV červenci 2015 přestoupil do italského klubu Udinese Calcio a stal se tak prvním iráckým fotbalistou v italské nejvyšší lize Serii A.\n\nAli Adnan Kadhim nastupoval za iráckou reprezentaci do 20 let. Zúčastnil se Mistrovství světa hráčů do 20 let 2013 v Turecku, kde iráčtí mladí fotbalisté obsadili konečné 4. místo.\n\nV A-mužstvu Iráku debutoval 3. 12. 2012 ve svých 18 letech v zápase v katarském Dauhá proti týmu Bahrajnu.\n\n"}
{"id": "1118060", "url": "https://cs.wikipedia.org/wiki?curid=1118060", "title": "Tabulkový analyzátor", "text": "Tabulkový analyzátor\n\nTabulkový analyzátor ( ) je v matematické informatice druh syntaktických analyzátorů vhodných pro analýzu nejednoznačných bezkontextových jazyků (včetně gramatik přirozených jazyků). Používá přístupu dynamického programování – všechny probírané dílčí výsledky se ukládají do tabulky, která reprezentuje orientovaný multigraf, díky čemuž mohou být používány opakovaně. Tím se zabrání backtrackingu a kombinatorické explozi. Český název odráží skutečnost, že orientovaný multigraf bývá implementován tabulkou (maticí).\n\nZa autora tabulkové analýzy je považován Martin Kay.\n\nTabulkové analyzátory obvykle používají nějakou variantu Viterbiho algoritmu. Earleyův analyzátor je tabulkový analyzátor, který se používá především pro syntaktickou analýzu v matematické lingvistice, a který je pojmenovaný po svém objeviteli. Dalším algoritmem tabulkové analýzy je algoritmus Cocke-Younger-Kasami (CYK).\n\nTabulkové analyzátory lze používat i pro syntaktickou analýzu počítačových jazyků. Jmenovitě Earleyův analyzátor se používá v generátorech překladačů, díky své schopnosti analyzovat jazyk generovaný libovolnou bezkontextovou gramatikou, což usnadňuje úlohu vytvoření gramatiky pro daný jazyk. Jejich nižší efektivita však vedla k tomu, že se jim lidé při konstrukci překladačů obvykle vyhýbají.\n\nPři obousměrné tabulkové analýze jsou hrany multigrafu označovány směrem (dopředu nebo zpět), a pravidla jsou vynucena podle směru, kterým musí vést hrany, aby je bylo možné zkombinovat do dalších hran.\n\nPři inkrementální tabulkové analýze se orientovaný multigraf konstruuje inkrementálně, jak uživatel upravuje text; při každé změně textu se provede minimální možná odpovídající změna v tabulce.\n\nTabulkové analyzátory lze rozdělit na analyzátory shora dolů, zdola nahoru a\nanalyzátory řízené \"hlavou\" pravidla,\na na aktivní a pasivní.\n\nAnalyzátor zpracovává větu obsahující n slov jako graf s n+1 uzly – první uzel je před prvním slovem, dalších n-1 uzlů je mezi jednotlivými slovy a poslední uzel je za posledním slovem věty. Každé slovo je reprezentováno orientovanou hranou z uzlu před tímto slovem do následujícího uzlu. Celá vstupní věta tak tvoří nerozvětvenou cestu z pozice před prvním slovem na pozici za posledním slovem.\n\nAnalýza věty spočívá v přidávání orientovaných hran mezi jednotlivé uzly grafu. Každý krok analýzy přidá novou hranu ohodnocenou nějakou položkou gramatiky. Pokud se v průběhu analýzy přidá hrana, která jde z nultého do posledního uzlu a je ohodnocena úplnou položkou vytvořenou z pravidla, na jehož levé straně je počáteční symbol gramatiky, znamená to přijetí věty.\n\nPři analýze uvažujeme pouze hrany, které jdou zleva doprava. Mezi libovolnými dvěma uzly může vést větší počet hran, proto se při analýze vytváří multigraf. Multigraf lze reprezentovat maticí (n+1) x (n+1) ( ), kde n je délka vstupní věty. Mezery mezi slovy ve vstupní větě jsou číslovány od 0 do n. V každém prvku matice může být libovolný počet položek, z nichž každá reprezentuje jednu hranu multigrafu, což jsou pravidla s tečkou na pravé straně. (Viz LR analyzátor).\n\nFormálně lze hranu multigrafu popsat jako množinu trojic , kde:\n\n\nHrana multigrafu použitého při analýze může vypadat například takto:\n\n< 2, 5, VP → V NP . NP >\n\nCož znamená:\n\nTabulkový analyzátor používá při analýze tři typy operací:\n\n\nPokud tabulka obsahuje < \"i\", \"j\", A → α . B β > a B → γ je pravidlo gramatiky,\n\npak do tabulky přidáme\n\n< \"j\", \"j\", B → . γ >\n\n(pokud už v tabulce není).\n\nOd počáteční pozice \"j\" se očekává složka kategorie B (tj. řetězec terminálů vytvořený z neterminálního symbolu B). Pro expanzi symbolu B existuje pravidlo s pravou stranou γ. Přidáme tedy novou predikci γ začínající od pozice \"j\".\n\nPokud tabulka obsahuje < \"i\", \"j\", A → α . w β > (kde w je terminální symbol příp. preterminální symbol) a pokud \"w\" je \"j\"-té slovo analyzované věty s = ww ... w,\n\npak do tabulky přidáme\n\n< \"i\", \"j\"+1, A → α w . β >\n\n(pokud už v tabulce není).\n\nAnalýza je tedy v situaci, kdy se na pozici \"j\" očekává terminální symbol (příp. preterminální symbol vyjadřující slovní druh nebo jinou mluvnickou kategorii např. finitní sloveso). Je-li \"j\"-té slovo skutečně rovné w (nebo je jeho mluvnická kategorie w), pak jej lze začlenit do analýzy. To se znázorní posunutím tečky za načtené slovo.\n\n\"Poznámka\": zde popsaná operace kombinace se týká analyzátorů zdola nahoru. Jiné metody tabulkové analýzy mohou pracovat poněkud odlišně.\n\nPokud tabulka obsahuje položku < \"i\", \"j\", A → α . B β > (B je neterminální symbol) a položku < \"j\", \"k\", B → γ . >\n\npotom do tabulky přidáme\n\n< \"i\", \"k\", A → α B . β >\n\n(pokud v ní už není).\n\nBěhem analýzy byla nalezena úplná položka pokrývající pozice \"j\" a \"k\" odpovídající neterminálnímu symbolu B. Pokud v multigrafu existuje hrana, která odráží očekávání, že hrana B může začínat na pozici \"j\", mohou být obě zkombinovány do nové hrany, která pokrývá pozice \"i\" až \"k\". Značka (tečka) je proto přesunuta za symbol B.\n\nVstup: řetězec s = ww ... w.\n\n\nVýstup: \"ano\", pokud tabulka obsahuje <0, n, S' → S . >, jinak \"ne\".\n\n\"Poznámka\": Popsaný algoritmus pouze zjišťuje, zda lze danou větu odvodit v dané gramatice. Pro získání rozboru věty (jednoho nebo více derivačních stromů tzv. sbaleného lesa derivačních stromů) je třeba využít další informace z grafu.\n\nV bodě 2 není uvedeno, v jakém pořadí se mají provádět jednotlivé kroky. Vlastní analýza může používat různé metody vyhledávání (prohledávání do hloubky, prohledávání do šířky, uspořádané prohledávání). V praktických algoritmech se pro určení pořadí kroků postupně vytváří seznam nazývaný . Způsob jeho budování rozhoduje, jaký postup analýzy se používá.\n\nMáme bezkontextovou gramatiku popisující zjednodušenou gramatiku němčiny s následujícími pravidly:\n\n\na lexikálními pravidly:\n\nMá být analyzována německá věta \"Donald beobachtet Daisy mit dem Fernglas\" (Donald pozoroval Daisy dalekohledem).\n\n\"Vysvětlivky\":\n\n\nSkutečnost, že koncovou položku lze vytvořit různými způsoby (33 a 34), ukazuje, že větu lze analyzovat dvěma způsoby (tj. věta je víceznačná). Další analýza odpovídá českému překladu „Donald pozoroval Daisy s dalekohledem“ (tj. dalekohled měla v tomto případě Daisy).\n\nVypouštějící pravidla jsou pravidla tvaru A → ε. Tato pravidla jsou obvykle integrována zvláštní strategií zpracování do grafu analyzátoru.\n\nGenerování nepotřebných položek grafu lze zabránit tím, že se pro rozhodování kromě trojic v tabulce použije také \"k\" dopředu načtených a dosud neanalyzovaných symbolů ze vstupu (tzv. \"'náhled\" – ). Tato technika je dobře známá u LR (k) analyzátorů.\n\nPro analýzu přirozených jazyků se zpravidla používají tzv. separované gramatiky, v nichž je gramatika rozdělena na slovník a syntaktická pravidla. Pravá strana bezkontextových pravidel gramatiky tedy obsahuje buď pouze terminální symboly (slova analyzovaného jazyka) nebo neterminální symboly. To umožňuje zefektivnit proces predikce a načítání, protože postupují pouze na úroveň preterminálních symbolů (slovních druhů nebo jemnějších kategorií).\n\nProtože ne vždy je vstupem analyzátoru věta vytvořená podle pravidel gramatiky, je užitečné, aby analyzátor byl robustní, tj. necitlivý vůči gramatickým chybám. To se týká například neznámých slov, kterým jsou v kroku skenování přiřazeny všechny pravděpodobné slovní druhy, nebo chybějících či nadbytečných slov, která jsou rozpoznávána pomocí speciálních chybových pravidel.\n\nO(n) pro všechny bezkontextové gramatiky, O(n) pro jednoznačné bezkontextové gramatiky.\n\nTabulkové analyzátory se většinou používají ve spojení s syntaktické analýzy přirozeného jazyka, protože až na Tomitův analyzátor mají nejlepší časovou složitost pro jakékoli (tedy i víceznačné) bezkontextové gramatiky. Například kontrola gramatiky v aplikaci Microsoft Word používá tabulkový analyzátor. Syntaxe programovacích jazyků je zpravidla navržena tak, aby jejich analýza byla co nejefektivnější, a proto je lze obvykle účinněji analyzovat LR(k) nebo LL(k) analyzátory.\n\n\n"}
{"id": "1118063", "url": "https://cs.wikipedia.org/wiki?curid=1118063", "title": "XenForo", "text": "XenForo\n\nXenForo je komerční software pro Internetové diskuzní fórum, naprogramovaný v PHP a využívající Zend Framework. Tento software vyvinuli bývalí vedoucí vývojáři softwaru vBulletin Kier Darby a Mike Sullivan. První veřejná beta verze XenForo byla vydána v říjnu 2010. Stabilní verze XenForo 1.0.0 byla vydána 8. března 2011. XenForo má několik vestavěných SEO funkcí. Jeho popularita podle zpětné vazby z různých komunitních fór a blogů neustále roste.\n\n12. listopadu 2014 oficiálně vstoupil do vývojového týmu Chris Deeming. Jeho produkt Xen Media Gallery, nyní XenForo Media Gallery, byl zařazen do rodiny produktů XenForo.\n\n"}
{"id": "1118064", "url": "https://cs.wikipedia.org/wiki?curid=1118064", "title": "Ramphastos", "text": "Ramphastos\n\nRamphastos je rod ptáků z čeledi tukanovitých (\"Rhamphastidae)\". Ze všech rodů spadající pod tukanovité má druhý nejvyšší počet zástupců, nejznámější je asi tukan obrovský. Vyskytují se v zalesněných oblastech Střední a Jižní Ameriky vysoko v korunách stromů. Zástupci mají délku v rozmezí od 42 do 61 cm. Všichni mají černá křídla, ocasy a stehna, ale barva zbývajícího peří se odvíjí od jednotlivých druhů. Živí se ovocem, bobulemi, ale také hmyzem nebo menšími obratlovci. Hnízdí v dutinách stromů ve velkých výškách, kde nakladou 2 – 4 čistě bílá vejce. Nejsou to samotářští ptáci; najdeme je v menších skupinách. Nemají přirozené predátory, ale je známo, že na všech druzích tohoto rodu (krom tukana vrubozobého) parazituje veš \"Austrophilopterus cancellosus.\"\n\n\n"}
{"id": "1118065", "url": "https://cs.wikipedia.org/wiki?curid=1118065", "title": "Křížová cesta (Horní Dvořiště)", "text": "Křížová cesta (Horní Dvořiště)\n\nKřížová cesta v Horním Dvořišti na Českokrumlovsku vede od hřbitova na vrch Kalvárie cca 1 kilometr severně od obce.\n\nKřížová cesta vede na vrch Kalvárie ke kamenné kapli Kalvárie. Tvoří ji čtrnáct zastavení – jedenáct zastavení je tvořeno kamennými kapličkami, opravenými roku 2012 a doplněnými novými obrázky. Dvanácté zastavení křížové cesty je přímo v kapli a třinácté je na levém boku kaple. Čtrnáctým zastavením je Boží hrob, přistavěný ke kapli zezadu.\n\nRoku 1890 byla založena Přípravná komise pro stavbu Kalvárie na Křížovém vrchu, která téhož roku vyhlásila veřejnou sbírku. Rozhodnutí o stavbě padlo roku 1905, autorem návrhu v pseudogotickém stylu byl A. Stürzl, pro malbu obrazů byl vybrán Johann Wolfschläger. Roku 1906 získala křížová cesta stavební povolení. Majitelé pozemků se dohodli s přípravnou komisí o bezplatném poskytnutí pozemků a též byla podepsána dohoda s představiteli obce o garanci údržby po realizaci stavby. První zmínka o pobožnosti na křížové cestě je z roku 1910.\n\nRoku 1937 byla vyhlášena sbírka na údržbu křížové cesty. Další záchrana staveb se uskutečnila roku 1993, kdy místní obyvatelé svépomocí vztyčili rozvalená kamenná zastavení. Roku 2009 byl zpracován Stavebně-historický průzkum křížové cesty. Došlo k rekonstrukci kaple Kalvárie na vrcholu kopce a vyčištění od náletových dřevin z kaple a jejího okolí. Byla opravena střecha, aby dál do kaple nezatékalo a nedocházelo k poškozování vnitřních omítek. K opravě bylo použito dotace z Přeshraničního programu Česko – Rakousko.\n\nKaple a křížová cesta byly po opravě znovu vysvěceny 10. srpna 2013.\n\n\n"}
{"id": "1118067", "url": "https://cs.wikipedia.org/wiki?curid=1118067", "title": "Křížová cesta (Horní Bobrová)", "text": "Křížová cesta (Horní Bobrová)\n\nKřížová cesta v Horní Bobrové na Žďársku vede z obce na severozápad na vrch Kalvárie (dříve Strážný kopec).\n\nKřížová cesta byla postavena z iniciativy bobrovského faráře Kleinbauera, který roku 1820 dal postavit na vrcholu kopce Kalvárie velký žulový kříž a podél cesty čtrnáct empírových kapliček.\n\nKřížová cesta je chráněna jako nemovitá Kulturní památka České republiky.\n\n"}
{"id": "1118068", "url": "https://cs.wikipedia.org/wiki?curid=1118068", "title": "WoltLab Burning Board", "text": "WoltLab Burning Board\n\nWoltLab Burning Board (neoficiální akronym: \"WBB\") je proprietární software pro internetové diskuzní fórum. Je vyvíjen německou firmou WoltLab v programovacím jazyce PHP.\n\nMarcel Werk, dnešní generální ředitel WoltLab GmbH, na začátku roku 2001 vyvinul software pro diskuzní fórum, založený na PHP a databázovém systému MySQL. Od 16. května 2001 byl software \"Burning Board\" nabídnut zdarma ke stažení ve verzi 1.0 Beta 2. Dne 13. listopadu 2001 Marcel Werk a Arian Glander založili společnost \"Werk a Glander GbR\", kterou 18. srpna 2003 přejmenovali na \"WoltLab GmbH\". Arian Glander byl do 31. prosince 2009 zástupce generálního ředitele WoltLab GmbH.\n\nOd verze 3 Burning Board obsahuje framework WoltLab Community Framework (WCF). Zdrojový kód jádra WCF je licencován pod open source licencí LGPL.\n\n"}
{"id": "1118071", "url": "https://cs.wikipedia.org/wiki?curid=1118071", "title": "Cesta k sousedům", "text": "Cesta k sousedům\n\nCesta k sousedům je české pojmenování cyklotrasy spojující Nový Bor se saskou obcí Oybin v Lužických horách.\n\nV rámci programu na podporu přeshraniční spolupráce mezi Českou republikou a Svobodným státem Sasko (označeno Ziel 3/ Cíl 3 – č.100011675) byl v roce 2008 zpracován společný projekt Cesta k sousedům. \n\nV rámci projektu byla vybudována lávka pro pěší i cykloturisty u Nového Boru přes frekventovanou silnici I/9 + I/13, vydány četné propagační materiály, vytvořeny společné webové stránky, u obce Lückendorf bylo vybudováno záchytné parkoviště.\n\nDélka trasy je 33,5 km a je vyznačena i dvoujazyčnými směrovkami Cesta k sousedům. Začíná v Novém Boru, pokračuje na sever přes obec Svor, samotu s nedalekou železniční stanicí Nová Huť, kolem přehradní nádrže Naděje, dále na Mařenice, Heřmanice v Podještědí až k hraničnímu přechodu Kammloch. Odtud pak pokračuje do cíle v Oybinu. \n\n"}
{"id": "1118073", "url": "https://cs.wikipedia.org/wiki?curid=1118073", "title": "Křížová cesta (Dalečín)", "text": "Křížová cesta (Dalečín)\n\nKřížová cesta v Dalečíně na Ždársku se nachází u kostela Svatého Jakuba Většího na severozápadním návrší nad obcí.\n\nKřížová cesta má čtrnáct zastavení v podobě zastřešených dřevěných sloupků s křížkem a s obrázkem. Lemuje přístupovou cestu z obce ke kostelu Svatého Jakuba Většího, která vede po 102 schodech.\n\n"}
{"id": "1118078", "url": "https://cs.wikipedia.org/wiki?curid=1118078", "title": "Mannárský záliv", "text": "Mannárský záliv\n\nMannárský záliv (, \"Mannára kí Khárí\", , \"Mannaram Bokka\", , \"Mannar Wirikuda\") je záliv Indického oceánu ležící mezi Indickým poolostrovem (přesněji státem Tamilnádem) a Srí Lankou. Je součástí Lakadivského moře, jehož zbytek leží západně. Na severovýchodě sousedí přes Adamův most a Palkův průliv s Bengálským zálivem. Na jihu sousedí s otevřeným Indickým oceánem.\n"}
{"id": "1118080", "url": "https://cs.wikipedia.org/wiki?curid=1118080", "title": "Křížová cesta (Netín)", "text": "Křížová cesta (Netín)\n\nKřížová cesta v Netíně se nachází v severní části obce Netín, okres Žďár nad Sázavou.\n\nKřížová cesta je tvořena čtrnácti žulovými zastaveními, která se skládají ze soklu, pilíře a kamenné kapličky. V té je umístěna malba pašijového obrázku na plechové podložce. Zastavení doplňují lipovou alej lemující cestu od kostela Nanebevzetí Panny Marie k hrobce Lobkoviců.\n\nPočet stromů lípy srdčité v aleji je 24, z toho 2 nově vysázené po vyvrácených v roce 2002. Průměrná výška stromů je 18 metrů.\n\nKřížová cesta je spolu s kostelem a alejí lip chráněna jako nemovitá Kulturní památka České republiky.\n\n"}
{"id": "1118081", "url": "https://cs.wikipedia.org/wiki?curid=1118081", "title": "Divize C 1974/75", "text": "Divize C 1974/75\n\nV soubojích 10. ročníku České divize C 1974/75 se utkalo 14 týmů dvoukolovým systémem podzim–jaro. Tento ročník začal v srpnu 1974 a skončil v červnu 1975.\n\nZ 2. ligy – sk. A 1973/74 sestoupila do Divize C mužstva TJ VCHZ Pardubice \"B\", VTJ Jičín a TJ Spartak Košíře. Z krajských přeborů ročníku 1973/74 postoupila vítězná mužstva TJ Lokomotiva Trutnov z Východočeského krajského přeboru. Také sem byla přeřazena mužstva TJ Slavia IPS Praha \"B\",TJ Břevnov a TJ Spartak Motorlet Praha z Divize B.\n\nZdroj: \n\nPoznámky:\n\n"}
{"id": "1118083", "url": "https://cs.wikipedia.org/wiki?curid=1118083", "title": "Martin Tiso", "text": "Martin Tiso\n\nMartin Tiso (* 8. října 1973 Žilina) je slovenský výtvarník a fotograf. Mezi roky 1993 a 1999 studoval v ateliéru fotografie u Ľubomíra Stacha na Vysoké škole výtvarných umění v Bratislavě. Roku 1996 absolvoval studijní pobyt na katedře multimédií v Nottingham Trent University.\n\nVe své tvorbě fotil například českou modelku Zuzanu Jandovou, pro niž připravoval kalendář na rok 2010, nebo s hudební skupinou Mig 21, které na přebal jejich CD nazvaného \"Album\" vytvořil fotografii výšivky zpracované Radkou Kalabisovou. V roce 2013 připravil pro přehlídku \"Prague Art & Design\" spolu s návrhářkou Petrou Balvínovou a hercem Mikulášem Křenem výstavu nazvanou „Stojím si za ním“ podporující upadající umělecká řemesla.\n\n"}
{"id": "1118086", "url": "https://cs.wikipedia.org/wiki?curid=1118086", "title": "Divize B 1974/75", "text": "Divize B 1974/75\n\nV soubojích 9. ročníku České divize B 1974/75 se utkalo 14 týmů dvoukolovým systémem podzim - jaro. Tento ročník fotbalové soutěže začal v srpnu 1974 a skončil v červnu 1975.\n\nZ 3. ligy - sk. A 1973/74 sestoupilo do Divize B mužstvo TJ Sklo Union Teplice \"B\". Z krajských přeborů ročníku 1973/74 postoupila vítězná mužstva TJ SONP Kladno \"B\" ze Středočeského krajského přeboru, TJ Dynamo Doksy ze Severočeského krajského přeboru a ČAFC Praha ze Pražského přeboru. Také sem byla přeřazena mužstva TJ Xaverov Horní Počernice a TJ Admira Praha 8 z Divize C.\n\nZdroj: \n\nPoznámky:\n\n"}
{"id": "1118087", "url": "https://cs.wikipedia.org/wiki?curid=1118087", "title": "Divize A 1974/75", "text": "Divize A 1974/75\n\nV soubojích 9. ročníku České divize A 1974/75 se utkalo 14 týmů dvoukolovým systémem podzim – jaro. Tento ročník začal v srpnu 1974 a skončil v červnu 1975.\n\nZ 3. ligy - sk. A 1973/74 nesestoupilo do Divize A nikdo. Z krajských přeborů ročníku 1973/74 postoupilo vítězné mužstvo TJ Dynamo ZČE Plzeň ze Západočeského krajského přeboru a TJ IGLA České Budějovice ze Jihočeského krajského přeboru. Také sem bylo přeřazeno mužstvo TJ Spartak Pelhřimov z Divize C\n\nZdroj: \n\nPoznámky:\n\n"}
{"id": "1118090", "url": "https://cs.wikipedia.org/wiki?curid=1118090", "title": "Diebold Schilling starší", "text": "Diebold Schilling starší\n\nDiebold Schilling starší (1445–1486) byl švýcarský středověký historik a autor několika švýcarských ilustrovaných kronik z 80. let patnáctého století – Berner Schilling, Spiezer Schilling a Zürcher Schilling. \n\nNarodil se do významné rodiny v severošvýcarském Solothurnu jako druhý syn Niklause Schillinga. Jeho synovcem byl kronikář Diebold Schilling mladší. Po několikaleté práci v Lucernu nastoupil roku 1460 do služeb bernského kancléřství. Od roku 1468 zasedal ve velké radě města a působil také jako soudce. Účastnil se také burgundských válek.\n\nJako občan Bernu se seznámil s městským kronikářem Bendictem Tschachlanem. V roce 1474 jej rada pověřila sepsáním městské kroniky. Výsledkem se staly tři díly, na nichž pracoval v letech 1474–1483. V kronice Zürcher Schilling (Grosse Burgunderchronik), jíž vytvořil kolem roku 1480, využil osobní znalost burgundských válek. Obsahem není veršovaný styl s humantistickým podtextem, ale soubor příběhů, zpráv a pikantních událostí z každodenního života. Práce je doprovázena asi 600 ilustracemi.\n\n"}
{"id": "1118092", "url": "https://cs.wikipedia.org/wiki?curid=1118092", "title": "Občina Logatec", "text": "Občina Logatec\n\nObčina Logatec je jednou z 212 občin ve Slovinsku. Rozkládá se ve Středoslovinském regionu na území historického Kraňska. Občinu tvoří 19 sídel, její rozloha je 173,1 km² a k 1. lednu 2017 zde žilo 13 802 obyvatel. Správním střediskem je město Logatec.\n\nÚzemí občiny je hornaté, nadmořská výška území je zhruba od 435 m na jihu až k 890 m v sídle Lavrovec v severní části. Při jihovýchodním okraji území, v délce zhruba 9 km, prochází dálnice A1 – s odbočkou do města Logatec.\n\nObčinu tvoří sídla: Grčarevec, Hleviše, Hlevni Vrh, Hotedršica, Jakovica, Kalce, Lavrovec, Laze, Logatec, Medvedje Brdo, Novi Svet, Petkovec, Praprotno Brdo, Ravnik pri Hotedršici, Rovtarske Žibrše, Rovte, Vrh svetih Treh Kraljev, Zaplana, Žibrše.\n\nSousedními občinami jsou: Gorenja vas na severu, Dobrova-Polhov Gradec na severovýchodě, Vrhnika na východě, Cerknica na jihovýchodě, Postojna na jihu, Ajdovščina na jihozápadě, Idrija na západě a Žiri na severozápadě.\n\n\n"}
{"id": "1118093", "url": "https://cs.wikipedia.org/wiki?curid=1118093", "title": "Divize A 1975/76", "text": "Divize A 1975/76\n\nV soubojích 11. ročníku České divize A 1974/75 se utkalo 14 týmů dvoukolovým systémem podzim - jaro. Tento ročník začal v srpnu 1975 a skončil v červnu 1976.\n\nZ 3. ligy - sk. A 1974/75 sestoupila do Divize A mužstva TJ Slavia Karlovy Vary a TJ Rudá hvězda Sušice. Z krajských přeborů ročníku 1974/75 postoupilo vítězné mužstvo TJ Rudá hvězda Domažlice ze Západočeského krajského přeboru a TJ Spartak Písek ze Jihočeského krajského přeboru.\n\nPoznámky:\n\n"}
{"id": "1118094", "url": "https://cs.wikipedia.org/wiki?curid=1118094", "title": "Diskografie Rickyho Martina (singly)", "text": "Diskografie Rickyho Martina (singly)\n\nToto je diskografie věnovaná singlům portorického pop zpěváka-skladatele Rickyho Martina. \n\n\n\"debutové španělské album roku 1991\"\n\n\n\"Vlastní článek:\" Me Amarás\n\n\n\"Vlastní článek:\" A Medio Vivir\n\n\n\n\"Vlastní článek:\" Vuelve\n\n\"Corazonado\"\n\n\"Vlastní článek:\" Ricky Martin album 1999\n\n\n\"Vlastní článek:\" Sound Loaded\n\n\n\n\"Vlastní článek:\" Almas del Silencio\n\n\n\"Vlastní článek:\" Life\n\n\"It's Alright\" (featuring M. Pokora) / \"Déjate Llevar\"\n\n\"Vlastní článek:\" MTV Unplugged\n\n\"Con Tu Nombre\"\n\n\n\"Vlastní článek:\" Música + Alma + Sexo\n\n\n\n\n\"Vlastní článek:\" A Quien Quiera Escuchar\n\n\n"}
{"id": "1118095", "url": "https://cs.wikipedia.org/wiki?curid=1118095", "title": "Divize B 1975/76", "text": "Divize B 1975/76\n\nV soubojích 11. ročníku České divize B 1975/76 se utkalo 14 týmů dvoukolovým systémem podzim–jaro. Tento ročník fotbalové soutěže začal v srpnu 1975 a skončil v červnu 1976.\n\nZ 3. ligy - sk. A 1974/75 sestoupilo do Divize B mužstvo ASVS Dukla Praha \"B\". Z krajských přeborů ročníku 1974/75 postoupila vítězná mužstva TJ CHZ Litvínov ze Severočeského krajského přeboru. Také sem byla přeřazena mužstva TJ Slavia IPS Praha \"B\" a TJ Slavoj Vyšehrad z Divize C.\n\nPoznámky:\n\n"}
{"id": "1118096", "url": "https://cs.wikipedia.org/wiki?curid=1118096", "title": "Erich Hallhuber", "text": "Erich Hallhuber\n\nErich Hallhuber (14. července 1951, Mnichov – 17. září 2003, Mnichov) byl německý herec, hrával v divadlech, operách, televizi i ve filmech.\nJeho otec byl operní zpěvák a herec. Hrál ve filmu \"Amen\". Zemřel na epileptický záchvat ve svém bytě v Mnichově v roce 2003.\n"}
{"id": "1118097", "url": "https://cs.wikipedia.org/wiki?curid=1118097", "title": "Cyklostezka Nový Bor - Sloup v Čechách", "text": "Cyklostezka Nový Bor - Sloup v Čechách\n\nCyklostezka Nový Bor – Sloup v Čechách byla vybudována v roce 2012 nedaleko od souběžně frekventované silnice II/268 mezi městem Nový Bor a obcí Sloup v Čechách. Cílem akce za 8,8 milionů Kč bylo omezit dopravní nehodovost cyklistů.\n\nFinancování výstavby nové cyklostezky bylo provedeno jak z prostředků města Nový Bor, tak z dotace Státního fondu dopravní infrastruktury České republiky. Celkové náklady byly 8 860 000 Kč. \n\nPřed výstavbou bylo nutné nejdříve získat městem pozemky od různých vlastníků, po kterých je trasa vedena. Jednání byla vedena v roce 2011. \nPři volbě vhodné trasy z centra města (nám. Míru)bylo využito zčásti několik vedlejších ulic v Novém Boru (Kalinova, V Hájku), poněkud zchátralý cykloareál a zbytek k severnímu okraji obce Sloup v Čechách byl vyasfaltován. Vyasfaltovaný chodník je zhruba 3 metry široký, celková délka cyklostezky je 1998 metrů. Trasa je vyznačena a doplněna odpočívadly.\n\n"}
{"id": "1118098", "url": "https://cs.wikipedia.org/wiki?curid=1118098", "title": "Divize C 1975/76", "text": "Divize C 1975/76\n\nV soubojích 11. ročníku České divize C 1975/76 se utkalo 14 týmů dvoukolovým systémem podzim–jaro. Tento ročník začal v srpnu 1975 a skončil v červnu 1976.\n\nZ 2. ligy – sk. A 1974/75 sestoupila do Divize C mužstva TJ Meteor Praha 8, VTJ Jičín a TJ Spartak Košíře. Z krajských přeborů ročníku 1974/75 postoupila vítězná mužstva TJ Tesla Lanškroun z Východočeského krajského přeboru, TJ Kolín ze Středočeského krajského přeboru a TJ Uhelné sklady Praha ze Pražského přeboru. Také sem byla přeřazena mužstva TJ Admira Praha 8 a TJ Spartak Pelhřimov z Divize B.\n\nPoznámky:\n\n"}
{"id": "1118099", "url": "https://cs.wikipedia.org/wiki?curid=1118099", "title": "Hanns Zischler", "text": "Hanns Zischler\n\nHanns Zischler (* 18. června 1947, Norimberk) je německý filmový a televizní herec. Nejvíce se proslavil ve filmu Mnichov. Podle internetové filmové databáze se objevil ve 171 filmech. Svou filmovou kariéru započal v roce 1968.\n\n"}
{"id": "1118100", "url": "https://cs.wikipedia.org/wiki?curid=1118100", "title": "Šílenství po dítěti", "text": "Šílenství po dítěti\n\n„Šílenství po dítěti“ (v originálním názvu „Baby Fever“) je 7. díl 3. série seriálu \"Zlatá sedmdesátá\" (celkově je to 58. díl). Poprvé byl v USA odvysílán 28. listopadu 2000 na stanici Fox, v ČR měl premiéru v roce 2010 na stanici HBO. Jako v každém dílu seriálu zazněla ústřední píseň „Out The Street od Cheap Trick“, kterou zpívají teenageři v Ericově autě. Epizoda trvala 22 minut, režíroval ji David Trainer.\n\nLaurie dostala na hlídání miminko, které měla hlídat Kitty, ale protože šla na večeři k Pinciottiovým, musela ho hlídat Laurie. Ta vůbec nevěděla, jak se má s miminkem zacházet, ale Donna miminko přebalila, když byla u nich doma. Na Erica to udělalo obrovský dojem a začal si představovat jejich společnou budoucnost; Donna sedí doma se dvěma miminky, zatímco on pracuje. Donna však měla jinou představu; Eric měl být doma s dětmi a ona by měla být úspěšnou podnikatelkou. Donna o Ericově představě pověděla své mámě Midge a ta jí řekla, ať si s tím nedělá hlavu, že jsou příliš mladí a šance že spolu budou je mizivá.\n\nJackie si půjčila dodávku od svého bývalého kluka Michaela. Dodávkou svezla celou klučičí kapelu na koncert a po cestě nazpátek dodávku nabourala. Kelso jí to nechtěl odpustit a chtěl po ní peníze za zničení. Jackie se hájila tím, že Michaelovi také dala během jejich vztahu spoustu věcí, za které jí nezaplatil. Fez s Hydem sečetli, co všechno dluží Jackie Michaelovi a co dluží Michael Jackie. Nakonec to dopadlo tak, že Michael dluží Jackie 8 000 dolarů. Poté jí Michael odpustil, aby jí nemusel platit.\n\nKitty začala snít o dítěti. Vzpomínala na to, jak byli Eric a Laurie roztomilí, když byli malí a přála si další dítě, dokud ho ještě může mít. Red o dítěti nechtěl ani slyšet a řekl jí, že budou mít ještě vnoučata. Kitty šla za Laurie, která hlídala miminko a říkala jí, jak se jí líbí pohled, jak její dítě chová dítě. Přemlouvala ji, aby už měla vnoučata, ale Laurie ji odbyla tím, že má moc kluků a že výběr nesnížila na jednoho.\n"}
{"id": "1118103", "url": "https://cs.wikipedia.org/wiki?curid=1118103", "title": "Michael Swango", "text": "Michael Swango\n\nJoseph Michael Swango (21. října 1954) je americký lékař a sériový vrah. \n\nJe odhadováno, že se v letech 1978 až 1997 podílel na šesti desítkách smrtelných otrav svých pacientů a kolegů. Byl odsouzen na doživotí a svůj trest si odpykává ve věznici ADX Florence v americkém Coloradu. \n\n\n"}
{"id": "1118107", "url": "https://cs.wikipedia.org/wiki?curid=1118107", "title": "Spiezer Schilling", "text": "Spiezer Schilling\n\nSpiezer Schilling či Spiezer Chronik je švýcarská středověká kronika z let 1484–1485, jejímž autorem se stal historik Diebold Schilling starší. \n\nKronika je považována za umělecký vrchol práce Diebolda Schillinga staršího a završuje tradici bernského kronikářství 15. století. Zadavatelem zakázky byl prezident vlády kantonu Rudolf von Erlach. \n\nSchilling čerpal text z různých předloh bernských kronikářů Konrada Justingera a Bendichta Tschachtlana. Na 808 stranách obsahuje 344 vyobrazení. Popis událostí začíná rokem 1152 a s přerušeními končí v roce 1465. U oslabeného Schillinga, jenž zemřel v roce 1486, se v poslední fázi práce projevovaly příznaky nemoci. \n\nKronika byla do roku 1875 součástí zámecké knihovny ve Spiezu, odkud došlo k jejímu přestěhování do Městské knihovny v Bernu. Po výrobě faksimile proběhlo nové vydání v limitované sérii 980 kusů, tzv. „facsimile edition“.\n\n\n"}
{"id": "1118108", "url": "https://cs.wikipedia.org/wiki?curid=1118108", "title": "Křížová cesta (Nová Říše)", "text": "Křížová cesta (Nová Říše)\n\nKřížová cesta v Nové Říši na Jihlavsku se nachází východně od obce na kopci Spravedlnost.\n\nKřížová cesta je tvořena křížem a třinácti zděnými výklenkovými kapličkami shodného architektonického tvarosloví z druhé poloviny 19. století.\n\nNa vrch Spravedlnost byl roku 1863 u příležitosti tisíciletého výročí příchodu Cyrila a Metoděje na Moravu postaven žulový kříž. Roku 1873 vznikla z iniciativy premonstrátského kláštera i samotná křížová cesta, kterou původně tvořilo třináct zděných výklenkových kapliček, z nichž se dochovalo deset. Žulový kříž cestu doplňoval jako čtrnácté zastavení.\n\nRoku 2010 začala obnova poutního místa. Bylo rozhodnuto po dokončení oprav umístit do výklenků kapliček kopie litinových obrazů, uložených v novoříšském premonstrátském klášteře. V letech 2010 a 2011 došlo k úpravám okolí křížové cesty, byly odstraněny náletové dřeviny a terénní nerovnosti, přibyly nové stromy a keře. Roku 2012 byl obnoven žulový kříž na konci křížové cesty. Prošel generální opravou a byl doplněn o litinový korpus Krista. Na kříž byla umístěna kopie pamětní desky, z níž se dochovalo pouze torzo.\n\nRoku 2013 restaurátoři opravili čtyři kapličky na vrcholu křížové cesty u kříže a tři kapličky u silnice směrem na Zdeňkov. O třech kapličkách, které se nedochovaly, bylo rozhodnuto o jejich dostavbě.\n\nKřížová cesta je chráněna jako nemovitá Kulturní památka České republiky.\n\n\n"}
{"id": "1118109", "url": "https://cs.wikipedia.org/wiki?curid=1118109", "title": "Geierhaupt", "text": "Geierhaupt\n\nGeierhaupt (2417 m n. m.) je hora v Seckauských Taurách (podskupina Nízkých Taur) v rakouské spolkové zemi Štýrsko. Nachází se asi 9 km jihojihozápadně od vesnice Wald am Schoberpaß a přibližně 16 km jihovýchodně od města Trieben. Geierhaupt je nejvyšší horou Seckauských Taur.\n\nNa vrchol lze vystoupit například po značené turistické trase č. 971 od samoty Unterwald (818 m n. m.) nebo po trase č. 976A z vesnice Wald am Schoberpaß (841 m n. m.).\n\n"}
{"id": "1118110", "url": "https://cs.wikipedia.org/wiki?curid=1118110", "title": "Bitva o Šumšu", "text": "Bitva o Šumšu\n\nBitva o Šumšu byl první konflikt během sovětské invaze na japonské Kurilské ostrovy. Byl to jediný odpor proti této invazi a tato bitva byla jednou z posledních bitev druhé světové války. Sověti se zde střetli s houževnatou japonskou obrannou včetně zákopů a protitankových pastí. Rudá armáda ztratila 1567 vojáků, z toho 516 mrtvých, japonská císařská armáda ztratila 1018 vojáků, z toho 256 zabitých.\n\nPo obsazení Sachalinu se Rudá armáda zaměřila na nejsevernější Kurilský ostrov Šumšu. Pro Japonsko byl tento malý ostrov důležitý, neboť na jihu ostrova mělo námořní základnu \"Kataoka\". Na severu ostrova byly vybudovány bunkry a protiletecká baterie na sovětském tankeru, který zde uvízl v roce 1943.\n\nKvůli špatnému počasí sovětské letectvo nezajistilo podrobné informace o opevnění na ostrově, ruské dělostřelectvo tedy před invazí bombardovalo ostrov naslepo. Sovětské velení se rozhodlo pro vylodění ze severu, ale riskovalo, protože z jihu se ze sousedního ostrova Paramušir mohly připojit japonské posily, s nimiž by ostrov bránilo 23 000 japonských vojáků a dalších 16 obojživelných tanků.\n\nVe čtyři hodiny ráno 17. srpna 1945 vyplulo z Kamčatky v husté mlze několik sovětských lodí. Plavba na Šumšu proběhla bez událostí a trvala den. Ve dvě hodiny ráno následujícího dne dorazila flotila k místu vylodění. Útočící jednotky musely bojovat se silnými proudy a ledovou vodou. Přítomnost sovětských vojáků byla japonskou posádkou zjištěna o hodinu později a japonská děla zahájila palbu. Bylo potopeno pět velkých vyloďovacích člunů, výsadku tak chyběly těžké zbraně. Sovětská námořní děla zasáhla maják, který začal hořet, a tím posloužil jako orientační bod pro ostatní invazní lodě. Většinu invazních vojáků odnesly silné mořské proudy, přesto se jich dostatečné množství dostalo na pláž a záhájili útok. Kvůli husté oblačnosti neměli útočící jednotky leteckou podporu. Při bojích se ukázalo, že japonské lehké tanky jsou snadno zranitelné. Sedm japonských tanků bylo zničeno protitankovými granáty. Pěchota dále pokračovala v útoku na nepřátelské opěrné body. Mezi tím jí začalo podporovat vyloděné dělostřelectvo. Japonci byli ochotni vyjednávat, 22. srpna se pak japonská posádka vzdala. Veškerý odpor byl zastaven 23. srpna.\n\n25. srpna 1945 kapitulovala posádka na ostrově Onekotan a dalších významných bodech Kurilských ostrovů. Do 1. září dobyla Rudá armáda všechny Kurilské ostrovy. Spojenci Stalinovi slíbili, že tyto ostrovy se Sachalinem připadnou Sovětskému svazu, ale Stalin plánoval dobýt i celý japonský ostrov Hokkaidó. Prezident Spojených států amerických byl sovětskými plány zděšen. Japonské impérium však 2. září 1945 kapitulovalo a součástí Sovětského svazu se tak staly Kurilské ostrovy a Sachalin.\n\n"}
{"id": "1118111", "url": "https://cs.wikipedia.org/wiki?curid=1118111", "title": "Teymur Məmmədov", "text": "Teymur Məmmədov\n\nTeymur Məmmədov (* 11. ledna 1993 v Baku, Ázerbájdžán) je Ázerbájdžánský boxer, nastupující v těžké váze. Je bronzovým medailistou z olympijských her 2012 v Londýně.\n\nJe vysoký 196 cm a je levák. V poloprofesionální lize World Series Boxing nastupuje za Ázerbájdžánské mužstvo Baku Fires.\n\nBývá v češtině někdy uváděn i jako Tejmur Mammadov. Na olympijských hrách 2016 v Riu byl vlajkonošem Ázerbájdžánu při úvodním ceremoniálu.\n"}
{"id": "1118113", "url": "https://cs.wikipedia.org/wiki?curid=1118113", "title": "Občina Dol pri Ljubljani", "text": "Občina Dol pri Ljubljani\n\nObčina Dol pri Ljubljani je jednou z 212 občin ve Slovinsku. Rozkládá se ve Středoslovinském regionu. Je jednou z 25 občin regionu. Rozloha občiny je 33,3 km² a v lednu 2014 zde žilo 5777 lidí. V občině je celkem 19 vesnic. Správním centrem je vesnice Dol pri Ljubljani.\n\nObčina se rozkládá v údolí podél řeky Sávy. Přitom jižní hranice občiny je téměř v celé délce tvořena touto řekou. Nadmořská výška směrem od západu na východ klesá ze zhruba 275 m až na 255 m. Směrem na sever se zvedá nízké pohoří do výše téměř 600 m n. m.\n\nSousedními občinami jsou: Domžale na severu, Moravče na severovýchodě, Litija na jihovýchodě a Lublaň na jihu a západě.\nBeričevo, Brinje, Dol pri Ljubljani, Dolsko, Kamnica, Kleče pri Dolu, Klopce, Križevska vas, Laze pri Dolskem, Osredke, Petelinje, Podgora pri Dolskem, Senožeti, Videm, Vinje, Vrh pri Dolskem, Zaboršt pri Dolu, Zagorica pri Dolskem, Zajelše.\n"}
{"id": "1118114", "url": "https://cs.wikipedia.org/wiki?curid=1118114", "title": "Spartak", "text": "Spartak\n\nSpartak může být:\n\n\n\n\n\n\n\n\n\n\n\n\n\n\n\n"}
{"id": "1118115", "url": "https://cs.wikipedia.org/wiki?curid=1118115", "title": "Rettlkirchspitze", "text": "Rettlkirchspitze\n\nRettlkirchspitze (2475 m n. m.) je hora ve Wölzských Taurách (součást Nízkých Taur) v rakouské spolkové zemi Štýrsko. Nachází se asi 4 km jihovýchodně od silničního sedla Sölkpass (1788 m n. m.), 9 km severoseverozápadně od vesnice St. Peter am Kammersberg a 16 km severně od města Murau. Pod jihovýchodními svahy hory se rozkládá jezero Rettlsee. Rettlkirchspitze je nejvyšší horou Wölzských Taur.\n\nNa vrchol lze vystoupit po značené turistické trase č. 928 od parkoviště u chaty Hölzlerhütte (1535 m n. m.) nebo po trase č. 929 od parkoviště u chaty Greimhütte (1649 m n. m.).\n\n"}
{"id": "1118116", "url": "https://cs.wikipedia.org/wiki?curid=1118116", "title": "Pravidla v pohlavním styku", "text": "Pravidla v pohlavním styku\n\nPravidla v pohlavním styku jsou souborem norem, předpisů, zákonů a domluvených omezení, která jsou dána především kulturním prostředím, ale i zvyky a přáním partnerů. Obvykle zásadně upravují podobu pohlavního styku.\n\nPři pohlavním styku je vhodné domluvit se s partnerem na jeho přáních a především na tom co si nepřeje. Vyplatí se poslouchat názory partnera a být ohleduplný, snažit se jej potěšit nikoliv ovládat. I sadomasochistické hry během pohlavního styku jsou jen hry. Pokud není partner při pohlavním styku rovnocenným partnerem, pak není považován ve vztahu za rovnocennou osobu.\n\nRůzné pohledy na sexualitu vyjadřují v různých zemích různě omezující restriktivní zákony proti některým druhům sexuálních aktivit. Mezi trestné činy tak patří v různých zemích anální sex, nekrofilie, mimomanželský sex nebo prostituce, stejně jako v jiných znásilnění, incest, homosexuální sex, sexuální aktivity s nezletilými, sexuální aktivity se zvířaty, duševně handicapovanými nebo společensky závislými osobami a podobně. Náboženská víra také hraje roli v osobním rozhodování o četnosti a okolnostech pohlavního styku nebo jiných sexuálních aktivit. Náboženské pohledy na sexualitu se výrazně liší mezi různými náboženstvími ale i sektami stejného náboženství, ačkoli tam jsou společná témata, jako je například zákaz cizoložství. Legální věk způsobilosti k pohlavnímu styku, tedy věková hranice, od které mohou mít lidé legálně pohlavní styk je také různá podle právního systému státu, jehož jsou občany, víry a místních tradic.\n\nAni neexistence pravidel nemůže ospravedlnit hrubé, neuctivé, nepoctivé chování, pokus úmyslně ublížit jinému člověku. Sexuální hry při pohlavním styku mají ve Střední Evropě pouze omezení legislativně daná (věkem, živočišným druhem, nesmí dojít k vážnému ublížení na těle, nemělo by docházet k veřejnému pohoršení nebo škodám na cizím majetku, apod), jinak jejich forma mezi partnery je omezena pouze vzájemnou dohodou a rozumem. V jiných zemích může být legislativa nebo zvykové pravidlo jiné. Obecně ovšem platí, že společenská pravidla \"správného\" praktikování pohlavního styku a skutečné praktikování pohlavního styku se někdy mohou lišit. To je předmětem nekonečných filosofických debat. I v zemích, kde je cizoložství považováno za velmi zlý čin a proto je trestáno smrtí, je praktikováno.\n\nO pohlavním styku je rozšířeno více mýtů než o jiné srovnatelné, tedy takto jednoduché běžné činnosti.\n\nPohlavní styk je spojován s různými zákony a etickými pravidly prosazovanými jako právo. Detaily obsahuje článek sexuální etika.\n\nV některých zemích jsou legislativa a náboženská víra těsně spojeny. Náboženský přestupek proti nařízení duchovního, které platilo v roce 1 před naším letopočtem tak nejen hříchem ale podle zákona přestupkem nebo zločinem v roce 2015 n.l. trestaným opět podle uvedeného nařízení. Stovky let staré praktiky, čerpající ze sociálního prostředí primitivních a nekulturních dob, jsou aplikovány jako platné zákony do denní praxe a tak konzervují některé společnosti vůči jiným, vyvíjejícím se. Někdy tak platná zákonná nařízení ohledně pohlavního styku mohou vyhlížet z pohledu jiné kultury zcela barbarsky, nelidsky a zcela nesmyslně, víra není totiž založena na smysluplnosti ale tradici, tedy opakování.\n\nV některých společnostech je považován za jedinou „přijatelnou“ sexuální aktivitu koitus, případně jen aktivity přímo směřující k rozmnožování. Co je „přiměřený“ a „nepřiměřený“ sexuální styk relativně přesně definují téměř všechny lidské společnosti. Toto přesné určení se však v průběhu doby obvykle měnilo a mění. Zákon mohl a může například zahrnovat zákazy sexuálního styku:\n\nNěkteré zákonné a zvykové normy uzákoňující práva na pohlavní styk nejsou již uplatňována - např. Právo první noci - právo vládců na panenství dcer svých poddaných. Některé kultury uznávají sexuální styk za způsob uctívání božstev, také v podobě chrámové prostituce. Některé kultury záměrně tradičně omezují přístup k antikoncepci, protože ji považují za morálně nebo politicky nežádoucí.\n\nNěkteré kultury nepovažují za znásilnění je li vynucen pohlavní styk mezi manželi.\n\nV ČR účinném zákonu „Zákon trestní zákoník“ vyhlášený ve Sbírce zákonů pod číslem 40/2009 Sb. se trestných činů v souvislosti s pohlavním stykem týká především část druhá zvláštní část Hlava I., Trestné činy proti životu a zdraví, díl 3 a hlava III, Trestné činy proti lidské důstojnosti v sexuální oblasti. \nTato legislativní úprava shrnuje činy a plánované činy, jenž jsou chápány jako trestné činy. Trestným činem u sexuálních deliktů je často i příprava trestných činů, nikoliv jen jejich uskutečnění. Činy jsou chápány jako vážnější, jsou-li spáchány členy organizované skupiny,… za stavu ohrožení… události vážně ohrožující život nebo zdraví lidí, veřejný pořádek nebo majetek… na dítěti, nebo se zbraní, …poruší-li takovým činem důležitou povinnost vyplývající z jeho zaměstnání, povolání, postavení …nebo funkce, …nebo způsobí li vážnou újmu na zdraví. Trest za trestné činy je zvýšen v případě poškození pacientů, vězňů, a dětí nebo způsobí-li těžkou újmu na zdraví nebo smrt.\n\nPodle § 119 je trestný čin spáchán násilím i tehdy, je-li spáchán na osobě, kterou pachatel uvedl do stavu bezbrannosti (např. uvedením do stavu opilosti), lstí nebo jiným podobným způsobem. Kdo úmyslně způsobí nebo zvýší nebezpečí zavlečení nebo rozšíření nakažlivé nemoci u lidí, bude potrestán …odnětím svobody na dvě léta až osm let (§ 152). Trestné je rovněž šíření nakažlivé choroby z nedbalosti (§ 153).\n\nJako trestný čin znásilnění (§ 185) je hodnoceno pokud někdo jiného násilím nebo pohrůžkou násilí a jiné těžké újmy donutí k pohlavnímu styku, nebo kdo k takovému činu zneužije jeho bezbrannosti.\n\nDonucení jiného násilím, pohrůžkou k pohlavnímu sebeukájení, k pohlavnímu styku, k obnažování nebo jinému srovnatelnému chování, zejména zneužívaje jeho závislosti, bezbrannosti nebo svého postavení a důvěryhodnosti je trestným činem podle § 186, označeným jako sexuální nátlak.\n\nJako Pohlavní zneužití (§ 187) je klasifikován čin, pokud někdo vykoná soulož s dítětem mladším patnácti let nebo kdo je jiným způsobem pohlavně zneužije. Taková osoba může být potrestána odnětím svobody na jeden rok až osm let.\n\nPodle § 188 je soulož mezi příbuznými je trestána odnětím svobody až na tři léta. Trestným činem je zjednání, najmutí nebo zlákání jiného k provozování prostituce, tedy kuplířství (§ 189). Trestný čin je prostituce ohrožující mravní vývoj dětí (veřejné domy v blízkosti zařízení nebo místa, které je vyhrazeno nebo určeno pro návštěvu dětí).\n\nTrestným činem je zprostředkování, prodej, výroba pornografického díla, v němž se projevuje násilí či neúcta k člověku, nebo pohlavní styk se zvířetem (§ 191). Trestným činem se sazbou dvě až tři léta je i zpřístupnit dítěti, nebo ponechat na místě, které je dětem přístupné pornografii (§ 191, § 192). Výroba a šíření dětské pornografie, zneužívání dětí k výrobě pornografie je rovněž trestný čin s tresty podle § 192, § 193.\n\nKdo nabídne nebo poskytne dítěti nebo za pohlavní styk s dítětem výhodu nebo prospěch, bude potrestán odnětím svobody až na dvě\nléta. Dítě, které žádá nebo přijme za své pohlavní sebeukájení nějakou výhodu či prospěch není podle trestního zákoníku trestáno.\n\nU pachatelů trestných činů mohou být také například použity prostředky výchovné léčby, omezení výkonu povolání a další.\n\nZnásilnění je druh sexuálního násilí spočívající ve vynucení si pohlavního styku či jiné podobné sexuální aktivity proti vůli zneužité osoby. Termín je obvykle definován příslušným trestním zákoníkem. Podle § 185 trestního zákoníku se znásilnění dopustí ten, kdo násilím nebo pohrůžkou násilí nebo jiné těžké újmy donutí jiného k pohlavnímu styku nebo kdo k takovému činu zneužije bezbrannosti jiného. V takovém případě hrozí pachateli trest odnětí svobody na 6 měsíců až 5 let. V případě znásilnění formou soulože, na dítěti nebo se zbraní se trestní sazba zvyšuje na 2 léta až 10 let. V případě znásilnění dítěte mladšího 14 let nebo na místě, kde je omezována osobní svoboda nebo způsobení těžké újmy na zdraví znásilněním se trestní sazba zvyšuje na 5 až 12 let. V případě nedbalostního usmrcení při znásilnění se trestní sazba zvyšuje na 10 až 16 let.\n\n"}
{"id": "1118117", "url": "https://cs.wikipedia.org/wiki?curid=1118117", "title": "International Championship", "text": "International Championship\n\nInternational Championship je profesionální bodovaný turnaj ve snookeru. Je pátým bodovaným turnajem v Číně po China Open, Shanghai Masters, Haikou World Open a Wuxi Classic, a také nejvíce ohodnoceným turnajem s nejdelším formátem v Asii.\n\nTurnaj se poprvé představil v Chengdu v listopadu 2012. Prvním vítězem turnaje byl Judd Trump, který ve finále porazil Neila Robertsona 10–8. V roce 2013 vyhrál titul Ding Junhui, který porazil Marca Fu 10–9. V roce 2014 vyhrál ve finále Ricky Walden, který porazil Marka Allena 10–7.\n"}
{"id": "1118118", "url": "https://cs.wikipedia.org/wiki?curid=1118118", "title": "/dev/null", "text": "/dev/null\n\nV unixových operačních systémech je soubor /dev/null speciální zařízení, které zahazuje všechna data do něj zapsaná (ale odpoví, že zápis proběhl úspěšně), a nevrátí žádná data procesům, které z něj čtou (vrátí EOF). V žargonu unixových programátorů je někdy nazýván jako černá díra.\n\nZařízení /dev/null se obvykle používá k odstranění nežádoucích výstupů procesu nebo jako vhodný prázdný soubor pro vstup.\n\nToto zařízení je také častou inspirací k žargonovým výrazům a metaforám, které používají unixoví programátoři, například „prosím pošlete stížnosti na adresu /dev/null“ nebo „můj mail je archivován v /dev/null“ namísto málo vtipných frází „neposílejte žádné stížnosti,“ „můj mail byl smazán.“ Výraz „jdi do /dev/null“ je vlastně pouze přetvořené a humornější „jdi do háje.“\n\nNulové zařízení je často oblíbeným předmětem technických vtipů, jako například varování uživatele, že systémový /dev/null je již na 98 % zaplněn. 1. dubna 1995 si německý časopis c't vystřelil z čtenářů reportáží o vylepšeném /dev/null čipu, který se měl efektivněji zbavit příchozích dat jejich přeměnou na blikání interní LED diody.\n\n/dev/null je speciální soubor, nikoli adresář. Proto se do něj nemohou přesouvat soubory pomocí známého příkazu mv za účelem jejich vymazání. K tomu je určen příkaz rm.\n\nZařízení s podobnou funkcí v CP/M (a později DOS a Windows) se nazývá NUL:, a v některých verzích DOSu pouze NUL (například můžete skrýt výstup jeho přesměrováním do NUL; konstrukce PAUSE > NUL počká, až uživatel stiskne nějakou klávesu, aniž by něco psalo na výstup). V operačním systému Amiga je toto zařízení nazvané NIL:. Ve Windows NT a jeho nástupcích je jméno zařízení \\Device\\Null a DOSovský NUL je pouze symbolický odkaz na něj. Podobně v OpenVMS je toto zařízení nazvané NL:.\n\n"}
{"id": "1118123", "url": "https://cs.wikipedia.org/wiki?curid=1118123", "title": "Pohlavní styk a filosofie", "text": "Pohlavní styk a filosofie\n\nPohlavní styk a filosofie v souvislosti s pohlavním stykem vytváří rozrůzněné skupiny názorů. Některé prorůstají náboženstvími a některé se mění v průběhu času.\n\nNa světě se různé kultury a náboženství stavějí a stavěla k otázce pohlavního styku různě. Můžeme najít jak jisté zbožštění sexu či jeho užívání pří náboženských obřadech (posvátná prostituce), tak i jeho naprosté odmítnutí jako něčeho škodlivého, od čeho by se člověk měl oprostit (např. manicheismus). Velká světová náboženství vesměs pohlavní styk sám o sobě za špatný nepovažují. Některá náboženství (např. křesťanství) poté dále rozvíjejí určitou sexuální morálku, která se zabývá hodnotou pohlavního styku a jeho správného užívání. V mnoha kulturách tak např. pohlavní styk mimo manželství či homosexuální styk není tolerován nebo za něj dokonce mohou následovat tresty, včetně trestu smrti. V jiných obdobích mohly být ve stejných homosexualita, polygamie (polyandrie) nebo pohlavní styk mimo manželství a otevřená sexualita běžné nebo opěvované.\n\nFilosofickou stránkou vztahu člověka, přesněji muže a ženy, se zabývali významnou měrou například filosofové Erich Fromm a Arthur Schopenhauer.\n\nNormativní filozofie sexuality se dotýká především hodnoty sexuální aktivity a sexuálního potěšení. Obvykle v této souvislosti řeší sexuální morálku a oprávnění provádět pohlavní styk a v jaké formě, čímž vytváří formu filosofické etiky, tedy hodnot dobra, nebo ctnosti, morální povinnosti. Jedním z fascinujících témat nekončících debat je morálka s idealizovanou představou pohlavního styku na jedné straně a lidskou přirozeností, sociálními podmínkami a realitou na straně druhé.\nV západoevropském pojetí sexuality je pohlavní styk často vnímán jako neduchovní tělesný, smyslový, rozmnožovací úkon, nízký pud, většinou jako protiklad duchovního a náboženského života.\n\nSnaha o sexuální rozkoš podle některých filosofů, například Russella Vannoy nemusí být omezena na manželství, nebo zaměřena na plození. Dobrý a ctnostný život může také zahrnovat širokou škálu a rozsah sexuálních vztahů.\n\nPodle jiných filosofů se v rámci pohlavního styku stávají účastníci manipulátory a manipulovanými. Sexuální touha nutí osoby dělat něco co nikdy neměly v plánu. Toužící je závislý na přáních a chování druhé osoby stejně jako druhá osoba na jeho představách a žádostivosti. Během pohlavního styku jsou tak účastníci zákeřně zraňovanými oběťmi i podlými a bezohlednými predátory.\n\nFilosof Alan Soble usuzuje, že pohlavní akt je směšně přeceňován co do potřeby lidské intimity tabuizací ale i ve významu prvního i každého pohlavního styku, ačkoliv účinek homosexuálních i heterosexuálních pohlavních styků není důležitější „ …než unikající plyny“.\n\nFilosof Michel Foucault v Dějinách sexuality (1. díl, Vůle k vědění, 3. kapitola) rozlišuje společnosti, které jsou obdařeny \"ars erotica\" (uměním milovat, například Čína, Japonsko, Řím, arabsko-muslimské společnosti), v němž poznání vychází ze zkušenosti a učení, jenž odlišuje od západní civilizace, v níž \"ars erotica\" není známa, avšak která jako jediná praktikuje \"scientia sexualis\", tedy postupy, v nichž hlavním rituálem pro produkci pravdy je doznání a aplikace těchto pravd má diskursivní a mocenský charakter. Ve středověku mělo doznání formu pokání, v novověku formu průzkumů, medicinalizace lásky a sexuality a další formy.\n\n\"\"Tělo žádá proti duchu a duch pak proti tělu, ti jsou proti sobě.\"\" cituje sv. Pavla R.M.Dacík, v publikaci Mravouka (1946) s tím, že člověk nemá práva přikazovat tělu, aby se postavilo proti Božímu záměru a dopustilo se například cizoložství nebo smilstva, s tím, že pak nastává konflikt. Pohlavní pud podle těchto názorů nesmí být hříčkou lidských rozmarů a je třeba udržet pohlavní pud hrází čistoty, která je posvátná, neboť při porušení čistoty hrozí nedozírné škody.\n\nV zásadě lze metafyzický přístup k tématu pohlavního styku a sexuality rozdělit na pesimistický a optimistický. Pesimisté hodnotí pohlavní styk a sexuální nutkání jako nedůstojné člověka a neslučitelné s vznešeností povahy lidské existence a jejího cíle (Svatý Augustin, Immanuel Kant, Sigmund Freud). Optimisté (Platón, Sigmund Freud, Bertrand Russell, mnoho současných filozofů) hodnotí sexualitu pozitivně, jako tělesný nebo animální příspěvek k štěstí a radosti, který však nemůže být přijímán bez odvrácení se intelektuálních zájmů. Nevyjadřují obavy ze síly impulsu, který vede k pocitu radosti. Pesimisté se kromě poškození intelektu obávají následků sexuality a pohlavního styku na společnost, lidství, morálku a harmonický civilizovaný život.\n\nManichejský dualismus, který propagoval například svatý Augustin, považoval lidské tělo za špatné, dokonce za dílo ďábla. a sexualitu za otroctví. Jeho stoupenci tak i tělesné množení pokládali za cosi špatného, a manželství za nežádoucí.\n\nImmanuel Kant tvrdí, že lidská povaha je při souloži obětována sexu. Cílem pohlavního styku není láska k druhému ale uspokojení pohlavním stykem. Podle jeho názoru tak jde o nástroj pro uspokojení jejich žádostivosti, který je ostudný a na úrovni živočišnosti. Pohlavními styky se podle Kanta vystavuje lidstvo vážnému riziku degradace na úroveň zvířat.\n\nTomáš Akvinský došel k závěru, že heterosexuální soulož je mechanismus navržený křesťanským Bohem pro zachování živočišných druhů, včetně člověka. Pohlavní styk je tedy přirozený projev podle Tomáše Akvinského Bůh navrhl mužský penis jako nástroj k vložení spermie do vaginy. Z toho usuzuje, že ukládání spermie jinde než uvnitř pochvy ženy je nepřirozené a je porušením Božího záměru, v rozporu s povahou věcí daných Bohem, tedy nemorální a smrtelným hříchem.\n\nPlatón tvrdí, že sexualita sama o sobě není ani dobrá, ani špatná. Vymezuje morálně špatné a morálně dobré sexuální aktivity. Odděluje od sebe vlastní sexualitu a sexualitu zaměřenou na určitou osobu, kterou vidí jako pozitivní.\n\nSvatý Pavel v listu Korintským doporučuje sexuální celibát jako ideální duchovní stav. Někteří filosofové považují pohlavní styk a sexualitu za důvod k zániku druhu \"Homo sapiens\". Většina pesimistů považuje pohlavní styk a sexuální aktivity za morálně přípustné, ovšem pouze v rámci heterosexuálního celoživotního monogamního manželství, a pouze za účelem plození.\n\nNáboženství, teistické filosofie obecně, mají tendenci preferovat řád, systém přesně daných pokynů a pevně ukotvených hodnot, které mají ve výsledku vést člověka do Ráje nebo k Bohu (nebo Bohům) a učinit jej spokojeným. Mnoho náboženství, podobně jako světské právo, detailně definuje co je dobro a co zlo a morálka, i ohledně pohlavního styku a jak se očistit po konání zla. Naplňování pokynů věřícím a jednání v pohlavním styku podle svatých knih či slov představitelů církve zbavuje člověka zodpovědnosti, nutnosti přemýšlet nad sebou a svými činy. Osoba, která je v rozhodování zodpovědná a váhavá nebo nemá ve zvyku složitě přemýšlet, snáze dosáhne spokojenosti naplněním pokynů ale také depresi při neschopnosti naplnění pokynů. Výklady svatých knih a pokyny různých představitelů církve se mohou během doby i podstatně měnit, nebo být zcela protikladné i v rámci jedné svaté knihy.\n\nPohled jednotlivých náboženství na sexualitu a přesné instrukce se různí a jsou měněny v pestrém spektru výkladů.\n\nPohlavní styk v taoismu a hinduismu je součástí náboženství, je technicky plánovaným a rozjímavým rituálem (tantrický sex). Některé zdroje pozitivně hodnotí vysoce rozvinutý postoj ke vztahu, sexualitě a životu. Náboženství prostupuje pohlavním životem a pomáhá jej rozvíjet. Tantrický přístup, technika soulože bez ejakulace, takzvaná „karezza“ je sexuology považována za vhodný způsob léčení předčasné ejakulace. \n\nPodle učení římskokatolické církve je pohlavní styk dobro, které je zdrojem velké radosti a velkého potěšení a jehož účelem je jak reprodukce, tak vzájemné sebedarování v lásce a utužování manželského svazku. Církev rozlišuje dvě složky, které nelze násilně oddělovat: složku \"spojivou\" a složku \"plodivou\". Z antikoncepčních metod přijímá pouze metody tzv. \"přirozené\", související s přirozeným plánováním rodičovství. Promiskuita a cizoložství jsou oficiálně katolickou církví považovány za zavrženíhodné. Hříchem je podle katolické církve každý pohlavní styk, včetně plodivého, hříchem je i myšlenka na pohlavní styk. Děti se v křesťanství plodí z hříchu pohlavního styku (prvotní hřích), je třeba je očistit aktem přijmutí křesťanství – pokřtěním. Ďábel může podle křesťanské mravouky vyvolat v obraznosti člověka nejhnusnější představy, ale nemůže násilím přimět vůli je uskutečnit. Síla vášně však podle křesťanů zmenšuje dobrovolnost konání a závažnost hříchu. Hřích těla (pohlavní styk) je lehčí než hřích duše, jako je nevěra nebo odpadlictví, které jsou těžkým hříchem a člověk se jimi někdy chlubí. Tělesné hříchy v křesťanech vyvolávají pocit studu a ti se jimi proto tají. Mezi nejtěžšími hříchy duše je touha po zakázaném.\n\nPodle některých zdrojů je pohlavní styk manželů vyjádřením i obnovou svátostné manželské úmluvy a má v jistém smyslu „liturgický“ – bohoslužebný – význam. Manželé jsou skrze sexuální intimitu posvěcováni, blíže přiváděni k Bohu.\n\nPohlavní styk je možný mezi věřícími až po svatbě. Postavení muže a ženy není rovnoprávné, muži náleží více práv a méně povinností, ženě více povinností a méně práv. Muž má právo dožadovat se po své ženě pohlavního styku a být uspokojen. Naopak manžel by měl mít povinnost pohlavního styku, pokud jej to fyzicky nepoškozuje či mu to nezabraňuje vydělávat na živobytí. Pohlavní styk si má podle rozšířeného názoru žena má právo nárokovat u manžela jednou za období čtyř měsíců, přičemž muž pohlavní styk může vyžadovat kdykoliv. Podle některých názorů jde však spíše o doporučení. Promiskuita a cizoložství jsou v islámském prostředí považovány za zavrženíhodné a islámským právem zakázány, polygynie je povolena. Za účelem mimomanželského pohlavního styku a pohlavního styku s prostitutkami jsou uzavírána \"dočasná manželství\" s předem dohodnutým datem vypršení smlouvy. Mezi osobami s nimiž islám zakazuje pohlavní styk jsou blízcí příbuzní. Ženám se zakazuje mít pohlavní styk s otroky které vlastní, mužům se povoluje mít pohlavní styk s otrokyněmi, které vlastní. Avšak muž, který otrokyně nutí k pohlavnímu styku bude potrestán Bohem. Pohledy na stejnopohlavní styk se v minulosti extrémně lišily, v 21. století je trestem ukamenování. Sexuální styk se zvířetem je hřích, ale není trest přesně stanoven, je preferován trest smrti.\n\nPodle ortodoxních Židů je používání kondomu a přerušované soulože morálně nepřijatelné. Až do roku 1930 shodně všechny křesťanské církve odmítaly antikoncepci. Podle křesťanských církví není dobrá nebo špatná antikoncepce, přirozené i nepřirozené metody kontroly početí, včetně plánování pohlavního styku podle bazálních teplot a přerušované soulože jsou v metafyzickém pojetí špatné.\n(Katolická)„\"Církev vždy učila, že antikoncepce je vnitřně špatná, tj. její používání neospravedlňují ani dobré úmysly. Toto učení církve je třeba považovat za definitivní a nezměnitelné. Je závazné pro svědomí všech věřících.\" (v křesťanského Boha)“\n\nKonzervativní přístup katolické církve a prezentovaná víra v tradiční rodinné hodnoty, s jejími důsledky a absurditou byl trefně satirizován v songu „\"Every Sperm is Sacred\"“ a části Třetí svět kdy jedna z postav nemá peníze na jídlo a proto nadbytečné děti prodává na vědecké pokusy. „\"Může za to katolická církev, protože nesmím nosit ty gumičky na ocásku. Ale jinak udělali hodně dobrých věcí, zachovali moc, majestát a dokonce i mystérium církve svaté...\"“.\n\nPanenství je obecně označení ženy či dívky, která ještě neměla pohlavní styk. V širším pojetí se někdy vztahuje i na jakoukoliv neprovdanou dívku. Technicky jde o ženu nebo muže, kteří neměli pohlavní styk s partnerem (mužem nebo ženou). Specificky u ženy je většinou při pohlavním styku poškozena jedna z vnitřních částí pohlavního orgánu. Poškození je přikládán mýtický význam.\n\nPanenství, tedy „stav bytí pannou“, je v pohledu mnohých náboženství na lidskou sexualitu před svatbou, respektované, ceněné a žádoucí.\n\nNěkteří autoři popisují \"\"Panenství je asi opravdu potřeba chápat jako svaté právo ženy rozhodovat sama o sobě. Měla by si však uvědomit, že je to nevratný okamžik, když o něj přichází.\"  ...\"Také by si měla zvážit, s kým tento výjimečný životní okamžik prožije.\"\" Panenství je nicméně stejně jako stav ženy, tak stav i muže.\n\nPanenství, tedy „stav bytí pannou“, je v pohledu mnohých náboženství na lidskou sexualitu před svatbou, respektované, ceněné a žádoucí. V některých zemích (zvláště arabských a afrických) lidová kultura přímo očekává panenský stav ženy při svatební noci s manželem. Ženy, které pannami nejsou, mají v těchto státech mizivou šanci se někdy vdát, či jsou dokonce nějak potrestány (např. ukamenování, poprava, vyhnání z domova, veřejné zostuzení apod.).\n\nKřesťanským vzorem žen, matek a panen, je panna Panna Marie, matka Ježíše, která je takto nazývána, protože podle některých zpráv otěhotněla bez pohlavního styku, nebyla poskvrněna.\n\nVe vztahu je při dobrovolném rozhodnutí o pohlavním styku hodnocena vhodnost jedince k pohlavnímu styku různými měřítky. Často je hlavním kritériem krása nebo bohatství. Filosofy je krása relativizována, s tím, že různá u různých jednotlivců a kultur. Úpravy těla prováděné „primitivními“ národy zjizvením, deformacemi, líčením nebo tetováním, jsou někdy považovány za groteskní Evropany. Nejvýznamnější filozofický oponent estetického relativismu byl Immanuel Kant, jenž mimo jiné prohlásil, že ideál krásy, ačkoliv je subjektivní, je univerzální.\n\nIdeál krásy a sexuality je společností, respektive zábavním průmyslem, přesně vymezován volbou nejkrásnější ženy a muže,(Ali Hammoud) a průběžně pomocí módních ideových vzorů (Dustin Hoffman, Brad Pitt).\n\n"}
{"id": "1118124", "url": "https://cs.wikipedia.org/wiki?curid=1118124", "title": "Křížová cesta (Deštné v Orlických horách)", "text": "Křížová cesta (Deštné v Orlických horách)\n\nKřížová cesta v Deštném v Orlických horách na Rychnovsku se nachází na jihozápad od obce v části Dříš, na úbočí vrchu Plasnický Špičák ve stráni nad říčkou Bělá.\n\nKřížová cesta je tvořena čtrnácti kamennými sloupky s plastikou pašijového výjevu. Zastavení jsou rozmístěna okolo poutní kaple Blahoslavené Panny Marie. Součástí poutního místa je studánka „Pod Panorámou“.\n\nNa přelomu 18. a 19. století se objevil na vysokém stromu poblíž studánky papírový obrázek Panny Marie, který tam zanechal místní rolník jako poděkování za uzdravení. Poté se místo stalo poutním. Ze sbírky pořádané v obci byla postavena dřevěná kaplička, do které byla uložena socha Panny Marie Královny (tzv. Deštěnské) a původní obrázek ze stromu. Postupně přibyla křížová cesta z pískovcových sloupů.\n\nPo druhé světové válce místo pustlo. Po roce 1989 byla uspořádána nová sbírka, z jejíhož výtěžku byla stará kaplička stržena a postavena nová. Ve farním kostele Svaté Marie Magdaleny v obci Deštné v Orlických horách je uchovávána milostná soška Panny Marie v nepříznivých dobách.\n\nHlavní pouť se slaví v neděli po 26. červenci.\n\n"}
{"id": "1118125", "url": "https://cs.wikipedia.org/wiki?curid=1118125", "title": "Danny Baranowsky", "text": "Danny Baranowsky\n\nDanny Baranowsky (někdy také Danny B nebo dB SoundWorks, * 5. dubna 1984, Mesa, Arizona) je skladatel elektronické hudby. Vytváří hudbu převážně pro nezávislé počítačové hry. Proslavil se zejména soundtracky pro hry Canabalt, Super Meat Boy, The Binding of Isaac a Crypt of the NecroDancer. \n\n"}
{"id": "1118126", "url": "https://cs.wikipedia.org/wiki?curid=1118126", "title": "Rodiče to chtějí taky", "text": "Rodiče to chtějí taky\n\n„Rodiče to chtějí taky“ (v originálním názvu „Water Tower“) je 21. díl 1. série seriálu \"Zlatá sedmdesátá\" (celkově je to 21. díl). Poprvé byl v USA odvysílán 14. června 2000  na stanici Fox, v ČR měl premiéru v roce 2010 na stanici HBO. Jako v každém dílu seriálu zazněla ústřední píseň „Out The Street od Cheap Trick“, kterou zpívají teenageři v Ericově autě. Epizoda trvala 24 minut, režíroval ji David Trainer.\n\nTeenageři v noci namalovali na vodní věž marihuanu. Vypadalo to spíš jako by někdo ukazoval prostředníček. Kelso dostal za úkol, aby na listech udělal zoubky, aby to víc vypadalo jako konopný list. Kelso si stoupl na zábradlí a spadl dolů. Měl něco s rukou, tak jeli k Ericovy domů, aby mu to jeho matka Kitty ošetřila, protože je zdravotní sestra. Eric šel k rodičům do ložnice s domněním, že Kitty a Red spí a že tiše matku probudí, aby šla Kelsa ošetřit. Když se blížil k ložnici, slyšel uklidňující hudbu. Po otevření dveří viděl Kitty a Reda souložit. Od té doby z toho měl trauma, ale nikomu o tom neřekl.\n\nNa druhý den večer seděl s Donnou v autě, líbali se a vypadalo to, že dojde k sexu. Eric měl však před očima stále představu, jak to dělají jeho rodiče a nemohl se s Donnou vyspat. Řekl jí, co viděl a ta mu pověděla, že v dětství zase viděla Boba a Midge, když souložili na houpací síti na dvorku. Do detailů vše popisovala, včetně toho, jak měl Bob otlačenou síť po celém těle.\n\nU večere s rodiči s nimi Eric nemohl ani mluvit, když je viděl. Představoval si je u stolu, jak tam sedí nazí a bylo mu strašně trapně. Laurie poznala, že s ním něco děje a tak se ho v kuchyni zeptala, co se stalo. Eric se svěřil s tím, co se stalo a Laurie ho začala překvapivě objímat a utěšovat; v jiné situaci by si z něj utahovala. Rodičům to Laurie řekla a ti to Ericovy vysvětlili. Sice to Ericovi příliš nepomohlo, ale časem na to zapomněl.\n"}
{"id": "1118127", "url": "https://cs.wikipedia.org/wiki?curid=1118127", "title": "Kanton Sens-1", "text": "Kanton Sens-1\n\nKanton Sens-1 (fr. \"Canton de Sens-1\") je francouzský kanton v departementu Yonne v regionu Burgundsko-Franche-Comté. Tvoří ho dvě obce a část města Sens. Zřízen byl v roce 2015.\n\n\n"}
{"id": "1118132", "url": "https://cs.wikipedia.org/wiki?curid=1118132", "title": "Hirojuki Miura", "text": "Hirojuki Miura\n\nHirojuki Miura (* 31. prosince 1973 v Kuširu, Japonsko) je bývalý japonský hokejový obránce a historicky první v Asii vychovaný hokejista, který byl draftován do NHL.\n\nDlouhá léta byl reprezentantem své země, která se pohybuje většinou v nižších divizích. Absolvoval však i turnaje elitní skupiny. Prvním z nich bylo mistrovství světa juniorů 1993 (jediná historická účast, Miura byl i členem týmu, který vybojoval v B skupině postup o rok dříve).\n\nZa reprezentaci si zahrál i na domácích olympijských hrách 1998 v Naganu, kde pořádající země obsadila 13. místo. V letech 1998-2004 měla Asie garantované místo v elitní skupině mistrovství světa, které po celou dobu hájilo Japonsko. Miura hrál na turnaji v letech 1998, 2000, 2001 a 2004.\n\nV roce 1992 hráče klubu Seibu Tetsudo Tokyo, hrajícího japonskou hokejovou ligu, draftoval do NHL na 260. pozici klub Montreal Canadiens. Miura se do Severní Ameriky vydal v ročníku 1993/94, ovšem odehrál pouze šest utkání ECHL za Wheeling Thunderbirds. V letech 1994-2009 nastupoval za klub Seibu Prince Rabbits (do roku 2006 nazvaný Kokudo Ice Hockey Klub), se kterým sedmkrát vyhrál japonskou ligu (1995, 1998, 1999, 2001, 2002, 2003 a 2004). V roce 2004 se mužstvo přemístilo do asijské hokejové ligy, kterou vyhrálo v letech 2005 a 2006.\n\nV roce 2009 ukončil Miura kariéru.\n\n\n\n"}
{"id": "1118138", "url": "https://cs.wikipedia.org/wiki?curid=1118138", "title": "Maude Adams (1872)", "text": "Maude Adams (1872)\n\nMaude Ewing Adams Kiskadden, profesním jménem známá jako Maude Adams, (11. listopadu 1872 Salt Lake City, Utah, USA – 17. července 1952 Tannersville, stát New York) byla americká herečka, která se nejvíc proslavila v postavě Petra Pana v muzikálové produkci Petr Pan; Kluk, který nikdy nevyrostl, v níž poprvé vystoupila na Broadwayi v roce 1905. Její herecký talent přitáhl do divadla velké publikum, což jí pomohlo stát se nejúspěšnější a nelépe placenou herečkou té doby. Na vrcholu kariéry činil její roční příjem 1 milion dolarů.\n\nMaude začala hrát už jako dítě, když doprovázela svou matku herečku na turné. V 16 letech debutovala na Broadwayi pod vedením Charlese Frohmana a počátkem 90. let 19. století se stala velmi populární po boku Johna Drewa mladšího. Od roku 1897 hrála ve hrách J. M. Barrieho, jako například \"The Little Minister\", \"Quality Street, Co každá žena ví\" a \"Petr Pan.\" Tyto hry z ní učinily nejoblíbenější herečku v New Yorku. Její poslední hrou na Broadwayi byl \"Polibek pro Popelku\". \n\nDne 21. června 1909 vystoupila v jediném vystoupení v Schillerově hře \"Panna Orleánská\" předvedené na Harvardově stadionu v Bostonu. Adamsová tehdy ztělesnila hlavní hrdinku Janu z Arku. Kostýmy a kulisy pro toto představení navrhl Alfons Mucha, který též namaloval portrét Maude Adamsové jako Panny Orleánské, který byl před představením vystavován, jako by to byl plakát. \n\nPoté se v roce 1918 po těžkém onemocnění chřipkou stáhla do ústraní. Po třináctileté přestávce se objevila v několika Shakespearových hrách a poté učila herectví v Missouri. Na odpočinek se odstěhovala do severní části státu New York.\nZemřela 17. července 1952 ve věku 80 let ve svém letním domku v Tannersville ve státě New York a je pochována na hřbitově Kongregace sester Večeřadla v Lake Ronkonkoma ve státě New York. \nNarodila se v Salt Lake City v Utahu. Byla dcerou Asaneth Ann (rozené Adams) a Jamese Henryho Kiskaddena. Její matka byla herečka a její otec pracoval pro banku a v dolech. Ví se, že otec zemřel, když byla ještě hodně malá. James nebyl mormon; Maud jednou uvedla, že byl křesťan. Příjmení \"Kiskadden\" je skotské. Z matčiny strany měla pradědečka, jménem \"Platt Banker,\" který pocházel z Plattsburghu ve státě New York. Přidal se k náboženské skupině mormonů a jeho rodina se přestěhovala do Missouri. Dcera jejího pradědy, tedy její babička, si tu vzala \"Barnabuse Adamse,\" s nímž se odstěhovala do Utahu, do Salt Lake City. Zde se také narodila její matka a poté i ona sama. \n\nMaud se poprvé objevila na jevišti již ve svých dvou měsících ve hře \"The Lost Baby\" v divadle na Univerzitě Brighama Younga, znovu se pak na scéně objevila jako devítiměsíční, když ji matka v jedné ze svých her chovala v náručí. \n"}
{"id": "1118139", "url": "https://cs.wikipedia.org/wiki?curid=1118139", "title": "Bitva u Leny", "text": "Bitva u Leny\n\nBitva u Leny se odehrála 31. ledna 1208 pravděpodobně v blízkosti švédské osady Kungslena u obce Tidaholms v severní části historické oblasti Västergötland. Střetl se v ní švédský král Sverker II. s princem Erikem Knutssonem, synem předchozího krále Knuta I.\n\nBitva byla součástí bojů o královskou korunu mezi rodem Sverkerů a Erikovců, k jejichž prvnímu střetu došlo v roce 1205 v bitvě u Älgaråsu. Jejich spor zároveň využil dánský král Valdemar II., který se snažil připojit Västergötland k Dánsku.\n\nPodle středověkých údajů shromáždil Sverker II. významně podporovaný dánským králem armádu o síle 12 000–18 000 mužů. Dánské části vojska velel Ebbe Sunesson se svými bratry. Erik Knutsson velel 7 000–10 000 mužů a podporovalo ho malé množství vojáků z Norska.\n\nBoj vyhrál Erik, kterého podle legendy podpořil samotný Ódin. Podle některých historiků využil Erik zimní počasí, kdy byli dánští rytíři v hlubokém sněhu příliš pomalí. Ebbe Sunesson v bitvě padl a Sverker II. uprchl se svým biskupem Valeriem do Dánska. Erik byl zvolen králem, ale boje o trůn pokračovaly dále a vyvrcholily roku 1210 v bitvě u Gestilrenu.\n"}
{"id": "1118140", "url": "https://cs.wikipedia.org/wiki?curid=1118140", "title": "Seznam dílů seriálu Tři mušketýři", "text": "Seznam dílů seriálu Tři mušketýři\n\nToto je seznam dílů seriálu \"Tři mušketýři\". Britský dobrodružný historický seriál \"Tři mušketýři\" z produkce veřejnoprávní televize BBC byl premiérově vysílán od 19. dubna 2014. V průběhu let 2014 a 2015 byly odvysílány dvě řady seriálu po 10 dílech. V českém znění jej začala vysílat od konce června 2015 televize Prima. Ještě předtím jej od poloviny září 2014 odvysílala placená televize Filmbox.\n\n<onlyinclude></onlyinclude>\n\n"}
{"id": "1118141", "url": "https://cs.wikipedia.org/wiki?curid=1118141", "title": "Bitva u Gestilrenu", "text": "Bitva u Gestilrenu\n\nBitva u Gestilrenu byla třetí a poslední bitvou o švédský trůn mezi králem v exilu Sverkerem II. a vládnoucím králem Erikem X. Proběhla dne 17. července 1210. Skončila porážkou Sverkera II., který v bitvě padl, a po století konfliktů vedla k uklidnění poměrů a rozvoji země. Ve snaze získat dánskou podporu se po bitvě Erik oženil s princeznou Rixou, dcerou krále Valdemara II.\n\nMísto, kde se bitva odehrála není známé, ale tradičně se za něj považuje lokalita Varvs socken v historické oblasti Västergötland. V roce 1910 zde byl postaven památník. Jiným možným místem je Gästre v Upplandu, kde se místní název Gestilren objevuje v církevních záznamech z přelomu 16. a 17. století.\n"}
{"id": "1118142", "url": "https://cs.wikipedia.org/wiki?curid=1118142", "title": "Marsá al-Qantáwí", "text": "Marsá al-Qantáwí\n\nMarsá al-Qantáwí (, či zkrátka \"Kantaoui\") je městečko na pobřeží Tuniska. Leží přibližně deset kilometrů severně od středu Súsy a příbřežní zástavbou plynule navazuje na její okraj. Bylo plánováno v sedmdesátých letech 20. století a následně založeno v roce 1979 jako turistické středisko s přístavem pro 340 jachet. Turistům nabízí rovněž golfové hřiště a uměle replikovanou klasickou tuniskou architekturu (i s medínou).\n\nV červnu 2015 došlo v Marsá al-Qantáwí k masakru turistů osamělým útočníkem, který kalašnikovem zastřelil 38 turistů (převážně Britů) a dalších bezmála čtyřicet zranil.\n"}
{"id": "1118143", "url": "https://cs.wikipedia.org/wiki?curid=1118143", "title": "161. peruť (Izrael)", "text": "161. peruť (Izrael)\n\n161. peruť (), také známá jako Černý had, je peruť Izraelského letectva operující s bezpilotními průzkumnými stroji Elbit Hermes 450 ze základny Palmachim.\nDříve se jednalo o vrtulníkovou peruť se stroji MD 500 Defender a AH-1 E/F Cobra známou pod názvem Jižní Kobry.\n\n"}
{"id": "1118145", "url": "https://cs.wikipedia.org/wiki?curid=1118145", "title": "Abdul Khalili", "text": "Abdul Khalili\n\nAbdul Rahman Khalili (* 7. června 1992, Helsingborgs, Švédsko) je švédský fotbalový záložník a mládežnický reprezentant palestinského původu, který od roku 2014 hraje v tureckém klubu Mersin İdmanyurdu SK.\n\nKhalili hrál ve Švédsku za kluby Högaborgs BK, Helsingborgs IF a IFK Värnamo. V létě 2014 odešel do tureckého klubu Mersin İdmanyurdu SK.\n\nAbdul Khalili nastupoval za švédské mládežnické reprezentace U17, U19 a U21.\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile.\n\n"}
{"id": "1118147", "url": "https://cs.wikipedia.org/wiki?curid=1118147", "title": "Sessue Hayakawa", "text": "Sessue Hayakawa\n\nSessue Hayakawa \"[\"早川 雪洲 \"Hayakawa Sesshū]\" (10. června 1889 – 23. listopadu 1973) byl japonský herec, který hrál v amerických, japonských, francouzských, německých a britských němých filmech. Nejvíc aktivní byl v amerických filmech. Byl prvním asiatem, který hrál v amerických a evropských filmech. Byl tedy první japonsko-americkou filmovou hvězdou. Jeho „zadumaně hezký“ vzhled a role zlověstného padoucha z něj udělaly idol amerických žen a byl prvním sex symbolem Hollywood. \n\nNa začátku kariéry byl známý stejně jako Charlie Chaplin a Douglas Fairbanks, zatímco v současnosti je téměř zapomenut. \n\nNarodil se jako Kintaró Hajakawa [早川金太郎 \"Hayakawa Kintarō\"] 10. června 1889 v japonské vesnici Nanaura, která je dnes částí města Čikura ve velkoměstě Minamibosó. Byl druhým synem guvernéra prefektury Čiba.\n\nV dětství dočasně ohluchl na jedno ucho, což ho velice psychicky zasáhlo a narušilo jeho plány do budoucna. V roce 1911 se odstěhoval do USA, kde žil až do roku 1925; během těchto čtrnácti let se vrátil do Japonska pouze jednou, když zemřel jeho otec.\n\n1. května 1914 se oženil s japonskou herečkou Curu Aokiovou. Manželství trvalo 47 let, tedy do roku 1961, kdy Curu zemřela. Jeho první syn byl mimomanželský – narodil se v roce 1929 v New Yorku a jeho matkou byla bílá herečka Ruth Nobleová. Jeho syn je známý pod jménem Alexander Hayes, ale jeho příjmení bylo později změněno na Yukio, když ho adoptoval se svou manželkou Curu a přestěhovali se do Japonska. Později měl ještě dvě dcery; Jošiko, která byla taky herečkou a Fudžiko, která byla tanečnice. \n\nCuru zemřela v roce 1961, po její smrti se opět vrátil do Japonska a přijal buddhismus. \n\nV roce 1966 skončil s herectvím a odešel do důchodu. Zemřel v Tokiu 23. listopadu 1973 ve věku 84 let. Příčinou smrti byla mozková trombóza a komplikovaný zápal plic. Byl pohřben na hřbitově Čokeidži v Tojamě v Japonsku.\n\n\n\n\n\n\n\n\n\n\n\n"}
{"id": "1118150", "url": "https://cs.wikipedia.org/wiki?curid=1118150", "title": "Scott Eastwood", "text": "Scott Eastwood\n\nScott Eastwood (narozený jako Scott Cliton Reeves, * 21. března 1986, Monterey, Kalifornie, Spojené státy americké) je americký herec. Objevil se ve filmech \"Vlajky našich otců\" (2006), \"Gran Torino\" (2008), \"\" (2009), \"The Forger\" (2012), \"Zpátky ve hře\" (2012) a \"Železná srdce\" (2014). V roce 2013 si zahrál v hororovém filmu \"Texas Chainsaw 3D,\" s Britt Robertsonovou se objevil v romantickém filmu \"Nejdelší jízda\" (2015). V roce 2016 si zahrál ve filmu \"Sebevražedný oddíl\" a o rok později ve filmu \"Rychle a zběsile 8\". Je nejmladší syn herce a režiséra Clinta Eastwood.\n\nNarodil se v Monterey v Kalifornii, ale vyrostl na Havaji. Je synem herce a režiséra Clinta Eastwooda a letušky Jacelyn Reevesové. Má mladší sestru Kathryn Reevesovou (* 2. února 1988) a pět dalších polorodých sourozenců: Kimber Tunisocou, Kyle Eastwooda, Aliston Eastwoodovou, Francesca Fisher-Eastwoodovou a Morgan Eastwoodovou. Střední školu ukončil v roce 2003.\n\nNavštěvoval Loyola Marymount University v Los Angeles, kterou dokončil v roce 2008.\n\nSvoji kariéru zahájil pod matčiným jménem jako Scott Reeves, i přesto, že existuje stejnojmenný herec. Později přiznal, že objevil sílu jména Eastwood.\n\nV roce 2008 se objevil ve filmu \"Gran Torino\", který režíroval jeho otec. Jako Joel Stransky se objevil ve filmu \"\" (2009). V dubnu 2010 si zahrál hlavní roli ve filmu \"Enter Nowhere\". Vedlejší roli si zahrál ve filmu \"Železná srdce\" (2014).\n\nPo boku Britt Robertsonové si zahrál Luka Collinse ve filmové adaptaci románu Nicholase Sparkse \"Nejdelší jízda\", která měla premiéru v dubnu 2015. Za roli získal nominaci na Teen Choice Award.\n\nPo boku Josepha Gordon-Levitta a Shailene Woodley si zahrál ve filmu \"Snowden\". Film měl premiéru v prosinci 2015. V srpnu 2016 měl premiéru film \"Sebevražedný oddíl\", inspirována DC Comics.V roce 2017 si zahrál ve filmu \"Rychle a zběsile 8\" a \"Extrémní rychlost\". Získal roli ve sci-fi filmu \".\"\n"}
{"id": "1118151", "url": "https://cs.wikipedia.org/wiki?curid=1118151", "title": "Kiefer", "text": "Kiefer\n\nPříjmení Kiefer nosí více osob:\n\n"}
{"id": "1118152", "url": "https://cs.wikipedia.org/wiki?curid=1118152", "title": "How Can You Mend a Broken Heart", "text": "How Can You Mend a Broken Heart\n\n„How Can You Mend a Broken Heart“ je singl britské hudební skupiny Bee Gees z roku 1971. Jeho autory jsou Barry a Robin Gibbovi, a šlo o první a hlavní singl jejich alba \"Trafalgar\". V srpnu 1971 se píseň umístila na prvním místě v žebříčku Billboard Hot 100 a o rok později si vysloužila nominaci na Grammy Award.\n\nOd svého vydání se píseň dočkala celé řady coververzí. Jejich autory jsou například Al Green, Michael Bublé, Steve Brookstein či Rod Stewart.\n"}
{"id": "1118154", "url": "https://cs.wikipedia.org/wiki?curid=1118154", "title": "John Guidetti", "text": "John Guidetti\n\nJohn Alberto Guidetti (* 15. dubna 1992, Stockholm, Švédsko) je švédský fotbalový útočník a reprezentant s italskými kořeny, hráč klubu Celta de Vigo.\n\nGuidetti začal s kopanou ve Švédsku v klubu IF Brommapojkarna v roce 1998. V roce 2002 odcestoval s rodinou do africké Keni, kde jeho otec získal práci. John pokračoval s fotbalem i zde, hrál v akademii Impala BrommaBoys v Nairobi, poté za Mathare United FC a od roku 2004 za Ligi Ndogo SC. Po návratu do Švédska v roce 2006 pokračoval v IF Brommapojkarna.\n\nŠvédský trenér anglického Manchesteru City Sven-Göran Eriksson si všiml ve Švédsku jeho talentu a přivedl ho v roce 2008 do svého týmu. Guidetti pak strávil další léta po hostováních, postupně v IF Brommapojkarna, Burnley FC, nizozemském Feyenoordu, Stoke City a skotském Celtic FC. S Celtikem získal v sezóně 2014/15 ligový titul.\n\nV červenci 2015 posílil jako volný hráč španělský klub Celta de Vigo, kde podepsal pětiletou smlouvu.\n\nJohn Guidetti nastupoval za švédské mládežnické reprezentace.\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile.\n\nV A-mužstvu Švédska debutoval 29. 2. 2012 v přátelském utkání v Záhřebu proti týmu Chorvatska (výhra 3:1).\n\n"}
{"id": "1118159", "url": "https://cs.wikipedia.org/wiki?curid=1118159", "title": "Krokodýl kubánský", "text": "Krokodýl kubánský\n\nKrokodýl kubánský (\"Crocodylus rhombifer\") je endemitní druh krokodýla, který žije pouze na Kubě ve Střední Americe na poloostrově Zapata a na Mládežnickém ostrově. Tyto dvě lokality mají celkovou rozlohu 650 km, což je nejmenší krokodýlí areál na Zemi. Na Kubě se začali křížit s krokodýlem americkým. Vznikají kříženci větších rozměrů než oba původní druhy, a tak krokodýlu kubánskému hrozí vyhubení. Udává se, že populace krokodýlů na Kubě je taková, že 50 % jsou kříženci a o ostatní se dělí kubánský s americkým krokodýlem. Samice krokodýlů kubánských dorůstají délky až 2,5 m a samci 3,5 m. Mají dlouhé nohy, které využívají na souši. Jsou jedni z mála krokodýlů, kteří se pohybují mrštně i po souši. Dokáží vyvinout rychlost až 19 km/h na vzdálenost 20 – 25 metrů.\n\n\n"}
{"id": "1118163", "url": "https://cs.wikipedia.org/wiki?curid=1118163", "title": "Blokáda (šachy)", "text": "Blokáda (šachy)\n\nPojem blokáda se v šachu vyskytuje ve dvou oblastech, strategii a taktice. V obou případech blokáda znamená omezení pohyblivosti nepřátelských kamenů.\n\nV šachové strategii blokáda znamená dlouhodobé omezení pohyblivosti zejména soupeřových pěšců. Obecně je třeba zejména blokovat volné pěšce, kteří by jinak mohli postupovat kupředu, a tím získávat na síle. Například na diagramu z partie Ježek–Uhlmann je vidět, že krytý volný pěšec bílého na d5 by byl velmi silný, kdyby nebyl blokován černým jezdcem, který navíc na poli d6 je dobře kryt před bílými figurami a napadá bílé pěšce c4 a e4. Výborná pozice černého jezdce tak vyvažuje výhodu bílého krytého volného pěšce.\n\nV taktickém smyslu blokáda určitého pole znamená, že pomocí oběti svého materiálu hráč donutí některou figuru soupeře, aby vstoupila na pole pro ni krajně nevýhodné a většinou toto pole blokuje pro únik krále. Příklad blokády demonstruje následující úloha pocházející z perského šatrandže.\n\nPartie vypadá pro bílého ztracena, ten má však šokující záchranu:\n\n1. Jg5+!! Vxg5 (blokuje pole g5 pro únik krále)\n2. Vf6+!! Kxf6\n3. Vd6#\nDvě oběti vyhrávají partii, za povšimnutí však stojí oběť jezdce, díky které věž černého musí vstoupit na pole g5 a blokuje ho tak pro únik krále.\n\nI známý kombinační obrat dušený mat využívá principu blokády.\n\nV této pozici stačí bílému zahrát\n1. Jxf7+ Kg8\n2. Jh6++ Kh8 (2…Kf8 3. Df7#)\n3. Dg8+!! Vxg8\n4. Jf7#\nBílý v této ukázce obětuje dámu s cílem přiblížit věž směrem ke králi tak, aby blokovala únikové pole g8 a poté dá mat jezdcem. Králi znemožňují únik pěšci a přiblížená věž.\n\n"}
{"id": "1118200", "url": "https://cs.wikipedia.org/wiki?curid=1118200", "title": "Divize A 1976/77", "text": "Divize A 1976/77\n\nV soubojích 12. ročníku České divize A 1976/77 se utkalo 14 týmů dvoukolovým systémem podzim - jaro. Tento ročník začal v srpnu 1976 a skončil v červnu 1977.\n\nZ 3. ligy - sk. A 1975/76 sestoupila do Divize A mužstvo TJ Baník Sokolov. Z krajských přeborů ročníku 1975/76 postoupilo vítězné mužstvo TJ Spartak Chodov ze Západočeského krajského přeboru a VTJ Písek ze Jihočeského krajského přeboru.\n\nPoznámky:\n\n"}
{"id": "1118201", "url": "https://cs.wikipedia.org/wiki?curid=1118201", "title": "Kanton Sens-2", "text": "Kanton Sens-2\n\nKanton Sens-2 (fr. \"Canton de Sens-2\") je francouzský kanton v departementu Yonne v regionu Burgundsko-Franche-Comté. Tvoří ho pět obcí a část města Sens. Zřízen byl v roce 2015.\n\n\n"}
{"id": "1118203", "url": "https://cs.wikipedia.org/wiki?curid=1118203", "title": "Divize B 1976/77", "text": "Divize B 1976/77\n\nV soubojích 12. ročníku České divize B 1976/77 se utkalo 14 týmů dvoukolovým systémem podzim - jaro. Tento ročník fotbalové soutěže začal v srpnu 1976 a skončil v červnu 1977.\n\nZ 3. ligy - sk. A 1975/76 nesestoupilo do Divize B žádné mužstvo. Z krajských přeborů ročníku 1975/76 postoupila vítězná mužstva TJ SEPAP Jílové ze Severočeského krajského přeboru. Také sem byla přeřazena mužstva TJ Admira Praha 8 a TJ Meteor Praha 8, TJ Uhelné sklady Praha z Divize C.\n\nPoznámky:\n\n"}
{"id": "1118205", "url": "https://cs.wikipedia.org/wiki?curid=1118205", "title": "Kanton Thorigny-sur-Oreuse", "text": "Kanton Thorigny-sur-Oreuse\n\nKanton Thorigny-sur-Oreuse (fr. \"Canton de Thorigny-sur-Oreuse\") je francouzský kanton v departementu Yonne v regionu Burgundsko-Franche-Comté. Tvoří ho 17 obcí. Zřízen byl v roce 2015.\n\n\n"}
{"id": "1118207", "url": "https://cs.wikipedia.org/wiki?curid=1118207", "title": "Divize C 1976/77", "text": "Divize C 1976/77\n\nV soubojích 12. ročníku České divize C 1976/77 se utkalo 14 týmů dvoukolovým systémem podzim–jaro. Tento ročník začal v srpnu 1976 a skončil v červnu 1977.\n\nZ 2. ligy – sk. A 1975/76 sestoupila do Divize C mužstva TJ Sklostroj Turnov a TJ Náchod. Z krajských přeborů ročníku 1975/76 postoupila vítězná mužstva TJ Lokomotiva Pardubice z Východočeského krajského přeboru, TJ ČSAD Benešov ze Středočeského krajského přeboru a TJ Bohemians ČKD Praha \"B\" ze Pražského přeboru. Také sem bylo přeřazeno mužstvo TJ Slavia IPS Praha \"B\" z Divize B.\n\nPoznámky:\n\n"}
{"id": "1118210", "url": "https://cs.wikipedia.org/wiki?curid=1118210", "title": "Inbuanský zápas", "text": "Inbuanský zápas\n\nInbuanský zápas je bojový styl původem z vesnice Bungtlang v indickém státu Mizóramu. Byl založen okolo roku 1750. Zápasí se v kruhu o průměru 4,5 – 4,9 m na 3 kola. Jedno kolo trvá 30 – 60 sekund. Vítězí se tehdy, když zápasník zvedne svého protivníka se země, k čemuž může použít pásek, který mají oba zápasníci uvázaný kolem pasu. Je zakázáno kopat, ohýbat kolena, nebo vystoupit ze zápasnické plochy.\n"}
{"id": "1118211", "url": "https://cs.wikipedia.org/wiki?curid=1118211", "title": "Divize A 1977/78", "text": "Divize A 1977/78\n\nV soubojích 13. ročníku České divize A 1977/78 se utkalo 16 týmů dvoukolovým systémem podzim – jaro. Tento ročník začal v srpnu 1977 a skončil v červnu 1978.\n\nZ 3. ligy - sk. A 1976/77 sestoupila do Divize A mužstva TJ VS Tábor, TJ Slavia Karlovy Vary. Z krajských přeborů ročníku 1976/77 postoupilo vítězné mužstvo VTJ Karlovy Vary ze Západočeského krajského přeboru a TJ Spartak Písek ze Jihočeského krajského přeboru. Také sem bylo přeřazeno mužstvo TJ ČKZ Rakovník z Divize B.\n\nPoznámky:\n\n"}
{"id": "1118212", "url": "https://cs.wikipedia.org/wiki?curid=1118212", "title": "Jack Eichel", "text": "Jack Eichel\n\nJohn „Jack“ Eichel (* 28. října 1996, Chelmsford, Massachusetts) je americký hokejový útočník hrající v týmu Buffalo Sabres v kanadsko-americké soutěži National Hockey League (NHL). Dne 26. června 2015 byl draftován v prvním kole vstupního draftu NHL 2015 jako 2. celkově týmem Buffalo Sabres.\nOd roku 2018 je kapitánem týmu Buffalo Sabres v NHL. Jeho roční plat je 10 milionů dolarů, patří tak k pěti nejlépe placeným hokejistům na světě.\n\n"}
{"id": "1118213", "url": "https://cs.wikipedia.org/wiki?curid=1118213", "title": "Občina Log-Dragomer", "text": "Občina Log-Dragomer\n\nObčina Log-Dragomer je jednou z 212 občin ve Slovinsku. Rozkládá se ve Středoslovinském regionu. Je jednou z 25 občin regionu. Rozloha občiny je 11,0 km² a v lednu 2014 zde žilo 3620 lidí. V občině jsou celkem 3 vesnice. Správním centrem jsou vesnice Dragomer a Log pri Brezovici.\n\nObčina se rozkládá zhruba 10 km na jihozápad od centra Lublaně. Územím prochází dálnice A1 směrem na Postojnu. V občině není na dálnici žádné napojení. \n\nSousedními občinami jsou: Dobrova-Polhov Gradec na severu, Brezovica na východě a na jihu, Vrhnika na jihozápadě. \n\nDragomer, Lukovica pri Brezovici, Log pri Brezovici\n\n"}
{"id": "1118215", "url": "https://cs.wikipedia.org/wiki?curid=1118215", "title": "Trinity Bank", "text": "Trinity Bank\n\nTrinity Bank (dříve MPU banka a.s. a Moravský Peněžní Ústav – spořitelní družstvo) je česká banka. V letech 2013 a 2014 se jednalo o druhou největší záložnu v republice Byla založena v roce 1996, v dubnu 2015 měl bezmála dvanáct tisíc klientů a bilanční sumu přes deset miliard českých korun. K 1. lednu 2019 se transformovala ze záložny na banku.\n\nPoskytuje klientům běžné účty, vkladové a úvěrové produkty, služby v oblasti platebního styku a internetové bankovnictví.\n\nMoravský peněžní ústav ohlašoval záměr změnit se na banku opakovaně v letech 2011, 2012, 2013 a 2014. O licenci požádal poprvé už v roce 2012, kdy očekával její udělení do dvou let. V roce 2014 oznámil ohledně přeměny na banku plán započít jednání s Českou národní bankou v prvním čtvrtletí roku 2015.\n\nOd ledna 2018 musely všechny záložny s bilancí nad pět miliard korun požádat o bankovní licenci a změnit se na banku. To se týkalo mimo jiné právě Moravského peněžního ústavu, který bilanční sumu pět miliard překračuje dlouhodobě od roku 2009 (v březnu 2015 překročila deset miliard korun). Bankovní licenci získal k 1. lednu 2019.\n\n"}
{"id": "1118216", "url": "https://cs.wikipedia.org/wiki?curid=1118216", "title": "MPÚ", "text": "MPÚ\n\nZkratka MPÚ může znamenat:\n\n"}
{"id": "1118217", "url": "https://cs.wikipedia.org/wiki?curid=1118217", "title": "Bavorská lidová strana", "text": "Bavorská lidová strana\n\nBavorská lidová strana (BVP) byla politická strana ve Výmarské republice. Její členové odešli z křesťanskodemokratické strany Deutsche Zentrumspartei a založili si konzervativní politickou stranu působící v Bavorsku. Strana podporovala katolickou církev a monarchii. Jejím prvním předsedou se stal Gustav von Kahr a v první polovině 20. let ho nahradil Heinrich Held. Postupně se stávala silnější až se stala nejsilnější bavorskou pravicovou stranou. Po válce hodně jejich myšlenek převzala Křesťansko-sociální unie Bavorska (CSU). Barvy strany byla bílá a světle modrá, jako má bavorská vlajka. Po nástupu nacistů k moci byla rozpuštěna.\n\n"}
{"id": "1118218", "url": "https://cs.wikipedia.org/wiki?curid=1118218", "title": "Andreas Beck (fotbalista)", "text": "Andreas Beck (fotbalista)\n\nAndreas Beck (* 13. března 1987, Kemerovo, RSFSR, Sovětský svaz) je německý fotbalový obránce a reprezentant. Od roku 2015 je hráčem klubu Beşiktaş JK.\n\nS kopanou na profesionální úrovni začal v klubu VfB Stuttgart. S VfB Stuttgart vyhrál v sezóně 2006/07 německou Bundesligu. Poté působil od léta 2008 sedm let v TSG 1899 Hoffenheim. V červenci 2015 se vydal na své první zahraniční angažmá, podepsal tříletý kontrakt s tureckým klubem Beşiktaş JK.\n\nBeck nastupoval za německé mládežnické výběry od kategorie U18.\nTrenér Horst Hrubesch jej nominoval na Mistrovství Evropy hráčů do 21 let 2009 konané ve Švédsku, kde získal s německým týmem premiérový titul v této kategorii.\n\nV A-mužstvu Německa debutoval 11. 2. 2009 v přátelském utkání v Düsseldorfu proti týmu Norska (prohra 0:1).\n\n"}
{"id": "1118220", "url": "https://cs.wikipedia.org/wiki?curid=1118220", "title": "Chorvatská liga ledního hokeje 1994/1995", "text": "Chorvatská liga ledního hokeje 1994/1995\n\nChorvatská liga ledního hokeje 1994/1995 byla čtvrtou sezónou Chorvatské hokejové ligy v Chorvatsku, které se zúčastnily celkem 4 týmy. Ze soutěže se nesestupovalo.\n\nTým, který se umístil na prvním a druhém místě postoupil přímo do finále playoff, které se hrálo na tři vítězné zápasy. Týmy, umístěné na třetím a čtvrtém místě odehrály souboj o třetí místo, které se hrálo na dva vítězné zápasy.\n\n\n\n\"* Poslední tři zápasy byly kontomuvány ve prospěch týmu KHL Medveščak, protože jeden slovenský hráč týmu KHL Zagreb nebyl řádně registrovaný.\"\n\n"}
{"id": "1118222", "url": "https://cs.wikipedia.org/wiki?curid=1118222", "title": "Chorvatská liga ledního hokeje 1993/1994", "text": "Chorvatská liga ledního hokeje 1993/1994\n\nChorvatská liga ledního hokeje 1993/1994 byla třetí sezónou Chorvatské hokejové ligy v Chorvatsku, které se zúčastnily celkem 4 týmy. Ze soutěže se nesestupovalo.\n\nV základní části každé družstvo odehrálo 13 zápasů. Všechny týmy po skončení základní části postoupily do playoff. Semifinále se hrálo na 2 vítězná utkání, poražené týmy v semifinále hrály o třetí místo na dvě vítězná utkání. Postupující do finále hráli na tři vítězná utkání.\n\n\n\n\n"}
{"id": "1118224", "url": "https://cs.wikipedia.org/wiki?curid=1118224", "title": "Volker Lechtenbrink", "text": "Volker Lechtenbrink\n\nVolker Lechtenbrink (* 18. srpna 1944, Cranz) je německý televizní herec.\n\nLechtenbrink vyrůstal v Hamburku a Brémách. Svojí kariéru začal v 15. letech v protiválečném filmu Most. Studoval herectví v Hamburku, kde také pracoval jako režisér. Objevil se i v seriálu Místo činu. Také zpívá a skládá.\n"}
{"id": "1118228", "url": "https://cs.wikipedia.org/wiki?curid=1118228", "title": "Jaulnes", "text": "Jaulnes\n\nJaulnes [\"žóln\"] je francouzská obec v departementu Seine-et-Marne v regionu Île-de-France, asi 100 km jihovýchodně od Paříže. V roce 2012 zde žilo 367 obyvatel.\n\nObec leží na břehu řeky Seiny u hranic departementu Seine-et-Marne s departementem Yonne, tedy i u hranic regionu Île-de-France s regionem Burgundsko-Franche-Comté. Sousední obce jsou: Bray-sur-Seine, Compigny (Yonne), Everly, Gouaix, Grisy-sur-Seine, Montigny-le-Guesdier, Mousseaux-lès-Bray, Mouy-sur-Seine a Villenauxe-la-Petite.\n\n\"Počet obyvatel\"\n"}
{"id": "1118231", "url": "https://cs.wikipedia.org/wiki?curid=1118231", "title": "Gelendžik", "text": "Gelendžik\n\nGelendžik () je město v Krasnodarském kraji v Ruské federaci. Má přes padesát tisíc obyvatel a je významným turisticko-lázeňským městem.\n\nGelendžik leží v Předkavkazsku na pobřeží Černého moře jednatřicet kilometrů jihovýchodně od Novorossijska. Další blízká velká sídla jsou Abinsk (35 kilometrů severně), Krymsk (43 kilometrů severně), Anapa (71 kilometrů severozápadně) a Tuapse (93 kilometrů jihovýchodně).\n\nNejstarší zmínky uvádí již několik let před narozením Krista na tomto místě starořeckou osadu, pak zde bylo římské osídlení.\n\nPozději zde bylo do roku 1829, kdy oblast přešla Drinopolským mírem pod vládu ruského impéria, čerkeské sídlo pod vládou osmanské říše. V tomto období už se sídlo jmenovalo podobně, jako dnes. Původ jména se předpokládá v tureckém \"gelin\" – \"nevěsta\".\n\nRusové na místě vybudovali v roce 1831 pevnost a až do konce 19. století se jednalo především o pevnostní sídlo.\n\nV roce 1900 je tu vybudováno první sanatorium a začínají dějiny Gelendžiku jako rekreačního střediska. V roce 1915 se stává městem a začátkem čtyřicátých let už do něj jezdí kolem šedesáti tisíc lázeňských hostů ročně.\n\nZa druhé světové války startovala z Gelendžiku letadla sovětského 46. gardového nočního bombardovacího leteckého pluku, která pomáhala vojákům hájícím Malou zemi.\n\n\nV sezóně 2011/2012 ve městě fungoval fotbalový klub FK Olimpija Gelendžik.\n\nKe Gelendžiku patří vesnička Archipo-Osipovka, kde je stanice plynovodu Modrý proud.\n"}
{"id": "1118232", "url": "https://cs.wikipedia.org/wiki?curid=1118232", "title": "Richard Simmons", "text": "Richard Simmons\n\nMilton Teagle Simmons (12. července 1948, New Orleans, Louisiana, USA), vlastním jménem Richard Simmons, je americký herec a zpěvák.\n\n"}
{"id": "1118236", "url": "https://cs.wikipedia.org/wiki?curid=1118236", "title": "Občina Domžale", "text": "Občina Domžale\n\nObčina Domžale je jednou z 212 občin ve Slovinsku. Nachází se v Středoslovinském regionu na území historického Kraňska. Občinu tvoří 51 sídel, její rozloha je 72,3 km² a k 1. lednu 2017 zde žilo 35 513 obyvatel. Správním střediskem občiny je město Domžale.\n\nPřevážná část občiny leží v nížině, nejvyšším bodem je Veliki vrh (642 m n. m.). Územím protékají řeky Kamniška Bistrica, Pšata a Rača. Střed občiny je vzdálen od centra Lublaně zhruba 12 km. Občinou prochází od jihu směrem na severovýchod dálnice A1, která vede od přístavu Koper až k rakouským hranicím.\n\n\nObčinu tvoří tato sídla: Bišče, Brdo, Brezje pri Dobu, Brezovica pri Dobu, Češenik, Depala vas, Dob, Dobovlje, Dolenje, Domžale, Dragomelj, Goričica pri Ihanu, Gorjuša, Groblje, Homec, Hudo, Ihan, Jasen, Kokošnje, Količevo, Kolovec , Krtina, Laze pri Domžalah, Mala Loka, Nožice, Podrečje, Prelog, Preserje pri Radomljah, Pšata, Rača, Račni Vrh, Radomlje, Rodica, Rova, Selo pri Ihanu, Spodnje Jarše, Srednje Jarše, Studenec pri Krtini, Sveta Trojica, Šentpavel pri Domžalah, Škocjan, Škrjančevo, Turnše, Vir, Zaboršt, Zagorica pri Rovah, Zalog pod Sveto Trojico, Zgornje Jarše, Žeje, Želodnik, Žiče.\n\n\n"}
{"id": "1118238", "url": "https://cs.wikipedia.org/wiki?curid=1118238", "title": "Zkoušky z dospělosti", "text": "Zkoušky z dospělosti\n\nZkoušky z dospělosti je šestidílný československý televizní seriál z roku 1979, natočený režisérem Jiřím Adamcem podle scénáře Jiřího Bednáře a Karla Štorkána.\n\nNa maturitním plese vyprovokuje Olina sázku, že Petr získá přízeň spolužačky Lucie. Petr je nadaný na matematiku, otec, ředitel školy by si přál, aby šel studovat chemii, syn se však chce věnovat tenisu a jít na FTVS. Olina touží stát se novinářkou, miluje Petra, musí se starat o sourozence - dvojčata. Lucie má v úmyslu jít studovat medicínu, aby tím potěšila otce - primáře a vynahradila rodičům zklamání ze sestry, která před maturitou utekla za přítelem do Prahy, kde pracuje jako kadeřnice. Studenti mají konflikty s profesorem matematiky Pavlem Němečkem, kterému přezdívají Cicvár. Do třídy přichází nový student, Mirek Žalud. Přistěhoval se z Chomutova do Chrudimi s matkou, která odešla od manžela. Petr Nápravník vyhraje důležitý zápas a prosadí si na otci, že se bude věnovat sportu. Němeček chodí s třídní učitelkou Jaroslavou Jánskou, dopisuje dizertační práci a pak chce odejít do Prahy.\n\nMirek Žalud si přivydělává na poště, aby pomohl mamince s domácností, večer chodí pozorovat hvězdy k rybníku, kam pozve Petr Nápravník Lucii na rande. Ta se však začne věnovat Mirkovi. Paní Žaludová se chce s manželem rozvést, protože neposílá výživné. Mirek se s rozvodem rodičů nechce smířit, jede za ním, aby peníze vymohl. Dále se u rybníka schází s Lucií. Pan Žalud opět neposlal peníze, jeho žena je z toho zoufalá a onemocní. Petr Nápravník v Praze prohraje, což mu ztíží kariéru tenisty a přijetí na fakultu. Mirek plánuje předstírat, že otec peníze poslal a dát matce vlastní peníze, ovšem ty nestačí a proto volá Lucii, které vyzná po telefonu lásku a požádá ji o půjčku. Telefon ovšem zvedne její sestra Marta a předstírá, že je Lucka.\n\nOlina Lucii prozradí, že za ní Petr nechodí z lásky, nýbrž kvůli sázce. Mirek si vezme peníze z Lucčiny tašky a nechá jí na ní vysvětlující dopis, ten však sebere Petr. Němeček se vrátí z Prahy, kde obhájil dizertaci. Je šťastný, uvolní se a hovoří se studenty o životě. Lucka zjistí, že jí z tašky zmizely peníze a ohlásí ve škole krádež. Podezření padne na Mirka. Ten, protože mu spolužáci a Lucka nevěří, odejde ze školy a odstěhuje se za otcem do Chomutova. Ředitel Nápravník chce Mirka ze školy vyloučit před maturitou. Spolužačka Stáňa jede za Mirkem, aby se vrátil. Ten jí vrátí peníze pro Lucku, které dostal od otce. Pošle rovněž Lucce dopis, ze kterého ona pochopí, že telefon tehdy zvedla Marta. Aby Mirka očistila, nechá přečíst část jeho dopisu Stáňou před celou třídou. Olina dopis ukradne a přečte i citlivé pasáže.\n\nBimbo viděl, jak Petr ukradl ten dopis. Ten se přizná otci. Oba jedou na motorce za Mirkem, Petr má nehodu. Jeho krádež vyjde najevo, proto Lucie jede za Mirkem, aby mu vše vysvětlila. Usmíří se a Mirek se rozhodne vrátit se do školy. Odmaturují všichni až na Petra Nápravníka, který je stále v nemocnici. Od primáře Fabiána se dozví, že už nebude moci profesionálně sportovat.\n\nJánská dostala místo na gymnáziu v Praze. Plánuje, že se s Němečkem odstěhují. Ten jí však oznámí, že dostal možnost vyjet na tříletou stáž do zahraničí a odřekl její místo na gymnáziu bez jejího vědomí, tak aby mohla jet s ním. Ona však nechce být jen jeho kuchařka a že chce tedy zůstat v Chrudimi. Řekne mu, že je skutečně \"cicvár\". Rozejdou se. Olina se nedostane na žurnalistiku a musí nastoupit do masny k rodičům. Žaludův otec se přestěhuje do Chrudimi a vrátí se k manželce.\n\n\n"}
{"id": "1118241", "url": "https://cs.wikipedia.org/wiki?curid=1118241", "title": "Právo a bezpečnost", "text": "Právo a bezpečnost\n\nPrávo a bezpečnost je vědecký a odborný recenzovaný časopis. Vydává se v Brně, od roku 2017 vychází 3x ročně, v letech 2014-16 vycházel 2x ročně. Vznikl roku 2014 přeměnou časopisu \"Periodica Academica\". Časopis vydává od čísla 2/2019 Vysoká škola Ambis, v letech 2014-19 jej vydávala Vysoká škola Karla Engliše v Brně. Vydávání časopisu řídí redakční rada, ISSN 2336-5323. Registrován je Ministerstvem kultury pod č. E 21228. Texty přebírá právnický informační systém ASPI nakladatelství Wolters Kluwer.\n\n\n\n"}
{"id": "1118242", "url": "https://cs.wikipedia.org/wiki?curid=1118242", "title": "Chorvatská liga ledního hokeje 1992/1993", "text": "Chorvatská liga ledního hokeje 1992/1993\n\nChorvatská liga ledního hokeje 1992/1993 byla druhou sezónou Chorvatské hokejové ligy v Chorvatsku, které se zúčastnily celkem 4 týmy. Ze soutěže se nesestupovalo.\n\nV základní části každé družstvo odehrálo 15 zápasů. Tým, který se umístil na prvním a druhém místě postoupil přímo do finále playoff, které se hrálo na tři vítězné zápasy. Týmy, umístěné na třetím a čtvrtém místě odehrály souboj o třetí místo, které se hrálo na tři vítězné zápasy.\n\n\n\n"}
{"id": "1118244", "url": "https://cs.wikipedia.org/wiki?curid=1118244", "title": "Chorvatská liga ledního hokeje 1991/1992", "text": "Chorvatská liga ledního hokeje 1991/1992\n\nChorvatská liga ledního hokeje 1991/1992 byla první sezónou Chorvatské hokejové ligy v Chorvatsku, které se zúčastnily celkem 3 týmy. Ze soutěže se nesestupovalo.\n\nV základní části každé družstvo odehrálo 6 zápasů. Tým, který se umístil na prvním místě se stal mistrem ligy.\n\n"}
{"id": "1118247", "url": "https://cs.wikipedia.org/wiki?curid=1118247", "title": "Philippe Beaussant", "text": "Philippe Beaussant\n\nPhilippe Beaussant (6. května 1930 Caudéran – 8. května 2016 Paříž) byl francouzský muzikolog a spisovatel, expert na francouzskou barokní hudbu; založil \"Centre de musique baroque de Versailles\". Byl členem Francouzské akademie.\n\n"}
{"id": "1118248", "url": "https://cs.wikipedia.org/wiki?curid=1118248", "title": "Anička a její přátelé", "text": "Anička a její přátelé\n\nAnička a její přátelé je kniha pro děti, kterou napsal Jan Ryska. Vyšla v roce 1960 ve Státním nakladatelství dětské knihy a ilustroval ji Václav Šprungl. Vypráví o děvčátku z města, které u dědečka a babičky na vesnici poznává přírodu a práci v zemědělství.\n\nRoku 1962 vyšlo její pokračování s názvem \"Anička z I.A\", na jehož námět vznikl film \"Anička jde do školy\".\n\n"}
{"id": "1118249", "url": "https://cs.wikipedia.org/wiki?curid=1118249", "title": "Anička z I.A", "text": "Anička z I.A\n\nAnička z I.A je kniha pro děti, kterou napsal Jan Ryska jako pokračování \"Aničky a jejích přátel\". Poprvé vyšla v roce 1962 ve Státním nakladatelství dětské knihy a ilustrovala ji Helena Rokytová. Vypráví o děvčátku začínající povinnou školní docházku. Druhé vydání (přepracované) vyšlo roku 1968 a třetí v roce 1974. \n\nNa její námět vznikl film \"Anička jde do školy\", režírovaný Milanem Vošmikem.\n\n\n"}
{"id": "1118250", "url": "https://cs.wikipedia.org/wiki?curid=1118250", "title": "Radibor", "text": "Radibor\n\nRadibor () je obec v zemském okrese Budyšín, v Horní Lužici ve spolkové zemi Sasko, od Budyšína vzdálená asi 10 km severně. Ves samotná má asi 650 obyvatel, celá obec včetně místních částí má obyvatel. Velkou většinu obyvatelstva tvoří Lužičtí Srbové, uchovávající si dodnes svou kulturu a jazyk.\n\nVes se poprvé připomíná v roce 1221 jako \"Ratibor\". Z té doby také pochází nejstarší místní sakrální památka - původní farní kostel, zvaný dnes \"stara cyrkej\" nebo \"cyrkwička\", nacházející se u návsi v sousedství místního zámečku. Po vystavění nového pseudorománského farního kostela byla část starého kostela ubourána a dodnes se zachoval pouze presbytář se sakristií, upravený na kapli. Přes pokusy místní vrchnosti zůstali obyvatelé v době reformace většinou katolíky. Roku 1888 byl postaven dnešní farní kostel Panny Marie Růžencové, jehož věž je dominantou vsi i širokého okolí.\n\nV obci existuje základní a střední škola s lužickosrbským vyučovacím jazykem.\n\n\n\n"}
{"id": "1118252", "url": "https://cs.wikipedia.org/wiki?curid=1118252", "title": "Flindersovo pohoří", "text": "Flindersovo pohoří\n\nFlindersovo pohoří () je horské pásmo v jihovýchodní části státu Jižní Austrálie, v Austrálii. Pohoří leží přibližně 370 kilometrů severně od města Adelaide, rozkládá se ze severovýchodu k jihu v délce okolo 430 kilometrů. Nejvyšší horou je \"St Mary Peak\" s 1 188 m. V oblasti se nachází několik australských národních parků a je turisticky oblíbená. Pohoří je tvořeno zejména křemenci a pískovci.\n"}
{"id": "1118253", "url": "https://cs.wikipedia.org/wiki?curid=1118253", "title": "Saiph", "text": "Saiph\n\nSaiph (též Kappa Orionis) je šestá nejjasnější hvězda v souhvězdí Orionu. Nachází se v jihovýchodní části hlavního čtyřúhelníku souhvězdí a představuje pravou nohu Oriona.\n\nMěřením paralaxy hvězdy byla zjištěna vzdálenost od Země 650 světelných let (198 parseků), podobná jako u Betelgeuze.\n\nPřestože je povrchová teplota Saiphu větší než u Rigelu a Betelgeuze, vzhledem k menší velikosti je méně svítivý a jeho zdánlivá hvězdná velikost je 2,1 (Rigel 0,13, Betelgeuze 0,42; v obou případech jde o střední hodnoty, protože jsou to proměnné hvězdy).\n\nSaiph je proměnná hvězda, ovšem jasnost se mění pouze v rozsahu 0,04, a tak je tato změna pouhým okem nepostřehnutelná. Spektrální třída hvězdy je B<nowiki>0,5</nowiki>I<nowiki>a</nowiki>. Jde o veleobra, tedy o hmotnou hvězdu, která již vyčerpala vodíkové palivo v jádru a prošla již i fází obra. Tato hvězda má silný hvězdný vítr, který z ní odnáší přibližně 9×10 hmotností Slunce hmoty za pozemský rok, tedy 1 hmotnost Slunce za 1,1 milionů let.\n\nStáří hvězdy je asi 6,2 milionu let.\n\nVelké hvězdy, jako je například Saiph (a mnoho dalších hvězd v souhvězdí Orionu) vybouchne jako supernova typu II a zhroutí se do černé díry.\n"}
{"id": "1118254", "url": "https://cs.wikipedia.org/wiki?curid=1118254", "title": "Cordula Trantow", "text": "Cordula Trantow\n\nCordula Trantow (* 29. prosince 1942, Berlín) je německá herečka a režisérka. Je známá z filmu \"Hitler\" (z roku 1962) a z filmu \"Most\".\n"}
{"id": "1118257", "url": "https://cs.wikipedia.org/wiki?curid=1118257", "title": "Ruth Hausmeister", "text": "Ruth Hausmeister\n\nRuth Hausmeister (5. června 1912, Stuttgart – 1. února 2012, Mnichov) byla německá herečka působící hlavně v divadle. Byla úspěšná, a to jí pomohlo se dostat do filmu \"Most\". Naposledy si zahrála v seriálu \"Dva bratři\" od ZDF v devadesátých letech. Zemřela ve věku 99. let.\n\n"}
{"id": "1118258", "url": "https://cs.wikipedia.org/wiki?curid=1118258", "title": "Nikoloz Basilašvili", "text": "Nikoloz Basilašvili\n\nNikoloz Basilašvili, gruzínsky: ნიკოლოზ ბასილაშვილი, (* 23. února 1992 Tbilisi) je gruzínský profesionální tenista. Ve své dosavadní kariéře na okruhu ATP Tour vyhrál tři singlové turnaje. První z nich ovládl na červencovém German Open 2018. Stal se tak prvním Gruzíncem v historii, jemuž se podařilo vyhrát turnaj ATP. Na challengerech ATP a okruhu Futures získal patnáct titulů ve dvouhře a dva ve čtyřhře.\n\nNa žebříčku ATP byl ve dvouhře nejvýše klasifikován v květnu 2019 na 16. místě a ve čtyřhře pak v témže datu na 148. místě. Na juniorském kombinovaném žebříčku ITF nejvýše figuroval v lednu 2009 na 59. příčce. Trénuje ho Jan De Witt. Dříve tuto roli plnil Pierre Christen.\n\nV gruzínském daviscupovém týmu debutoval v roce 2015 základním blokem 3. skupiny zóny Evropy a Afriky proti Albánii, v němž bez ztráty gamu vyhrál dvouhru nad Reiem Pelušim. Gruzínci zvítězili 3:0 na zápasy. Do září 2018 v soutěži nastoupil k osmi mezistátním utkáním s bilancí 9–3 ve dvouhře a 1–4 ve čtyřhře.\n\nGruzii reprezentoval na Letních olympijských hrách 2016 v Riu de Janeiru, kde v úvodním kole mužské dvouhry nestačil na jedenáctého nasazeného Uruguayce Pabla Cuevase.\n\nNarodil se roku 1992 v gruzínské metropoli Tbilisi do rodiny tanečníka národního baletu Nodara a lékařky Natalie Basilašviliových. Má bratra Tenga Basilašviliho. Dne 28. září 2013 se oženil s Nekou Basilašviliovou.\n\nTenis zašal hrát v pěti letech. Čtyři roky trénoval ve Spojených státech. Za preferovaný úder uvedl forhend.\n\nNa okruh ITF vstoupil roku 2007. Na okruhu TA Tour prošel kvalifikačním sítem během bukurešťského BRD Năstase Țiriac Trophy 2014, kde v prvním kole nestačil na dalšího kvalifikanta Ričardase Berankise.\nNa nejvyšší grandslamové úrovni v hlavní soutěži debutoval na French Open 2015, když v závěrečném kvalifikačním kole vyřadil Američana Jareda Donaldsona. V prvním zápase singlu však podlehl Australanu Thanasi Kokkinakisovi. Premiérová grandslamová výhra přišla o měsíc později na travnatém Wimbledonu 2015, kde zdolal argentinského tenistu Facunda Bagnise a po pětisetové bitvě také patnéctého nasazeného Feliciana Lópeze. Ve třetí fázi jej zastavila turnajová dvacítka Roberto Bautista Agut po třísetovém průběhu.\nHráče elitní světové desítky poprvé porazil na vídeňském Erste Bank Open 2016, kde v úvodním kole vyřadil desátého muže žebříčku Tomáše Berdycha. Podruhé pak zdolal světovou sedmičku Dominica Thiema ve druhé fázi Garanti Koza Sofia Open 2017 v Sofii.\n\nZ kvalifikace do dvouhry postoupil na antukovém German Open 2018 v Hamburku. Ve finále zdolal Argentince Leonarda Mayera po třísetovém průběhu. Na okruhu ATP Tour si tak ve 26 letech připsal premiérové turnajové vítězství a stal se prvním Gruzíncem v historii, jemuž se podařilo vyhrát turnaj ATP. Bodový zisk jej katapultoval na nové kariérní maximum, z 81. na 35. příčku žebříčku. Tím se stal nejvýše postaveným gruzínským tenistou v historii světové klasifikace, když překonal 42. místo Irakli Labadzeho. V probíhající sezóně dokázal vyhrát turnaj ATP jako čtvrtý kvalifikant. Rovněž představoval prvního vítězného kvalifikanta v kategorii ATP 500 od titulu Philippa Petzschnera na Bank Austria-TennisTrophy 2008. Ve finále China Open 2018 přehrál argentinskou světovou čtyřku a nejvýše nasazeného Juana Martína del Potra po dvousetovém průběhu a připsal si druhou trofej. Premiérově se posunul do elitní světové třicítky, když mu na žebříčku ATP z 8. října 2018 patřila 23. příčka.\n\n"}
{"id": "1118260", "url": "https://cs.wikipedia.org/wiki?curid=1118260", "title": "Bystřice (Kadaň)", "text": "Bystřice (Kadaň)\n\nBystřice () je zaniklá vesnice v okrese Chomutov. Stála 2 km severně od Kadaně, ke které v době svého zániku jako místní část patřila. Zanikla v roce 1980 v souvislosti s budováním výsypek hnědouhelného lomu Nástup. Existuje také katastrální území \"Bystřice u Kadaně\" s rozlohou 1,35 km².\n\nNázev vesnice vznikl přeměnou přídavného jména bystrá na podstatné jméno. V historických listinách se jméno objevuje například ve tvarech: Bystrzicz (1352), Bistricz (1369), Bistrzycz (1385), Wistricz (1482), Wistržiczy (1608), Bystřice (1615), Wysteritz (1628) nebo Wistricz a Bystržicze (1787).\n\nPrvní písemná zmínka o vesnici pochází z roku 1299.\n\nZápadním okrajem vesnice protékal Prunéřovský potok.\n\nPři sčítání lidu v roce 1921 zde žilo 353 obyvatel (z toho 166 mužů), z nichž bylo dvanáct Čechoslováků, 335 Němců a šest cizinců. Kromě osmi evangelíků a dvou lidí bez vyznání patřili k římskokatolické církvi. Podle sčítání lidu z roku 1930 měla vesnice 457 obyvatel: šestnáct Čechoslováků, 439 Němců a dva cizince. Kromě římskokatolické většiny zde žilo sedm evangelíků, jeden člen církve československé, jeden příslušník nezjišťovaných církví a třicet lidí bez vyznání.\n\nVe vesnici stával původně pozdně gotický kostel Narození Panny Marie z počátku šestnáctého století. Byl několikrát upravován a na jaře roku 1968 zbořen. Nad hospodářským dvorem stála raně barokní socha svatého Jana Nepomuckého z konce sedmnáctého století. Boží muka z Bystřice byla přesunuta před kostel ve Strupčicích.\n"}
{"id": "1118261", "url": "https://cs.wikipedia.org/wiki?curid=1118261", "title": "Edith Schultze-Westrum", "text": "Edith Schultze-Westrum\n\nEdith Schultze-Westrum (30. prosince 1904, Mohuč-Kastel – 20. března 1981, Mnichov) byla německá filmová herečka. Mezi roky 1932-1979 se objevila v 64 filmech. \n"}
{"id": "1118262", "url": "https://cs.wikipedia.org/wiki?curid=1118262", "title": "Ivan Kunetka", "text": "Ivan Kunetka\n\nIvan Kunetka (* 22. září 1961) je český kameník a politik, v letech 2012 až 2016 zastupitel Libereckého kraje, dlouholetý zastupitel města Turnova, člen Strany zelených (v minulosti též člen Občanského hnutí a US-DEU).\n\nŽiví se jako živnostník - kameník v oboru čištění, renovace a restaurování kamene.\n\nIvan Kunetka je rozvedený, má jednoho syna. Žije v Turnově, konkrétně v místní části Daliměřice. Mezi jeho koníčky patří divadlo, dále pak četba a horolezectví.\n\nV minulosti byl členem Občanského hnutí, resp. Svobodných demokratů a později i US-DEU (předsedal straně v Libereckém kraji). Po zániku US-DEU vstoupil do Strany zelených, v prosinci 2014 však členství kvůli vnitřním sporům v krajské organizaci přerušil.\n\nDo politiky vstoupil, když byl v komunálních volbách v roce 1994 zvolen jako člen Svobodných demokratů (OH) na kandidátce ČSSD do Zastupitelstva města Turnova. Ve volbách v roce 1998 se mu mandát jako nestraníkovi za US-DEU obhájit nepodařilo. Neuspěl ani v roce 2002 již jako člen US-DEU. Do zastupitelstva se tak vrátil až s volbami 2006, kdy kandidoval jako člen US-DEU za subjekt \"Turnovská koalice\" (tj. KONS, SZ, US-DEU, ODA a ČSNS 2005). Ve volbách 2010 mandát obhájil stále jako člen US-DEU za \"Turnovskou koalici\" (tentokrát ve složení KONS, SZ a US-DEU). Také ve volbách 2014 byl zvolen, avšak již jako člen SZ za uskupení \"Turnov potřebuje změnu\" (tj. SZ a nezávislí kandidáti).\n\nV krajských volbách v roce 2000 kandidoval jako člen US na kandidátce Čtyřkoalice (tj. KDU-ČSL, US, DEU a ODA) do Zastupitelstva Libereckého kraje, ale těsně neuspěl (stal se prvním náhradníkem). Krajským zastupitelem se nestal ani po volbách v roce 2004 (na samostatné kandidátce US-DEU), ani 2008 (jako člen US-DEU na kandidátce SOS, skončil v pozici druhého náhradníka). Poprvé se tak zastupitelem Libereckého kraje stal až po volbách v roce 2012, v nichž kandidoval jako člen SZ za subjekt \"Změna pro Liberecký kraj\" (tj. hnutí Změna a SZ). Působil také ve funkci předsedy Výboru dopravy. Ve volbách v roce 2016 již nekandidoval.\n\nVe volbách do České národní rady v roce 1992 kandidoval v tehdejším Východočeském kraji za Občanské hnutí, ale neuspěl. Stejně tak nebyl zvolen ve volbách do Poslanecké sněmovny PČR v roce 1996 ve Východočeském kraji za SD-LSNS.\n"}
{"id": "1118264", "url": "https://cs.wikipedia.org/wiki?curid=1118264", "title": "Siegfried Schürenberg", "text": "Siegfried Schürenberg\n\nSiegfried Schürenberg, narozen jako \"Siegfried Hermann Andreas Wittig\" (12. ledna 1923, Detmold – 31. srpna 1993, Berlín) byl německý filmový herec. \n\nJeho otec byl herec a matka opěrní zpěvačka. V Berlíně chtěl původně studovat medicínu, ale nakonec se začal věnovat dramatu. Začínal ve Słupsku a rychle se rozjížděla jeho kariéra v dalších městech jako – Bonn, Berlín, Hamburk a dokoce i v zahraničních městech – Vídeň a Curych. V televizi se objevil pouze v první polovině šedesátých let 20. století. V letech 1933 až 1974 se objevil v 83 filmech. Brzy upadl v zapomnění. Ve filmu Most dostal vedlejší roli podplukovníka Bütova. Po roce 1974 už nehrál. Poklidně umírá v pokročilém věku v Berlíně v roce 1993.\n"}
{"id": "1118266", "url": "https://cs.wikipedia.org/wiki?curid=1118266", "title": "Divize C 1977/78", "text": "Divize C 1977/78\n\nV soubojích 12. ročníku České divize C 1977/78 se utkalo 14 týmů dvoukolovým systémem podzim–jaro. Tento ročník začal v srpnu 1977 a skončil v červnu 1978.\n\nZ 2. ligy – sk. A 1976/77 sestoupila do Divize C mužstva VTJ Dukla Hradec Králové a TJ LIAZ Jablonec nad Nisou „B“. Z krajských přeborů ročníku 1976/77 postoupila vítězná mužstva VTJ Letec Hradec Králové z Východočeského krajského přeboru. Vojenská mužstva VTJ Dukla Hradec Králové původně převelený B-tým Dukly Praha a VTJ Letec Hradec Králové původně převelený VTJ Dukla Olomouc byla sloučena a hrači převeleni do VTJ Čáslav, která zaplnila uvolněné místo. Také sem byla přeřazena mužstva TJ Slavoj Vyšehrad a TJ Meteor Praha 8 z Divize B.\n\nPoznámky:\n\n"}
{"id": "1118267", "url": "https://cs.wikipedia.org/wiki?curid=1118267", "title": "Libouš", "text": "Libouš\n\nLibouš () je zaniklá vesnice v okrese Chomutov. Nacházela se 4,5 km jihozápadně od Března ve výšce 288 m n. m. Místo, kde vesnice stávala, se nachází v katastrálním území \"Březno u Chomutova.\" Libouš zanikla z důvodu rozšiřování hnědouhelného lomu Nástup v roce 1979.\n\nNázev vesnice byl odvozen z osobního jména Libúš. V historických pramenech se jméno vesnice vyskytuje ve tvarech: in Libuss (1368), de Libusse (1400), de Libausse (1485), na Libaussi (1606), Libaussi (1629), Libisch (1787) nebo Liebisch (1846).\n\nOkolní krajina byla osídlena již v pravěku. V době bronzové se u vesnice nacházela dvě sídliště lidu knovízské kultury. Jedno z nich bývalo jihozápadně od vesnice, kde bylo nalezeno čtrnáct sídelních jam zahloubených do porcelanitového podloží. Kromě keramických střepů, hliněných závaží a kamenných mlýnků zde byly odkryty také pozůstatky lidských koster. Nedaleko byla nalezena skupina podobných objektů v prostoru štěrkovny mezi Libouší a Lužicí. Vzhledem k blízkosti obou lokalit je pravděpodobné, že obě byly součástí jednoho rozsáhlejšího sídliště.\n\nPrvní písemná zmínka o vesnici pochází z roku 1368. Část vesnice tehdy patřila Radimovi z Mlýnce, který toho roku daroval čachovickému kostelu desátek ze svého liboušského majetku. Roku 1387 je vesnice uváděna jako sídlo Litolta staršího z Portenu. Další zpráva pochází až z roku 1485, kdy byl majitelem panství místopísař Václav Baštín z Libouše, kterému vesnici vypálil a poddané zajal Mikuláš Šlik. Baštínova dcera dostala Libouš jako věno a vdala se za Karla z Doubravy, který vesnici okolo roku 1501 prodal Felixovi z Fictumu. Od Felixova syna Hanuše panství koupil Volf ze Štampachu, který si zde nechal postavit tvrz. Volf zemřel roku 1553 a pohřben byl v Kralupech. Měl syny Linharta a Matyáše, z nichž Libouš zdědil Linhart, který ji spolu s částí Poláků odkázal synovi Janu Rejchartovi Štampachovi. Od jeho syna Zdislava Štampacha obě panství koupil roku 1629 hrabě Jindřich Šlik. Tvrz v sedmnáctém století přestala sloužit jako panské sídlo a byla upravena k hospodářským účelům a později na sýpku. Libouš byla v roce 1740 oddělena od Poláků a připojena k Ahníkovu.\n\nTěžba hnědého uhlí v okolí Libouše začala již na konci osmnáctého století, ale pro složitou geologickou stavbu uhelné sloje a nepříliš kvalitní uhlí nikdy nedosáhla velkého významu. V polovině devatenáctého století jsou odsud známy nákladnické doly \"Jan Antonín, Michal, Ferdinand, Václav, Františka, Josef\" a \"Prokop,\" které produkovaly maximálně 800 tun uhlí ročně a zanikly nejpozději během hospodářské krize po roce 1873. Významnější byly vrchnostenské doly \"Karel Leo\" a \"Alžběta\" a menší nákladnický důl \"Anna\" (též Karel Anna). Důl Karel Leo byl otevřen v letech 1807–1908 asi 500 severně a severovýchodně od vesnice. Zaměstnával pět až deset horníků, kteří 40 m hlubokou šachtou těžili tři uhelné sloje o mocnosti 1,4–3 m. Za dobu existence dolu z něj bylo získáno asi sto tisíc tun uhlí. Důl Alžběta byl otevřen v polovině devatenáctého století a fungoval až do jeho posledního desetiletí. Jeho celková produkce byla také asi 100 000 tun. Důl Anna se nacházel na západním okraji vesnice od padesátých let 19. století, a přestože byl načas opuštěn, došlo k jeho obnově v letech 1897–1910. Pracovalo v něm až deset horníků, kteří dobývali dvě sloje, z nichž získali celkem asi padesát tisíc tun uhlí.\n\nPři sčítání lidu v roce 1921 zde žilo 138 obyvatel (z toho 67 mužů), kteří byli s výjimkou jednoho Čecha německé národnosti a všichni patřili k římskokatolické církvi. Podle sčítání lidu z roku 1930 měla vesnice 164 obyvatel: devět Čechů, 153 Němců a dva cizince. Kromě jednoho evangelíka a jednoho člověka bez vyznání se hlásili k římskokatolické církvi.\n\nPři volbách do obecních zastupitelstev konaných 22. května 1938 v Libouši žilo osmdesát voličů. Volby však neproběhly, protože kandidátní listinu podala pouze Sudetoněmecká strana, která se tak automaticky stala vítězem voleb.\n\nMariánský sloup z Libouše datovaný rokem 1716 stojí před kaplí svaté Anny ve Vikleticích. U silnice do Bran bývala boží muka z roku 1690.\n\n"}
{"id": "1118268", "url": "https://cs.wikipedia.org/wiki?curid=1118268", "title": "Jaderná elektrárna Hinkley Point", "text": "Jaderná elektrárna Hinkley Point\n\nHinkley Point je britská jaderná elektrárna nacházející se v Somersetu na pobřeží Bristolského zálivu, 8 kilometrů západně od ústí řeky Parrett. Zahrnuje 2 odstavené reaktory označované jako Hinkley Point A a 2 provozované jaderné reaktory označované jako Hinkley Point B.\n\nStavba byla zahájena v roce 1957 a do provozu byla uvedena v roce 1965. Jejím jádrem byly 2 plynem chlazené reaktory Magnox, každý o elektrickém výkonu 250 MW. Od roku 2000 jsou reaktory mimo provoz.\n\nStavba byla zahájena v roce 1967. V roce 1973 byly uvedeny do provozu 2 pokročilé plynem chlazené reaktory (AGR) o projektovaných elektrických výkonech 410, respektive 430 MW. Elektrárnu od roku 2009 provozuje francouzský energetický koncern EDF.\n\nV 80. letech 20. století se plánovala výstavba dvou tlakovodních reaktorů, ale začátkem 90. let byl plán opuštěn pro jeho ekonomickou nevýhodnost. Počátkem 21. století byla britskou vládou schválena výstavba dvou reaktorů typu EPR, každý o elektrickém výkonu 1 600 MW. Realizace má probíhat v režii francouzská energetická společnost EDF.\n\nEvropská komise v roce 2014 odsouhlasila plán britské vlády subvencovat stavbu elektrárny, která by nebyla schopná dodávat elektřinu za tržní cenu. Rakousko v červenci 2015 podalo proto příslušnou žalobu na Evropskou komisi k Soudnímu dvoru EU v Lucemburku kvůli schválené státní podpoře pro výstavbu a provoz elektrárny. Rakouský kancléř Werner Faymann k žalobě uvedl, že \"subvence tu jsou proto, aby podpořily nové moderní technologie, které jsou v zájmu všech států EU. V žádném případě se nevztahují na jadernou energetiku\".\n\nPodle agentury Bloomberg New Energy Finance mají být celkové náklady na zbudování dvou nových zhruba 6x vyšší, než kdyby se stejný instalovaný výkon realizoval formou větrných elektráren. Plánované výdaje se pohybují v řádu necelých 38 miliard dolaru a počítají s tím, že prodejní cena 1 MWh bude činit 92,5 libry, ačkoli elektřina ze zahraničních větrných elektráren se dá pořídit již kolem 79 GBP/MWh.\n\n"}
{"id": "1118269", "url": "https://cs.wikipedia.org/wiki?curid=1118269", "title": "Gornji Karin", "text": "Gornji Karin\n\nGornji Karin je vesnice a přímořské letovisko v Chorvatsku v Zadarské župě, které se nachází na pobřeží Karinského zálivu, který je zátokou Jaderského moře. Vesnice administrativně patří pod město Obrovac, od kterého je vzdálena 25 km. Ve vzdálenosti 50 km západně od vesnice leží Zadar a 70 km jihovýchodně Šibenik.\n\nV roce 2011 zde žilo 1 125 obyvatel.\n\nNedaleko města se nacházejí kaňony řek Krka a Zrmanja a vodopády řeky Bijela, přírodní bláto a Národní park Velebit.\n"}
{"id": "1118270", "url": "https://cs.wikipedia.org/wiki?curid=1118270", "title": "Ahníkov", "text": "Ahníkov\n\nAhníkov () je zcela zaniklá vesnice v okrese Chomutov. Stála asi 1,5 km jihozápadně od Málkova ve výšce 353 m n. m. Vesnice zanikla v roce 1985 z důvodu rozšiřování hnědouhelného lomu Nástup. Zůstalo po ní pouze katastrální území \"Ahníkov\" s rozlohou 4,49 km².\n\nNázev vesnice je odvozen z německého osobního jména \"Hagen,\" které ve střední horní němčině znamená \"býk,\" a výrazu pro vesnici ve významu \"Hagenova ves.\" Slovo Hagen bylo do staročeštiny přejato ve tvaru \"Ahna,\" jehož zdrobněním vznikl přivlastňovací tvar Ahníkov. V historických listinách se jméno vesnice objevuje ve tvarech: Hainstorff (1367), Henkesdorf (1489), Hagelsdorff (1518), Hogensdorff (1608), Hogkensdorff (1623), Hagensdorf (1787) a Ahníkow (1848).\n\nPrvní písemná zmínka o vesnici pochází z roku 1367.\n\nZápadně od vesnice, v místech kde stával \"Sklepní hostinec,\" vyvěral pramen kyselky.\n\nPři sčítání lidu v roce 1921 zde žilo 385 obyvatel (z toho 193 mužů), z nichž bylo 375 německé a zbývajících deset československé národnosti. Kromě osmnácti evengelíků se všichni hlásili k římskokatolické církvi. Podle sčítání lidu z roku 1930 měla vesnice 500 obyvatel. Kromě 99 Čechoslováků a 397 Němců zde žili také čtyři cizinci. Náboženská struktura byla mnohem pestřejší. Nejvíce lidí stále patřilo k římskokatolické církvi, ale žilo tu také dvacet evangelíků, osm příslušníků církve československé, jeden žid, čtyři členové jiných církví a jedenáct lidí bez vyznání.\n\nDne 22. května 1938 se konaly volby do obecních zastupitelstev. Z rozdělených 282 hlasů v Ahníkově získala 217 hlasů Sudetoněmecká strana, dvacet hlasů Německá sociální demokracie a 45 hlasů ostatní české strany.\n\nNejvýznamnější památkou ve vesnici byl renesanční ahníkovský zámek postavený v letech 1615–1620. Před zámkem stála socha svatého Jana Nepomuckého z doby okolo roku 1730 a v zámeckém parku barokní kaple z konce osmnáctého století. Druhá kaple na návsi pocházela z roku 1831 a měla obdélný půdorys s trojbokým zakončením. Uvnitř byl obraz svatého Františka od V. Heindlicha z roku 1859. U domu čp. 39 stávala boží muka pozdně gotického typu z doby okolo roku 1700. V \"Novém Ahníkově\" stála socha svatého Floriána z konce první čtvrtiny osmnáctého století. Severozápadně od vesnice stával hostinec \"Na Sklepě\" se zbytky augustiniánského kláštera, který byl založen roku 1333 klášterem v Crimmitschau a zanikl během husitských válek v roce 1421.\n\nDo Ahníkova je umístěn děj příběhů Maxipsa Fíka.\n\n\n"}
{"id": "1118271", "url": "https://cs.wikipedia.org/wiki?curid=1118271", "title": "Divize B 1977/78", "text": "Divize B 1977/78\n\nV soubojích 13. ročníku České divize B 1977/78 se utkalo 14 týmů dvoukolovým systémem podzim – jaro. Tento ročník fotbalové soutěže začal v srpnu 1977 a skončil v červnu 1978.\n\nZ 3. ligy - sk. A 1976/77 sestoupila do Divize B mužstva TJ Kaučuk Kralupy nad Vltavou, TJ Baník Most, TJ Slovan Varsdorf a TJ Chemička Ústí nad Labem. Z krajských přeborů ročníku 1976/77 postoupila vítězná mužstva TJ Vagonka Česká Lípa ze Severočeského krajského přeboru, TJ Spolana Neratovice ze Středočeského krajského přeboru a TJ ZPA Praha Košíře z Pražského přeboru. Také sem bylo přeřazeno mužstvo TJ Spartak Motorlet Praha z Divize C.\n\nPoznámky:\n\n"}
{"id": "1118272", "url": "https://cs.wikipedia.org/wiki?curid=1118272", "title": "Emanuelův Dvůr", "text": "Emanuelův Dvůr\n\nEmanuelův Dvůr () je zaniklá malá vesnice v okrese Chomutov. Stával v nadmořské výšce 522 m necelých 4,5 km jihozápadně od Mašťova v jižní části katastrálního území Dobřenec. Býval tedy nejjižnější osadou chomutovského okresu. Vesnice úředně zanikla v roce 1979 vysídlením.\n\nPřívlastek \"Emanuelův\" snad mohla osada získat podle některého ze sedmi synů hraběte Prokopa Vojtěcha Černína z Chudenic (1723–1777). V historických pramenech se jméno vyskytuje ve tvarech Emanuelshof (1787) nebo Emanuelsdorf (1846).\n\nPrvní písemná zmínka o vesnici pochází z roku 1787.\n\nPři sčítání lidu v roce 1921 zde žilo 92 obyvatel (z toho 49 mužů) německé národnosti a římskokatolického vyznání. Podle sčítání lidu z roku 1930 měla vesnice 107 obyvatel: tři Čechoslováky a 104 Němců, kteří se kromě jednoho člověka bez vyznání hlásili k římskokatolické církvi.\n\n"}
{"id": "1118273", "url": "https://cs.wikipedia.org/wiki?curid=1118273", "title": "Finále ženské dvouhry na French Open 2015", "text": "Finále ženské dvouhry na French Open 2015\n\nFinále ženské dvouhry na French Open 2015 představovalo vyvrcholení soutěže dvouhry žen 114. ročníku největšího tenisového turnaje světa hraného na antuce. Odehrálo se 6. června 2015 od 15.00 hodin místního času na centrálním dvorci Philippa Chatriera pařížského areálu Stade Roland-Garros. Americká světová jednička Serena Williamsová v něm po 121 minutách porazila třináctou hráčku žebříčku Lucii Šafářovovou z České republiky po setech 6–3, 6–7, 6–2 a vyhrála tak třinácté finále na okruhu WTA Tour za sebou.\n\n33letá Serena Williamsová hrála dvacáté čtvrté singlové finále Grand Slamu. Na Roland Garros již triumfovala v letech 2002 a 2013. Třetím vítězstvím dobyla jubilejní 20. grandslam kariéry, což ji v rámci otevřené éry řadilo na 2. příčku za Steffi Grafovou s 22 tituly. Stala se také třetí tenistkou historie, jež vyhrála každou událost Grand Slamu nejméně třikrát, což se před ní podařilo pouze Margaret Courtové a Grafové. Jako první hráčka – od svého výkonu v roce 2002, dosáhla na vítězství ve třech majorech za sebou. Australian Open i French Open v jediné sezóně naposledy před ní opanovala Jennifer Capriatiová roku 2001.\n\n28letá Lucie Šafářová nastoupila do svého premiérového grandslamového finále ve dvouhře, jako pátá levoruká finalistka majoru v otevřené éře. Stala se tak čtvrtou Češkou v boji o titul na pařížské antuce, když jedinou trofej vyhrála Hana Mandlíková v roce 1981, reprezentující Československo.\n\nFrench Open 2015 byl 114. ročník druhého tenisového grandslamu sezóny, konaný v rozmezí 24. května až 7. června 2015. Představoval jediný major hraný na antukovém povrchu, když probíhal na otevřených dvorcích Stade Roland-Garros v 16. městském obvodu francouzské metropole Paříži.\n\nTurnaj organizovaly Mezinárodní tenisová federace a francouzský tenisový svaz Fédération Française de tennis. Řadil se do kalendáře okruhu WTA Tour.\n\nVítězka si do žebříčku WTA připsala 2 000 bodů a finalistka 1 300 bodů. Prémie šampiónky činila 1 800 000 eur (cca 49 milionů korun), poražená obdržela poloviční prémii ve výši 900 000 eur (cca 24,7 milionu korun).\n\nObhájkyní titulu byla ruská světová dvojka Maria Šarapovová, kterou v osmifinále za hodinu a padesát minut vyřadila Lucie Šafářová po dvousetovém průběhu.\n\nFinále přihlížely také bývalá basketbalistka Hana Horáková, či stolní tenistka Iveta Vacenovská.\n\nObě finalistky se v předchozí kariéře utkaly osmkrát na okruhu WTA Tour. Všechny zápasy vyhrála Williamsová a Šafářová v těchto oficiálních duelech získala pouze tři sety. Další dvě prohry Češka utržila na Hopmanově poháru. Naposledy předtím se v rámci WTA střetly ve 3. kole říjnového China Open 2014 z kategorie Premier Mandatory, v němž Američanka za hodinu a půl zvítězila 6–1, 1–6 a 6–2 (poté ještě odehrály duel 8. ledna na Hopman Cupu 2015). Na antuce se potkaly dvakrát, a to na charlestonském Family Circle Cupu 2012 a 2013, probíhajícím na zelené antuce. V prvním případě se jednalo o jediné vzájemné finále, z něhož Williamsová vyšla vítězně 6–0 a 6–1. Podruhé vyhrála opět po setech 6–4 a 6–1.\n\nSerena Williamsová vstupovala do turnaje z pozice světové jedničky. V předchozí části sezóny 2015 získala dva tituly na okruhu WTA Tour, když pošesté triumfovala na lednovém grandslamu Australian Open. V dubnu přidala trofej na Miami Open. Od ledna 2015 prohrála jediné utkání a to v semifinále antukového Mutua Madrid Open s Petrou Kvitovou. Jejími trenéry byli rodiče Richard Williams a Oracene Priceová, a také Francouz Patrick Mouratoglou.\n\nAmeričanka vyhrála French Open již v letech 2002 a 2013.\n\nPo hladkém vstupu do turnaje s českou kvalifikantkou Andreou Hlaváčkovou, prohrála v dalších třech kolech vždy úvodní sadu. Jednalo se o nejdelší šňůru třísetových duelů na grandslamu v její kariéře. Vůbec poprvé také otočila čtyři ze sedmi zápasů, v nichž ztratila úvodní set. Ve třetí fázi zdolala bývalou světovou jedničku Viktorii Azarenkovou, když si agresivním stylem připsala posledních šest gamů duelu, respektive deset z dvanácti závěrečných her. Výhra znamenala jubilejní 50. vítězný zápas na French Open (při celkovém poměru 50–11), čímž se stala první tenistkou otevřené éry, která na každém ze čtyř grandslamů vyhrála alespoň 50 utkání. Přes Sloane Stephensovou prošla do čtvrtfinále, v němž si za 65 minut hladce poradila s italskou antukářkou Sarou Erraniovou, když zahrála 39 vítězných míčů oproti 9 soupeřky.\n\nV semifinále svedla další třísetový boj s Timeou Bacsinszkou, jež prožívala svou nejlepší sezónu. Po ztrátě úvodní sady jí Švýcarka opět prolomila podání a ujala se vedení 3–2 na gamy. Následoval však zvrat a Američanka si připsala všech deset zbývajících her. Během utkání měla Williamsová malátný projev a pomaleji se pohybovala. V pátek, den před finále, vynechala trénink i tiskovou konferenci, a na pokoji ji navštívil lékař. Hráčka ke zdravotnímu stavu sdělila: „\"Myslím, že mám nějaký druh chřipky, která situaci zhoršuje, protože se to týká odpočinku a zavodnění … Být tady ve finále pro mě znamená strašně moc a je frustrující, že mi je teď mizerně. Je smůla, že to přišlo na grandslamu, na kterém se cítím skoro jako doma a chci moc vyhrát\".“\n\nLucie Šafářová vstupovala do turnaje z pozice světové i nasazené třináctky. V předchozí části sezóny 2015 získala na okruhu WTA Tour jediný titul, když premiérově triumfovala na únorovém Qatar Total Open, což znamenalo první výhru v kategorii Premier. Jejím trenérem byl od roku 2013 Kanaďan Robert Steckley.\n\nNa French Open se v předchozí kariéře nejdále probojovala do osmifinále v letech 2007 a 2014.\n\nBěhem cesty do finále neztratila žádný set. Přesto strávila více času na dvorci – 10 hodin a 23 minut, než Williamsová – 9 hodin a 59 minut, která svedla čtyři třísetové duely. Češka v předešlé kariéře nikdy neporazila světovou jedničku, když z pěti utkání jednou nestačila na Dinaru Safinovou, jednou na Caroline Wozniackou a třikrát na Serenu Williamsovou.\n\nPřed finále Šafářová vyhrála všech pět tiebreaků, do nichž nastoupila. První dva ji dopomohly k postupu do druhého kola přes kamarádku Anastasii Pavljučenkovovou. Ve čtvrtém kole zdolala světovou dvojku a obhájkyni titulu Marii Šarapovovou, když ukázala jeden ze svých nejlepších výkonů v kariéře. Premiérově tak pronikla do čtvrtfinále Roland Garros. Výhrou si také poprvé zajistila pozici v elitní světové desítce žebříčku WTA.\n\nPo čtvrtfinálovém vítězství nad Španělkou Garbiñe Muguruzaovou, ji čekala sedmá nasazená Ana Ivanovićová, která turnaj vyhrála v roce 2008. Přestože v úvodní sadě prohrávala 2–5, do utkání se vrátila srovnáním her na 5–5. V dalším gamu Srbka zahrála dvě dvojchyby a podruhé ztratila servis. Šafářová pak zakončila první set čistou hrou. Po zvládnuté koncovce druhé sady postoupila do svého premiérového finále dvouhry na grandslamu výsledkem 7–5 a 7–5.\n\nV připadě titulu se Šafářová mohla stát třetí nejdéle čekající tenistkou na grandslamovou trofej v open éře, když byl French Open jejím 40. startem na turnajích „velké čtyřky“. Déle na vítězství čekaly pouze Marion Bartoliová (při 47. startu vyhrála Wimbledon 2013) a Jana Novotná (při 45. startu vyhrála Wimbledon 1998). Po finále pronikla poprvé v kariéře mezi deset nejlepších hráček na 7. místo (při výhře by byla šestá), jako 112. žena v historii žebříčku WTA. Ve vydání z 8. června 2015 tak poprvé od října 1989 figurovaly dvě Češky v Top 10, když Kvitové patřila 2. příčka. Češka se stala pátou levorukou finalistkou Grand Slamu od roku 1968 po Ann Jonesové, Martině Navrátilové, Monice Selešové a Petře Kvitové.\n\nUtkání se odehrálo v sobotu 6. června 2015 od 15.00 hodin SELČ na centrálním dvorci Philippa Chatriera pařížského areálu Stade Roland-Garros. Za 2:01 hodin vyhrála Serena Williamsová nad Lucií Šafářovou po setech -3, 6-7 a 6-2. Hlavním rozhodčím byl Francouz Emmanuel Joseph.\n\nPo vítězném losu rozehrála Serena Williamsová zápas servisem v 15:14 hodin. Obě hráčky si úvodní podání podržely. Druhé však Lucie Šafářová ztratila, když si soupeřka vytvořila dvě brejkové příležitosti. První z nich proměnila tvrdým nechytatelným returnem. Break následně potvrdila a ujala se vedení 4–1 na gamy. Obě aktérky ve zbývajícím průběhu již neztratily žádné podání. Za stavu 5–3 si Američanka vypracovala tři setboly, z nichž druhý využila v zisk úvodního setu poměrem 6–3.\n\nV úvodní hře druhé sady Williamsová pokračovala v nátlakové hře od základní čáry a podruhé v zápase sebrala protihráčce servis. Náskok navýšila čistou hrou na 2–0, v níž zahrála jedno z nejrychlejších podání ženského tenisu s hodnotou 202 km/h. Šafářová poté vyhrála první servis v setu. Světová jednička si však připsala další dva gamy, když vybojovala druhý brejk. Za stavu 1–3 a 15:0 z pohledu podávající Češky proběhla nejdelší výměna dosavadního průběhu, čítající 12 míčů, s vítěznou koncovkou pro Američanku. Williamsová si vypracovala náskok 4–1 a 40:15. Přesto slibně rozehraný game nedovedla k vítězství a po dvojchybě nabídla soupeřce první brejkovou šanci v zápase. Třetí dvojchybou v gamu umožnila Šafářové snížit na 2–4. Také další servis zakončila americká favoritka dvojchybou, což znamenalo vyrovnané skóre 4–4.\n\nČeška opět ztratila podání v jedenáctém gamu a Williamsová šla za stavu 6–5 podávat na vítězství v utkání. brněnská rodačka však mečbol nepřipustila a re-brejkem si vynutila zkrácenou hru. V ní již dominovala, když si vedením 6:2 vytvořila čtyři setbolové příležitosti. První využila díky tvrdému servisu. Nepříznivě vyvíjející se druhou sadu tak ovládla 7–6 a srovnala jejich poměr na 1–1.\n\nV otevírací hře třetího dějství Williamsová nabídla soupeřce brejkbol, když za stavu 30:30 zahrála osmou dvojchybu. Šafářová příležitost zužitkovala, čímž udržela 100% zápasovou úspěšnost proměněných brejků (4 ze 4). Jednalo se o poslední takový míč z rakety nasazené třináctky v utkání. V navazujícím gamu umístila čtyři první servisy do hřiště a čistou hrou zvýšila vedení na 2–0. Také, hůře se v této fázi pohybující, Američanka předvedla čistou hru. Jediná zápasová dvojchyba Češky – za nepříznivého stavu 30:40 – způsobila srovnání poměru her na 2–2. Zlepšený výkon na servisu Williamsové přinesl další game bez ztráty fiftýnu a vedení 3–2. Za opakované výkřiky po vítězných míčích obdržela od rozhodčí napomenutí. Po tvrdém forhendu soupeřky ztratila Šafářová podruhé za sebou podání a čtvrtou hru bez přerušení. Američanka prolomené podání potvrdila vedením 5–2. Česká tenistka, servírující s hrozbou porážky, postupně chybovala z forhendu i bekhendu. Po dvou hodinách hry se americká favoritka propracovala k vedení 0:40. Z nabídky tří mečbolů duel ukončila využitím druhého z nich, když zahrála tvrdý return. Šňůra šesti posledních her znamenala turnajový titul a výsledek finále 6–3, 6–7 a 6–2 pro Williamsovou.\n\nNa centrální kurt tradičně zavítal prezident Francouzské tenisové federace Jean Gachassin, aby spolu s držitelkou osmnácti Grand Slamů Martinou Navrátilovou předali finalistkám ceny.\n\nNejdříve byla oceněna poražená tenistka Lucie Šafářová stříbrným tácem, jejíž výkon Navrátilová ocenila slovy: „\"Hraješ skvěle a pokud vydržíš, jednou trofej nad hlavu zvedneš\".“ Do rukou Sereny Williamsové pak vložila stříbrný pohár Suzanne Lenglenové. Následovaly proslovy, v nichž Šafářová uvedla: „\"Mám za sebou skvělé dva týdny, hodně skvělých výher a plno emocí, ale Sereno, dnes jsi byla úžasná.\"“ Také Williamsová ocenila hru soupeřky: „\"Jsem nadšená, tohle je sen. Lucie hrála výborně, byla to skvělá soupeřka a musela jsem bojovat\".“\n\nSerena Williamsová, jež si upevnila pozici světové jedničky velkým náskokem 4 421 bodů před druhou Kvitovou, potřetí opanovala Roland Garros – dosáhla rekordu mezi aktivními hráčkami. Získala jubilejní 20. grandslam kariéry, čímž ji v otevřené éře patřilo 2. místo za Steffi Grafovou s 22 tituly a celkově třetí pozice, když 24 trofejí držela Margaret Courtová. Stala se také třetí tenistkou historie, jež vyhrála každou událost Grand Slamu nejméně třikrát, což se před ní podařilo opět pouze Courtové a Grafové. Na okruhu WTA Tour vybojovala 67. trofej a zařadila se na pátou příčku, když na čtvrtou Evonne Goolagongovou ztrácela jediný titul.\n\nPoprvé od zisku nekalendářního grandslamu v roce 2003 (přezdívaného „Serena Slam“ po výkonu WIlliamsové), triumfovala jakákoli tenistka na třech majorech v řadě, když Američanka navázala na trofeje z US Open 2014 a Australian Open 2015. Po finále držela 21zápasovou neporazitelnost. Úvodní dva grandslamy sezóny naposledy před ní ovládla Jennifer Capriatiová v roce 2001. Ve věku 33 let a 254 dní jí chybělo k rekordu nejstarší šampionky Grand Slamu open éry pouze 9 dní. Zaostala tak za Navrátilovou, jež vyhrála Wimbledon 1990 ve věku 33 let a 263 dní. Věkový rekordní zápis pak překonala o 35 dní později titulem ve Wimbledonu 2015.\n\nStatistika vzájemných zápasů Williamsové na okruhu WTA Tour proti levačkám činila po finále 62–10. Na Grand Slamu ji porazila pouze jediná levoruká hráčka, a to Jekatěrina Makarovová v osmifinále Australian Open 2012. Finálovou výhrou prodloužila šňůru neporazitelnosti ve třísetových utkáních na patnáct. V grandslamových utkáních, v nichž ztratila 1. set, měla bilanci výher a proher 33–32. V zápasech, kdy naopak první sadu vyhrála, její poměr činil 240–7. S počtem 273 vítězných zápasů na Grand Slamu figurovala na 4. místě open éry za Navrátilovou (306), Chris Evertovou (299) a Grafovou (278).\n\nSinglový titul znamenal její 12 antukovou trofej na okruhu WTA Tour, nejvíce mezi aktivním hráčkami, když se odpoutala od jedenácti titulů Šarapovové.\n\nOd jejího vítězství na US Open 1999 uplynulo více než 15,5 roku, čímž prodloužila rekord otevřené éry v období od prvního a posledního titulu, a to před 12letým intervalem Evertové, Navrátilové a Grafové.\n\n"}
{"id": "1118274", "url": "https://cs.wikipedia.org/wiki?curid=1118274", "title": "Anička malířka", "text": "Anička malířka\n\nAnička malířka je kniha pro děti, kterou napsal Eduard Petiška a ilustrovala Helena Zmatlíková. Poprvé vyšla v roce 1985 v nakladatelství Albatros, později byla vydána ještě v letech 1998, 2005, 2007 a 2013. Vypráví o holčičce, která namalovala kočičku a jejím prostřednictvím navštíví svět svých vlastních obrázků\n\nRoku 1987 vyšlo její pokračování s názvem \"Anička a básnička\" a roku 1995 další pokračování \"Anička a flétnička\".\n"}
{"id": "1118275", "url": "https://cs.wikipedia.org/wiki?curid=1118275", "title": "Günter Pfitzmann", "text": "Günter Pfitzmann\n\nGünter Pfitzmann (8. dubna 1924, Berlín – 30. května 2003, Berlín) byl německý kabaretní, filmový a hlasový herec. Po maturit̟ě roku 1942 narukoval a pro zranění se nemohl věnovat sportu, jak původně chtěl. Po válce patřil mezi zakladatele kabaretu \"Die Stachelschweine\" (Dikobrazi). Hrál do roku 2001 a objevil se v 60 filmech. Většinu svého života strávil v Berlíně. Je znám z protiválečného filmu Most, kde hrál seržanta Heilmanna. Poslední dva roky svého života strávil poklidně v Berlíně.\n\n"}
{"id": "1118276", "url": "https://cs.wikipedia.org/wiki?curid=1118276", "title": "Zásada u Málkova", "text": "Zásada u Málkova\n\nZásada (k odlišení od Zásady u Kadaně též \"Zásada u Málkova\", ) je zaniklá vesnice v okrese Chomutov. Stála necelý jeden kilometr jihozápadně od Málkova v nadmořské výšce 370 m. Vesnice zanikla v roce 1985 z důvodu rozšiřování hnědouhelného lomu Nástup.\n\nPůvodní podoba a význam jména vesnice je nejasná. Bývá odvozováno z německého slova \"sāƽe\" (sídlo), nebo z českého tvaru, který začínal slabikou \"Sáz-\" a později se změnil na tvar Zásada. V historických pramenech se jméno vesnice vyskytuje ve tvarech: Zazow (1361), Saßa (1413), Zaasada (1518), Malkov a Sosu (1533), w Sazadie (1543), Sosnou (1544), \"Sazawu ginak Soza\" (1623), \"Sozawu jinak Sozu\" (1638), Hoza (1654), Sosau (1787 a 1846) a Zásada nebo Sosau (1848).\n\nPrvní písemná zmínka o vesnice pochází z roku 1361.\n\nPři sčítání lidu v roce 1921 zde žilo 159 obyvatel (z toho 82 mužů), kteří byli kromě dvou cizinců německé národnosti. S výjimkou dvou evangelíků patřili k římskokatolické církvi. Podle sčítání lidu z roku 1930 měla vesnice 252 obyvatel: jednoho Čechoslováka, 250 Němců a jednoho cizince. Mimo dvou lidí bez vyznání byli římskými katolíky.\n\nDne 22. května 1938 se konaly volby do obecních zastupitelstev. Z rozdělených 167 hlasů v Zásadě získaly 140 hlasů Sudetoněmecká strana a 27 hlasů Německá sociální demokracie.\n\nVýchodně od Blahuňova stojí socha svatého Donáta přemístěná ze Zásady. Ve vesnici stávala kaple Panny Marie z konce 18. století se zkosenými nárožími a patrový mlýn z let 1793–1794 s přízemím zaklenutým valenou klenbou. Nad portálem domu čp. 7 bývala socha svatého Jana Nepomuckého z roku 1729 od C. J. Weitzmanna.\n\n"}
{"id": "1118277", "url": "https://cs.wikipedia.org/wiki?curid=1118277", "title": "Niška Banja", "text": "Niška Banja\n\nNiška Banja (srbsky: Нишка Бања) je lázeňské město v jižním Srbsku. Leží asi 9 kilometrů východně od Niše, třetího největšího města v zemi. Podle sčítání z roku 2011, ve městě žije 4 180 obyvatel. V celé opštině pak žije 14 098 obyvatel. Lázně jsou situovány na severním úpatí vrcholu Koritnjak (808 m).\n\nObec je poprvé připomínána v tureckých pramenech k roku 1498. Hlavní hospodářský rozvoj lázní se uskutečnil v období mezi světovými válkami, kdy byla obec spojena tramvajovou tratí s nedalekou Niší. Lázně odkoupil stát a začaly být využívány k léčebným účelům.\n\nNiška Banja se nachází jižně od dálnice vedoucí z Niše do bulharské Sofie. Území opštiny hraničí s městy Palilula a Medijana na západě, s městy Pantelej a Svrljig na severu, s Belou Palankou na východě a s městem Gadžin Han na jihu. Město leží na úpatí hory Suva Planina. Odtud také pocházejí minerální prameny; voda se na svazích Suvé Planiny dostává pod povrch a poté vyvěrá v blízkosti města.\n\nNiška Banja je jedno z nejznámějších center lázeňského turismu v Srbsku. Místní lázně jsou známé pro svou horkou, radioaktivní vodu, která obsahuje radon. Léčí se v nich například různé revmatické a ortopedické potíže nebo celulitida; léčebna zde byla otevřena v roce 1979. V lázních je každoročně pořádán Letní kulturní festival. Ve městě se nachází spousta hotelů.\n"}
{"id": "1118280", "url": "https://cs.wikipedia.org/wiki?curid=1118280", "title": "Haklovy Dvory", "text": "Haklovy Dvory\n\nHaklovy Dvory (německy \"Hackelhöf\", původně nazývány jen \"Dvory\") je místní část města České Budějovice ve stejnojmenném katastru. Nacházejí se necelý kilometr od západního okraje Českých Budějovic mezi rybníky Starohaklovským a Novohaklovským, v blízkosti je vybudována řada dalších rybníků. Ves obsluhují na dvou zastávkách autobusy městské hromadné dopravy.\n\nVesnice je prvně zmiňována v roce 1368. Původ názvu vesnice se může odvozovat buď od měšťana Haklina (v němčině Hackl) anebo ze středohornoněmeckého slova Haag označujícího živý plot, které se také četlo \"hak\", Höf je zkrácenou verzí množného čísla slova označujícího (hospodářský) dvůr. Ves se rozrůstala velmi pomalu, a ještě roku 1900 měla pouze 36 domů a s necelými 250 obyvateli, přestože již 50 let fungovala jako samosprávní obec.\nV 16. století byly na základě rozhodnutí českobudějovické městské rady severně a jižně od vsi vyhloubeny rybníky Starohaklovský (Buschen Teich) a Novohaklovský (Neuhacklhöfer Teich). Ještě v první čtvrtině 20. století přes ves vedla silnice do Vodňan, která byla pak přesměrována přes České Vrbné.\n\nV letech 1710-23 byl na části pozemků po zaniklé vesnici Houžná postaven Nový dvůr, jehož rozdělením na obytné jednotky později vznikly dnešní Nové Dvory, které také spadaly pod Dvory Haklovy.\n\nOd roku 1850 do roku 1976 byly Haklovy Dvory samostatnou obcí.\nV roce 1922 byla zavřena místní německá vesnická škola a namísto ní se otevřela škola česká s méně žáky, proti čemuž dokonce protestovali v parlamentu němečtí poslanci a německá škola byla nakonec znovu otevřena s podmínkou minimálního počtu žáků, kteří ji musí navštěvovat.\n\nBěhem okupace vojsky Varšavské smlouvy v roce 1968 byl sovětskou strážní službou ve vsi zastřelen dělník Václav Balounu kvůli údajnému neuposlechnutí výzvy, aby zůstal stát.\n\nObecní razítko s německým popisem obce mělo prokazatelně do roku 1924 ve středu otep obilí a odráželo tak hlavní zdroj příjmů místních obyvatel, zemědělství. Je také známo, že obiloviny v okolí dobře rostly a hojně se zde pěstovaly. Od 30. let 20. století se začalo používat dvojjazyčné razítko s českým lvem. Počínaje 30. dubnem 1976 byly Haklovy Dvory administrativně včleněny do části obce České Budějovice 2 a obec tak zanikla.\n\nNa katastrálním území Haklových Dvorů leží i Zavadilka, kam směřovala zástavba novousedlíků ve 30. letech 20. století. Mírný nárůst obyvatel obce souvisel právě s touto výstavbou. Na začátku 21. století měly tak vlastní Haklovy Dvory méně obyvatel než Zavadilka.\n\n"}
{"id": "1118282", "url": "https://cs.wikipedia.org/wiki?curid=1118282", "title": "Tukan bledohrdlý", "text": "Tukan bledohrdlý\n\nTukan bledohrdlý (\"Ramphastos tucanus\") je pták z čeledi tukanovitých z podčeledi Ramphastos. Najdeme jej v celé Amazonii, v jihovýchodní Kolumbii, východním Ekvádoru, východní Peru, severní Bolívii, jižní a východní Venezuele a severní a západní Brazílii. Obývá rozsáhlé zalesněné plochy a nejvyšší patra lesů, málokdy slétává až k zemi. Tito ptáci obvykle žijí samostatně nebo ve dvojicích. Tukan bledohrdlý má dva poddruhy:\nTyto poddruhy se mezi sebou často kříží a to jak ve volné přírodě, tak v chovatelství. Existuje ještě poddruh \"Ramphastos tucanus inca\", jeho zařazení je ale sporné.\nStejně jako ostatní tukanovití, tukan bledohrdlý má jedinečné zbarvení i charakteristický dlouhý zobák. Má celkovou délku 50 až 61 cm. Hmotnost je individuální, u dospělých ptáků se pohybuje v rozmezí 425 až 830 gramů. Samci jsou o něco těžší, jejich průměrná hmotnost je 642 g, zatímco u samic je průměr 580 g. Tukan bledohrdlý je se svojí velikostí a vahou druhý nejtěžší pták z čeledi tukanovitých. Větší je jen tukan obrovský.\n\nMá černé a bílé peří na krku a prsou, které je ohraničené úzkou červenou čarou. Záda jsou leskle černá, stejně tak boky a břicho. Holá kůže kolem očí je světle modrá, stejně jako spodní část zobáku. Samci mají obecně větší zobák než samice, mimo to u těchto ptáků ale není příliš výrazný pohlavní dimorfismus.\n\nJe lehko zaměnitelný s tukanem bělolícím, který je známý také jako tukan vrubozobý.\n\nHnízdění probíhá v různá období, nejčastěji v březnu. 2 - 4 čistě bílá vejce jsou snesena do nevyztužené dutiny vysoko na stromě. Vejce jsou inkubována po dobu 14 - 15 dní a když se vylíhnou, jsou holí a slepí. Jsou krmena oběma rodiči a opeří se do šesti týdnů. Rodiče pokračují v krmení mladistvých i několik týdnů poté, co se naučí létat.\n\nTukani bledohrdlí se živí, stejně jako jiní tukani, ovocem, bobulemi, hmyzem a malými obratlovci, jako jsou žáby a ještěrky.\n"}
{"id": "1118283", "url": "https://cs.wikipedia.org/wiki?curid=1118283", "title": "MacDonnellovo pohoří", "text": "MacDonnellovo pohoří\n\nMacDonnellovo pohoří () je největší horský systém ve střední Austrálii, v teritoriu Northern Territory. Nejvyšší horou je \"Mount Zeil\" (1 531 m), dalšími nejvyššími vrcholy jsou \"Mount Liebig\" (1 524 m) a \"Mount Sonder\" (1 380 m).\n\nPohoří se rozkládá od západu k východu v délce přibližně 650 km a zaujímá plochu okolo 39 300 km². Mezi horskými hřebeny se nachází široká plochá údolí. Hřebeny jsou přerušovány soutěskami, které vznikly erozí a odplavením měkčích sedimentů.\n\nStáří pohoří se odhaduje na 300 až 350 miliónů let. Pohoří je tvořeno kvarcity (které způsobují zbarvení dočervena), dále žulami, vápenci, pískovci, prachovci a dalšími horninami.\n"}
{"id": "1118287", "url": "https://cs.wikipedia.org/wiki?curid=1118287", "title": "Záhada veletrhu 1999", "text": "Záhada veletrhu 1999\n\nZáhada veletrhu 1999 (1956, Messeabenteuer 1999) je dětská vědeckofantastická povídka s detektivním motivem východoněmeckého spisovatele Wernera Bendera. \n\nDěj povídky se z hlediska roku vydání knihy odehrává za 43 let v budoucnosti, ve které je již podle autora Německo sjednoceno, ovšem na bázi komunismu, jak vyplývá z několika náznaků. Zápletka se točí kolem dvou tajemných návštěvníků Lipského veletrhu jménem Blasius a Radius. Jejich tajemství se podaří odhalit dvou malým chlapcům. Jde o roboty, kteří jsou k nerozeznání podobní lidem, pouze jsou poněkud prkenní. Když uslyší větu \"\"Vy přece nejste vůbec člověk, vy jste robot\"\", pak zatuhnou.\n\nWerner Bender (* 1928) je německý spisovatel, autor knih pro děti a mládež. Své knihy publikoval v Německé demokratické republice. Studoval přírodní vědy a filozofii, pracoval jako redaktor v rozhlase a v tisku. Od roku 1952 se zcela věnoval literatuře. Z jeho díla je nejznámější právě vědeckofantastický příběh \"Messeabenteuer 1999\" (1956, Záhada veletrhu 1999).\n\n"}
{"id": "1118295", "url": "https://cs.wikipedia.org/wiki?curid=1118295", "title": "Eastwood", "text": "Eastwood\n\nEastwood [\"ístvud\"] je anglosaské jméno:\n\n"}
{"id": "1118296", "url": "https://cs.wikipedia.org/wiki?curid=1118296", "title": "Kostel svatého Prokopa (Blažim)", "text": "Kostel svatého Prokopa (Blažim)\n\nBarokní kostel svatého Prokopa v Blažimi na Lounsku pochází z let 1777–1781, kdy byl postaven na místě staršího gotického kostela. Od roku 1964 je zapsán jako kulturní památka.\n\nKostel stál v Blažimi nejpozději od 13. století. V letech 1777–1781 byl (zřejmě na místě kostela staršího) vystavěn nový ve stylu opožděného dynamického baroka. Autorem projektu byl místní zedník \"Jakub Jakobic.\" Stavbu financovali majitelé místního panství Schwarzenbergové.\n\nKostel je jednolodní stavba s odsazeným presbytářem, uzavřeným do půlkruhu. Boční fasády kostela jsou členěny lizénovými rámci. Nad západním průčelím je věž. Loď kostela je sklenuta českými plackami, stěny jsou členěny pilastry s jónskými hlavicemi. Hlavní oltář je zděný, sloupový, nesoucí obraz sv. Prokopa (obraz signován \"Leo Maeltzer\"). Relikviáře na hlavním oltáři nesou signaturu \"Mathias Seel\" a dataci 1781. Křtitelnice je kamenná, gotická, zřejmě pocházející z původního kostela. Kazatelna a varhany jsou z konce 18. století.\n\n\n\n"}
{"id": "1118297", "url": "https://cs.wikipedia.org/wiki?curid=1118297", "title": "105. peruť (Izrael)", "text": "105. peruť (Izrael)\n\n105. peruť () Izraelského vojenského letectva, známá též jako Škorpióni, byla založena v prosinci 1950 jako stíhací peruť vyzbrojená Spitfiry a později provozovala stroje P-51 Mustang, Dassault Super Mystère, IAI Sa'ar a F-4 Phantom II. V současné době operuje se stroji F-16D ze základny Chacor.\n\nV roce 2009 zvítězila v soutěži Izraelského letectva o přesnost protizemních úderů.\n"}
{"id": "1118300", "url": "https://cs.wikipedia.org/wiki?curid=1118300", "title": "Tony Robinson", "text": "Tony Robinson\n\nSir Tony Robinson (* 15. srpna 1946) je anglický herec a moderátor.\n\nJe znám zejména jako představitel Baldricka v televizním seriálu BBC Černá zmije a jako moderátor archeologické reality show Time Team (Dobové vykopávky) soukromé britské televize Channel 4.\n\n"}
{"id": "1118301", "url": "https://cs.wikipedia.org/wiki?curid=1118301", "title": "116. peruť (Izrael)", "text": "116. peruť (Izrael)\n\n116. peruť () Izraelského vojenského letectva, také známá jako Obránci jihu (dříve „Létající křídlo“), je stíhací jednotka vybavená stroji F-16 variant A a B sídlící na základně Nevatim.\n\n"}
{"id": "1118307", "url": "https://cs.wikipedia.org/wiki?curid=1118307", "title": "119. peruť (Izrael)", "text": "119. peruť (Izrael)\n\n119. peruť () Izraelského vojenského letectva, také známá jako Peruť Netopýrů, je stíhací peruť vybavená letouny F-16I Sufa operující ze základny Ramon.\nPeruť dříve působila se stroji McDonnell F-4 Phantom II ze základny Tel Nof.\n\n"}
{"id": "1118309", "url": "https://cs.wikipedia.org/wiki?curid=1118309", "title": "Metro v Hamburku", "text": "Metro v Hamburku\n\nMetro v Hamburku je systémem podzemní a nadzemní dopravy ve Svobodném hanzovním městě Hamburk. Některé stanice nejdelší linky zasahují ovšem i na území sousední spolkové země Šlesvicko-Holštýnsko. Délkou železniční sítě 104,961 km je druhým nejdelším metrem v Německu. Otevření roku 1912 jej zařadilo také na druhé místo podle délky doby provozu (v obou případech po Berlínském systému podzemní dopravy). Specifikem metra je umístění velké části trasy nad zemí .\n\nStanice metra jsou rozmístěmy na čtyřech linkách označených systémem U1 - U4. Nejnověji otevřena byla roku 2012 linka U4. Přehled stanic metra podle odpovídajících linek:\n\n\nSoupravy se poté pravidelně střídají v jizdě na zastávky: Buckhorn – Hoisbüttel – Ohlstedt a Buchenkamp – Ahrensburg West – Ahrensburg Ost – Schmalenbeck – Kiekut – Großhansdorf\n\n\n\n\nLinky metra jsou v provozu denně od 4. hodiny ranní až do 1 hodiny v noci. V centru města jezdí vozy v pětiminutových intervalech, jinde jezdí každých deset minut až do 23:20 (kromě rozdvojené linky U1, kde se cestující dočkají dalšího vozu až za dvacet minut). Ve dvacetiminutových intervalech pracují navíc linky metra i v nočních hodinách od pátku do neděle.\nNejstarší dosud sloužící lokomotivy byly uvedeny do provozu v roce 1962, nejnovější z roku 2012 již disponují klimatizací a možností přechodu mezi vozy.\n"}
{"id": "1118311", "url": "https://cs.wikipedia.org/wiki?curid=1118311", "title": "201. peruť (Izrael)", "text": "201. peruť (Izrael)\n\n201. peruť () Izraelského vojenského letectva, také známá jako Jednička, je stíhací peruť vybavená letouny F-16I Sufa dislokovaná na základně Ramon.\n"}
{"id": "1118315", "url": "https://cs.wikipedia.org/wiki?curid=1118315", "title": "O cvrčkovi tuláku", "text": "O cvrčkovi tuláku\n\nO cvrčkovi tuláku je kniha pro děti českého spisovatele Václava Kůrky vydaná roku 1937.\nKnihu s ilustracemi Karla Svolinského vydal Edvard Fastr v Lounech. K této knížce byly v tom samém roce vydány Cvrčkovy omalovánky, které také ilustroval Karel Svolinský a vydal E. Fastr v Lounech.\n\nMalý cvrček, který celé svoje dětství bloudí po zemi, bolestně si uvědomuje, že všechno na světě je podmíněno penězi. Ve svém malém srdéčku zatouží po nich a po moci zlata. Odejde jako zlatokop na Aljašku, ale na cestě se ztratí ve spleti života. O jeho zachránění má zásluhu hezká beruška Lilinka. Nakonec se vrací domů bohatý zkušenostmi, které mají větší cenu nežli peníze.\n"}
{"id": "1118316", "url": "https://cs.wikipedia.org/wiki?curid=1118316", "title": "Josef Hlavnička", "text": "Josef Hlavnička\n\nJméno a příjmení Josef Hlavnička má více známých nositelů:\n"}
{"id": "1118317", "url": "https://cs.wikipedia.org/wiki?curid=1118317", "title": "Fortunato Depero", "text": "Fortunato Depero\n\nFortunato Depero (30. března 1892, Fondo – 29. listopadu 1960, Rovereto) byl italský futuristický malíř, spisovatel, sochař a grafik.\n\nPřestože jeho rodištěm bylo Fondo (ležící v provincii Trento), Depero vyrůstal v Roveretu, kde také poprvé vystavoval svá díla. Jeho první setkání s futurismem proběhlo v roce 1913, kdy se během výletu do Florencie dostal k jednomu výtisku novin \"Lacerba\", ve kterém si přečetl článek, jenž napsal jeden ze zakladatelů tohoto hnutí – Filippo Tommaso Marinetti. Depero jej pojal jako inspiraci a roku 1914 se přestěhoval do Říma, kde se setkal s dalším futuristou, Giacomem Ballou. Spolu s ním pak roku 1915 napsal manifest \"Ricostruzione futurista dell’universo\" („Futuristická rekonstrukce vesmíru“), který stavěl na myšlenkách jiných futuristů a rozšiřoval je. V témže roce se kromě toho věnoval ještě scénografii a návrhům kostýmů pro baletní představení.\n\nV roce 1919 založil \"Casa d'Arte Futurista\" („Dům futuristického umění“) v Roveretu, který se specializoval na výrobu hraček, tapiserií a nábytku v duchu futurismu. Roku 1925 pak reprezentoval futuristy na \"Exposition Internationale des Arts Décoratifs et Industriels Modernes\" (Mezinárodní výstava moderního průmyslového a dekorativního umění).\n\nDepero se roku 1928 přestěhoval do New Yorku, kde sklidil úspěch jako návrhář kostýmů a grafik (mimo jiné navrhoval obálky pro MovieMaker, The New Yorker a Vogue). Tou dobou se také zabýval návrhy interiérů, které vytvořil pro dvě restaurace, jež byly později zničeny při výstavbě Rockefeller Center. Kromě toho pracoval i pro New York Daily News nebo řetězec obchodních domů Macy’s. Do Itálie se vrátil roku 1930.\n\nNavzdory úpadku futuristického hnutí v třicátých a čtyřicátých letech pokračoval Depero v umělecké činnosti. Dokonce se dá říci, že za téměř veškerý rozvoj futurismu v tomto období se zasloužil on a Giacomo Balla. Jedním z projektů, do kterých se v té době zapojil, byl časopis \"Dinamo\", který založil a vedl.\n\nKvůli problémům s evropskými úřady po konci druhé světové války se Depero roku 1947 rozhodl vrátit do New Yorku, ale ani zde se nesetkal s vřelým přivítáním. I přesto dosáhl několika úspěchů, mezi které patřilo například vydání překladu jeho autobiografie z roku 1940 \"Fortunato Depero nelle opere e nella vita\" (doslova „Fortunato Depero, jeho díla a jeho život“) pod názvem \"So I Think, So I Paint\". Od zimy 1947 do října 1949 žil Depero na chatě v New Milford (Connecticut). Tento čas věnoval odpočinku a hlavně svému dlouhodobému plánu na otevření muzea.\n\nFortunato Depero dožil v Roveretu, kam se opět vrátil a v srpnu 1959 otevřel muzeum \"Galleria Museo Depero\". V závěru svého života trpěl cukrovkou a poslední dva roky před smrtí nemohl malovat kvůli hemiparéze. Zemřel 29. listopadu 1960 ve věku 68 let.\n\nMnoho jeho děl je nyní uloženo v trvalých sbírkách Muzea moderního a současného umění Trenta a Rovereta („Mart“), pod které dnes spadá i jediné italské muzeum zasvěcené futurismu \"Casa d'Arte Futurista Depero.\"\n"}
{"id": "1118318", "url": "https://cs.wikipedia.org/wiki?curid=1118318", "title": "Cvrček hrdina", "text": "Cvrček hrdina\n\nCvrček hrdina je kniha pro děti, kterou v roce 1938 napsal a vydal autor JUDr. Václav Kůrka. Ilustroval K. T. Neumann, nakladatel Jan Kobes, Praha.\n\nJe jaro, vše kvete a jásá, jen malý cvrček houslista není spokojen. Marně přemýšlí, jak provést nějaký slavný čin, aby jej všichni znali a o něm mluvili. A tu uslyší o zakleté princezně Šípkové Růžence a rozhodne se, že ji vysvobodí. Princezna spí v Růžovém zámku hlídána velikým pavoukem křižákem. Cvrček houslista opustí rodiče a svou hrou na housličky chce princeznu osvobodit. Velikému pavouku se cvrčkova hra zalíbí, a proto jej uvězní na hradě, aby jej obveseloval. Marně tam hledá malý cvrček zakletou princeznu. Šípková Růženka nikde není, ale on sám je uvězněn - snad až do smrti. Avšak broučci jej neopustí. Spojenými silami přemohou křižáka a osvobodí malého cvrčka houslistu. Pokorně se vrací malý cvrček k řádnému životu, vyléčen ze všech dobrodružství.\n\n"}
{"id": "1118319", "url": "https://cs.wikipedia.org/wiki?curid=1118319", "title": "Sedm hubených let", "text": "Sedm hubených let\n\nSedm hubených let je sociálně utopická komedie. Je to divadelní hra, kterou v roce 1937 napsal JUDr. Václav Kůrka. Vydal nakladatel E. Hanf v Praze.\n\nMyši se rozmnožily, jsou jich plné stodoly, a to znamená sedm hubených let. Lidstvo je zděšeno, Petr Trunečka propadl alkoholu a uvádí ve zděšení tetku Kláru. Řádí krize. Je tu ale i malíř Čermák s Milkou. Marně hledají místo, kde by se mohli mít rádi, aniž by je jiní lidé vyrušovali. A tak vlastně tato komedie vypráví o době krize a představuje svým náporem ilusorní myši nápor hladového proletariátu.\n\nKomedie byla před knižním vydáním předváděna na jevišti, a tak autor mohl při knižním vydání použít zkušenosti, získané při jejím předvádění. V komedii se uchyluje autor až do soumraku budoucnosti lidstva.\n"}
{"id": "1118320", "url": "https://cs.wikipedia.org/wiki?curid=1118320", "title": "Rodokmen hannoverské dynastie", "text": "Rodokmen hannoverské dynastie\n\nHannoverská dynastie je označení pro větev německého rodu Welfů, jejímž zakladatelem byl brunšvicko-lüneburský vévoda Jiří. Dynastie vládla od roku 1714 ve Velké Británii, kdy trůn na základě Act of Settlement zdědil kurfiřt Jiří Ludvík. Ten, jakožto pravnuk krále Jakuba I. nastoupil na trůn po smrti své vzdálené sestřenice královny Anny Stuartovny. Na britském trůnu se rod udržel až do roku 1901, poté ho vystřídala dynastie Sasko-Kobursko-Gothajská, která pod označením Windsorská vládne ve Spojeném království dodnes.\n\n"}
{"id": "1118321", "url": "https://cs.wikipedia.org/wiki?curid=1118321", "title": "Schilling", "text": "Schilling\n\nSchilling může znamenat:\n\n\n\n"}
{"id": "1118322", "url": "https://cs.wikipedia.org/wiki?curid=1118322", "title": "Seznam premiérů Abcházie", "text": "Seznam premiérů Abcházie\n\nPremiér (nebo předseda vlády) Abcházie je jedním z nejvýše postavených členů výkonné moci této malé, částečně mezinárodně uznané republiky. Je zodpovědný za vedení kabinetu ministrů. Podle abchazské ústavy může vykonávat dočasně i prezidentskou funkci v případě, že prezident Abcházie i viceprezident jsou odvoláni, svrženi, rezignovali, jsou zdravotně nezpůsobilí k výkonu funkce hlavy státu, nebo jsou v extrémním případě zavražděni. Premiéra do funkce jmenuje prezident.\n\nPrvní dva premiéři jsou v následující tabulce vedeni jako nultí, neboť kvůli válečným létům 1992-1993 ještě nebyla v platnosti ústava Abcházie. Proto byla také funkce Važi Zarandiji a Sokrata Džindžoliji nazývána předsedou rady ministrů.\n\n"}
{"id": "1118326", "url": "https://cs.wikipedia.org/wiki?curid=1118326", "title": "Alexandr Bortnikov", "text": "Alexandr Bortnikov\n\nAlexandr Vasiljevič Bortnikov (rusky: \"Александр Васильевич Бортников\"; * 15. listopadu 1951, Perm, Sovětský svaz) je od 12. května 2008 ředitelem ruské tajné služby FSB.\n\nV roce 1973 vystudoval institut železničního inženýrství v tehdejším Leningradě. V roce 1975 absolvoval Dzeržinského vysokou školu KGB v Moskvě. V letech 1975 až 2004 pracoval v KGB a jejich následnických organizacích (FSK, FSB) v Leningradě.\n\n\n"}
{"id": "1118328", "url": "https://cs.wikipedia.org/wiki?curid=1118328", "title": "Suttner", "text": "Suttner\n\nSuttner je německé příjmení:\n\n"}
{"id": "1118329", "url": "https://cs.wikipedia.org/wiki?curid=1118329", "title": "Weißeck", "text": "Weißeck\n\nWeißeck (2711 m n. m.) je nejvyšší horou v Radstadtských Taurách (součást Nízkých Taur) v rakouské spolkové zemi Salcbursko. Nachází se asi 9 km západně od vesnice Zederhaus a zhruba 20 km západoseverozápadně od města Bad Gastein. \n\nNa vrchol lze vystoupit po značené turistické trase č. 740 ze sedla Riedingscharte (2274 m n. m.), které je dostupné z jižní strany od chaty Sticklerhütte (1750 m n. m.) v údolí horního toku řeky Mury, nebo od chaty Königalm (1667 m n. m.) na severozápadě v údolí Riedingtal. V zimních podmínkách na sněhu lze na vrchol vystoupit také od východu z lokality Wald, přes Höllgraben, Gspandlalm a dolinu In der Hölle.\n\n"}
{"id": "1118331", "url": "https://cs.wikipedia.org/wiki?curid=1118331", "title": "Dmitrij Rogozin", "text": "Dmitrij Rogozin\n\nDmitrij Olegovič Rogozin (rusky: \"Дмитрий Олегович Рогозин\") (* 21. prosince 1963, Moskva, Sovětský svaz) je ruský politik, od roku 2018 generální ředitel kosmické agentury Roskosmos.\n\nV roce 2003 založil nacionalistickou stranu Vlast (rusky \"Партия \"РОДИНА\"\"), která získala v parlamentních volbách 9,2 % hlasů, Rogozin se poté stal místopředsedou ruského parlamentu.\n\nV roce 2008 byl jako ruský velvyslanec při NATO vyslán do Bruselu. V této roli silně oponoval vztahům NATO-Ukrajina a NATO-Gruzie. V roce 2011 byl povolán zpět do Ruska, kde získal funkci vicepremiéra pro zbrojní program.\n\nPo ruském přepadení Krymu na jaře 2014 byl Rogozin zařazen na sankční seznam Rusů, kterým USA a EU zakázaly vydávání víz a zmrazily zahraniční konta. Rogozin na sankce reagoval arogantním výrokem: \"„Tanky nepotřebují víza.“\"\n\nV květnu 2018 se stal generálním ředitelem agentury Roskosmos, kde nahradil Igora Komarova.\n\nRogozin je považován za jednoho z vůdců Izborského klubu, který v roce 2012 založil nacionalistický novinář Alexandr Prochanov. Jde o vlivný think-tank vyvíjející strategické plány v ekonomické a společenské oblasti. \n\nV dubnu 2012 přislíbil zprovoznění kosmodromu Vostočnyj do konce roku 2015 a prohlásil „dám na to svůj zub“, což odpovídá českému výroku \"na to dám krk\". Kosmodrom ale v termínu otevřen nebyl a lidé Rogozina vyzývali, aby jim tedy svůj zub „dal“.\n\n\n"}
{"id": "1118332", "url": "https://cs.wikipedia.org/wiki?curid=1118332", "title": "Libania Grenotová", "text": "Libania Grenotová\n\nLibania Grenotová (* 12. července 1983 Santiago de Cuba) je kubánská atletka, běžkyně na 400 metrů, reprezentující od roku 2008 Itálii, mistryně Evropy z roku 2014 i 2016.\n\nV roce 2008 startovala na olympiádě v Pekingu, kde postoupila do semifinále běhu na 400 metrů. Stejného umístění dosáhla na následující olympiádě v Londýně v roce 2012. Největším úspěchem se pro ni stal titul mistryně Evropy v běhu na 400 metrů na šampionátu v Curychu v roce 2014. Titul obhájila o dva roky později na mistrovství Evropy v Amsterdamu. V roce 2016 startovala také na olympiádě v Rio de Janeiro, zde doběhla ve finále běhu na 400 metrů osmá.\n\nJejí osobní rekord na této trati je 50,30 z roku 2009.\n\n"}
{"id": "1118333", "url": "https://cs.wikipedia.org/wiki?curid=1118333", "title": "Divize A 1978/79", "text": "Divize A 1978/79\n\nV soubojích 14. ročníku České divize A 1978/79 se utkalo 16 týmů dvoukolovým systémem podzim–jaro. Tento ročník začal v srpnu 1978 a skončil v červnu 1979.\n\nZ 2. ligy - sk. A 1977/78 sestoupilo do Divize A mužstvo TJ Spartak BS Vlašim. Z krajských přeborů ročníku 1977/78 postoupilo vítězné mužstvo TJ Slovan Spoje Plzeň ze Západočeského krajského přeboru a TJ Slavoj Český Krumlov ze Jihočeského krajského přeboru. Také sem bylo přeřazeno mužstvo TJ KŽ Králův Dvůr z Divize B a TJ Spartak Pelhřimov a TJ Jawa Metaz Týnec nad Sázavou z Divize C.\n\nPoznámky:\n\n"}
{"id": "1118334", "url": "https://cs.wikipedia.org/wiki?curid=1118334", "title": "Princův ostrov", "text": "Princův ostrov\n\nPrincův ostrov ( \"\") je ostrov v Guinejském zálivu, asi 215 km východně od afrického pobřeží a 150 km severovýchodně od ostrova Svatý Tomáš. Je součástí státu Svatý Tomáš a Princův ostrov. Na rozloze 136 km² žije přes 6 700 obyvatel. Je vulkanického původu a je obklopen dalšími menšími ostrovy Ilheu Bom Bom, Ilhéu Caroço, Tinhosa Grande a Tinhosa Pequena. Nejvyšší hora \"Pico de Príncipe\" je vysoká 948 m n. m. První expedice na vrchol vyhaslé sopky byla vypravena v roce 1929. Na ostrově je hustý tropický prales a nachází se zde Národní park Obo.\n\nPůvodně neobydlený ostrov objevil 17. ledna 1472 Portugalec João de Santarém. Zpočátku ostrov nesl název Santo António nebo Antão a v roce 1502 byl pojmenován podle prince Afonse (1475–1491), následníka portugalského trůnu. Následně kolonizátoři s pomocí otroků začali na severu a v centru ostrova pěstovat cukrovou třtinu a později kakao. Ostrov se stal největším světovým vývozcem kakaa. Po získání nezávislosti byla značná část plantáží opět zalesněna. 29. května 1919 zde britský astrofyzik Arthur Eddington během zatmění Slunce experimentálně potvrdil Obecnou teorii relativity Alberta Einsteina.\n\nNejvětší osadou je zde přístav Santo António při ústí řeky Palhota, kde žije asi 1 200 obyvatel. V letech 1753–1852 byla hlavním městem portugalské kolonie Svatý Tomáš a Princův ostrov. Je zde koloniální architektura a římskokatolický kostel z roku 1947. Partnerským městem je portugalské Faro.\n"}
{"id": "1118335", "url": "https://cs.wikipedia.org/wiki?curid=1118335", "title": "Maryna Arzamasavová", "text": "Maryna Arzamasavová\n\nMaryna Arzamasavová (, ) (* 17. prosince 1987 Minsk) je běloruská atletka, běžkyně, mistryně Evropy v běhu na 800 metrů z roku 2014 a mistryně světa z roku 2015 na stejné trati.\n\nV roce 2011 postoupila do semifinále běhu na 800 metrů na mistrovství světa. Na evropském šampionátu v Helsinkách o rok později získala na této trati bronzovou medaili. V sezóně 2013 vybojovala bronzovou medaili na evropském halovém šampionátu v Göteborgu. Zatím nejúspěšnější pro ni byla sezóna 2014 – na halovém mistrovství světa v Sopotech skončila v běhu na 800 metrů třetí, na mistrovství Evropy v Curychu v této disciplíně zvítězila v novém osobním rekordu 1:58,15.\n\n"}
{"id": "1118336", "url": "https://cs.wikipedia.org/wiki?curid=1118336", "title": "Divize B 1978/79", "text": "Divize B 1978/79\n\nV soubojích 14. ročníku České divize B 1978/79 se utkalo 14 týmů dvoukolovým systémem podzim - jaro. Tento ročník fotbalové soutěže začal v srpnu 1978 a skončil v červnu 1979.\n\nZ 3. ligy - sk. A 1977/78 sestoupilo do Divize B mužstvo TJ Baník Sokolov. Z krajských přeborů ročníku 1977/78 postoupila vítězná mužstva TJ Sepap Štětí ze Severočeského krajského přeboru a TJ Aritma Praha z Pražského přeboru. Také sem byla přeřazena mužstva TJ Slavia Karlovy Vary, VTJ Karlovy Vary a TJ Spartak Chodov z Divize A a TJ Slavoj Vyšehrad, TJ Meteor Praha 8 a TJ Uhelné sklady Praha z Divize C.\n\nPoznámky:\n\n"}
{"id": "1118337", "url": "https://cs.wikipedia.org/wiki?curid=1118337", "title": "Jacob Rinne", "text": "Jacob Rinne\n\nJacob Karl Anders Rinne (* 20. června 1993, Laxå, Švédsko) je švédský fotbalový brankář a bývalý mládežnický reprezentant, který v současné době hraje v klubu Örebro SK.\n\nRinne hrál ve Švédsku za kluby Laxå IF, BK Forward, Örebro SK.\n\nRinne byl členem švédských mládežnických reprezentací U19 a U21.\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile. Na turnaji byl náhradním brankářem, jedničkou v bráně byl Patrik Carlgren.\n\n"}
{"id": "1118338", "url": "https://cs.wikipedia.org/wiki?curid=1118338", "title": "Divize C 1978/79", "text": "Divize C 1978/79\n\nV soubojích 14. ročníku České divize C 1978/79 se utkalo 16 týmů dvoukolovým systémem podzim–jaro. Tento ročník začal v srpnu 1978 a skončil v červnu 1979.\n\nZ 2. ligy – sk. A 1977/78 sestoupilo do Divize C mužstvo TJ VCHZ Pardubice. Z krajských přeborů ročníku 1977/78 postoupila vítězná mužstva TJ Transporta Chrudim z Východočeského krajského přeboru a SK Sparta Kutná Hora z Středočeského krajského přeboru. Také sem byla přeřazena mužstva TJ Slavoj Braník, TJ Admira Praha 8, TJ Slovan Varnsdorf a TJ Motorlet Praha z Divize B.\n\nPoznámky:\n\n"}
{"id": "1118339", "url": "https://cs.wikipedia.org/wiki?curid=1118339", "title": "Máma (seriál)", "text": "Máma (seriál)\n\nMáma (v anglickém originále Mom) je americký sitcom, který měl premiéru 23. září 2013 na americké stanici CBS. Sitcom pochází z pera Chucka Lorrea, Eddieho Gorodetskyho a Gemma Bakera. Hlavní role představují Anna Farisová a Allison Janneyová.\n\nV únoru 2019 byla potvrzena sedmá a osmá řada. Sedmá řada měla premiéru dne 26. září 2019.\n\nDne 29. června 2015 seriál v Česku uvedla TV Nova.\n\n\"Máma\" sleduje Christy Plunkettovou (Anna Farisová), svobodnou matku, která bojuje s alkoholismem a drogami, se rozhodne restartovat svůj dosavadní život v Sonomě, Kalifornii, kde pracuje jako servírka a dochází na sezení Anonymních alkoholiků. Její matka Bonnie Plunkettová (Allison Janneyová) se také zotavuje ze závislosti na drogách a alkoholu. Součástí rodiny je také Christiina dcera Violet (Sadie Calvano), kterou měla ve svých šestnácti letech a syn Roscoe (Blake Garrett Rosenthal), kterého měla se svým ex-manželem Baxterem (Matt L. Jones). Seriálem postupně prochází problematiky skutečného života jako je alkoholismus, těhotenství v mladém věku, rakovina, bezdomovectví, gamblerství, domácí násilí, smrt, drogová závislost nebo relaps.\n\n\n\n\"Máma\" byla jedním z mnoha projektů, které se pro CBS a Warner Bros. staly prioritou, když jim byl nápad předložen, částečně jejich zájem také ovlivnila čtyřletá dohoda Lorre s Warner. Dne 9. kvěrtna 2013 si CBS objednala první řadu. To zařídilo Lorremu čtyři vysílané situační komedie na jedné stanici a v jedné televizní sezóně (2013–14). Dne 18. října 2013 získal seriál plnou řadu s 22 díly. Dne 13. března 2014 si stanice objednala druhou řadu.\n\nDo seriálu byla obsazena Farisová, která hostovala v různých televizních i filmových projektech a byla také v hledáčku pro jiné televizní projekty (včetně neúspěšného pilotního projektu s název \"Blue Skies\" z produkce NBC), v lednu jako první do hlavní role Christy. Dne 28. ledna 2013 se k Farisové přidala Janney v roli její matky. Matt Jones a Spencer Daniels se připojili v únoru 2013.\n\n"}
{"id": "1118341", "url": "https://cs.wikipedia.org/wiki?curid=1118341", "title": "Louis Leon Thurstone", "text": "Louis Leon Thurstone\n\nLouis Leon Thurstone (29. květen 1887 – 30. září 1955) byl americký psycholog, statistik, psychometrik a výzkumník na poli inteligence a faktorové analýzy. Časopis Review of General Psychology jej označil jako 89. nejvýznamnějšího psychologa 20. století.\n\nL. L. Thurstone se narodil v Chicagu švédským imigrantům. Magisterský diplom získal ze strojírenství na Cornell University v roce 1912. Následně mu byla nabídnuta krátká asistentská pozice v laboratoři Thomase Alva Edisona. V roce 1914, po dvou letech praxe jako učitel geometrie na University of Minnesota, se zapsal jako postgraduální student psychologie na University of Chicago, kde získal doktorský titul v roce 1917. Sem se vrátil v letech 1924–1952, kdy vyučoval metodologii výzkumu. V roce 1952 založil vlastní laboratoř na University of North Carolina.\n\nThurstone se zasadil o standardizaci IQ škály pro měření inteligence v podobě deviačního skóre se stanoveným průměrem a směrodatnou odchylkou, oproti do té doby převládajícím pojetí založeném na mentálním věku používané například Alfredem Binetem. Vyvinul také tzv. Thurstonovy škály, jeden z prvních dotazníkových postupů pro měření postojů.\n\nThurstonova práce na vývoji faktorové analýzy jej přivedla k formulování teorie inteligence založené na primárních mentálních schopnostech (tzv. PMA, \"primar mental abilities\")), nezávislých skupinových faktorů. Patřily mezi ně \"verbální porozumění, slovní fluence, numerické uvažování, prostorová představivost, asociativní paměť, rychlost myšlení a usuzování\". Odmítnul tak Spearmanovu teorii jediné obecné inteligence i navazující teorie o specifických faktorech, podřízených této obecné inteligenci. Základem tohoto postupu byl rozvoj faktorové rotace.\n\nV roce 1935 spolu s Thorndikem a Guilfordem založili časopis Psychometrika (publikující dodnes) a také Psychometrickou společnost, jejímž prvním prezidentem se současně stal. Jeho práce na rozvoji faktorové analýzy byla velmi důležitá pro následující teorie inteligence, zejména hierarchické modely a pro využití v testech typu WAIS či Stanford-Binetův test.\n"}
{"id": "1118343", "url": "https://cs.wikipedia.org/wiki?curid=1118343", "title": "Gennadij Gagulija", "text": "Gennadij Gagulija\n\nGennadij Gagulija (plným jménem Gennadij Leonid-ipa Gagulija, abchazsky: Геннадии Леонид-иҧа Гагәлиа, gruzínsky: გენადი გაგულია; – ) byl abchazský politik a premiér Abcházie. V této funkci působil třikrát, poprvé to bylo v letech 1995 až 1997, podruhé byl předsedou vlády jen zhruba na půl roku v letech 2002 až 2003. Naposledy působil jako premiér v roce 2018, než tragicky zemřel při autonehodě. Byl též dlouholetým ředitelem abchazské obchodní komory.\n\nGagulija se narodil v Lychny, v obci poblíž okresního města Gudauta. Studoval na Běloruském národním polytechnickém institutu, kde v roce 1972 získal diplom inženýra ve strojírenství. V letech 1973 až 1977 pracoval v podniku Strojmaster nejprve jako stavební dozor, později jako hlavní inženýr a nakonec jako ředitel celého strojírenského oddělení. V letech 1977 až 1986 působil jako zástupce ředitele v abchazské společnosti Kombinat Obščestvennogo Pitanija Ozera Rica (cestovní ruch u jezera Rica). Poté byl až do roku 1991 předsedou svazu spotřebitelů okresu Gudauta.\n\nKvůli měnícím se poměrům v Abchazské ASSR vstoupil do politiky a na léta 1991 až 1992 vzal funkci ve státním výboru ekonomických zahraničních věcí při radě ministrů Abchazské ASSR. Poté, co Abcházie vyhlásila v roce 1992 nezávislost na Gruzii, se stal místopředsedou rady ministrů Abcházie, přičemž byl během války v letech 1992 až 1993 členem výboru pro obranu, kde měl na starost hlavně distribuci potravin obyvatelům a vojákům, hlavně v době, kdy Abcházie ovládala pouze malou část své země (okresy Gudauta a Tkvarčeli).\n\nPo skončení války a přijetí ústavy v listopadu 1994 se stal prvním člověkem, jenž zaujal místo premiéra separatistické a de facto nezávislé Abcházie. Do funkce byl však uveden až v lednu 1995. Ve své nové roli měl na starost hlavně vyjednávání o budoucnosti Abcházie s oběma svými sousedy, tedy s Gruzií a s Ruskou federací, popř. i s mezinárodními organizacemi. Vyjednávání za abchazskou stranou vykonával vždy osobně. Během svého působení byl vnímaný jako velmi silně proruský.\n\nV roce 1997 však náhle podal demisi ze zdravotních důvodů. Po ukončení angažmá v politice byl jmenován předsedou abchazské obchodní komory, kde setrval pět let. Poté se do politiky vrátil, když byl premiér Anri Džergenija, s jehož prací nebyl prezident Vladislav Ardzinba zřejmě spokojený, odvolán z funkce, navíc prezidenta patrně znervózňovaly Džergenijovy ambice a upřednostňování ruských zájmů před abchazskými. Prezident tedy jmenoval do funkce premiéra právě Gaguliju. V době jeho vlády došlo k dalšímu kolu vyjednávání ohledně statutu a budoucnosti Abcházie a mandátu mírových jednotek. Došlo k jednání prezidentů Ruska (Vladimir Putin) a Gruzie Eduard Ševardnadze) a Gaguliji, kdy mělo dojít k nastavení kroků k rozuzlení gruzínsko-abchazského konfliktu, k opětovnému napojení abchazských železnic na gruzínské, k pozvolnému návratu gruzínských uprchlíků do Abcházie, k modernizaci vodní elektrárny na řece Inguri. Sám Gagulija byl z průběhu těchto jednání optimistický, avšak k problematice uprchlíků dodal, že se jich již vrátilo kolem 50 tisíc a k přijetí dalších by bylo nutné nejprve mohutně podpořit abchazskou ekonomiku. K naplnění těchto dohod nikdy nedošlo vlivem Revoluce růží v Gruzii a později i vlivem dalekosáhlé změny ruské politiky vůči Abcházii.\n\nJeho druhé funkční období bylo krátké, trvalo jen necelých šest měsíců. K večeru dne 7. dubna 2003 totiž podala celá Gagulijova vláda demisi v reakci na hromadný útěk vězňů, z nichž čtyři byli odsouzeni k trestu smrti za účast v Kodorské krizi v roce 2001. Prezident Ardzinba rezignaci vlády zprvu odmítnul přijmout, ale byl nakonec o den později přinucen pád vlády akceptovat. Vicepezident Valerij Aršba popřel, že důvodem k rezignaci byl útěk vězňů, ale vláda rezignovala kvůli plánům opozice (nejvíc aktivní bylo hnutí Amcachara) uspořádat na 10. duben rozsáhlé protesty obyvatel, u kterých byla Gagulijova vláda značně neoblíbená kvůli své hospodářské politice a kvůli nekompetentnosti.\n\nGagulija byl po jmenování nové vlády a hlavně poté, co 15. prosince 2003 skončil ve funkci ředitele prezidentské kanceláře Miron Agrba, dosazen právě na jeho místo. Ani zde však nesetrval dlouho. Už po půl roce, konkrétně 18. června 2004, rezignoval na funkci s vysvětlením, že se objevil určitý scénář uspořádání Abcházie po volbách, do kterého on nezapadá. Dříve se předpokládalo, že by Gagulija mohl být Ardzinbovým nástupcem v prezidentské funkci, jenže ten se rozhodl k podpoře Raula Chadžimby.\n\n24. června 2004 byl opět jmenován ředitelem abchazské obchodní komory, kde nahradil dosavadního šéfa Jurije Aqabu. V této funkci působil až do jara 2018. Za ta léta se mimo jiné prostřednictvím této organizace snaží v zahraničí popularizovat Abcházii, popřípadě lákat investory.\n\nDne 24. dubna 2018 se prezident Abcházie Raul Chadžimba rozhodl udělat významné změny ve vládě a dekretem jmenoval staronovým premiérem právě Gennadije Gaguliju.\n\nDne 8. září 2018 po 22. hodině místního času premiér Gagulija zemřel následkem autonehody nedaleko obce Mysra v okrese Gudauta v Abcházii během převozu do nemocnice, když se vracel spolu s prezidentem Chadžimbou z pracovní cesty do Sýrie, jež nedlouho předtím uznala nezávislost Abcházie. Dle očitých svědků nehody došlo ke srážce s protijedoucím vozidlem VAZ 21099, jehož řidič při průjezdu vládní kolony ztratil nad řízením kontrolu. Ostatní v havarovaném automobilu, jež po nárazu skončilo v příkopu, byli se zraněním převezeni do nemocnice. Dle Daura Amičby, náměstka generálního prokurátora Republiky Abcházie, byl za viníka nehody označen 22letý místní obyvatel Hadžarat Tarsman z obce Zvandrypš, jenž řídil automobil VAZ 21099 bez řidičského oprávnění, bez průkazu dokládajícího vlastnictví automobilu a pod vlivem drog. Tarsman byl po nehodě zadržen, umístěn do cely předběžného zadržení a obviněn z řízení a ze zabití z nedbalosti pod vlivem omamných látek.\n\nGagulija byl 12. září 2018 pohřben v rodném Lychny. V Gudautě byl uspořádán oficiální státní pohřeb, jehož se účastnili veřejnost i zahraniční hosté jako ruský ministr pro severokavkazské záležitosti Sergej Čebotarjov a jihoosetský premiér Erik Puchajev.\n\n"}
{"id": "1118345", "url": "https://cs.wikipedia.org/wiki?curid=1118345", "title": "Andreas Linde", "text": "Andreas Linde\n\nAndreas Linde (* 24. července 1993, Švédsko) je švédský fotbalový brankář a bývalý mládežnický reprezentant, který v současné době hraje v klubu Molde FK.\n\nLinde hrál ve Švédsku za kluby Helsingborgs IF, IFK Värnamo a HIF Akademi (farma Helsingborgs IF). V lednu 2015 odešel do norského klubu Molde FK.\n\nAndreas Linde byl členem švédských mládežnických reprezentací U17, U19 a U21.\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile. Na turnaji byl náhradním brankářem, jedničkou v bráně byl Patrik Carlgren.\n\n"}
{"id": "1118346", "url": "https://cs.wikipedia.org/wiki?curid=1118346", "title": "Joseph Baffo", "text": "Joseph Baffo\n\nJoseph Baffo (* 7. listopadu 1992, Accra, Ghana) je švédský fotbalový obránce a bývalý mládežnický reprezentant ghanského původu, který v současné době působí v klubu Braunschweig. Hraje na postu stopera (středního obránce).\n\nBaffo hrál ve Švédsku za kluby IFK Värnamo, Helsingborgs IF a Halmstads BK. V roce 2013 hostoval krátce v norském klubu Vålerenga IF. V létě 2015 přestoupil do německého druholigového klubu Eintracht Braunschweig, kde pravidelně nastupoval v základní sestavě na pozici středního obránce. V Braunschweigu poprvé skóroval v přátelském utkání proti Lokomotivě Leipzig a podruhé v německém poháru DFB-Pokal proti Stuttgartu.\n\nJoseph Baffo byl členem švédských mládežnických reprezentací U17, U19 a U21.\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile.\n\n"}
{"id": "1118347", "url": "https://cs.wikipedia.org/wiki?curid=1118347", "title": "Astraia", "text": "Astraia\n\nAstraia (starořecky \"Ἀστραῖα\") je v řecké mytologii panenská bohyně nevinnosti a čistoty, dcera Astraia a Eos. Bývá spojována s bohyní spravedlnosti, Diké. Neměla by být zaměňována za Asterii, bohyni hvězd a dceru Koia a Foibé.\n\nAstraia, nebeská panna, byla poslední z nesmrtelných, která žila s lidmi v průběhu zlatého věku, jednoho z pěti starořeckých lidských věků. Podle Ovidia opustila zemi v průběhu železného věku. Když prchala před špatnostmi lidstva, vystoupila na nebesa a stala se souhvězdím Panny. Blízké souhvězdí Vah odráží její symbolickou spojitost s Diké.\n\nPodle legendy se Astraia jednoho dne vrátí zpět na zem a přinese s sebou návrat utopického zlatého věku.\n"}
{"id": "1118350", "url": "https://cs.wikipedia.org/wiki?curid=1118350", "title": "Seznam dílů seriálu Máma", "text": "Seznam dílů seriálu Máma\n\nToto je seznam dílů seriálu Máma. Situační komedie \"Máma\" měla premiéru 23. září 2013 v USA a 29. června 2015 v Česku. Seriál pochází z pera Chucka Lorre, Eddieho Gorodetskyho a Gemma Bakera. Děj sleduje Christy Plunkettovou (Anna Farisová), svobodnou matku, která bojuje s alkoholismem a drogami, se rozhodne restartovat svůj dosavadní život v Sonomě, Kalifornii, kde pracuje jako servírka a dochází na sezení Anonymních alkoholiků.\n\nV únoru 2019 byla potvrzena sedmá a osmá řada.\n\n<onlyinclude></onlyinclude>\n\nDne 5. února 2019 bylo oznámeno, že seriál získá osmou řadu.\n\n"}
{"id": "1118352", "url": "https://cs.wikipedia.org/wiki?curid=1118352", "title": "Vjačeslav Cugba", "text": "Vjačeslav Cugba\n\nVjačeslav Cugba (plným jménem Vjačeslav Michail-ipa Cugba, abchazsky: Виачеслав Михаил-иҧа Цыгәба, gruzínsky: ვიაჩესლავ ცუგბას; nar. ) je abchazský politik a bývalý premiér Abcházie v letech 1999 až 2001. Ještě před tím byl dlouholetým předsedou abchazské ústřední volební komise.\n\nCugba se narodil 1. ledna 1944 v malé vsi Aacy v okrese Gudauta v tehdejší Abchazské autonomní sovětské socialistické republice. Studoval na pedagogickém institutu v Suchumi, kde získal diplom v roce 1970. V roce 1978 ještě studoval politické vědy při stranické škole KSSS. V letech 1973 až 1975 byl prvním tajemníkem abchazského komsomolu a od roku 1975 do 1978 byl prvním tajemníkem okresního výboru KSSS v Očamčyře. V roce 1978 se stal místopředsedou vlády Abchazské ASSR a člen Nejvyšší rady Abchazské ASSR. V těchto dvou funkcích působil až do roku 1989.\n\nDne 20. června 1991 byl jmenován předsedou abchazské ústřední volební komise. Během válečných let 1992-1993 byl též na krátkou členem vlády.\n\nPoté, co byl znovuzvolen prezident Vladislav Ardzinba, byl jmenován 20. prosince 1999 premiérem Abcházie. Za jeho premiérování došlo k mírnému urovnání gruzínsko-abchazských vztahů, přestože události ze šestidenní války byly ještě čerstvé a na území Abcházie často pronikali členové gruzínských polovojenských organizací. To bylo dáno zejména podepsáním další dohody s Gruzií o neřešení konfliktu silou, kdy vedl vyjednávání spolu s ministrem zahraničím Sergejem Šambou. Stejně jako všichni premiéři před ním byl i Cugba silně proti jakémukoliv sjednocení Abcházie s Gruzií.\n\nNa začátku roku 2001 se ocitl pod palbou kritiky ze strany opozice, hlavně od hnutí Amcachara. Tento tlak, jenž byl na něj vyvinutý, však neustál a 15. května přinesl prezidentu Ardzinbovi svou rezignaci. Fakt, že chce rezignovat na funkci premiéra, však po dva týdny podléhal utajení, avšak na veřejnost se přesto dostaly zvěsti, že se něco děje, což tiskový mluvčí prezidentské kanceláře Raul Agrba vytrvale odmítal. 30. června 2001 však nakonec prezident Ardzinba jeho rezignaci přijal a na jeho místo jmenoval Anriho Džergeniju.\n\nVe své písemné rezignaci údajně napsal, že důvodem byla jeho nechuť nadále čelit „závažným problémům, jež se objevovaly v souvislosti s tvorbou zákonů, v neprofesionalitě a v nedostatku odbornosti administrativního aparátu na všech úrovních státní správy, v potřebě změnit management, nastavit přísné kontrolní mechanismy a konečně začít s opravdovým bojem proti organizovanému zločinu.“\n\nOd roku 2002 byl Cugba členem abchazského lidového shromáždění, kde vykonával funkci místopředsedy tohoto zákonodárného sboru. V roce 2007 byl znovuzvolen a nadále vykonával místopředsednickou funkci v lidovém shromáždění. V době války v Jižní Osetii v roce 2008 byl mezi těmi, kdo oficiálně požádali Rusko, aby uznalo nezávislost Abcházie. V roce 2012 mu skončil druhý poslanecký mandát a potřetí již nekandidoval. Pravděpodobně již odešel do důchodu.\n"}
{"id": "1118355", "url": "https://cs.wikipedia.org/wiki?curid=1118355", "title": "Riga Open", "text": "Riga Open\n\nRiga Open je snookerový turnaj, který je od roku 2014 součástí Main Tour a patří mezi malé bodované turnaje European Tour (dříve Players Tour Championship).\n\nTurnaj Riga Open byl jako první profesionální turnaj ve snookeru představen v Lotyšsku v roce 2014. Jeho vítězem se stal Mark Selby, který porazil ve finále Marka Allena 4-3. Druhý ročník vyhrál v roce 2015 Barry Hawkins, který zvítězil ve finále nad Tomem Fordem 4-1.\n"}
{"id": "1118360", "url": "https://cs.wikipedia.org/wiki?curid=1118360", "title": "Křížová cesta (Chlum)", "text": "Křížová cesta (Chlum)\n\nKřížová cesta v Chlumu u Lomnice nad Popelkou na Semilsku se nachází na vrchu Tábor přibližně dva kilometry jižně od centra města Lomnice. Je chráněna jako nemovitá kulturní památka České republiky.\n\nKřížová cesta byla vybudována roku 1898 mezi výklenkovou kaplí s plastikou Krista uzdravujícího nemocné, která stojí nad studánkou Křížovkou, a Božím hrobem poblíž barokního poutního kostela Proměnění Páně z roku 1704. Tvoří ji kaple nad studánkou, třináct cihlových výklenkových kapliček s reliéfem ve výklenku a Boží hrob jako čtrnácté zastavení.\n\nPoutní místo vzniklo nad studánkou s údajně zázračnou vodou. Protože byla studánka znečišťována, rozhodli se továrníci Theodor Mastný a Václav Hornych zafinancovat vyzdění \"Křížovky\" a nad ní nechali postavit sochu Krista uzdravujícího. Model zhotovil profesor Stanislav Sucharda a sochu vytesal jeho otec v Nové Pace.\n\nVýklenková kaple nad studánkou je zděná stavba s půdprysem obdélníka. Je vystavěna z pravidelně opracovaných pískovcových kvádrů a zastřešena kamennou sedlovou střechou. V čelním výklenku je umístěna plastika žehnajícího Boha Otce. Na kapli jsou různé ryté nápisy, jména donátorů, datum posvěcení a jméno stavitele kameníka Aloise Bílka z Újezda, Podhorní p.Konecchlumí. U sochy nad pramem začíná křížová cesta.\n\nJednotlivá zastavení jsou stavby z režného cihelného zdiva na pravidelných hranolových soklech z hrubozrnného červeného pískovce. Kapličky jsou kryté kamennými sedlovými stříškami. V jejich výklenku jsou reliefní litinové desky zobrazující jednotlivé výjevy Křížové cesty polychromované lomnickým kaplanem Knížkem. Každé zastavení má po pravé straně vyryto jméno donátora.\n\nNa konci křížové cesty je čedičová kaple Božího hrobu a v ní dřevěná socha Krista od Ferdinanda Stuflessera z Tyrol.\n\nKřížová cesta byla vysvěcena 22. srpna 1898. Ještě v první polovině 20. století se v hojném počtu konala pouť ve Svatodušní pondělí a v neděli po Proměnění Krista Páně. V letech 1995 – 2000 proběhla oprava poutního místa.\n\n\n"}
{"id": "1118361", "url": "https://cs.wikipedia.org/wiki?curid=1118361", "title": "Lynsey Sharpová", "text": "Lynsey Sharpová\n\nLynsey Sharpová (* 11. července 1990) je britská atletka, běžkyně, mistryně Evropy v běhu na 800 metrů z roku 2012.\n\nJejím otcem je Cameron Sharp, britský sprinter, vicemistr Evropy v běhu na 200 metrů z roku 1982.\n\nV roce 2011 získala stříbrnou medaili v běhu na 800 metrů na evropském šampionátu do 23 let. O rok později se stala po diskvalifikaci Jeleny Aržakovové mistryní Evropy na této trati. V roce 2014 vybojovala na mistrovství Evropy v Curychu stříbrnou medaili v běhu na 800 metrů, ve finále si vytvořila osobní rekord 1:58,80.\n"}
{"id": "1118362", "url": "https://cs.wikipedia.org/wiki?curid=1118362", "title": "Větrobýl jedenapůlstopý", "text": "Větrobýl jedenapůlstopý\n\nVětrobýl jedenapůlstopý (\"Angraecum sesquipedale\") je tropická rostlina z čeledi vstavačovitých rostoucí na Madagaskaru.\n\nVětrobýl jedenapůlstopý je endemitním druhem Madagaskaru.\n\nVětrobýl jedenapůlstopý může být vysoký až 1 m, jeho listy dosahují velikosti až 0,4 m. Podivně vypadající bílý květ vydrží rostlině pouze několik dnů, poté odkvétá.\n\nKdyž Charles Darwin zkoumal tuto rostlinu, myslel si, že ji může opylovat pouze živočich s proboscisem dlouhým přes 30 cm. Teprve později byl nalezen lišaj rodu \"Xanthopan\" se sosákem dlouhým jako běžné školní pravítko. Na této orchideji je tedy vidět, jak pracuje evoluce na místech izolovaných od světa, jako je právě ostrov Madagaskar.\n\n\n\n"}
{"id": "1118363", "url": "https://cs.wikipedia.org/wiki?curid=1118363", "title": "IFC Markets", "text": "IFC Markets\n\nIFC Markets Corp. je online brokerem se sídlem BVI. Poskytuje měnové páry, drahé kovy a CFD (kontrakty na rozdíl) na akcie (americké, britské, ruské, německé, čínské a japonské), komoditní futures kontrakty a kontinuální CFD na indexy a komodity. Společnost působí prostřednictvím své vlastní analytické platformy NetTradeX a MetaTrader 4. V roce 2013 společnost vydala unikátní technologii PCI, která svým klientům poskytuje příležitost vytvářet, analyzovat a obchodovat s neomezeným počtem unikátních obchodních instrumentů.\n\nByla vydána mobilní verze webových stránek, jelikož mobilní zařízení se staly základem každodenního života.\n\nSpolečnost IFC Markets byla založena v roce 2006 jako součást IFCM Group. Společnost je licencována na Britských Panenských ostrovech Financial Services Commission (BVI FSC), Certifikát No. SIBA/L/14/1073. IFC Markets (IFCM) je držitelem licence pro použití obchodní platformy nové generace NetTradeX od roku 2006. V současné době obsluhuje více než 80 000 klientů v 60 zemích světa v plném souladu s mezinárodními standardy pro makléřské služby.\n\nV roce 2007 NetTradeX Corp. byla take začleněna do IFCM Group. Tato společnost je vývojářem pokročilého obchodního software s registrací na Seychelách pod číslem 022 316, stejně jako Securities Global Ltd. drží licenci pro využití obchodní platformy MetaTrader 4.\n\nV roce 2013 po mnoha letech výzkumu a spolupráce, Metoda GeWorko a Personální kompozitní instrumenty byly konečně představeny a realizovány na obchodní platformě NetTradeX.\n\nOd žáří roku 2014 společnost je držitelem pojištění profesní odpovědnosti AIG EUROPE LIMITED pod číslem Certificate number P/080408/2012/7.\n\nIFC Markets je zapsána na Britských Panenských Ostrovech (BVI) pod registračním číslem 669838. Společnost je licencována na Britských Panenských ostrovech Financial Services Commission (BVI FSC),Certifikát No. SIBA/L/14/1073, pro investiční činnosti v následujících kategoriích:\n\n\nObchodní model IFC Markets je založen na transparentních a důvěryhodných vztazích s klientem. Společnost získává kotace od předních poskytovatelů likvidity v ECN prostorech a z nejlepších cen vytváří streaming kotace pro klienty. V obchodním terminálu klient vidí a obchoduje s nejlepšími cenami bid a ask pro každý finanční instrument. Jako výsledek jsou klientské objednávky prováděny za cenu poskytovatele, který v daný moment nabízí nejlepší ceny Bid a Ask.\n\nIFC Markets nabízí 2 online obchodní platformy: NetTradeX (NTX) a MetaTrader 4 (MT4). NetTradeX funguje na PC, iOS, Android a Windows Mobile. MetaTrader 4 je k dipozici na PC, Mac OS, iOS a Android. Obě platformy NTX a MT4 poskytují automatické obchodování (Expert Advisors).\n\nSpolečnost tvrdě pracovala na spuštění PCI technologie (Personal Composite Instrument) integrovaná na obchodním terminalu NetTradeX. Technologie je založena na metodě GeWorko a umožňuje vytváření, analýzu a obchod s neomezeným počtem obchodních instrumentů.\n\nV současné době na finančním trhu existuje mnoho Forex a CFD brokerů, a někteří z nich jsou hlavní konkurenti IFC Markets.\n\n\n"}
{"id": "1118364", "url": "https://cs.wikipedia.org/wiki?curid=1118364", "title": "Mark Allen", "text": "Mark Allen\n\nMark Allen (* 22. února, 1986, Antrim), je profesionální hráč snookeru ze Severního Irska. Vyhrál World Amateur Championship v roce 2004. Hraje levou rukou. Mezi profesionály vstoupil v roce 2005.\n\nV roce 2009 vyhrál první profesionální turnaj, pozvánkový Jiangsu Clasic v Číně. Byl finalistou UK Championship v roce 2011. V roce 2012 vyhrál svůj první bodovaný titul na World Open v Haikou, který o rok později obhájil.\n\nMark Allen než vstoupil mezi profesionály, vyhrál amatérské tituly světa a Evropy. Po Dennisi Taylorovi a Alexu Higginsovi je dalším nejnadanějším hráčem Severního Irska. \n\nMark vstoupil do Main Tour v roce 2005. V témže roce se dostal do čtvrtfinále pozvánkového turnaje Northern Ireland Trophy, když v prvním kole porazil Steva Davise 4-0, v last 16 Johna Higginse 4-1 a ve čtvrtfinále prohrál se Stephenem Hendrym 1-5. Na UK Championship ho vyřadil v last 32 Steve Davis 9-7. Dostal se i do last 32 na bodovaném Malta Cupu, kde prohrál se Shaunem Murphym 2-5.\n\nNa nebodovaném Irish Professional Championship v Templelogue prohrál v semifinále s Kenem Dohertym 2-6. Na mistrovství světa se probojoval do last 16 s Matthewem Stevensem, který zvítězil 13-9.\n\nMark se zúčastnil opět nebodovaného Irish Professional Championship, kde prohrál ve čtvrtfinále s Fergalem O'Brienem 4-5. Dostal se dostal se do semifinále už bodovaného Northern Ireland Trophy, kde prohrál s O'Brienem 3-6. Na UK Championship porazil v prvním kole Andrewa Higginsona 9-7, v druhém Stephena Hendryho 9-4 a v last 16 prohrál s Markem Williamsem 5-9. Na bodovaném Welsh Open prohrál v last 32 s Ryanem Dayem 2-5. Allen byl ve čtvrtfinále China Open, do kterého se probojoval přes Drew Henryho, v kole \"wild card\" porazil Li Hanga, v last 32 Neila Robertsona a v last 16 Allistera Cartera. Ve čtvrtfinále se střetl se Shaunem Murphym a prohrál 3-5. Na mistrovství světa ho vyřadil v last 32 Stephen Hendry 10-9. Poprvé se dostal v žebříčku do top 16 a sezónu zakončil jako světová šestnáctka. \n\nMark se dostal na Northern Ireland Trophy do čtvrtfinále s Ali Carterem, když porazil v předchozích dvou kolech Dominica Dalea a Marka Williamse. S Carterem prohrál 2-5. Semifinále dosáhl na Bahrajn Championship. V tomto bodovaném turnaji porazil v last 32 Judda Trumpa 5-1, v last 16 Michaela Judgeho 5-2, ve čtvrtfinále Barry Hawkinse 5-2 a v semifinále ho vyřadil Neil Robertson 6-4. Na UK Championship skončil v last 16 po prohře se Shaunem Murphym 7-9. Na Masters se dostal do čtvrtfinále, kde prohrál s Markem Selbym těsně 5-6. Na Welsh Open a China Open došel do last 32. Na mistrovství světa byl v semifinále poté, co porazil v Martina Goulda, Ronnieho O'Sullivana a Ryana Daye. Ze semifinále postoupil John Higgins, který Marka Allena porazil 13-17.Allen skončil sezónu jako světová jedenáctka.\n\nSezóna začala v Číně na pozvánkovém turnaji Jiangsu Classic, který Allen vyhrál, když ve finále porazil domácího favorita a obhájce titulu Dinga Junhui 6-0. Byl to jeho první vyhraný titul na profi tour. Na Shanghai Masters ho vyřadil v last 32 Matthew Stevens 5-2. Na Grand Prix došel do čtvrtfinále, kde prohrál s Johnem Higginsem 1-5. Na UK Championship vypadl v prvním kole se Stephenem Leem 8-9. Na Championship League se probojoval až do finále s Marcem Fu, ve kterém prohrál 2-3.\n\nNa Masters po vítězství v last 16 nad Johnem Higginsem 6-3 se dostal do čtvrtfinále, kde prohrál s Markem Selbym 5-6. Na Welsh Open dosáhl dalšího čtvrtfinále, V last 32 v porazil Toma Forda 5-2, stejně tak v last 16 Matthew Stevense a ve čtvrtfinále prohrál s Ronniem O'Sullivanem 2-5. Ještě lepšího výsledku dosáhl na China Open, kde měl v semifinále za soupeře domácího Dinga Junhui, se kterým prohrál 6-2. Na World Championship porazil v last 32 Toma Forda 10-4. V druhém kole udělal v zápase proti Marku Davisovi svůj první nejvyšší break 146 a postoupil s vítězstvím 13-5 do čtvrtfinále, kde ho vyřadil z dalších bojů Graeme Dott 13-12. Sezónu zakončil na 10. místě světového žebříčku.\nPrvním turnajem sezóny byl opět turnaj v Číně – Wuxi Classic, který byl tento rok ještě pozvánkovým. Allen porazil ve čtvrtfinále Marca Fua 5-3 a prohrál v semifinále se Shaunem Murphym 1-6. Dalším dobrým výsledkem bylo až semifinále na PTC 5 v Hammu, kde byl v semifinále se Shaunem Murphym, který nad ním zvítězil 4-1. Na EPTC 6 v Praze došel do last 16, kde byl jeho soupeřem John Higgins, který Allena porazil 1-4. Byl v semifinále UK Championship, ve kterém prohrál s Johnem Higginsem 5-9.\n\nDalšího semifinále dosáhl na Masters, když v prvním kole porazil Ronnieho O'Sullivana 6-4, ve čtvrtfinále Neila Robertsona 6-4 a v semifinálovém zápase prohrál s Marcem Fuem 4-6. Na Welsh Open prohrál v last 16 s Dingem Junhuiem 3-4.\n\nNa mistrovství světa vyhrál v prvním kole nad Matthewem Stevensem 10-9, v last 16 nad Barry Hawkinsem 13-12 a ve čtvrtfinále byl vyřazen s Markem Williamsem 5-13. Na konci sezóny byl světovou dvanáctkou. \n\nAllenovi se podařilo několik dobrých výsledků. Na Australian Goldfields Open se dostal do čtvrtfinále, kde prohrál se Stuartem Binghamem 3-5. Na Shanghai Masters porazil v prvním kole Ryana Daye 5-2, ale vypadl v last 16 se Shaunem Murphym 4-5. Byl v semifinále PTC 8 v Killarney s Neilem Robertsonem, které prohrál 3-4.\n\nÚspěch přišel na UK Championship, kdy se hráči z Antrimu opět vrátila chuť do hry po depresích, kterými trpěl před mistrovstvím světa na jaře tohoto roku. Mark se probojoval přes Adriana Gunnela, Allistera Cartera, Marca Fua a Ricky Waldena do finále tohoto bodovaného turnaje v Yorku. Tam měl za soupeře Judda Trumpa, který Allena porazil 10-8.Allen v průběhu turnaje podrobil kritice šéfa World Snookeru Barry Hearna za to, že mění formát zápasů na UK Championship z best of 17 na best of 11 frames a měl obavy, aby úpravami neprošel i World Championship, což původně neměl šéf World Snookeru při jeho zvolení v roce 2010 v úmyslu. Byl přesvědčen, že snooker začíná replikovat šipky, které jsou dalším z Hearnových sportů a vyzval Hearna, aby odstoupil. Allen nebyl v této věci sám. Tyto změny také kritizoval John Higgins. Allen také přišel na další tiskovou konferenci s páskou přes ústa, aby dal najevo svůj protest, že nesouhlasí s kritikou jeho předchozích komentářů směřovaných na Barry Hearna.\n\nDostal se do čtvrtfinále PTC 12 ve Fürstenfeldbrucku (Německo), kde prohrál s Martinem Gouldem 4-3. V Championship League dosáhl semifinále ve \"Winners group\" s Juddem Trumpem, který postoupil do finále výhrou 3-0.\n\nPřed Masters vedl Barry Hearn s Markem Allenem přes rozdílnosti v názorech pozitivní rozhovor. Ale přesto mu byla udělena pokuta za klení během tiskové konference na UK Championship 250 liber. Na Masters skončil v last 16, když prohrál s Neilem Robertsonem 6-3. Na dalším z bodovaných turnajů German Masters skončil opět mezi last 16, když ho Trump porazil 5-2. Na Welsh Open se probojoval přes Kena Dohertyho a Stephena Maguireho do čtvrtfinále se Shaunem Murphym, které skončilo 5-4 pro Murphyho.\n\nNa World Open 2012 v Haikou se dočkal prvního vítězství v bodovaném turnaji. V prvním kole vyřadil Jimmy Robertsona 5-1, v last 16 Judda Trumpa 5-4, ve čtvrtfinále Marka Kinga 5-1 a v semifinále Marka Selbyho 6-5. Ve finále byl jeho soupeřem Stephen Lee, nad kterým zvítězil 10-1. Allen opět, co se týkalo podmínek na turnaji, nemlčel, a nazval je na Twiteru úděsnými a popsal svoje dojmy.\n\nNa China Open a World Championship skončil v last 32. Když na mistrovství světa utrpěl ohromující porážku od hráče na 81. místě světového žebříčku Cao Yupenga 6-10 přiznal, že byl naprosto přehrán, ale na tiskové konferenci po zápasu obvinil čínského hráče, že nepřiznal vlastní faul v důležitém framu, kdy on mohl jít na 5-5, ale rozhodčí faul neviděl. Allen byl znovu za svoje slova pokutován, dostal k zaplacení 11.000 liber, varování, že by mohl mít pozastaveno turné na tři měsíce, pokud poruší znovu pravidla v následujících šesti měsících a musel se podrobit mediálnímu tréninku. Sezónu ukončil opět jako světová dvanáctka.\n\nV této sezóně si Mark Allen polepšil na konci sezóny o pět příček ve světovém žebříčku. Jeho největšími úspěchy byl vyhraný titul na European Tour 3 - Antwerp Open, kde ve finále porazil Marka Selbyho 4-1. Na International Championship byl ve čtvrtfinále, kde prohrál s Juddem Trumpem 6-5. Na Masters byl ve čtvrtfinále, když porazil v last 16 Marka Davise 6-2 a pak prohrál s Neilem Robertsonem 5-6. Byl ve finále pozvánkového turnaje Shoot-Out v Tower Circus v Blackpoolu.\n\nAllen obhájil svůj titul v Haikou na World Open, kde porazil ve finále Matthewa Stevense 10-4. Dostal se do čtvrtfinále na PTC Grand Final v Galway (Irsko). V tomto zápase prohrál s Dingem Junhuiem 3-4, když Ding měl maximální break v prvním framu. Před zahájením World Championship Allen vyjádřil obavy, že World Snooker klade větší důraz na turnaje v Asii a hráči si nyní platí letenky i ubytování ve většině zámořských událostí, což může vést ke ztrátě profesionálních hráčů v příští sezóně. Na mistrovství světa prohrál v prvním kole s Markem Kingem 9-10. Sezónu ukončil jako světová sedmička.\n\nMark se dostal do čtvrtfinále European Tour (ET) v Doncasteru, kde prohrál s Ricky Waldenem 4-3. Vypadl brzy ve Wuxi i na Shanghai Masters. Pak přišlo finále v další European Tour v Mülheimu, kde prohrál s Dingem Junhui 1-4. Na Indian Open opustil turnaj v last 32 po porážce od Pankaje Advaniho 2-4. Na International Championship dosáhl last 16, kde ho vyřadil Joe Perry 6-4. Mark se probojoval do dalšího finále ET 6 Kay Suzanne Memorial Cup v Gloucesteru, kde získal titul, když ve finále zvítězil nad Juddem Trumpem 4-1. Na UK Championship porazil v prvním kole Jaka Jonese 6-1, potom Dave Harolda 6-3 a Michaela Holta 6-5, v last 16 Judda Trumpa 6-4 a ve čtvrtfinále prohrál s Ricky Waldenem 2-6. Masters opustil v prvním kole po prohře s Neilem Robertsonem těsně 5-6.\n\nNa World Open v Haikou obhajoval titul, ale prohrál v semifinále se Shaunem Murphym 4-6. Na Players Championship Grand Final ho porazil ve čtvrtfinále Gerald Greene 2-4. Allen odstoupil z China Open. Důvodem bylo, že Players Championship Grand Final se původně mělo konat v Thajsku, ale nakonec zůstalo ve Spojeném království a tak se rozhodl věnovat přípravě na mistrovství světa. Dostal se však pouze do druhého kola, kde prohrál s Neilem Robertsonem 7-13. Sezónu zakončil na desátém místě světového žebříčku.\nMarkovi se podařilo po Australian Open, kde vypadl v last 32 dostat do finále Euroepan Tour 1 Riga Open, kde prohrál s Markem Selbym 3-4. Na European Tour 2 Paul Hunter Classic to bylo opět finále, Mark jej vyhrál nad Juddem Trumpem 4-2. Dařilo se mu i na Shanghai Masters, kde byl v této sezóně ve třetím finále za sebou. Stuart Bingham v něm porazil Allena 10-3. Na International Championship dosáhl dalšího finále, kde prohrál s Ricky Waldenem 7-10.\n\nNa pozvánkovém Masters porazil v prvním kole Johna Higginse 6-4, ve čtvrtfinále Joe Perryho 6-4 a prohrál v semifinále se Shaunem Murphym 2-6. Oba hráči se ještě setkali na German Masters, kde Allen prohrál 4-5 v last 16. Na Welsh Open vypadl v last 32 a na Players Championship Grand Final došel do last 16, stejně tak i na mistrovství světa, kde prohrál s Barry Hawkinsem 11-13. Nicméně sezóna byla pro Marka úspěšná, přestože na konci sezóny byl na dvanáctém místě ve světovém žebříčku.\n\nAllen se zúčastnil prvního bodovaného turnaje Australian Goldfields Open, ale hned prohrál s Markem Joycem 2-5.\n\nMark Allen má s bývalou přítelkyní a světovou šampiónkou ve snookeru, Reanne Evans, dceru Lauren, narozenou v roce 2006. Mark trpěl jeden čas depresemi a pak potkal Kylu McGuigan. Kyla má o rok staršího syna Robbieho od Lauren, o kterého se společně starají. Vzali se 10. května 2013 v hotelu Hillgrove v Monaghanu.\n\n\nvýhry v bodovaném turnaji:\nvýhry v malém bodovaném turnaji:\nvýhry v nebodovaném turnaji:\n\n"}
{"id": "1118366", "url": "https://cs.wikipedia.org/wiki?curid=1118366", "title": "Mario Adorf", "text": "Mario Adorf\n\nMario Adorf (* 8. září 1930, Curych) je německý herec, který od 60. let 20. století působil v Itálii. Ztvárnil rozmanité postavy na divadle, televizi i ve filmu. Kromě toho je i autorem několika knih a známý šansonový zpěvák.\n\n"}
{"id": "1118370", "url": "https://cs.wikipedia.org/wiki?curid=1118370", "title": "Kanton Tonnerrois", "text": "Kanton Tonnerrois\n\nKanton Tonnerrois (fr. \"Canton du Tonnerrois\") je francouzský kanton v departementu Yonne v regionu Burgundsko-Franche-Comté. Tvoří ho 52 obcí. Zřízen byl v roce 2015.\n\n\n\n"}
{"id": "1118373", "url": "https://cs.wikipedia.org/wiki?curid=1118373", "title": "Dzeržinsk", "text": "Dzeržinsk\n\nDzeržinsk (rusky \"Дзержи́нск\", do ledna 1927 \"Чёрное\", do 11. června 1929 \"Растя́пино\") je město v Nižněnovgorodské oblasti Ruské federace. Leží na řece Oce a při sčítání lidu v roce 2010 mělo přibližně 240 tisíc obyvatel.\n\nPrvní zmínka o vesnici jménem Rasťapino () je z roku 1606. Rozvoj začíná v roce 1862, když zde byla postavena železniční stanice.\n\nV roce 1929 bylo sídlo přejmenováno na \"Dzeržinsk\" k poctě Felixe Edmundoviče Dzeržinského, zakladatele Čeky.\n\nV roce 1930 se Dzeržinsk stal městem.\n\nDzeržinsk byl zapsán v Guinneissově knize rekordů jako nejznečištěnější město světa kvůli zdejšímu chemickému průmyslu.\n\n"}
{"id": "1118374", "url": "https://cs.wikipedia.org/wiki?curid=1118374", "title": "Dzeržinsk (rozcestník)", "text": "Dzeržinsk (rozcestník)\n\nDzeržinsk je ruský název pro:\n\n"}
{"id": "1118375", "url": "https://cs.wikipedia.org/wiki?curid=1118375", "title": "Everly", "text": "Everly\n\nEverly je francouzská obec v departementu Seine-et-Marne v regionu Île-de-France. V roce 2012 zde žilo 606 obyvatel.\n\nGouaix, Chalmaison, Jaulnes, Mouy-sur-Seine, Les Ormes-sur-Voulzie\n\n\"Počet obyvatel\"\n"}
{"id": "1118379", "url": "https://cs.wikipedia.org/wiki?curid=1118379", "title": "Montigny-le-Guesdier", "text": "Montigny-le-Guesdier\n\nMontigny-le-Guesdier je francouzská obec v departementu Seine-et-Marne v regionu Île-de-France. V roce 2012 zde žilo 299 obyvatel.\n\nObec leží u hranic departementu Seine-et-Marne s departementem Yonne, tedy i u hranic regionu Île-de-France s regionem Burgundsko-Franche-Comté. Sousední obce jsou: Compigny (Yonne), Jaulnes, Mousseaux-lès-Bray a Sergines (Yonne).\n\n\"Počet obyvatel\"\n"}
{"id": "1118382", "url": "https://cs.wikipedia.org/wiki?curid=1118382", "title": "Křížová cesta (Vratislavice nad Nisou)", "text": "Křížová cesta (Vratislavice nad Nisou)\n\nKřížová cesta ve Vratislavicích nad Nisou, městské části Liberce, se nachází na vnější zdi kostela Nejsvětější Trojice.\n\nKřížová cesta se nachází na vnější stěně kostela Nejsvětější Trojice. Je tvořena kapličkami, které pocházejí z roku 1779. Kapličky byly obnoveny a doplněny reliéfními skupinami roku 1830.\n\n"}
{"id": "1118383", "url": "https://cs.wikipedia.org/wiki?curid=1118383", "title": "Montigny", "text": "Montigny\n\nMontigny je název nebo součást názvu více míst:\n\nFrancie:\n\nBelgie:\n"}
{"id": "1118385", "url": "https://cs.wikipedia.org/wiki?curid=1118385", "title": "Christian Gross", "text": "Christian Gross\n\nChristian Jürgen Gross (* 14. srpna 1954 Curych) je švýcarský fotbalový trenér a bývalý fotbalista, momentálně trénuje v klubu Al Ahli v saúdskoarabské lize Saudi Pro League.\n"}
{"id": "1118386", "url": "https://cs.wikipedia.org/wiki?curid=1118386", "title": "Martin Malý", "text": "Martin Malý\n\nMartin Malý, známý též pod přezdívkou Arthur Dent či Adent (* 1973 Česká Lípa) je český programátor, blogger, publicista a komentátor. Vystudoval gymnázium.\n\nV roce 2003 naprogramoval a spustil veřejnou blogovací službu Bloguje.cz, na jejímž vzniku se podíleli také Libor Krayzel a Lukáš Vičánek. Na konci října 2003 prodal server společnosti LAAR, a.s., která se zavázala jej udržovat v provozu po dobu minimálně tří let. Martin Malý se i po převzetí serveru společností LAAR, a.s. staral o jeho další rozvoj a směřování. Na svou dobu měl server některé unikátní vlastnosti, jako možnost publikování přes mobilní telefon nebo pomocí ICQ.\n\nMartin Malý vedl od roku 2003 svůj blog, nejprve pod názvem Převážně neškodný blog, později bylo vypuštěno slovo \"blog\". Blogoval krátce i na jiných platformách (blogy SME). Od roku 2007 změnil název blogu i doménu a píše Misantropův zápisník, ve kterém komentuje dění, publikuje zajímavosti z vědy, techniky i společnosti. Věnuje se i médiím a veřejné komunikaci.\n\nKromě Misantropova zápisníku píše i weblog o elektronice a starých počítačích Retročip nebo blog o počítačových hrách Old Player.\n\nV roce 2007 psal pravidelný sloupek pro Digiweb – součást webu iHNed.cz.\n\nOd června 2009 do března 2012 pracoval na pozici šéfredaktora webového magazínu Zdroják (vydávala společnost Internet Info, s.r.o.). V této době publikoval i v dalších magazínech společnosti Internet Info, s.r.o. – Lupa.cz či Root.cz.\n\nV březnu 2013 nastoupil po kratším neúspěšném pokusu o startup do vydavatelství Economia na pozici vedoucího týmu redakčních vývojářů iHNed.cz. \n\nPo změnách v redakci odešel s některými kolegy pracovat pro českou mutaci magazínu Forbes, kde připravili jeho webovou verzi.\n\nOd roku 2015 popularizuje Internet věcí a DIY elektroniku, přednáší o těchto oborech a školí zájemce o platformu Arduino. Za svou popularizační činnost byl v roce 2016 nominován v anketě Křišťálová Lupa, v kategorii One (wo)man show. Je autorem dvou knih o mikroelektronice.\n\nV roce 2017 se vrátil do vydavatelství Economia, kde se podílel na transformaci webu iHNed.cz do podoby placeného online média.\n\n\n"}
{"id": "1118387", "url": "https://cs.wikipedia.org/wiki?curid=1118387", "title": "Napier Deltic", "text": "Napier Deltic\n\nNapier Deltic je britský bezventilový, přeplňovaný, dvoudobý vznětový motor s protiběžnými písty. Příčný řez motoru má tvar trojúhelníku, přičemž skrz jeho vrcholy procházejí kolmo na rovinu řezu osy klikových hřídelí. Byl vyráběn firmou Napier & Son a používán byl jak u lokomotiv, tak i u lodí.\n"}
{"id": "1118388", "url": "https://cs.wikipedia.org/wiki?curid=1118388", "title": "John Havlicek", "text": "John Havlicek\n\nJohn Joseph Havlicek (8. dubna 1940 Martins Ferry – 25. dubna 2019) byl americký basketbalista českého původu. Měl přezdívku \"Hondo\" podle stejnojmenného westernového filmu s Johnem Waynem.\n\nHrál za tým Ohio State University, s nímž v roce 1960 vyhrál mistrovství National Collegiate Athletic Association, byl v širší nominaci na olympiádu, ale do Říma nakonec neodcestoval. Krátce hrál také americký fotbal za Cleveland Browns. V roce 1962 se stal hráčem klubu Boston Celtics v National Basketball Association, s nímž získal osm mistrovských titulů (1963–1966, 1968–1969, 1974, 1976), v letech 1966 až 1978 byl třináctkrát po sobě vybrán pro Utkání hvězd NBA. Zaznamenal v NBA 26 395 bodů, což je v Bostonu dosud platný klubový rekord. Jeho číslo 17 po něm nesmí žádný hráč Celtics nosit. Kariéru ukončil v roce 1978, roku 1984 byl zařazen do Basketball Hall of Fame.\n\n"}
{"id": "1118389", "url": "https://cs.wikipedia.org/wiki?curid=1118389", "title": "Livarot", "text": "Livarot\n\nLivarot je francouzská obec v departementu Calvados v regionu Normandie. V roce 2012 zde žilo 2 183 obyvatel. Je centrem kantonu Livarot.\n\nLa Brévière, Heurtevent, Le Mesnil-Bacley, Le Mesnil-Durand, Saint-Martin-du-Mesnil-Oury, Saint-Michel-de-Livet, Saint-Ouen-le-Houx, Sainte-Marguerite-des-Loges\n\n\"Počet obyvatel\"\n"}
{"id": "1118391", "url": "https://cs.wikipedia.org/wiki?curid=1118391", "title": "Håkan Ericson", "text": "Håkan Ericson\n\nHåkan Ericson (* 29. května 1960, Åby, Švédsko) je švédský fotbalový trenér, který od roku 2011 vede švédskou reprezentaci do 21 let.\n\nBěhem své hráčské kariéry nastupoval za švédské kluby Åby IF, FK Kick a IK Sleipner.\n\nOd roku 1983 vedl řadu klubů ve Švédsku (viz infobox).\n\nNa Mistrovství Evropy hráčů do 21 let 2015 konaném v Praze, Olomouci a Uherském Hradišti dovedl švédskou reprezentaci do 21 let k prvnímu titulu pro Švédsko v této kategorii.\n\n"}
{"id": "1118392", "url": "https://cs.wikipedia.org/wiki?curid=1118392", "title": "Mûr-de-Bretagne", "text": "Mûr-de-Bretagne\n\nMûr-de-Bretagne je francouzská obec v departementu Côtes-d'Armor v regionu Bretaň. V roce 2012 zde žilo 2 106 obyvatel. Je centrem kantonu Mûr-de-Bretagne.\n\nCaurel, Kergrist (Morbihan), Neulliac (Morbihan), Saint-Aignan (Morbihan), Saint-Connec, Saint-Gilles-Vieux-Marché, Saint-Guen\n\n\"Počet obyvatel\"\n"}
{"id": "1118394", "url": "https://cs.wikipedia.org/wiki?curid=1118394", "title": "Hamersleyovo pohoří", "text": "Hamersleyovo pohoří\n\nHamersleyovo pohoří () je pohoří na západě Austrálie, v australském státě Západní Austrálie. Nejvyšší vrcholy Západní Austrálie se nachází v tomto pohoří, nejvyšší horou je \"Mount Meharry\" (1 250 m).\n\nPohoří se rozkládá od západu k jihovýchodu v délce přibližně 460 km. Oblast leží v blízkosti Indického oceánu. Jedná se o krajinu středohorského typu, vyzvednutou plošinu, rozdělenou erozí, s řadou soutěsek. V centrální části pohoří se nachází jeden z největších australských národních parků \"Národní park Karijini\" (dříve \"Národní park Hamerslay\").\n"}
{"id": "1118396", "url": "https://cs.wikipedia.org/wiki?curid=1118396", "title": "Alois Herout", "text": "Alois Herout\n\nAlois Herout (17. listopadu 1860 Beroun – 26. listopadu 1943 Praha), byl český pedagog a tvůrce českého těsnopisu.\n\nGymnaziální profesor Alois Herout se narodil v Berouně. Jeho otec Jan Herout byl sládkem v berounském pivovaru. Po maturitě na akademickém gymnáziu vystudoval filologii na Filozofické fakultě Univerzity Karlovy v Praze, kde získal doktorát z filozofie. Poté působil téměř celý život jako středoškolský profesor a ředitel. Již jako student gymnázia se začal soustavně zajímat o těsnopis, a to o tehdejší Gabelsbergrův převod. V roce 1880 složil zkoušku z komorního českého i německého těsnopisu a za dva roky i zkoušku učitelskou. Herout usiloval o zdokonalení Gabelsbergrovy těsnopisné soustavy a její přizpůsobení českému jazyku. V roce 1891 byl Herout přijat do Vědeckého sboru těsnopisného jako řádný člen a tím započala jeho oficiální vědecká činnost v tomto oboru. Po několikaletém bádání předložil sboru v roce 1919 svůj Nový těsnopis český. Následně se Herout spojil se Svojmírem Mikulíkem, který byl autorem jiné těsnopisné soustavy. Výsledkem byla soustava ještě jednodušší a přesnější – Původní rychlopis českosloveský. Heroutova - Mikulíkova těsnopisná soustava byla 23. dubna 1921 ministrem školství a osvěty schválena a následně zavedena do škol místo dosavadního převodu soustavy Gabelsbergrovy. Během několika let byla soustava přeložena do několika jazyků a jen s malými změnami se používá dodnes. Alois Herout zemřel v Praze 26. listopadu 1943.\n\n"}
{"id": "1118397", "url": "https://cs.wikipedia.org/wiki?curid=1118397", "title": "Divize A 1979/80", "text": "Divize A 1979/80\n\nV soubojích 14. ročníku České divize A 1979/80 se utkalo 16 týmů dvoukolovým systémem podzim - jaro. Tento ročník začal v srpnu 1979 a skončil v červnu 1980.\n\nZ 2. ligy - sk. A 1978/79 sestoupilo do Divize A mužstvo TJ Viktoria Žižkov Strojimport. Z krajských přeborů ročníku 1978/79 postoupilo vítězné mužstvo TJ Okula Nýrsko ze Západočeského krajského přeboru a TJ Spartak Písek ze Jihočeského krajského přeboru. Také sem bylo přeřazeno mužstvo TJ Uhelné sklady Praha z Divize B.\n\nPoznámky:\n\n"}
{"id": "1118398", "url": "https://cs.wikipedia.org/wiki?curid=1118398", "title": "Pohoří krále Leopolda", "text": "Pohoří krále Leopolda\n\nPohoří krále Leopolda () se nachází na severozápadě Austrálie, v australském státě Západní Austrálie. Pohoří krále Leopolda je spíše vrchovinou, průměrná nadmořská výška je 600 m. Nejvyšší bod \"Mount Wells\" má 983 m, k dalším nejvyšším vrcholům náleží \"Mount Ord\" (936 m) a \"Mount Broome\" (927 m).\n\nPohoří se rozkládá od severozápadu k jihovýchodu v délce okolo 570 km a zaujímá plochu 30 800 km.\nPohoří krále Leopolda tvoří jižní hranici Kimberleyské plošiny.\n"}
{"id": "1118399", "url": "https://cs.wikipedia.org/wiki?curid=1118399", "title": "Magnetický kopec", "text": "Magnetický kopec\n\n„Magnetický“ kopec nebo „gravitační“ kopec je místo, které zdánlivě přitahuje předměty. Voda zde zdánlivě teče do kopce, automobily vyjíždějí v místech, která vypadají jako stoupání na neutrál a cyklisté bez šlapání. Vysvětlením tohoto jevu je optický klam: lidské oko nedokáže bez dalších referenčních bodů odlišit mírné stoupání od mírného spádu. Po proměření se ukáže, že cesta ve skutečnosti klesá, ale obzor zakrytý stromy a zvlněný terén pozorovatele dezorientovaly.\n\nZnámé „magnetické“ kopce v České republice se nacházejí u Moravské Třebové nebo v Kačerově u Zdobnice v Orlických horách. Ve světě jsou turistickými atrakcemi například kopce u Monctonu v kanadské provincii Nový Brunšvik, u Los Baños na Filipínách nebo lokalita Lifidra v severním Řecku.\n\n"}
{"id": "1118400", "url": "https://cs.wikipedia.org/wiki?curid=1118400", "title": "Divize B 1979/80", "text": "Divize B 1979/80\n\nV soubojích 15. ročníku České divize B 1979/80 se utkalo 14 týmů dvoukolovým systémem podzim – jaro. Tento ročník fotbalové soutěže začal v srpnu 1979 a skončil v červnu 1980.\n\nZ 3. ligy - sk. A 1978/79 sestoupilo do Divize B mužstvo TJ Spolana Neratovice. Z krajských přeborů ročníku 1978/79 postoupila vítězná mužstva TJ Sepap Štětí ze Severočeského krajského přeboru a TJ BSS Brandýs nad Labem ze Středočeského krajského přeboru. Také sem byla přeřazena mužstva TJ Braník Pragoflora, TJ Slovan Varnsdorf, TJ Motorlet Praha a TJ Admira Praha 8 z Divize C.\n\nPoznámky:\n\n"}
{"id": "1118402", "url": "https://cs.wikipedia.org/wiki?curid=1118402", "title": "Antonín Adamec", "text": "Antonín Adamec\n\nAntonín Adamec (9. června 1853, Nemojany – 24. května 1913, Brno) byl český římskokatolický kněz, pedagog, literát a kanovník Královské stoliční kapituly sv. Petra a Pavla v Brně.\n\nNarodil se 9. června 1853 v Nemojanech jako nejstarší syn Vavřince Adamce a Marie Adamcové roz. Bastlové. Po základní škole byl přijat na vyšší gymnázium slovanské v Brně, kde roku 1873/1874 úspěšně odmaturoval. Roku 1874 vstoupil do Biskupského bohosloveckého semináře v Brně a na kněze byl vysvěcen 24. července 1878. Po vysvěcení působil jako kooperátor v Újezdě u Brna a jako administrátor farnosti Letonice. Poté byl kooperátorem v Zábrdovicích. V letech 1881/1882 byl prefektem chlapeckého semináře a výpomocným katechetou na prvním německém gymnáziu v Brně.\n\nRoku 1887 se stal spirituálem Brněnského bohosloveckého ústavu a poté taky titulárním konzistorním radou a asesorem biskupské konzistoře. Roku 1910 byl jmenován kanovníkem Královské stoliční kapituly sv. Petra a Pavla v Brně.\n\nZemřel 24. května 1913 v Brně. Je pohřben v hrobce kanovníků Ústředního hřbitova v Brně.\n\n\n"}
{"id": "1118405", "url": "https://cs.wikipedia.org/wiki?curid=1118405", "title": "Sam Larsson", "text": "Sam Larsson\n\nSam Andreas Larsson (* 10. dubna 1993, Göteborg, Švédsko) je švédský fotbalový útočník a bývalý mládežnický reprezentant, který v současné době hraje v klubu Feyenoord Rotterdam, kde se mu přezdívá ,Samba Larsson\".\nJeho starším bratrem je fotbalista Daniel Larsson. \n\nLarsson hrál ve Švédsku za kluby IK Zenith (mládež) a IFK Göteborg. V srpnu 2014 odešel na své první zahraniční angažmá do nizozemského klubu SC Heerenveen.\n\nSam Larsson byl členem švédských mládežnických reprezentací U19 a U21.\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile.\n\n"}
{"id": "1118409", "url": "https://cs.wikipedia.org/wiki?curid=1118409", "title": "Antonín Bartoš (kněz)", "text": "Antonín Bartoš (kněz)\n\nAntonín Bartoš (13. června 1876 Židenice – 6. července 1939 Křižanov) byl český římskokatolický kněz, profesor náboženství a papežský prelát.\n\nNarodil se 13. června 1876 v Židenicích. Roku 1895 absolvoval gymnázium v Brně. Poté začal studovat bohosloví a na kněze byl vysvěcen roku 1899. Roku 1907 se stal profesorem náboženství na státní reálce v Brně , kde působil 30 let. Byl spoluzakladatelem Spolku poutníků diecézí moravských do Svaté země, který byl později přejmenován na Palestinský spolek. Stal se iniciátorem a hlavním organizátorem na vybudování československé Cyrilometodějské smírné kaple na Olivové hoře v Jeruzalémě. Byl významným činitelem sociální péče o studenty, na které přispíval a zakládajícím členem Spolku Dům útěchy v Brně. Vykonával funkci místopředsedy Cyrilometodějské občanské záložny v Brně a byl členem bankovní rady Národní banky v Praze.\n\nPoté když jeruzalémský patriarcha vyslovil přání aby věřící z Československa věnovali sochy svatých Cyrila a Metoděje, otec Antonín zrealizoval předání. Jsou uloženy v konkatedrále Latinského patriarchátu.\n\nPapežem byl jmenován Prelátem Jeho Svatosti a poté se stal komturem Řádu Božího Hrobu v Jeruzalémě.\n\n\n"}
{"id": "1118410", "url": "https://cs.wikipedia.org/wiki?curid=1118410", "title": "Kamyšin", "text": "Kamyšin\n\nKamyšin () je město ve Volgogradské oblasti Ruské federace. Nachází se na pravém břehu Volgogradské přehrady u ústí řeky Kamyšinky mezi městy Saratovem a Volgogradem. Při sčítání lidu v roce 2010 měl bezmála 120 tisíc obyvatel, takže byl třetím největším oblastním městem.\n\nPoblíž města byla v 80. letech československá báze montérů, kteří stavěli plynovod Orenburg. Zaroveň se podíleli na výstavbě infrastruktury (obytné domy, technické zázemí).\n\n\n"}
{"id": "1118411", "url": "https://cs.wikipedia.org/wiki?curid=1118411", "title": "Strombolicchio", "text": "Strombolicchio\n\nStrombolicchio je italský ostrov sopečného původu a nejsevernější bod Liparských ostrovů v Tyrhénském moři, asi 1,5 km severovýchodně od ostrova Stromboli. Název v sicilštině znamená \"Malé Stromboli\". Ostrov s plochou 0,35 ha je neobydlen, není zde voda ani orná půda. Na jeho vrcholu byl v letech 1920–1926 postaven maják s výškou 8 metrů. Maják byl dán do provozu až v roce 1938 v souvislosti se začátkem 2. světové války. V současnosti je jeho provoz plně automatizován a je pod správou italského námořnictva. Elektrickou energii získává pomocí fotovoltaiky.\n\nPůvodní výška ostrova byla 56 metrů, ale výstavbou majáku byla snížena na 49 metrů. Ve strmém útesu byly pro přístup z moře vybudovány schody o 211 stupních. Na Strombolicchiu byla v roce 1991 vyhlášena přírodní rezervace se vzácnými druhy rostlin a živočichů. Vstup je povolen vědeckým expedicím, ale nehlídaný ostrov navštěvují i turisté.\n"}
{"id": "1118412", "url": "https://cs.wikipedia.org/wiki?curid=1118412", "title": "Simon Gustafson", "text": "Simon Gustafson\n\nSimon Gustafson (* 11. ledna 1995, Švédsko) je švédský fotbalový záložník a reprezentant, který v současné době hraje v klubu BK Häcken.\n\nGustafson hrál ve Švédsku za kluby Fässbergs IF a BK Häcken. Aktuálně kmenovým hráče Feyenoord Rotterdam, v sezóně 2017/2018 na hostování v Roda Kerkrade.\n\nSimon Gustafson nastupoval za švédské mládežnické reprezentace U19 a U21.\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile.\n\nV A-mužstvu Švédska debutoval 15. ledna 2015 v přátelském utkání v Abú Dhabí proti týmu Pobřeží slonoviny (výhra 2:0).\n\n"}
{"id": "1118413", "url": "https://cs.wikipedia.org/wiki?curid=1118413", "title": "Kristoffer Olsson", "text": "Kristoffer Olsson\n\nMats Kristoffer Olsson (* 30. června 1995, Norrköping, Švédsko) je švédský fotbalový záložník a mládežnický reprezentant, který v současné době hraje v dánském klubu FC Midtjylland.\nHraje na postu stopera (středního obránce).\nKristoffer Olsson nastupoval za švédské mládežnické reprezentace od kategorie U17.\nTrenér Håkan Ericson jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti, kde získal se švédským týmem zlaté medaile.\n\n"}
{"id": "1118414", "url": "https://cs.wikipedia.org/wiki?curid=1118414", "title": "František Bulla", "text": "František Bulla\n\nFrantišek Bulla (14. února 1868, Račice – 25. dubna 1929, Křtiny) byl český římskokatolický kněz, profesor teologie, spisovatel a papežský komoří.\n\nNarodil se 14. února 1868 v Račicích u Vyškova jako syn rychtáře Tomáše Bully. Roku 1885 absolvoval české státní gymnasium v Brně a poté bohoslovecký ústav v Brně. Do roku 1893 studoval na Vyšším ústavě u sv. Augustina ve Vídni. Na kněze byl vysvěcen roku 1890 a roku 1893 získal titul doktora teologie. Působil jako prefekt a později regent chlapeckého semináře v Brně a roku 1899 se stal profesorem teologie. Byl předsedou Jednoty hospodářských družstev, správní radou Moravské banky. Roku 1898 byl zvolen předsedou Ústřední jednoty Raiffeisenek, kterým byl do konce svého života. Byl členem Dědictví sv. Cyrila a Metoděje.\n\nRoku 1914 jej papež Benedikt XV. jmenoval Papežským tajným komořím a tím získal titul monsignore.\n\nMezi jeho díla patří O věrohodnosti Skutkův apoštolských. Pravidelně přispíval do církevního časopisu Muzeum a psal vědecké práce z oboru sociologie a filozofie.\n\nZemřel 25. dubna 1929 ve Křtinách. Jeho tělo odpočívá na hřbitově v rodných Křtinách.\n\n\n"}
{"id": "1118415", "url": "https://cs.wikipedia.org/wiki?curid=1118415", "title": "Auguste Vaillant", "text": "Auguste Vaillant\n\nAuguste Vaillant (27. prosince 1861 Mézières — 5. února 1894 Paříž) byl francouzský anarchista.\n\nPocházel z chudé rodiny, od dětství si musel vydělávat na živobytí v různých manuálních zaměstnáních, byl několikrát zatčen za neplacení jízdného ve vlaku nebo útraty v restauraci. Jako samouk se zabýval astronomií a filozofií, pohyboval se v kruzích pařížských anarchistů. V roce 1890 odešel za prací do Argentiny, ale ani tam se mu nedařilo a po necelých třech letech se vrátil do Francie. Stal se radikálním stoupencem propagandy činem, 9. prosince 1893 při zasedání francouzského parlamentu v Palais Bourbon vrhl z galerie pro obecenstvo do sálu výbušninu. Exploze lehce zranila kolem dvou desítek osob včetně Vaillanta samotného. Před soudem, kde ho hájil Fernand Labori (později advokát Alfreda Dreyfuse), vysvětlil svůj čin jako odvetu za popravu anarchisty Ravachola, k níž došlo v červenci 1892. Zdůraznil, že úmyslně použil lehkou nálož, která nikoho nezabila, přesto byl odsouzen k trestu smrti a popraven gilotinou 5. února 1894. O necelého půl roku později zavraždil anarchista Sante Geronimo Caserio prezidenta Francie Sadi Carnota, který odmítl Vaillantovi udělit milost. Dalším následkem Vaillantova atentátu bylo zavedení zákonů proti anarchistům, zvaných Lois scélérates.\n\n\n \n"}
{"id": "1118416", "url": "https://cs.wikipedia.org/wiki?curid=1118416", "title": "Kostel svatého Martina (Vidhostice)", "text": "Kostel svatého Martina (Vidhostice)\n\nKostel sv. Martina ve Vidhosticích na Lounsku byl postaven na místě kostela staršího v roce 1791. Od roku 1964 je chráněn jako kulturní památka. V současné době je ve špatném technickém stavu, bohoslužby se v něm neslouží a místní farnost je administrována z Podbořan.\n\nKostel byl postaven v pozdně barokním slohu na místě gotického kostela, doloženého před rokem 1384. Kolem něj je bývalý hřbitov. Ve 20. století kostel zchátral a v roce 2005 došlo ke zřícení části kostelní věže. Ta byla následně dozděna. Opravy organizovalo město Vroutek a místní \"Sdružení přátel kostela sv. Martina\". V roce 2010 byla dostavěná část věže požehnána tehdejším farářem z Kryr, Josefem Šimonem. Postupné opravy kostela pokračují dodnes.\n\nKostel je jednolodní stavba, orientovaná přibližně k východu. Presbytář je ukončen pravoúhle se zkosenými nárožími. Fasády kostela jsou členěny pilastry. Po stranách presbytáře je sakristie a oratoř. Presbytář je sklenut valenou klenbou s výsečemi, lóď je plochostropá. Okna jsou obdélná se segmentovými závěry.\n\nV interiéru jsou uváděny celkem tři oltáře. Hlavní oltář, barokní s novějším obrazem, a dva boční oltáře, zasvěcené Panně Marii a svatému Josefovi. Ty jsou barokní, portálové, rovněž s novějšími obrazy. Obrazy z těchto oltářů dnes v kostele nejsou. V dlažbě jsou tři sešlapané kamenné náhrobníky. Na dřevěné kruchtě bývaly varhany, které v současné době procházejí rekonstrukcí ve varhanářské dílně.\n\n\n\n"}
{"id": "1118421", "url": "https://cs.wikipedia.org/wiki?curid=1118421", "title": "M43", "text": "M43\n\nSpojení písmen M a číslice 43 může mít různé významy:\n\n"}
{"id": "1118422", "url": "https://cs.wikipedia.org/wiki?curid=1118422", "title": "Divize C 1979/80", "text": "Divize C 1979/80\n\nV soubojích 15. ročníku České divize C 1979/80 se utkalo 16 týmů dvoukolovým systémem podzim–jaro. Tento ročník začal v srpnu 1979 a skončil v červnu 1980.\n\nZ 2. ligy – sk. A 1977/78 nesestoupilo do Divize C žádné mužstvo. Z krajských přeborů ročníku 1977/78 postoupila vítězná mužstva TJ Spartak Choceň z Východočeského krajského přeboru, TJ Tatra Smíchov z Pražského přeboru a TJ LIAZ Jablonec nad Nisou „B“ z Severočeského krajského přeboru. Také sem byla přeřazena mužstva TJ Jawa Metaz Týnec nad Sázavou, TJ Slavoj Vyšehrad, TJ Meteor Praha 8 z Divize B.\n\nPoznámky:\n\n"}
{"id": "1118424", "url": "https://cs.wikipedia.org/wiki?curid=1118424", "title": "Modane", "text": "Modane\n\nModane je francouzská obec v departementu Savojsko v regionu Auvergne-Rhône-Alpes. V roce 2012 zde žilo 3 345 obyvatel. Je centrem kantonu Modane. Území obce sousedí s Itálií.\n\nLes Allues, Avrieux, Fourneaux, Névache (Hautes-Alpes), Orelle, Pralognan-la-Vanoise, Saint-André, Saint-Martin-de-Belleville, Villarodin-Bourget\n\n\"Počet obyvatel\"\n"}
{"id": "1118443", "url": "https://cs.wikipedia.org/wiki?curid=1118443", "title": "Étienne Capoue", "text": "Étienne Capoue\n\nÉtienne Capoue (* 11. července 1988, Niort, Francie) je francouzský fotbalový záložník a reprezentant původem z Guadeloupe, který působí v celku Watford FC.\n\nÉtienne Capoue hrál ve Francii profesionálně kopanou za Toulouse FC. V srpnu 2013 odešel na své první zahraniční angažmá do anglického klubu Tottenham Hotspur. V červenci 2015 přestoupil do týmu nováčka Premier League Watford FC.\n\nHrál za mládežnické výběry Francie od kategorie do 18 let.\n\nV A-týmu Francie debutoval 15. 8. 2012 v přátelském utkání v Le Havre proti týmu Uruguaye (remíza 0:0).\n\n"}
{"id": "1118454", "url": "https://cs.wikipedia.org/wiki?curid=1118454", "title": "Marcus Berg", "text": "Marcus Berg\n\nMarcus Berg (* 17. srpna 1986, Torsby, Švédsko) je švédský fotbalový útočník a reprezentant, hráč klubu Panathinaikos FC.\nMarcus Berg nastupoval za švédské mládežnické reprezentace.\nZúčastnil se domácího Mistrovství Evropy hráčů do 21 let 2009, kde mladí Švédové vypadli v semifinále s Anglií. Se sedmi vstřelenými góly získal \"Zlatou kopačku\" (ocenění pro nejlepšího kanonýra šampionátu) a stal se také nejlepším hráčem turnaje.\n\nV A-mužstvu Švédska debutoval 6. 2. 2008 v přátelském utkání v Istanbulu proti týmu Turecka (remíza 0:0).\n\n"}
{"id": "1118455", "url": "https://cs.wikipedia.org/wiki?curid=1118455", "title": "Kanton Vincelles", "text": "Kanton Vincelles\n\nKanton Vincelles (fr. \"Canton de Vincelles\") je francouzský kanton v departementu Yonne v regionu Burgundsko-Franche-Comté. Tvoří ho 36 obcí. Zřízen byl v roce 2015.\n\n\n"}
{"id": "1118460", "url": "https://cs.wikipedia.org/wiki?curid=1118460", "title": "Bezdomovectví žen", "text": "Bezdomovectví žen\n\nŽena bez domova neboli bezdomovkyně je člověk ženského pohlaví, který nemá domov či možnost dlouhodobě využívat nějaké ubytování. Termín bezdomovectví pak označuje způsob života této osoby a existenci tohoto jevu. Bezdomovectví je nejvíce patrné v chudších a odlehlejších částech velkoměst a většinou je spolu s dalšími negativními faktory doprovázeno sociální izolovaností a psychickým strádáním.\n\nNa ulici, ve statistikách a službách pro lidi bez přístřeší vidíme spíše muže. Situace bezdomovce je doménou mužů. Převážně co se týče zjevného bezdomovectví. Ženy jsou ve většině případů počítány mezi skrytou část bezdomovecké populace. Vysvětlení, proč je ženské bezdomovectví více skryté než zjevné, najdeme v tom, že ženy ohrožené akutní chudobou a nouzí svůj propad na ulici často oddalují, například setrváváním v násilných a nevyhovujících vztazích, přespáváním u známých či přátel nebo vytvářením účelových krátkodobých vztahů. Svou roli hrají také důvody spojené s mateřstvím, péčí o dítě, stigmatizací a kritičtějším náhledem společnosti na ženy, které selhaly. Na základě údajů Českého statistického úřadu ze sčítání lidu z roku 2011 bylo v České republice 11 496 lidí bez domova a z toho bylo 21,5 % žen.\n\nBezdomovectví žen bývá způsobeno více faktory či událostmi. Ztráta domova či bydlení je ve většině případů výsledkem kombinace více příčin například: domácí a jiné formy násilí, chudoba, traumatická změna v průběhu života jako je například úmrtí dítěte či partnera, absence dostupného a bezpečného bydlení, věková a genderová diskriminace na trhu práce, drogová či alkoholová závislost, rodinná historie sociálního vyloučení, vážné psychiatrické onemocnění.\n\nPro ženu znamená prostředí ulice větší nebezpečí než pro muže. Ženy jsou díky svým tělesným dispozicím vystavované častějším útokům fyzického, sexuálního a verbálního násilí ze strany mužů. Jsou více zranitelné a mají nižší ekonomickou sílu. Žena také nese břímě péče nebo neschopnosti péče o dítě.\n\nPokud se žena ocitne na ulici jako bezdomovkyně, mezi bezdomovci může narazit na muže, který jí sice nabídne ochranu, ale na oplátku může vyžadovat sexuální uspokojení. Také může narazit na muže, který sexuální uspokojení na oplátku ochrany nevyžaduje. V tomto vztahu dává žena muži pocit důležitosti a uplatnění. Ochranitelské potřeby k ženám mají i sociální pracovníci z hlediska ženina možného těhotenství, protože ženy většinou svůj způsob života nemění a tím ohrožují život dítěte. V tomto případě to pro ženu není komplikace, ale výhoda, kterou ženy často zneužívají.\n\nV průběhu těhotenství žena obvykle nemění svůj životní styl a ohrožuje plod zneužíváním návykových látek. Nejdůležitější rozhodnutí však pro ženu čeká po porodu. Na rozdíl od mužů, kteří ani nemusejí vědět, že se stali otcem, na ženě matce čeká po porodu těžké rozhodnutí, zda se o své dítě dokáže postarat a vychovat ho. V tomto velkém rozhodování hraje důležitou roli doba kontaktu matky s dítětem a také postoj partnera, pokud nějaký je.\n\nŽeny bez domova často pociťují obavy z navštěvování center pomoci lidem bez přístřeší, protože se cítí ohrožené početní převahou mužů. Pokud však nějakou sociální službu již navštěvují, tak její nabídku využívají více. Více komunikují se sociálním pracovníkem, využívají více služeb psychologa nebo i lékaře. Bezdomovkyně mají více sebekázně, lépe se adaptují a jsou solidárnější než muži bezdomovci. V sociální práci s rizikovými ženami a dívkami jsou mnohá tabu, kterým se zatím nevěnovalo dostatek pozornosti. Je to například kriminalita, pohlavně přenosné choroby, drogové a jiné závislosti.bezdomovectví. Tato neviditelnost se projevuje v nastavení služeb, které jsou určeny spíše pro muže než pro ženy. Proto má většina sociálních služeb pro ženy malou kapacitu a z toho důvodu jsou často přeplněné a pořadníky jsou dlouhé.\n\nŽeny bez domova na ulici mohou využívat těchto služeb:\nPokud je žena matkou a má dítě v péči, může využít služeb domova pro matky s dětmi.\n\n"}
{"id": "1118461", "url": "https://cs.wikipedia.org/wiki?curid=1118461", "title": "Anton Tinnerholm", "text": "Anton Tinnerholm\n\nAnton Lars Tinnerholm (* 26. února 1991, Linköping, Švédsko) je švédský fotbalový obránce a reprezentant, který v současné době hraje v klubu Malmö FF.\n\nVe Švédsku hrál profesionálně kopanou v klubech Åtvidabergs FF a Malmö FF.\n\nV A-mužstvu Švédska debutoval 15. ledna 2015 v přátelském utkání v Abú Dhabí proti týmu Pobřeží slonoviny (výhra 2:0).\n\n"}
{"id": "1118462", "url": "https://cs.wikipedia.org/wiki?curid=1118462", "title": "Velká Viktoriina poušť", "text": "Velká Viktoriina poušť\n\nVelká Viktoriina poušť () je bezodtoká poušť, případně polopoušť ve vnitrozemí, na jihu střední části Austrálie. Rozkládá se na území států Západní Austrálie a Jižní Austrálie. Severně od Velké Victoriiny pouště leží Gibsonova poušť, jižně plošina Nullarbor. Velká Viktoriina poušť je největší poušť v Austrálii. Od západu k východu má délku přes 700 km a zaujímá plochu 390 000 km. Reliéf pouště je různorodý, nachází se zde oblasti písčité, kamenité i hlinité. Částečnou vegetaci polopouště tvoří ostrolisté trávy rodu Spinifex. V jižní části je řada slaných jezer. Srážky jsou v oblasti nízké a nepravidelné, pohybují se od 200 do 250 mm ročně. Letní teploty přes den se pohybují mezi 32 a 40 °C, zimní teploty přes den mezi 18 a 23 °C.\n"}
{"id": "1118464", "url": "https://cs.wikipedia.org/wiki?curid=1118464", "title": "Silambam", "text": "Silambam\n\nSilambam je indické bojové umění s holí. Když se cvičenec naučí boj s holí, může přistoupit na trénování s mečem, kyjem či ocelovým prutem. Hůl používaná k boji je dlouhá přibližně 1,7 m a v průměru má 5 cm, váží od 0,5 do 1 kg. Výcvik boje beze zbraně se nazývá \"silambam kuttu varisai\". V dnešní podobě se silambam zaměřuje na obranu proti několika útočníkům najednou, kteří mají více zbraní.\n\nBylo založeno v Kurindžských horách ve státě Kérala v 1. století př. n. l. zdejšími domorodci.\n"}
{"id": "1118466", "url": "https://cs.wikipedia.org/wiki?curid=1118466", "title": "Občina Horjul", "text": "Občina Horjul\n\nObčina Horjul je jednou z 212 občin ve Slovinsku. Nachází se ve Středoslovinském regionu na území historického Kraňska. Občinu tvoří 9 sídel, její rozloha je 32,5 km² a k 1. lednu 2017 zde žilo 2 980 obyvatel. Správním střediskem občiny je vesnice Horjul.\n\nStřed občiny je vzdálen zhruba 17 km na západ od centra Lublaně. Občinou protéká potok Horjulščica, který pramení západně od vesnice Horjul. Potok teče východním směrem. Nadmořská výška území se pohybuje od zhruba 330 m na jihu až po 788 m (hora Kožljek) v severozápadní části.\n\n\nObčinu tvoří tato sídla: Horjul, Koreno nad Horjulom, Lesno Brdo, Ljubgojna, Podolnica, Samotorica, Vrzdenec, Zaklanec, Žažar.\n\nSousedními občinami jsou: Dobrova-Polhov Gradec na severu a na východě, Vrhnika na jihu a na západě, na jihovýchodě se území dotýká Log-Dragomer.\n\n\n"}
{"id": "1118467", "url": "https://cs.wikipedia.org/wiki?curid=1118467", "title": "Pontus Wernbloom", "text": "Pontus Wernbloom\n\nPontus Anders Mikael Wernbloom (* 25. června 1986, Kungälv, Švédsko) je švédský fotbalový záložník a reprezentant, který v současné době hraje v klubu CSKA Moskva.\n\nWernbloom hrál ve Švédsku za klub IFK Göteborg, kde získal ligový i pohárový titul. V červenci 2009 přestoupil do nizozemského celku AZ Alkmaar. V lednu 2012 posílil ruský klub CSKA Moskva, s nímž nasbíral řadu domácích trofejí.\n\nPontus Wernbloom nastupoval za švédskou jedenadvacítku.\n\nV A-mužstvu Švédska debutoval 18. ledna 2007 v přátelském utkání proti týmu Ekvádoru (výhra 2:1).\n\n"}
{"id": "1118468", "url": "https://cs.wikipedia.org/wiki?curid=1118468", "title": "Napier", "text": "Napier\n\nNapier [\"nejpí\"] může mít následující významy:\n\n\n\n\n\n"}
{"id": "1118469", "url": "https://cs.wikipedia.org/wiki?curid=1118469", "title": "Josef Dvořák (teolog)", "text": "Josef Dvořák (teolog)\n\nJosef Dvořák (8. března 1864, Třebíč – 30. listopadu 1945, Brno) byl český římskokatolický kněz, profesor teologie a papežský komoří.\n\nNarodil se 8. března 1864 v Třebíči, jako syn Josefa Dvořáka a Františky Dvořákové roz. Culkové. Po základní škole absolvoval gymnázium ve svém rodném městě. Poté vstoupil do Bohosloveckého ústavu v Brně a na kněze byl vysvěcen roku 1887. Nato odešel do Říma do Pontificium Collegium Germanicum kde získal doktorát teologie a filozofie. Roku 1889 se vrátil z Říma a stal se prefektem Chlapeckého semináře v Brně a později byl spirituálem Bohosloveckého ústavu v Brně a profesorem dogmatiky.\n\nByl členem Dědictví sv. Cyrila a Metoděje a Českého čtenářského spolku v Brně a stal se biskupským radou.\n\nPapež mu udělil titul Papežského tajného komořího a tím získal titul monsignore.\n\nZemřel 30. listopadu 1945 v Brně.\n\n\n"}
{"id": "1118472", "url": "https://cs.wikipedia.org/wiki?curid=1118472", "title": "Václav Fišer (kněz)", "text": "Václav Fišer (kněz)\n\nVáclav Fišer (9. srpna 1923, Jiříkovice – 22. června 2015, Hustopeče) byl český římskokatolický kněz a papežský kaplan.\n\nNarodil se 9. srpna 1923 v Jiříkovicích. Roku 1943 úspěšně odmaturoval na brněnském gymnáziu. Po gymnáziu byl dva roky dělníkem v brněnské Zbrojovce. V letech 1945–1950 studoval na Bohosloveckém ústavu v Brně. Na kněze byl vysvěcen 16. dubna 1950 z rukou biskupa Karla Skoupého. Po svěcení a vykonávání základní vojenské služby začal roku 1953 působit v Kloboukách u Brna. Poté působil jako farář v Českém Rudolci, Lukách nad Jihlavou, Hustopečích u Brna, administrátor excurrendo v Kurdějově. V letech 1988–2008 byl děkanem hustopečského děkanátu.\n\nRoku 2000 mu papež Jan Pavel II. udělil titul Kaplana Jeho Svatosti s právem užívat titul monsignore. Roku 2007 získal za obětavou kněžskou službu od biskupa Vojtěcha Cikrleho medaili sv. Petra a Pavla a roku 2013 medaili sv. Cyrila a Metoděje.\n\nZemřel 22. června 2015 v Hustopečích. Pohřben je v kněžské hrobce ve farnosti Hustopeče.\n\n\n"}
{"id": "1118473", "url": "https://cs.wikipedia.org/wiki?curid=1118473", "title": "Meraf Bahtaová", "text": "Meraf Bahtaová\n\nMeraf Bahtaová (nepřechýleně Meraf Bahta Ogbagaber) (* 24. června 1989) je původem eritrejská atletka, která od roku 2013 reprezentuje Švédsko. Její specializací je běh na středních a dlouhých tratích.\n\nV roce 2006 skončila pátá v závodě na 5000 metrů při světovém juniorském šampionátu. Po změně občanství se jejím největším úspěchem stal titul mistryně Evropy v běhu na 5000 metrů z Curychu v roce 2014. Na olympiádě v Rio de Janeiru v roce 2016 startovala v běhu na 1500 metrů, ve finále doběhla šestá. Ve stejném roce získala na evropském šampionátu stříbrnou medaili v běhu na 5000 metrů.\n\nNa mistrovství Evropy v roce 2018 vybojovala v běhu na 10 000 metrů bronzovou medaili.\n\n"}
{"id": "1118475", "url": "https://cs.wikipedia.org/wiki?curid=1118475", "title": "Jakub Hodr", "text": "Jakub Hodr\n\nJakub Hodr (1. července 1848, Čejkovice – 9. března 1927, Brno) byl český římskokatolický kněz, profesor teologie, buditel národa, kanovník a papežský prelát.\n\nNarodil se 1. července 1848 v Čejkovicích. Úspěšně absolvoval Německé gymnázium v Brně a poté od roku 1869 studoval na Bohosloveckém ústavu v Brně. V době svých studií se přátelil s Tomášem Garriguem Masarykem. Na kněze byl vysvěcen roku 1873 a po vysvěcení se stal kaplanem ve Šlapanicích. Poté byl poslán do Vídně kde získal doktorát teologie. Po návratu do Brna byl roku 1879 jmenován prefektem Chlapeckého semináře a později regentem. V letech 1880–1902 byl profesorem církevních dějin a kanonického práva na bohosloveckém ústavu.\n\nByl členem Dědictví sv. Cyrila a Metoděje a Českého čtenářského spolku v Brně. Roku 1901 se stal kanovníkem Královské stoliční kapituly sv. Petra a Pavla v Brně. Papež mu udělil titul Tajného papežského komořího a později Tajného papežského preláta. Jeho velkým zájmem bylo cestování, navštívil např. Itálii, Německo a Francii.\n\nZemřel 9. března 1927 v Brně. Jeho tělo odpočívá na Ústředním hřbitově města Brna.\n\n\n"}
{"id": "1118481", "url": "https://cs.wikipedia.org/wiki?curid=1118481", "title": "Stanislav Gazdík", "text": "Stanislav Gazdík\n\nStanislav Gazdik (* 21. června 1970 Karviná) je bývalý příslušník francouzské cizinecké legie. Nyní instruktor v oblasti bezpečnosti a sebeobrany. Od roku 2010 majitelem firmy IAODG s.r.o.\n\nStanislav Gazdik se narodil v roce 1970 ve Slezsku ve městě Karviná. Od útlého dětství se věnoval fotbalu, později úpolovým sportům jako Karate a Kickbox. Vystudoval odborné učiliště se zaměřením na ocelové konstrukce. V letech 1989 - 1991 absolvuje základní vojenskou službu v Žatci. Zde dosáhne významných úspěchů v rámci průzkumné roty. Po ukončení ZVS podává žádost o vstup do nově vznikajících útvarů NATO, avšak žádost byla zamítnuta. Dále se účastní výběrového řízení k policii, zde je opět zamítnut. V roce 1991 opouští tehdejší ČSFR a ve Štrasburku vstupuje do řad cizinecké legie.\n\nPo přijetí k francouzské cizinecké legii se Stanislav Gazdik rychle etabluje a již ke konci roku 1991 je přičleněn k 2. výsadkovému cizineckému pluku tzv. REP 2 akronym k francouzskému (\"2ème Régiment éntranger de parachutistes\"). Později se zde stává velitelem družstva ostrostřelců. Od druhé poloviny devadesátých let je součástí prestižní skupiny Group Commando Parachutistes GCP, francouzský akronym (\"Groupement des Commandos Parachutistes\"), kde dosáhne funkce zástupce velitele. Ke konci profesní kariéry je na vlastní žádost přidělen k zpravodajské službě cizinecké legie, zde má na starosti administrativní prověřování nových uchazečů ve spolupráci s organizacemi jako Interpol, Europol a jejich začlenění do struktur legií. Stanislav Gazdik strávil celkem ve francouzské cizinecké legii 15 let. Za svojí kariéru byl oceněn nejvyšším poddůstojnickým vyznamenaním la médaille militaire.\n\nBěhem působení v legiích se Stanislav Gazdik seznámil s francouzským bojovým systémem FISFO. Pod vedením učitele Charlese Joussota získal 3.dan resp. titulu profesora. Ve FISFO se jedná o ekvivalent danu. Samotný bojový systém FISFO se tak za výrazného přispění Stanislava Gazdika a Bruna Phelousata (3.dan) stal standardem výuky boje zblízka pro elitní skupiny cizinecké legie, který trvá dodnes. Dnes Stanislav Gazdik doladil a založil vlastní obranný systém pod názvem PRO DEFENCE IAODG (R). PRO DEFENCE zaujme svým nekonvenčním přístupem k protivníkovi, současně je pro svůj realistický a inteligentní postoj k boji velmi uznáván odbornou veřejností. Jeho velkou předností je moderní a dynamická metodika výuky, která klade důraz na přirozený vývoj člověka a kultivuje jeho obranné reflexy.\n\nStan Gazdík se zúčastnil následujících bojových misí:\n\n\nPo návratu do České republiky zakládá firmu ODG s.r.o. (Operational Defence Group), kde se začíná věnovat školení zejména ozbrojených státních složek jak v ČR tak ve světě. Jeho služby například využívala Celní správa ČR a její skupina operativního nasazení (SON) či Policie ČR. Ve světě jeho služeb užilo Polsko, Francie, Slovensko, USA a mnohé další.\n\nV roce 2010 zakládá firmu IAODG s.r.o. (International Association Operational Defence Group), zde dochází k celostnímu rozvoji a jeho služby v rámci sebeobrany a bezpečnosti začínají využívat i lidé z řad široké veřejnosti. Pevné zázemí je vybudováno v rámci akademie v Praze. Pobočky se dále nachází na Slovensku, Polsku, Portugalsku, USA a Hong Kongu. Přívlastek \"international\" tak zde nabývá opravdového významu. Je zakladatelem systému profesní sebeobrany PRO DEFENCE IAODG.\n\nJe podruhé ženatý, má dva syny Philippe, Oliver.\n\n\n"}
{"id": "1118483", "url": "https://cs.wikipedia.org/wiki?curid=1118483", "title": "Chvalynsk", "text": "Chvalynsk\n\nChvalynsk () je město v Saratovské oblasti Ruské federace. Leží na pravém břehu Saratovské přehrady na Volze ve vzdálenosti 230 kilometrů severovýchodně od Saratova. Při sčítání lidu v roce 2010 měl třináct tisíc obyvatel.\n\nMěsto bylo založeno roku 1556, od roku 1780 používá současný název, odvozený od původních obyvatel, kterým se říkalo Chvalisové (bývají ztotožňování s Chazary, podle jiné teorie přišli z oblasti Chórezmu). Nedaleko se nachází Chvalynský národní park. Město je známé bohatými archeologickými nálezy z období eneolitu, podle kterých byla pojmenována chvalynská kultura.\n\n\n"}
{"id": "1118484", "url": "https://cs.wikipedia.org/wiki?curid=1118484", "title": "Lech Emfazy Stefański", "text": "Lech Emfazy Stefański\n\nLech Emfazy Stefański (2. července 1928, Varšava – 21. prosince 2010, Stare Zaľubice) byl polský spisovatel, novinář, překladatel, autor a spoluautor knih o parapsychologii a paranormálních jevech, herec a režisér. \n\nBěhem druhé světové války vystudoval chemické učiliště. Jako člen Zemské armády se zúčastnil Varšavského povstání, kde získal konspirační přezdívku Emfazy (Důraz), který se později stal nedílnou součástí jeho jména.\n\nPo skončení války se věnoval divadlu a roku 1955 se stal spoluzakladatelem experimentálního divadla Mirona Białoszewskiho \"Teatr na Tarczyńskiej\", působil v týdeníku \"Po prostu\", psal knihy, články a scénáře. Roku 1967 vystudoval režii na Státní vysoké škole divadelní ve Varšavě a pracoval jako režisér i jako herec. Hrál mimo jiné v polském filmu \"Barwy ochronne\" (1977, Ochranné zbarvení) režiséra Krzysztofa Zanussiho nebo \"Głosy\" (1982) režiséra Janusza Kijowskiho.\n\nZabýval se rovněž studiem parapsychologie a paranormálních jevů a byl aktivistou Polské psychotronické společnosti. Kromě toho překládal do polštiny poezii i prózu. Roku 1995 se zasloužil o registraci Nativní polské církve (církev založená založené na předkřesťanské víře starých Slovanů), jejímž byl hlavním obětníkem.\n\n\n"}
{"id": "1118485", "url": "https://cs.wikipedia.org/wiki?curid=1118485", "title": "Edward Stachura", "text": "Edward Stachura\n\nEdward Jerzy Stachura (18. srpna 1937 Charvieu-Chavagneux, Francie – 24. července 1979 Varšava) byl polský spisovatel, překladatel, písničkář. Je autorem básní, písní, povídek, dvou románů, několika žánrově nezařaditelných textů, obsáhlé korespondence, deníkových záznamů a zápisků z cest.\n\nNarodil se v departementu Isère v rodině polských emigrantů. Když mu bylo 11 let, vrátila se rodina do Polska. Stachura chodil do školy v Alexandrowě Kujawském. Se svou nezkrotnou povahou často utíkal z domova, poté se usadil u bratra v Gdyni. V roce 1957– 1958 se zapsal ke studiu romanistiky na Katolické univerzitě v Lublinu (KUL), avšak zdejší studium nejednou přerušil. V květnu roku 1960 přešel na univerzitu do Varšavy, tamější studium romanistiky již ukončil v roce 1965 magisterským titulem. Tehdy také začal publikovat texty a skládat písně, které zpíval za doprovodu kytary. V letech 1962–1972 žil v manželství se Zytou Bartkowskou, jež vystupovala pod literárním pseudonymem Zyta Oryszyn.\n\nZnačnou část Stachurova života vyplnilo cestování, které je také jedním z hlavních témat jeho děl. V letech 1969–1970 pobýval na vládním stipendiu na největší mexické univerzitě UNAM. Jeho cesty měly charakter několikaměsíčních putování. Procestoval Jugoslávii, Blízký Východ (1972), Norsko, Švýcarsko, Francii, v roce 1975 podnikl další cestu do Mexika a do USA a Kanady. Vedle toho neustále cestoval po všech regionech Polska – pěšky, stopem, vlakem či autobusem.\n\nV letech 1977–1979 Stachura prožíval „mystické období“, během něhož usiloval o oproštění od veškerých identit, vymezení a omezení. Rozdal veškerý majetek, spálil své dopisy a fotografie. V dubnu 1979 se patrně pokusil o sebevraždu skokem pod vlak. Přišel o čtyři prsty na pravé ruce; pomalu se učil znovu psát, ale nedokázal začít nový život. Před sebevraždou napsal báseň „Dopis pozůstalým“:\n\n\n\n\nMezi autory, které Stachura překládal, patří Henri Michaux, Michel Deguy, Gabriel García Márquez nebo Jorge Luis Borges.\n\nStachura byl ve své době nesmírně populární zejména u nonkonformní polské mládeže a po jeho smrti se konala a dosud konají četná setkání zvaná \"Stachuriády\". Tuto módu kritizovali někteří publicisté, například Ziemowit Fedecki, podle něhož pozdní Stachurova díla nedosahovala hodnoty těch dřívějších. Jeho písně dodnes interpretuje řada polských hudebníků a skupin. Jeho \"Sekerezádu\" zfilmoval v roce 1985 Witold Leszczyński.\n\n\n"}
{"id": "1118486", "url": "https://cs.wikipedia.org/wiki?curid=1118486", "title": "Občina Grosuplje", "text": "Občina Grosuplje\n\nObčina Grosuplje je jednou z 212 občin ve Slovinsku. Rozkládá se ve Středoslovinském regionu. Je jednou z 25 občin regionu. Rozloha občiny je 133,8 km² a v lednu 2014 zde žilo 19 842 lidí. V občině je celkem 66 vesnic. Správním centrem občiny je město Grosuplje.\n\nStřed občiny se nachází zhruba 18 km jihovýchodně od centra Lublaně. Severní částí občiny prochází dálnice A2, spojující Lublaň se Záhřebem v Chorvatsku.\n\nSousedními občinami jsou: Lublaň na severu, Ivančna Gorica na východě, Videm na jihu, Velike Lašče na jihozápadě a Škofljica na západě.\n\nBičje, Blečji Vrh, Brezje pri Grosupljem, Brvace, Cerovo, Cikava, Čušperk, Dobje, Dole pri Polici, Dolenja vas pri Polici, Gabrje pri Ilovi Gori, Gajniče, Gatina, Gorenja vas pri Polici, Gornji Rogatec, Gradišče, Grosuplje, Hrastje pri Grosupljem, Huda Polica, Kožljevec, Lobček, Luče, Mala Ilova Gora, Mala Loka pri Višnji Gori, Mala Račna, Mala Stara vas, Mala vas pri Grosupljem, Male Lipljene, Mali Konec, Mali Vrh pri Šmarju, Malo Mlačevo, Medvedica, Paradišče, Pece, Peč, Perovo, Plešivica pri Žalni, Podgorica pri Podtaboru, Podgorica pri Šmarju, Polica, Ponova vas, Praproče pri Grosupljem, Predole, Rožnik, Sela pri Šmarju, Spodnja Slivnica, Spodnje Blato, Spodnje Duplice, Sveti Jurij, Škocjan, Šmarje-Sap, Tlake, Troščine, Udje, Velika Ilova Gora, Velika Loka, Velika Račna, Velika Stara vas, Velike Lipljene, Veliki Vrh pri Šmarju, Veliko Mlačevo, Vino, Vrbičje, Zagradec pri Grosupljem, Zgornja Slivnica, Zgornje Duplice, Žalna, Železnica.\n\n"}
{"id": "1118487", "url": "https://cs.wikipedia.org/wiki?curid=1118487", "title": "Tuanake", "text": "Tuanake\n\nTuanake (původě Mata-rua-puna) je atol v centrální části souostroví Tuamotu ve Francouzské Polynésii.\n\nAtol má oválný tvar, na délku nepřesahuje 8,5 km a na šířku má 7 km. Laguna má celkovou rozlohu 25,7 km, je mělká a dovnitř nevede žádný, pro lodě splavný průplav. Podobně jako u mnoha jiných atolů v této oblasti (Taeng, Makemo, Tahanea, Arutua, Hiti aj.), je jeho jižní část prstence umístěna pouze těsně na úrovni hladiny oceánu, ale severní část je tvořena vyšším a často téměř souvislým pásem souše s větším zastoupením vegetace.\n\nZ geologického hlediska je to korálový atol, umístěný na vrcholu podmořské sopky, na níž leží i atoly Hiti, Kati, Makemo a Tepoto.\n\n15. července 1820 tento atol navštívil první Evropan Fabian Gottlieb von Bellingshausen, který mu dal název „Île Raevski“. Po něm to byl 20. prosince 1840 Charles Wilkes, se svou velkou americkou expedicí z let 1838–1842, který atol pojmenoval jako \"Reid Island\".\n\nAtol je trvale neobydlený, ale navštěvovaný obyvateli sousedních atolů, za účelem těžby kopry. Kvůli výskytu kriticky ohroženého ptactva je vstup na atol omezený.\n"}
{"id": "1118490", "url": "https://cs.wikipedia.org/wiki?curid=1118490", "title": "Fotbalpool", "text": "Fotbalpool\n\nFotbalpool je sport, který kombinuje prvky fotbalu a poolu. Hraje se podobným způsobem jako pool (na obdobách kulečníkových stolů o rozměrech 7 × 3,5 m), ale s futsalovými míči, které jsou barevně odlišené a očíslované stejně jako koule v poolu. Kulečníkové tágo chybí, je nahrazeno kopy do míčů. Hlavní disciplínou je 8-Ball, která se hraje s jedním bílým míčem a 15 číslovanými míči. \n\n"}
{"id": "1118491", "url": "https://cs.wikipedia.org/wiki?curid=1118491", "title": "Michery", "text": "Michery\n\nMichery je francouzská obec v departementu Yonne v regionu Burgundsko-Franche-Comté. V roce 2012 zde žilo 1 043 obyvatel.\n\nGisy-les-Nobles, La Chapelle-sur-Oreuse, Plessis-Saint-Jean, Pont-sur-Yonne, Serbonnes, Sergines, Villemanoche\n\n\"Počet obyvatel\" \n\n"}
{"id": "1118492", "url": "https://cs.wikipedia.org/wiki?curid=1118492", "title": "Christelle Daunayová", "text": "Christelle Daunayová\n\nChristelle Daunayová (* 5. prosince 1974 Le Mans) je francouzská atletka, běžkyně, která se věnuje dlouhým tratím.\n\nV roce 2008 startovala v olympijském maratonu v Pekingu, kde doběhla na dvacátém místě. Jejím životním úspěchem (nedlouho před čtyřicátými narozeninami) bylo vítězství v maratonském závodě na mistrovství Evropy v roce 2014.\n\nJejí osobní rekord na této trati jej 2:24:22.\n\n"}
{"id": "1118493", "url": "https://cs.wikipedia.org/wiki?curid=1118493", "title": "Šilink", "text": "Šilink\n\nŠilink (angl. \"shilling\", něm. \"Schilling\") je prastará měnová jednotka, která se užívala ve Velké Británii a jejích državách až do decimální reformy v roce 1971. \"Shilling\" byl dvacetina libry a dělil se na 12 pencí. V Rakousku se užíval rakouský šilink (\"Schilling\") v letech 1920–1938 a 1945–2002 a dělil se na 100 grošů.\nMěnová reforma Karla Velikého z roku 794 zavedla jako základ libru stříbra (406,5 g), která se dělila na 20 šilinků či solidů a ty na 12 denárů. Libra byla jen početní jednotka a mince se razily jako šilinky či groše a jako denáry. Na rozdíl od zlatých starověkých solidů a aureů byly ovšem šilinky a groše téměř bez výjimky stříbrné.\n\nAnglický název \"shilling\" (původně \"sciling\") je snad odvozen od slovesa \"skell\", zvonit, s příponou zdrobněliny \"-ing\". V anglosaských dobách to patrně nebyla mince, ale účetní jednotka s hodnotou jedné krávy nebo jedné ovce. Značka pro šilink, svisle přeškrtnuté písmeno s, pochází z latinského solidus, s nímž se šilink patrně ztotožnil. Od poloviny 16. století byl v Anglii zaveden šilink o dvanácti pencích, od roku 1707 jednotný pro Velkou Británii. Ceny se udávaly v šilincích a pencích, oddělených lomítkem nebo apostrofem. \"1/6\" znamenalo šilink a šest pencí, dva šilinky se psaly jako \"2/-\" nebo \"2'-\". Při decimalizaci měny roku 1971 nahradila šilink stejně velká pětipence. V některých bývalých britských koloniích v Africe se různými šilinky stále platí.\n\nVe středověkých Čechách 10. až 13. století byl šilink čili solidus jen početní jednotka a odpovídal 12 denárům. Solidus byl základem měnové reformy krále Václava II. a dostal název pražský groš. V 16. století se v Čechách objevují různé šilinky německé s velmi různou hodnotou.\n\nV Rakousku měl šilink nahradit znehodnocenou korunu a po počátečních potížích se od roku 1924 prosadil zlatý šilink, který odpovídal 10 000 papírových korun a dělil se na 100 grošů. Šilink odpovídal asi 2,112 g zlata a zlaté mince se razily hodnotách 100 a 25 S. Po anexi Rakouska roku 1938 byl vyměněn za říšskou marku (RM) v poměru 1,5 S = 1 RM.\n\n"}
{"id": "1118495", "url": "https://cs.wikipedia.org/wiki?curid=1118495", "title": "Ravello", "text": "Ravello\n\nRavello je historické městečko v jihoitalském regionu Kampánie v provincii Salerno. Je vystavěno na svazích hor prudce klesajících k břehům Tyrhénského moře. Díky své poloze nabízí Ravello panoramatické výhledy na moře a další města na Amalfitanském pobřeží, které patří do Světového dědictví UNESCO.\n\nKaždé léto se zde koná známý kulturní festival.\n\n\nPro svou krásu se Ravello stalo oblíbeným cílem odpočinku a zdrojem inspirace pro řadu známých osobností. Nadšeně o něm píše Giovanni Boccaccio ve svém díle Dekameron, hostem zde býval i neapolský král Robert I. V roce 1880 zde německý skladatel Richard Wagner složil druhé dějství své opery Parsifal, v roce 1927 tady David Herbert Lawrence sepsal román Milenec lady Chatterleyové. Přes 30 let zde žil americký spisovatel Gore Vidal. Rádi zde pobývali i intelektuálové z anglické skupiny Bloomsbury Group, mezi které patřila např. spisovatelka Virginia Woolfová, ale i ekonom John Maynard Keynes.\n\nDovolenou zde trávila také Greta Garbo, Jacqueline Kennedyová nebo Tennessee Williams.\n\n"}
{"id": "1118497", "url": "https://cs.wikipedia.org/wiki?curid=1118497", "title": "Karma (město)", "text": "Karma (město)\n\nKarma (bělorusky \"Карма\", rusky \"Корма\") je běloruské sídlo městského typu, které leží na řece Sož na soutoku s řekou Karmjanka. Je administrativní centrem Karmjanského rajónu Homelské oblasti. Nachází se 110 km severně od města Homel a 55 km od vlakového nádraží Rahačoŭ (na lince Mohylev — Žlobin). Je propojeno silnicí s Čačerskem a dálnicí Babrujsk — Kryčaŭ a Homel — Mohylev.\n\nPrvní zmínka o osadě se vztahuje k roku 1691, avšak výsledky archeologických výzkumů naznačují, že lidé se v povodí řeky Sož usídlili již mnohem dříve.\n\nV 17. století bylo město součástí Rečyckého povětu Minského vojvodství velkoknížectví Litevského. Po prvním rozdělení Polska v roce 1772 se stalo součástí Ruské říše a bylo centrem farnosti Rečyckého povětu Minské gubernie ve vlastnictví rodiny Vikovských.\n\nV provozu byla cihelna a v roce 1826 zde žilo 926 obyvatel. Od roku 1847 byla centrem Kormjanské farnosti, která zahrnovala 58 vesnic. Na konci 19. století zde bylo už 200 domů a 2649 obyvatel, z nichž většina populace byla židovská.\n"}
{"id": "1118498", "url": "https://cs.wikipedia.org/wiki?curid=1118498", "title": "Tiffany Porterová", "text": "Tiffany Porterová\n\nTiffany Porterová (nepřechýleně Tiffany Adaeze Porter) (* 13. listopadu 1987 Ypsilanti (Michigan), USA) je britská atletka, sprinterka, jejíž specializací byly krátké překážkové běhy.\n\nNarodila se v USA, ale má dvojí občanství – americké a britské. Do roku 2010 reprezentovala USA, poté Velkou Británii. V roce 2011 se stala halovou vicemistryní Evropy v běhu na 60 metrů překážek, o rok později získala stříbrnou medaili v této disciplíně na halovém světovém šampionátu. V roce 2013 vybojovala bronzovou medaili v běhu na 100 metrů překážek na mistrovství světa v Moskvě. V následující sezóně nejprve skončila třetí v běhu na 60 metrů překážek na mistrovství světa v hale v Sopotech a v srpnu se stala v Curychu mistryní Evropy v běhu na 100 metrů překážek.\n\n"}
{"id": "1118499", "url": "https://cs.wikipedia.org/wiki?curid=1118499", "title": "Festival v Sopotech", "text": "Festival v Sopotech\n\nFestival v Sopotech (: \"Polsat Sopot Festival\", původně Międzynarodowy Festiwal Piosenki, v letech 1977–1980 Międzynarodowy Festiwal Interwizji, od roku 1992 do 2009 Sopot Festival, od 2012 do 2013 Sopot Top of the Top Festival, od 2014 Polsat Sopot Festival) je mezinárodní hudební festival, který se koná v polských Sopotech.\n"}
{"id": "1118500", "url": "https://cs.wikipedia.org/wiki?curid=1118500", "title": "Mölltaler Polinik", "text": "Mölltaler Polinik\n\nMölltaler Polinik (2784 m n. m.) je hora ve skupině Kreuzeckgruppe (součást Vysokých Taur) v rakouské spolkové zemi Korutany. Nachází se jižně od vesnic Flattach a Obervellach ležících v údolí řeky Möll. Pod jihozápadními svahy hory se nachází jezero Poliniksee, pod severními jezero Bodensee. Polinik je nejvyšší horou skupiny Kreuzeckgruppe.\n\nNa vrchol lze vystoupit po značené turistické trase č. 326 (Kreuzeck Höhenweg) buď od chaty Polinikhütte (1873 m n. m.), nebo ze sedla Teuchlscharte (2468 m n. m.).\n\n"}
{"id": "1118501", "url": "https://cs.wikipedia.org/wiki?curid=1118501", "title": "Křížová cesta (Nový Jičín - Štramberk)", "text": "Křížová cesta (Nový Jičín - Štramberk)\n\nKřížová cesta z Nového Jičína do Štramberka na vrch Kotouč je dlouhá 8,5 kilometru. Vede přes obec Rybí a polními cestami, v závěrečném úseku na vrchu Kotouč je zaniklá z důvodu lomové činnosti. Dochované kaple jsou chráněny jako nemovitá Kulturní památka České republiky.\n\nKřížová cesta byla postavena jezuity v 17. století. Měla čtrnáct zastavení - dvanáct zděných kapliček, kapli svatého Jana Křtitele a Boží hrob v jeskyni Čertova díra. Dochovalo se sedm kapliček, chybějící zastavení nahradily roku 2013 dřevěné kříže.\n\nKřížová cesta začíná v Novém Jičíně první kaplí na konci Slezské ulice nedaleko městského hřbitova. Po jednom kilometru odbočuje doprava na polní cestu a vede až na okraj obce Rybí, kde je II. zastavení. V zatáčce pod hospodou v obci je umístěno III. zastavení. Odtud po vedlejší cestě ke IV. zastavení, jehož kaplička se nachází u potoka a je otočena čelem k lesu - dříve cesta pravděpodobně procházela před ní. Vedle kapličky přemosťuje potok lávka, cesta pokračuje kamenitou stezkou až na samotný okraj obce k V. zastavení. Dále pokračuje trasa po hlavní silnici směrem k městu Štramberk až k VI. zastavení, které je umístěno nedaleko plynáren. Za dřevěným kostelem svaté Kateřiny a za odbočkou na Libotín se nachází kříž VII. zastavení s výhledem na horu Kotouč. Odtud ulicí do Štramberka a cestou přes Horní Baštu, kde se nachází VIII. zastavení. Tato cesta vede k informačnímu centru, u něhož je i kaple IX. zastavení. Trasa pak dále vede do Národního sadu, kde vedle základní školy stojí X. zastavení. Od něj po asfaltové cestě kolem hřbitova až k bráně kamenolomu.\n\nZde cesta odbočuje ze zaniklé původní trasy vpravo na lesní stezku, která vede k XI. zastavení. Odtud výstupem na vrchol hory lesem, po nejstrmější části kopce, ke kříži XII. zastavení. Dál na vrchol kopce, kde křížová cesta zvaná \"Via Crucis\" končí XIII. a XIV. zastavením.\n\nKaple svatého Jana Křtitele, kapličky a Boží hrob, které stály na vrchu Kotouč, zanikly v důsledku lámání vápence v kamelolomu. Též zanikly některé kapličky po cestě. Roku 2008 byla poblíž původního místa na konci ulice Slezská v Novém Jičíně postavena replika první kaple z iniciativy Klubu rodáku a přátel města Nový Jičín. Další rekonstrukce kaplí a trasy původní křížové cesty proběhla v letech 2011 - 2013, kdy byly chybějící kaple po cestě a na vrchu Kotouč nahrazeny dřevěnými kříži (zastavení II., VII, XI.-XIV.) a dochované kaple opraveny. Ke každé kapli a kříži byly instalovány informační tabule s historií jednotlivých zastavení.\n\nŽehnání obnovené křížové cesty z Nového Jičína do Štramberka proběhlo 25. června 2013 ostravsko-opavským biskupem Františkem Václavem Lobkowiczem.\n\n\n"}
{"id": "1118502", "url": "https://cs.wikipedia.org/wiki?curid=1118502", "title": "Záplevák podzimní", "text": "Záplevák podzimní\n\nZáplevák podzimní (\"Helenium autumnale\") je vysoká, hvězdnicovitá, trsnatá rostlina s četnými žlutými, často červeně prokreslenými květními úbory na větvených stoncích. Je to druh z rodu záplevák, který bývá často pěstován a používán v okrasném zahradnictví, hlavně jako květina vhodná na trvalkové záhony.\n\nRostlina pochází ze Severní Ameriky a evropskými zahradníky je pěstována již od roku 1792. Od té doby se rozšířila téměř po celé Severní Americe, Evropě a přilehlých oblastech Asie. V zemích, kde je nově vysazována, se ve volné přírodě občas vyskytují její spontánně vzniklé semenáče, nechová se však invazně a příliš se nerozšiřuje.\n\nRostlinám nejlépe vyhovují teplá a osluněné místa, snášejí jen krátký polostín, preferují vlhkou a propustnou půdu s dostatkem organické hmoty. Jejich přirozená stanoviště se nacházejí na vlhkých loukách v blízkosti lesů a močálů, na špatně odvodněných pastvinách a opuštěných polích podél vodních toků a nádrží. Snesou i krátkodobé zaplavení.\n\nVykvétá poměrně pozdě, zpravidla až v polovině srpna a postupně kvete až do podzimu. Je vděčný během léta za občasnou zálivku a za každoroční doplňování spotřebovaných živin. Před příchodem zimy nutno odkvetlé rostliny seříznout na 10 cm. Je sice rostlinou dlouhověkou, ale pro zachování bohatého kvetení se doporučuje přesazení co pět let; přesazovat nebo rozdělovat trsy je nutno v předjaří, nikoliv na podzim. Protože koření mělce, nedoporučuje se okopávání. Po včasném seříznutí odkvetlých lodyh rostliny často remontují.\n\nVytrvalá bylina dorůstající do výšky 50 až 150 cm. Na jaře z kořene s plytce uloženými oddenky vyrůstají trsy listových růžic (za květu již uschlých) a z nich pak rostou lodyhy. Ty jsou přímé, v horní části větvené, velmi pevné a na průřezu hranaté s výraznými křídly. Jsou porostle střídavými, sbíhavými listy, až 12 cm dlouhými a 4 cm širokými. Listové čepele bývají podlouhlé, kopinaté až eliptické a sytě zelené, k lodyhám přisedají nebo mají krátké řapíky a po obvodě jsou drobně zoubkované. Lodyhy i listy bývají různě intenzivně chlupaté.\n\nV horních částech lodyh a jejích větví vyrůstají, z paždí listenů podobným listům, dlouhé stopky početných, vypouklých, žlutých květních úborů; statná rostlina jich může mít až sedmdesát. Žlutohnědé středové, pěticípé, trubkovité kvítky (více než 100) jsou oboupohlavné. Žluté obvodové, jazykovité kvítky (8 až 20) jsou samičí, jejich široce paprskující a mírně svěšené liguly bývají tří až pětiklané. Zákrov úborů je dvouřadý, vnější listeny brzy odstávají a ohrnují se nazpět. Mezi hlavní opylovače patří včely, čmeláci i motýli přilétající sát nektar nebo sbírat pyl.\n\nPlody jsou tmavohnědé, vejčité, žebernaté nažky, 1 až 2 mm velké, jež jsou na vrcholu věnčeny pěti až osmičetným chmýrem. Rostliny se nejjednodušeji se rozmnožují semeny (nažkami), z nichž obvykle vyroste vícebarevná směs.\n\nZáplevák podzimní je jedním z nejvíce pěstovaného hybridního druhu záplevák zahradní (\"Helenium hybridum\" hort.), je od něj také odvozena většina kultivarů.\n\nBylo vyšlechtěno více než třicet kultivarů odlišně vysokých, v jinou dobu kvetoucích a hlavně s rozličně zbarvenými a tvarovanými úbory. Jako příklad jsou uváděny oranžový 'Chippersfield Orange', zlatý 'Butterpat', sytě žlutý 'Pumilum magnificum', červenohnědý 'Bruno' a další. Rané odrůdy, kvetoucí asi o měsíc dříve, jsou nižší a více větvené než pozdní a za příznivých podmínek vykvétají po odkvětu znovu.\n\nV okrasných, plně osluněných záhonech se používají v kombinaci s jinými vysokými trvalkami nebo jako pozadí pro nižší rostliny. Pro svou potřebu dostatku vody se vysazují i do jezírkových partií. Kvetou velmi dlouho a jsou vhodné i k řezu, např. kultivary 'Kanaria' a 'Septembergold' vydrží ve váze velmi dlouho.\n\nBýložravci se této rostlině vyhýbají, protože její listy, květy i semena jsou hořké a toxické, obsahují seskviterpenické laktony. Pokud sežerou větší množství, např. v seně, může u nich dojít k poškození zažívacího ústrojí, jater i ledvin a vzniku nekrózy v plících.\n\n \n"}
{"id": "1118506", "url": "https://cs.wikipedia.org/wiki?curid=1118506", "title": "Georg Wilhelm von Walterskirchen", "text": "Georg Wilhelm von Walterskirchen\n\nGeorg Wilhelm von Walterskirchen (26. září 1796 Wolfsthal – 25. května 1865 Prešpurk) byl rakouský šlechtic a politik německé národnosti, v 2. polovině 19. století poslanec Říšské rady.\n\nStudoval právní akademii v Prešpurku. Po smrti otce byl ve věku osmnácti let prohlášen za zletilého a převzal správu rodového panství. Od roku 1848 zasedal na stavovském Dolnorakouském zemském sněmu za panský stav. Byl zároveň uherským šlechticem. Působil jako prezident hornouherské komise pro reformu daní. V roce 1860 zakládal s dalšími konzervativními šlechtici list \"Das Vaterland\". Psal pojednání o samosprávě, obecních a daňových otázkách.\n\nZasedal jako poslanec Dolnorakouského zemského sněmu, kam nastoupil roku 1861 a členem sněmu zůstal do své smrti roku 1865. Zastupoval kurii velkostatkářskou. Politicky patřil do Strany konzervativního velkostatku.\n\nByl také poslancem Říšské rady (celostátního parlamentu Předlitavska), kam ho zemský sněm vyslal v roce 1861 (Říšská rada byla tehdy ještě volena nepřímo, coby sbor delegátů zemských sněmů). V roce 1861 se uvádí jako baron Georg Wilhelm von Walterskirchen, statkář a c. k. tajný rada, bytem Wolfsthal.\n\nByl mu udělen Císařský rakouský řád Leopoldův a Řád Františka Josefa.\n\nZemřel po dlouhé nemoci v květnu 1865.\n"}
{"id": "1118508", "url": "https://cs.wikipedia.org/wiki?curid=1118508", "title": "Lorenz Hofer", "text": "Lorenz Hofer\n\nLorenz Hofer, též Laurenz Hofer (30. července 1818 – 2. března 1890 Biedermannsdorf), byl rakouský politik německé národnosti, v 2. polovině 19. století poslanec Říšské rady.\n\nPůsobil jako statkář v Rohrhofu v Biedermannsdorfu. V letech 1865–1885 zastával úřad starosty Biedermannsdorfu. Konzervativní list \"Das Vaterland\" ho označil za významného antiklerikála.\n\nZasedal jako poslanec Dolnorakouského zemského sněmu, kam nastoupil roku 1870 a členem sněmu zůstal do roku 1877. Zastupoval kurii venkovských obcí, obvod Sechshaus. Politicky patřil mezi německé liberály (tzv. Ústavní strana, liberálně a centralisticky orientovaná).\n\nByl také poslancem Říšské rady (celostátního parlamentu Předlitavska), kam ho zemský sněm vyslal v roce 1870 (Říšská rada byla tehdy ještě volena nepřímo, coby sbor delegátů zemských sněmů). V roce 1870 se uvádí jako Lorenz Hofer, majitel nemovitostí a starosta, bytem Biedermannsdorf.\n\nZemřel v březnu 1890 po dlouhé a bolestivé nemoci.\n"}
{"id": "1118509", "url": "https://cs.wikipedia.org/wiki?curid=1118509", "title": "Euklidis Tsakalotos", "text": "Euklidis Tsakalotos\n\nEuklidis Tsakalotos (* 1960 Rotterdam, Nizozemsko) je řecký ekonom a politik, ministr financí ve vládě Alexise Tsiprase. Ministrem se stal 6. července 2015, když jeho předchůdce Janis Varufakis na funkci rezignoval den poté, co Řekové v referendu odmítli podmínky zahraničních věřitelů.<ref name=\"LN 6/7\"></ref> Je členem ústředního výboru levicového hnutí SYRIZA.\n\nTsakalotos žil dlouhou dobu ve Velké Británii. Vystudoval politologii, filozofii a ekonomii na Sussexské a Oxfordské univerzitě, kde v roce 1989 získal doktorát. Poté rok pracoval jako výzkumný pracovník na univerzitě v Kentu, kde následně v letech 1990 až 1993 učil. Pak vyučoval na Aténské univerzitě ekonomie a obchodu, od roku 2010 se stal profesorem ekonomie na Národní a Kapodistriasově univerzitě v Aténách.\n\nTsakalotos je autorem šesti knih a mnoha ekonomických článků.\n\nJe ženatý, jeho manželkou je britská ekonomka Heather Gibsonová. \n\nV květnu 2012 byl Tsakalotos poprvé zvolen do parlamentu za hnutí SYRIZA. Od května 2015 se z rozhodnutí ministerského předsedy Tsiprase stal hlavním vyjednavačem s týmem odborníků mezinárodních věřitelů Řecka. Jedná se o bývalou „trojku“, nyní zvanou pouze „instituce“, sestávající se z Evropské komise, Evropské centrální banky a Mezinárodního měnového fondu. Až do 6. července téhož roku byl náměstkem ministra zahraničí pro mezinárodní ekonomické vztahy. Po rezignaci Janise Varufakise se stal ministrem financí. Funkci převzal v období vypjatých ekonomických jednání, a to za situace, kdy byly již týden zavřené řecké banky.\n\nTsakalotos je zastáncem setrvání Řecka v eurozóně, ale odmítá další tvrdá úsporná opatření.\n\n"}
{"id": "1118510", "url": "https://cs.wikipedia.org/wiki?curid=1118510", "title": "Heinrich Brandis", "text": "Heinrich Brandis\n\nHeinrich Brandis (20. dubna 1821 Štýrský Hradec – 17. února 1900 Vídeň) byl rakouský šlechtic z rodu Brandisů a politik německé národnosti, v 2. polovině 19. století poslanec Říšské rady.\nPůsobil jako statkář. Byl šlechtického původu. Měl titul c. k. komořího. Byl veřejně a politicky aktivní. V letech 1869–1891 působil jako předseda Katolického lidového spolku pro Horní Rakousy. Od roku 1873 byl činný ve finančním ústavu Volkskredit Oberösterreich.\n\nZasedal jako poslanec Hornorakouského zemského sněmu, kam nastoupil roku 1870 a členem sněmu zůstal do roku 1892. Zastupoval kurii venkovských obcí, obvod Vöcklabruck, později za obvod Freistadt. Politicky patřil mezi katolické konzervativce. V roce 1871 byl členem zemského výboru.\n\nByl i poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí v Horních Rakousích, obvod Freistadt, Leonfelden, Perg atd. Mandát zde obhájil ve volbách roku 1879 a volbách roku 1885. V roce 1873 se uvádí jako hrabě Heinrich Brandis, c. k. komoří a statkář, bytem Waldegg. V roce 1873 zastupoval v parlamentu opoziční blok. V roce 1878 zasedal v poslaneckém Hohenwartově klubu (tzv. Strana práva, která byla konzervativně a federalisticky orientována). Jako konzervativec se uvádí i po volbách v roce 1879. V listopadu 1881 přešel do nově utvořeného Liechtensteinova klubu (oficiálně Klub středu), který byl více katolicky, sociálně reformně a centristicky orientovaný.\n\nOd roku 1891 až do své smrti byl členem Panské sněmovny (nevolená horní komora Říšské rady).\n\nZemřel v únoru 1900 po osmidenním onemocnění, které ho upoutalo na lůžko a během kterého se u něj rozvinul zápal plic.\n"}
{"id": "1118511", "url": "https://cs.wikipedia.org/wiki?curid=1118511", "title": "Divize A 1980/81", "text": "Divize A 1980/81\n\nV soubojích 16. ročníku České divize A 1980/81 se utkalo 16 týmů dvoukolovým systémem podzim - jaro. Tento ročník začal v srpnu 1980 a skončil v červnu 1981.\n\nZ 2. ligy - sk. A 1979/80 sestoupilo do Divize A mužstvo TJ Spartak BS Vlašim. Z krajských přeborů ročníku 1979/80 postoupilo vítězné mužstvo TJ Mariánské Lázně ze Západočeského krajského přeboru a TJ Fezko Strakonice ze Jihočeského krajského přeboru. Také sem byla přeřazena mužstva TJ Motorlet Praha a TJ Admira Praha 8 z Divize B.\n\nPoznámky:\n\n"}
{"id": "1118514", "url": "https://cs.wikipedia.org/wiki?curid=1118514", "title": "Adolf Dürrnberger", "text": "Adolf Dürrnberger\n\nAdolf Dürrnberger (4. června 1837 Linec – 26. října 1896 Linec) byl rakouský právník a politik německé národnosti, v 2. polovině 19. století poslanec Říšské rady.\n\nPocházel z rodiny lineckého účetního rady. Vystudoval gymnázium v Linci a pak práva na Vídeňské univerzitě. Působil jako právník. Nastoupil do advokátní kanceláře Dr. Peßlera v Linci. Od ledna 1869 byl samostatným advokátem. Zastával funkci viceprezidenta advokátní komory a předsedy spolku advokátů. Byl veřejně a politicky aktivní. Byl viceprezidentem lineckého muzejního spolku, korespondentem spolku pro umělecké a historické památky, odborným referentem pro botaniku Zemského muzea a prezidentem uměleckého spolku v Linci. Byl rovněž členem správní rady zemské banky pro Horní Rakousy a Salcbursko a ředitelem burzy s ovocem a moukou v Linci. Působil také jako předseda školského spolku Deutscher Schulverein v Linci. Od roku 1873 (podle jiného zdroje od roku 1876) do roku 1888 zasedal v obecní radě v Linci. Politicky patřil mezi německé liberály (tzv. Ústavní strana, liberálně a centralisticky orientovaná).\n\nByl i poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii městskou v Horních Rakousích, obvod Wels, Urfahr atd. V roce 1873 se uvádí jako Dr. Adolf Dürrnberger, advokát, bytem Linec. V roce 1873 zastupoval v parlamentu ústavověrný blok, v jehož rámci patřil k mladoněmeckému křídlu. Zasadil se o vznik parlamentního Klubu pokroku. V roce 1878 zasedal v poslaneckém Novém klubu pokroku.\n\nZemřel po dlouhé nemoci v říjnu 1896.\n"}
{"id": "1118515", "url": "https://cs.wikipedia.org/wiki?curid=1118515", "title": "Pokoutník stájový", "text": "Pokoutník stájový\n\nPokoutník stájový (\"Malthonica ferruginea\") je pavouk patřící do čeledi pokoutníkovití (Agelenidae).\n\nDélka jeho těla je 9-15 mm. Samice dorůstá do 15 mm a sameček dorůstá do 11 mm. Hlavohruď je hruškovitého tvaru, světle hnědě zbarvená. Zadeček je oválně protáhlý, hnědý až hnědočervený se žlutavými skvrnami. Celé tělo je hustě ochlupeno. Na nohách mají tmavé skvrny. Nohy má oproti tělu dlouhé, což z tohoto pavouka budí dojem, že je větší.\n\nJméno pochází z latinského ferrugo, což v překladu znamená \"rez\"\n\nJe rozšířen v Evropě a v ČR je velice hojný druh.\nTento pokoutník obývá světlé lesy, sutě, skalní města, kůlny, stáje, stodoly, zahrady a parky. Vytváří velké husté plachtovité sítě mezi kameny, v dutinách stromů a v budovách mezi trámy či v rozích. Aktivní je v noci, kdy vyčkává v trubicovitém ústí sítě na kořist. S dospělci se setkáme obvykle od května do října.\n\n"}
{"id": "1118516", "url": "https://cs.wikipedia.org/wiki?curid=1118516", "title": "Divize B 1980/81", "text": "Divize B 1980/81\n\nV soubojích 16. ročníku České divize B 1980/81 se utkalo 16 týmů dvoukolovým systémem podzim - jaro. Tento ročník fotbalové soutěže začal v srpnu 1980 a skončil v červnu 1981.\n\nZ 2. ligy - sk. A 1979/80 sestoupilo do Divize B mužstvo VTJ Žatec. Z krajských přeborů ročníku 1979/80 postoupila vítězná mužstva TJ Slavoj Litoměřice ze Severočeského krajského přeboru a TJ Fruta Vojkovice ze Středočeského krajského přeboru. Také sem byla přeřazena mužstva TJ Viktoria Žižkov Strojimport z Divize A a TJ Meteor Praha 8 z Divize C.\n\nPoznámky:\n\n"}
{"id": "1118518", "url": "https://cs.wikipedia.org/wiki?curid=1118518", "title": "Max Edlbacher", "text": "Max Edlbacher\n\nMax Edlbacher (13. února 1835 Sierning – 6. srpna 1893 Linec) byl rakouský právník a politik německé národnosti, v 2. polovině 19. století poslanec Říšské rady.\n\nVystudoval národní školu v Grünburgu, nastoupil na benediktinské gymnázium v Kremsmünsteru a poté, co jeho otec získal post soudního rady v Linci, přešel na linecké gymnázium. Pak absolvoval práva na Vídeňské univerzitě. Působil na praxi u zemského soudu ve Štýrském Hradci, později jako koncipient v advokátní kanceláři Dr. Wiedenfelda ve Vídni a Dr. Moritze von Eignere v Linci. Od roku 1868 byl samostatným advokátem. Byl veřejně a politicky aktivní. Od roku 1883 do roku 1886 zasedal v obecní radě v Linci. Politicky patřil mezi německé liberály (tzv. Ústavní strana, liberálně a centralisticky orientovaná).\n\nZasedal jako poslanec Hornorakouského zemského sněmu, kam nastoupil roku 1866 a členem sněmu zůstal do roku 1877. Zastupoval kurii venkovských obcí, nejprve za obvod Freistadt, od roku 1871 Kirchdorf an der Krems. Do sněmu se vrátil roku 1884 a setrval na něm do roku 1893. Nyní zastupoval kurii měst, obvod Kirchdorf. V letech 1884–1890 a 1890–1893 byl náhradníkem a po několik týdnů v roce 1883 i řádným členem zemského výboru.\n\nByl i poslancem Říšské rady (celostátního parlamentu Předlitavska), kam ho poprvé zvolil Hornorakouský zemský sněm roku 1871 (Říšská rada byla tehdy ještě volena nepřímo, zemskými sněmy). Uspěl i v prvních přímých volbách roku 1873 za kurii venkovských obcí v Horních Rakousích, obvod Gmunden, Ischl, Kirchdorf atd. Mandát obhájil ve volbách roku 1879, nyní za městskou kurii, obvod Linec, Urfahr, Ottensheim, Gallneukirchen. Rezignaci oznámil na schůzi 5. prosince 1882. V roce 1873 se uvádí jako Dr. Max Edlbacher, advokát, bytem Linec.\n\nV roce 1873 zastupoval v parlamentu ústavověrný blok, v jehož rámci patřil k mladoněmeckému křídlu. Jako ústavověrný poslanec se uvádí i po volbách v roce 1879. Na Říšské radě je podle údajů z října 1879 řazen mezi členy mladoněmeckého Klubu sjednocené Pokrokové strany (\"Club der vereinigten Fortschrittspartei\").\n\nZemřel po dlouhé a těžké nemoci v srpnu 1893.\n\nJeho bratry byli politik August Edlbacher a pedagog Ludwig Edlbacher. Otec August Edlbacher starší (1804–1862) byl rovněž politicky činný.\n"}
{"id": "1118519", "url": "https://cs.wikipedia.org/wiki?curid=1118519", "title": "Divize C 1980/81", "text": "Divize C 1980/81\n\nV soubojích 16. ročníku České divize C 1980/81 se utkalo 16 týmů dvoukolovým systémem podzim–jaro. Tento ročník začal v srpnu 1980 a skončil v červnu 1981.\n\nZ 2. ligy – sk. A 1979/80 sestoupilo do Divize C mužstvo TJ Kolín. Z krajských přeborů ročníku 1979/80 postoupila vítězná mužstva TJ Spartak Vysoké Mýto z Východočeského krajského přeboru a TJ Tatran SZ Praha z Pražského přeboru. Také sem bylo přeřazeno mužstvo TJ Spartak Pelhřimov z Divize A.\n\nPoznámky:\n\n"}
{"id": "1118520", "url": "https://cs.wikipedia.org/wiki?curid=1118520", "title": "LGBT práva v Brazílii", "text": "LGBT práva v Brazílii\n\nLesby, gayové, bisexuálové a transsexuálové (LGBT) mají v Brazílii po celostátním zpřístupnění institutu manželství stejnopohlavním párům v květnu 2013 stejná práva a povinnosti jako většinová populace.\n\nDne 5. května 2011 rozhodl Nejvyšší federální soud ve prospěch přiznání všech zákonných práv manželských párů i párům stejnopohlavním. Usnesení mělo podporu 10:0 a jeden ze soudců se zdržel hlasování z důvodu své dřívější veřejné podpory stejnopohlavním svazkům, kdy vykonával funkci generálního prokurátora. Usnesení přiznalo homosexuálním párům žijících ve stálém partnerském svazku stejná finanční a sociální práva, jaká mají heterosexuální páry.\n\nNásledně 14. května 2013 Národní justiční shromáždění poměrem hlasů 14:1 celostátně uzákonilo stejnopohlavní manželství. Všechny matriky v zemi tím umožnily uzavírat sňatky a dřívější registrovaná partnerství bylo možno převést na institut manželství, pokud si to osoby v nich žijící přejí. Joaquim Barbosa, předseda Justiční rady a Nejvyššího federálního soudu v letech 2012-2014, v textu rozhodnutí uvedl, že notáři již nemohou odmítnout „uzavření civilního sňatku ani převedení stabilního registrovaného partnerství na manželství osob stejného pohlaví“. Rozhodnutí bylo zveřejněno 15. května a nabylo účinnosti hned následujícího dne, 16. května 2013.\n\nVýrazná expanze práv LGBT minority je v Brazílii znát od pádu vojenské diktatury v roce 1985 a vzniku nové Ústavy Federativní republiky Brazílie v roce 1988. Podle průzkumu z roku 2009 provedeného v 10 brazilských městech je 7,8 % zdejších mužů homosexuálních a 2,6 % se identifikuje jako bisexuální, což činí celkově 10,4% menšinu v mužské populaci. K lesbické orientaci se přihlásilo 4,9 % a k bisexuální 1,4 % brazilských žen, což představuje 6,3% minoritu v ženské populaci. Celonárodní statistiky nejsou.\n\nPodle Guinnessovy knihy rekordů je pochod hrdosti São Paulo Gay Pride celosvětově největší festival LGBT hrdosti, se 4 miliony účastníky v roce 2009. Podle sčítání lidu z roku 2010, provedeného Brazilským úřadem pro geografii a statistiku, žilo v zemi celkem 60 002 stejnopohlavních párů ve společné domácnosti. V Brazílii coby největším státě Jižní Ameriky funguje 300 LGBT organizací.\n\n\n\n\n\n\n\n\n\n\n\n\n\n\n\n\n\nV r. 2010 podle průzkumu provedeného Univerzitou v Riu de Janeiru a Univerzitou v Campinas provedeného na osobách starších 18 let 95 % mladých Brazilců objevilo svojí odlišnou sexuální orientaci v době, kdy jim bylo přibližně 16 let. Což je výrazný rozdíl oproti mladé generaci z 80. let, která obvykle procházela Coming outem až v 21 letech. Předsudky vůči sexuálním menšinám podle statistického šetření organizace Ibope klesají. Momentálně 60 % Brazilců považuje homosexualitu za sexuální orientaci, která je v naprostém souladu se zákony přírody.\n\nV r. 2009 podle statistického šetření konaného pod záštitou Univerzity v Sãu Paulu v 10 hlavních městech brazilských států se 7,8 % Brazilců hlásí k homosexuální orientaci, zatímco 2,6 % k bisexuální, což ve výsledku znamená, že 10,4 % Brazilců je jinak sexuálně orientovaných. Lesby tvoří 4,9 % Brazilek a bisexuální ženy 1,4, což ve výsledku znamená, že celkem 6,3 % Brazilek je jinak sexuálně orientovaných.\n\nCo se týče mužské populace metropole Rio de Janeiro, tak v té žije 19,3 % gayů a bisexuálních mužů. Ve městě Manaus žije 10,2 % leseb a bisexuálních žen.\n\nPodle měst:\n\nStátům Brazílie je zakázáno přijímat diskriminační zákony podle ústavního práva země. Tento fakt se podílel na přijetí zákonů umožňujících adopci homosexuálů, registrovaného partnerství, změny pohlaví atd. za stávajícího přijímání anti-diskriminační legislativy s odvoláním se na Ústavu Federativní republiky Brazílie, ústavní zákony jednotlivých států a městské vyhlášky.\n\nTradiční obraz machistiské kultury Latinské Ameriky, s níž je spjatá homofobie, se momentálně mění s poukazem na individuální práva, vč. práva na sebeurčení v oblasti sexuální orientace chráněného zdejšími zákony. Brazílie, největší jihoamerická země, přijala liberální Ústavu v r. 1988 a nadále pokračuje v poskytování silné zákonné ochrany práv a povinností svých občanů. Krátce po svém zvolení v prezidentských volbách Luiz Inácio Lula da Silva, dnes bývalý prezident Brazílie, oficiálně vydal přísný zákaz diskriminování jedinců z důvodu jejich sexuální orientace. Od r. 2003 je veškerá diskriminace na základě sexuální orientace zapovězená v 73 okresech. Zákony byly přijaté do právního pořádku států Alagoas, Amapá, Bahia, Ceará, Espírito Santo, Goiás,Mato Grosso, Mato Grosso do Sul, Maranhão, Minas Gerais, Pará, Paraíba, Paraná, Pernambuco, Piauí, Rio de Janeiro, Rio Grande do Norte, Rio Grande do Sul, Santa Catarina , São Paulo, Sergipe a Tocantins (stát). Dále bylo vydáno guvernérské nařízení, na základě něhož lze uložit vysokou pokutu ekonomické diskriminace gayů, leseb, bisexuálů a transsexuálů. Zákon očištěný o všechny právní kličky z minulých dob zní takto:\n\n\"Jakákoliv agresivita nebo diskriminace mířena proti homosexuálním, bisexuálním nebo transsexuálním občanům je trestným činem\" Tresty za ní jsou kumulativní: Za první spáchání trestného činu se ukládá úřední varování s tím, že další trestná činnost bude pokutována. Pokuty se pohybují v rozmezí od 300-1000 brazilských realů, což je značně vysoká částka na brazilské poměry. V případech další recidivy může být pachateli uložen trest trvalé propadnutí věci. Zákon vstoupil v účinnost okamžitě. Největšímu nadšení se mu dostalo za strany LGBT aktivistů ve státě Santa Catarina (\"Horray!\", nesl nadpis hlavního titulu místních novin Glssite komentující tento zákon), na němž se dlouhá léta pracovalo. První brazilský stát, který přijal takové zákony v r. 1997, a který tím vzbudil značnou kontroverzi, byl Bahia v severovýchodní Brazílii, domově Luize Motta, hlavu největší a nejznámější skupiny gay aktivistů v Brazílii.\n\n30. listopadu 2000 okresní zastupitelstvo města Niterói, ve státě Rio de Janeiro, vydalo vyhlášku zakazující diskriminaci na základě sexuální orientace ve všech aspektech veřejného života, vč. obchodně-právních vztahů. Mnoho brazilských měst a států má anti-diskriminační legislativu explicitně zmiňující se o sexuální orientaci. Některé z nichf ukládají totiž specifické sankce a tresty za jejich porušení. Navržená vyhláška stále čeká na vyjádření starosty města Niterói, který ji musí před publikací podepsat. IGLHRC a Cidania Gay, místní LGBT organizace, mu proto posílají dopisy a petice žádající jej i zastupitele o podporu.\n\nOd r. 2007 leží v Senátu návrh federálního anti-diskriminačního zákona čekající na schválení. Ústava Federativní republiky Brazílie se přímo ohledně svého postoje k diskriminaci jiných sexuálních orientací nezmiňuje, ale má přímou zmínku o diskriminaci ohrožených skupin, mezi něž lze sexuální menšiny snáze zařadit. Tento fakt je stále vodou na mlýn odpůrců anti-diskriminační legislativy, kteří tvrdí, že žádné specifické zákony nejsou potřebné. Zastánci těchto zákonů nicméně argumentují, že bez přímého označení, lze trestné činy proti sexuálním menšinám snadno marginalizovat. Někteří konzervativní katoličtí a protestantští senátoři argumentují, že zákony můžou být zneužívány k potlačování náboženské svobody garantované Ústavou. Senátorka Fátima Cleide, (Strana práce, Rondônia) řekla, že zákon by měl být přijat, protože v Brazílii každé dva dny přibývá počtů vražd homosexuálů. Bývalý evangelický pastor a senátor Marcelo Crivella (Brazilskou republikánká strana, Rio de Janeiro) kritizoval ustanovení, že homosexuálům se dostane stejné ochrany jakou mají ženy, senioři a děti.\n\nV roce 2017 avšak brazilský federální soudce Waldemar de Carvalho rozhodl, navzdory 20 let platnému zákazu užívání terapie k potlačení homosexuality, že je možné léčiti homosexualitu jako nemoc.\n\nNeexistují žádné zákony, které by zakazovaly osobám jiné sexuální orientace působit v Brazilských ozbrojených silách.´Sexuální orientace není překážkou ke vstupu do řad policie nebo vojska. Veškeré sexuální aktiviy mezi členy ozbrojených složek a policie jsou zakázány bez ohledu na to, zda jsou heterosexuální či homosexuální.\n\nÚstava Federativní republiky Brazílie zakazuje veškerou diskriminaci v zemi. Při působení v brazilských ozbrojených složkách je zakázána dezerce, sexuální aktivita a kongenérství, jak heterosexuální, tak i homosexuální. Armáda svojí nezaujatost vůči sexuálním menšinám garantuje tím, že se pouze o zajištění disciplíny, a že se toto pravidlo týká i osob různého pohlaví.\n\nNejsou dostupné žádné informace o tom, zda jsou stejnopohlavní svazky ve vojenském personálu oficiálně uznávány, navzdory faktu že federální vládní zaměstnanci jsou nositeli jistých benefitů pro své stejnopohlavní manžely. Teprve až po rozhodnutí Nejvyššího federálního tribunálu ministr obrany Nelson Jobim oficiálně prohlásil, že veškeré manželské výhody plynoucí z činnosti ve obranné sféře náleží i stejnopohlavním párům vojenského personálu.\n\nPodle statistiky spuštěné Institutem aplikovaného ekonomického výzkumu (IPEA) v r. 2012 63,7 % Brazilců podporuje přístup LGBT minority do ozbrojených složek a v jejich působení tam nevidí žádný problém.\n\nČlenové Brazilských ozbrojených sil můžou uzavřít sňatek s osobou stejného pohlaví, a mít z toho pak následně benefity.\n\nNa základě rozsudku soudkyně Any Caroliny Morozoski v pátém soudním stání v Curitibě, státu Paraná, získal stejnopohlavní svazek brazilského gay aktivisty Toniho Reise s Britem Davidem Ianem Harradem právní uznání, včetně přidělení trvalého bydliště britskému partnerovi Harradovi v Brazílii. O týden později, Národní imigrační úřad vydal Usnesení č. 3/2003, které z rozhodovacích kritérii ohledně přidělení či nepřidělení víza či trvalého pobytu vymazalo veškerá ustanovení o pohlaví partnera.\n\nVe městě Floriánopolis soudkyně Marjôrie Cristina Freiberger Ribeiro da Silva při prvním soudním stání svým rozsudkem zakázala vyhoštění italské občanky žijící deset let ve stálém partnerském vztahu s lesbickou Brazilkou. Soudkyně svůj výrok odůvodnila tím, že je přesvědčená o tom, že by homosexuální svazky měly mít stejná práva a povinnosti jako heterosexuální.\n\nBrazílie je první zemí v Latinské Americe, která přiznala stejnopohlavním párům imigrační benefity. Další zemí Jižní Ameriky, která následovala brazilský model uznávání stejnopohlavního soužití, vč. imigračních práv, se stala v r. 2009 Kolumbie.\n\nNicméně brazilská vláda byla v oblasti řešení této problematiky velice pomalá. Tudíž mnoho homosexuálních párů, které se přestěhovaly do Brazílie kvůli výhodám této nové politiky bylo nakonec ponecháno na milost a nemilost zdejším úřadům kvůli nejasnému postoji vlády a její laxi k rozhodnutí v této oblasti. V únoru 2004 v rámci společné schůze na brazilském velvyslanectví v New Yorku organizací Imigration Equality a Brazilian Rainbow Group byla položená otázka konzulům ohledně vyjasnění jejich postoje k nové imigrační politice. Navzdory existujícímu právnímu vakuu obdržela Brazilian Rainbow Group kopie Usnesení č. 3 spolu s nařízením regulujícím zacházení se stejnopohlavními páry, z nichž jeden partner má brazilské občanství.\n\nHistoricky migrace homosexuálů z venkovských oblastí země do velkoměst měla stejnou příčinu jako u ostatních, včetně ekonomických rozdílů mezi městy a venkovem. Dalšími faktory podepisujícími se na této urbanizaci byla vidina stoupajícího liberalismu a svobody ve velkoměstech, vč. možností života na plno. Velkoměsta jako jsou São Paulo, Rio de Janeiro, Salvador, Brasília, Belo Horizonte, Recife, Porto Alegre, Curitiba a další mají ročně vysoký přírůstek obyvatel.\n\nAdopce dětí homosexuálními páry byla a i je v Brazílii běžným standardem, neboť jí brazilské zákony výslovně nezakazují, a z důvodu jejich kompatibility s ústavním pořádkem země ani nemůžou. Z tohoto důvodu několik soudců rozhodovalo ve prospěch žádosti o osvojení dětí stejnopohlavními páry.\n\nV r. 2010 došlo k výraznému posunu v této oblasti, když Vrchní soud pro oblast justice při čtvrtém soudním stání jednoznačně rozhodl ve prospěch přiznání plných adopčních práv pro homosexuální páry. Soudní senát, skládající se ze dvou soudců, tehdy projednával kauzu dvou žen, kterým už bylo toto právo potvrzeno Federálním soudem pro Rio Grande do Sul, na což reagovalo státní zastupitelstvo kasační stížností. Soud kasační stížnost zamítl s odůvodněním, že v takových případech se musí respektovat právo zájmu dítěte. Tento soudní proces lze považovat za historický mezník, neboť vyšel vstříc lidské důstojnosti, důstojnosti menšin a dvou žen,\" takto jej okomentoval reportér Luis Felipe Solomon. Můžeme s jistotou prohlásit, že toto rozhodnutí je precedentem pro podobné případy, kdy se vždy musí brát ohled na nejlepší zájem dítěte, jímž je dostat se do vhodné adopční rodiny,\" takto se k případu vyjádřil ministr João Otávio de Noronha. V rámci soudního rozhodnutí bylo dále vydáno doporučení, že by se homosexuální páry už nadále v rámci prevence vzniku právních nejasností nepokoušely k dětem dostávat za pomocí individuální adopce, což bylo předtím částé.\n\nV r. 2010 ministr Marco Aurélio Mello Nejvyššího federálního tribunálu Nejvyššího federálního soudu, rozhodl ve prospěch adopce dítěte nadnárodním stejnopohlavním párem složeném z občana Velké Británie a Brazílie ve státě Paraná bez ohledu na věk a pohlaví dítěte. Rozhodnutí Nejvyššího federálního soudu tímto otevřelo cestu i ostatním stejnopohlavním párům k adopci dětí.\n\n14. května 2013 hlasovala Národní rada pro justici (\"National Justice Council\") pro plošnou legalizaci stejnopohlavní manželství. Pro bylo 14 členů, proti 1. Počínaje účinností tohoto rozhodnutí si všichni registrovaní partneři mohou na žádost měnit svůj status na manželství.\nJoaquim Barbosa, předseda Národní rady pro justici a nejvyššího soudu pro ústavněprávní věci Federativní republiky Brazílie - Nejvyšší federální soud - vydal nařízení, jímž zakázal notářům odmítat měnit stávající instituty registrovaného partnerství párů stejného pohlaví na manželství.\n\n16. prosince 2003 oznámila Brazílie, že začne uznávat zahraniční stejnopohlavní svazky pro účely získávání trvalého pobytu. Páry, které uzavřely manželství v jiné zemi, tudíž mohou svůj oddací list aplikovat k uznání nároku na benefity v brazilských imigračních zákonech, což lze zčásti považovat i za první krok k legalizaci stejnopohlavního soužití.\n\nSe stejnopohlavními svazky se ve zdejším právu zachází stejně jako s manželskými svazky, vč. nároku na pozůstalostní důchody při splnění zákonných podmínek. Brazílie poskytuje manželské výhody stejnopohlavním párům prostřednictvím společného právního řádu se Spojenými státy americkými.\n\nPodle organizace Gay Group of Bahia - GGB kniha homosexuálních stabilních svazků, zavedená před lety, má ustanovení, že nerozlišuje mezi manželstvím a partnerstvím, a že Národní úřad sociálního zabezpečení tento dokument stále využívá pro potřeby sdíleného dědictví, nároků na důchod atd. Podle statistik je konkrétně v Salvadoru 30 takových případů u gayů a leseb, vč. případu úmrtí společníka ve firmě a získání nároku na pozůstalostní důchod ze strany pozůstalého manžela.\n\nV Brazílii je počet uzavřených manželství mezi osobami téhož pohlaví hojný. 15 hlavních měst brazilských států tudíž zavedlo \"Registraci homosexuálních stabilních svazků\". V r. 2009 jeden z notářských úřadů města São Paulo zaznamenal celkem 202 stejnopohlavních svazků na rozdíl od ostatních úřadů ve městě. Dokument stejnopohlavních stabilních svazků zahrnuje také právo páru na rovné zacházení v právních oblastech -společné vlastnictví majetku za trvání partnerství, jeho převoditelnosti a postavení v dědických záležitostech. Dále uznání partnera jako závislé osoby v rámci Národního úřadu sociálního zabezpečení a ve věcech pojišťovnictví. A pak i právo na transfer z bankovního účtu zemřelého nebo těžce nemocného partnera.\n\nSvazky se \"de facto\" registrují u veřejného zástupce občanského práva notáře v celé zemi s určitými specifiky v Rio Grande do Sul, Roraimě a Piauí, ale jinak toto právo je federální a registrace je možná u všech orgánů veřejné moci, nicméně tato registrace automaticky neznamená přístup ke všem právům z ní plynoucích. Co se týče stejnopohlavního manželství, tak v jeho prospěch již hlasovalo brazilské soudnictví již v r. 2005, dokud tento rozsudek nezrušil soud vyšší instance Brazilský ústavní federální soud z iniciativy guvernéra Ria de Janeira Sérgia Cabrala Filho, který to považoval za úplné zrovnoprávnění s různopohlavními svazky.\n\nKdyž mezinárodní gay vztah byl donucen opustit Chicago a odstěhovat se do Brazílie, tak zde získali automaticky možnost společného soužití. Americký občan a bývalý obyvatel Chicaga Chris Bohlandar tehdy získal právo na trvalý pobyt se svým brazilským partnerem Zemirem Magalhãesem. Pár opustil Chicago před třemi lety, než se odstěhoval do Goiânia. Brazilský soudce tehdy rozhodl ve prospěch Boohlera na získání vstupního víza, které se obvykle dává zahraničnímu manželovi brazilského občana, i přesto že spolu žili pouze v registrovaném partnerství, jež nakonec ale soudce v Goiás uznal r. 2008. Tento rozsudek lze považovat za klíčový, neboť dokázal rovnost práva a povinností ústavním pořádkem garantovaných občanům Brazílie. Nicméně nejednalo se o první nadnárodní pár, který obdržel takové rozhodnutí. Jsou známy i další případy.\n\nNávrh zákona byl schválen Národním kongresem v r. 1995, čímž se novelizovalo federální právo uznávající stejnopohlavní páry i přes určitou opozici, která de facto zcela pohasla po lednu 2009. Koncem 90. let se přijímalo mnoho úředních rozhodnutí hlasujících ve prospěch homosexuálních párů. Stejnopohlavní páry se nakonec obrátily na Vrchní justiční tribunál v r. 2006. Toto jim dalo určitá práva a povinnosti plynoucí z trvalého soužití.\n\nMnoho podpůrných úředních rozhodnutí v Brazílii od r. 1998 dávalo stejnopohlavním partnerstvím různá uznání a z něj plynoucích práv a povinnosti. Ve zdejším právním řádu není žádná zmínka o tom, jak přistupovat k trvalému soužití dvou osob, a ani o tom jak jej rozpoznávat. Ve státě Rio de Janeiro mají partneři vládních činitelů stejné benefity jako jejich manželé. Ve státě Rio Grande do Sul v jižní Brazílii soudci rozhodli ve prospěch uznávání homosexuálního partnerství. Všichni soudci a justiční činitelé se spíše shodují na rovném zacházení s partnerstvími dvou osob bez rozlišování jejich pohlaví a sexuální orientace.\n\nV září 2017 zrušil federální soud v Brasílii zákaz praktikování konverzní terapie iniciovaný v r. 1999 Federální radou psychologů na žádost psycholožky, již byla v souladu s dřívějším rozsudkem odebrána licence právě kvůli jejímu nabízení.\n\nV r. 2004 Grupo Gay da Bahia vydala seznam 159 zavražděných členů LGBT komunity v tomtéž roce. Spolu s nimi jsou tam také uvedeni lidé, kteří se v tom samém roce stali obětí násilí. U některých těchto úmrtí byla jako příčina shledána právě homofobie. Podle stastik z r. 2012 77 % Brazilců podporuje explicitní kriminalizaci homofobie.\n\nV polovině r. 2006 spustila Brazílie prostřednictvím médií a billboardů anti-homofobní kampaň s názvem \"Brazílie proti homofobii\". Podle zprávy rozhlasu BBC z r. 2007 brazilští aktivisté odhadují, že v letech 1980-2006 bylo v zemi zavražděno až 2 680 homosexuálních osob převážně z motivu jejich odlišné sexuální orientace.\n\nBrazílie je všeobecně považovaná ze jednu ze zemí s největším počet vražd homosexuálů. Na základě zprávy \"Epidemic of Hate\" publikované v r. 1996 Mezinárodní gay a lesbickou komisí pro lidská práva bylo v Brazílii za poslední desetiletí zavražděno minimálně 1 200 gayů, leseb a transsexuálů. Grupo Gay da Bahia (GGB), největší a nejaktivnější brazilská LGBT organizace, tvrdí, že v Brazílii je každý druhý den zavražděn jeden gay, lesba nebo transvestitita z homofobní pohnutky, což v přepočtu činí 130 vražd za rok. Podle statistik GGB jsou pouze 2 % těchto zločinů spáchána na lesbických ženách, přičemž ale organizace \"\"Láska bez hranic\"\" toto číslo považuje za podhodnocené ze dvou klíčových důvodů. Tím prvním je, že podstatná část útoků není vůbec zaznamenána. Dokonce i ve Spojených státech je známo, že mnoho homofobních útoků není zahrnuté do policejních dokumentů, a tudíž ani zveřejněno.\n\nVelmi podstatnou roli v tomto trendu také hraje to, že vysoký podíl na zločinech z nenávisti má právě policie, která se rovněž podílí i na tom, že se tyto činy nevyhodnotí jako trestné. Navíc většina násilí na homosexuálních ženách má podobu znásilnění, které je většinou ze strany úřadů vyhodnocováno jako prostý trestný čin proti svobodě v sexuální oblasti, nikoli jako zločin z nenávisti.\n\nJako reakce na toto byl také natočen film \"Sexualide e Crimes de Ódio\" (\"Sexualita a zločiny z nenávisti\") režírovaný Vagnerem de Almeidou a Richardem Parkerem jako první dokument o brutalitách páchaných na homosexuálech v Brazílii. Hlavní vinu na homofobních náladách je připisována různým částem společnosti, zejména katolické církvi a radikálním evangelikům majících vysoký podíl na vzrůstající intoleranci svým neúprosným bojem proti sexuálním menšinám. Film se odehrává v Riu de Janeiru, kde zároveň ukáže značnou část nepotrestaných vražd členů LGBT komunity. Během prvních měsíců r. 2008 bylo oficiálně zaznamenáno 45 počtů zabití homosexuálů, přičemž mezi některými z těchto trestných činů hrál roli pokus o zmrzačení oběti. Mezi oběťmi byly gayové, lesby, ale i podstatná část transsexuálů\n\nTyto údaje jsou velmi snadno napadnutelné s tím, že ne všechny zločiny spáchané na členech LGBT komunity vždy musely mít motiv jejich odlišné sexuální orientace. Reinaldo de Azevado, pravicový fejetonista přispívající do magazínu Veja, nejčtenějšího brazilského týdeníku, výzkum organizace GGB oficiálně prohlásil za \"pavědu\" založenou na výše uvedeném podtextu.\n\nBrazilský gay blog rovněž zkoumající statistiku vražd homosexuálů uvedl v médiích, že podstatná část těchto vražd byla buď spáchána partnerem oběti, nebo oběť byla zapletená do mužské prostituce anebo se jednalo o případ odplaty za nezaplacení dluhů v drogovém gangu. Blog byl posléze kritizován GGB kvůli tomu, že nezveřejnil jména všech obětí z jejich statistiky, což by jim pak mohlo následně pomoci udělat vlastní nezávislou analýzu.\n\nZatímco termín transgender je ve Spojených státech a Evropě obecně spojený se všemi osobami jednajícími v rozporu s jejich anatomickým pohlavím, vč. Ftm transsexuálů, drag queens, draq kings a intersexuálů, tak v Brazílii, tak v Brazílii se za \"\"transgênero\"\" obvykle považují jedinci s úředním mužským pohlavím, co se identifikují jako ženy. Transgender se v Brazílii rozdělují do dvou kategorií: \"\"travestis\"\" neboli crossdresseři a transsexuálové, ačkoliv tyto pojmy brazilská veřejnost mívá dost často tendenci zaměňovat. V přímém důsledku je správné označení transgender člověka klíčové pouze v okamžiku, kdy by se jednalo o jedince narozeného ve špatném těle, což se právě crossdresserů nemajících problém se svým anatomickým pohlavím netýká.\n\nTrh práce je pro transgender osoby většinou nepřístupný. Velmi málo z nich dosáhne vysokoškolského vzdělání či jiné dobře kvalifikované profese. Občas jim bývávají nabízená místa zdravotníků, domácích pečovatelů, kadeřníků, gay bavičů nebo i prostitutů. V některých případech bývávají právě tyto profese coby kadeřníků, umělců v gay klubech a domácích pečovatelů kombinovány se sexuálními službami. Ve středních, severních a severovýchodních regionech Brazílie se translidé z velmi chudých poměrů občas začínávají živit prostitucí už od 12 let, a to zejména z intervence vlastní rodiny.\nV jižních a jihovýchodních regionech a ve velkých městech jako jsou São Paulo a Rio de Janeiro je zcela normálních fenoménem vídat 16-17leté osoby pracující na ulici. Ačkoliv jsou často házeni do jednoho pytle ve spojitosti s problematikou LGBT práv, tak transgender mají v gay a lesbickém světě velmi málo prostoru. I tak ale existuje valná část asociací pro transgender osoby v několika brazilských státech a metropolích. Například třeba v Rio de Janeiru běží osvětový program sociální integrace translidí do společnosti, včetně jejich uplatnitelnosti na trhu práce.\n\nBrazilské zdravotnictví umožňuje postupovat chirurgickou změnu pohlaví hrazenou z veřejného zdravotního pojištění. Federální kurátoři ze státu Rio Grande do Sul toto obhajují odvoláním se na ústavní právo garantující brazilským občanům bezplatnou lékařskou péči. V r. 2007 Čtvrtý regionální federální soud rozhodl takto: \"Z hlediska biomedicíny lze transsexualitu považovat za poruchu pohlavní identity mající za následek nutnost změny pohlaví takto postiženého jedince pro zlepšení jeho kvality života a s ním související integrací do společnosti.\"\n\nMinistr zdravotnictví rozhodl, že je nezbytné aby byla sepsána kritéria na základě nichž bude zdravotní personál diagnostikovat transsexualitu a s ní související lékařské výkony hrazené ze systému veřejného zdravotního pojištění. Pacient musí být minimálně 21 let starý a spolu s diagnostikovanou transsexualitou u něj nesmí být známy příznaky žádné duševní ani osobnostní poruchy, což se prokazuje další dva roky, kdy před zahájením procesu změny pacient podstupuje psychologické testy,\" rozhodl ministr. Gay aktivisté tento krok označili za pozitivní.\n\nMomentálně není zaznamenán žádný odpor vůči těmto postupům. Brazilský systém veřejného zdravotního pojištění zajišťuje všem Brazilcům bezplatný přístup k lékařským výkonům, vč. léčby AIDS. Nicméně vysoká kapacita pacientů a špatně vybavená zařízení často nutí pacienty hradit si svojí léčbu z vlastních zdrojů v soukromých nemocnicích a klinikách. Ministr zdravotnictví řekl, že počínaje rokem 2000 proběhlo v Brazílii zkušmo 250 operativních změn pohlaví ve třech fakultních nemocnicích.\n\n1. března 2018 byly vydány dva průlomové rozsudky týkající se práv translidí. Prvním bylo rozhodnutí volebního soudu, podle něhož má transčlověk právo kandidovat pod jím preferovaným jménem. Aktivisté za práva řekli, že tohoto práva bude využito během říjnových parlamentních voleb. Druhým bylo rozhodnutí brazilského nejvyššího soudu, který se jedno jednomyslně usnesl, že translidé mají právo procházet úřední změnou pohlaví bez vyžadované sterilizace a hormonální léčby. Transčlověk má podle soudu právo změnit si své úřední pohlaví na vlastní žádost, aniž by s tím musel souhlasit soud, případně lékařská komise.\n\nJedním z kandidátů do zastupitelstva města Salvador, třetího největšího v Brazílii, který následně s největším počtem hlasů získal mandát, byla crossdresser tanečnice Leo Kret. Po převzetí úřadu oficiálně vyjádřila svůj odpor ke striktním genderovým normám, které ji předepisovaly nosit ženské oblečení a použít dámské toalety.\n\nLeo Kret jako kandidátka za Brazilskou republikánskou stranu (PR-BA) získala v zastupitelských volbách r. 2008 celkem 12 861 hlasů. Hned následující den po volbách vydala oficiální prohlášení ohledně své intervence v ochraně LGBT práv. Jeden čas také přemýšlela o kandidatuře na prezidetku.\n\nDalším známým LGBT politikem je Moacyr Sélia za Brazilskou republikánskou stranu (PR-ES), crossdresser kadeřnice, znovuzvolená zastupitelka severního okresu Nova Venécia v rámci státu Espírito Santo. Při dvou příležitostech působila rovněž také jako prezidentka parlamentní komory.\n\nMezi nejvíce LGBT podporující strany patří Dělnická strana, Socialisticko-liberální strana a Sociálně-dělnická unie. Nejvlivnějšími průkopníky LGBT práv na politické scéně jsou Marta Suplicy, José Genoino a Fátima Cleide, všichni tři se angažují v Dělnické straně. V rámci prezidentských voleb r. 2010 všech pět kandidátů vyjadřovalo otevřeně svojí podporu registrovaným partnerstvím, vč. zvolené a současné prezidentky Brazílie Dilmy Rousseffové.\n\nV r. 2010 190 politických kandidátů podepsalo deklaraci Associação Brasileira de Gays, Lésbicas, Bissexuais, Travestis e Transexuais (Brazilské asociace gayů, leseb, bisexuálů a transsexuálů) - ABGLT \"Prohlášení k závazkům\". Mezi nimi byl 1 guvernér, 1 senátor, 17 kongresmanů a 25 státních reprezentantů.\n\nPo oblasti soudnictví je LGBT Brazilcům garantovaná rozsáhlá ochrana jejich práv i ze strany výkonné moci, a to v oblasti sociálního zabezpečení a dalších benefitů přístupných heterosexuálním párům, ustavení LGBT rady na federální úrovni, možnost návštěv stejnopohlavních partnerů vykonávajících trest odnětí svobody, stejné daňové výhody jako mají heterosexuální páry, uznávání stejnopohlavního manželství nebo registrovaného partnerství v imigračních zákonech a rovné zdravotní výhody v rámci celé země. LGBT osoby jsou ve zdejších věznicích separováni od ostatních. Transsexuálové mají právo nechat se oslovovat jim bližším jménem, nikoliv křestním, a k výkonu trestu odnětí svobody jsou posíláni do ženských věznic. LGBT vězni mají rovněž právo zvolit si, zda budou nosit ženské či mužské ošacení.\n\nBrazilská federální vláda spustila v r. 2009 Národní plán podpory občanství a lidských práv LGBT menšiny (\"\"Plano Nacional de Promoção da Cidadania e Direitos Humanos de LGBT\"\") jako celostátní výhled do budoucna v oblasti podpory práv gayů, leseb, bisexuálů a transsexuálů.\n\nMožná právě toto hrálo klíčovou roli v cestě k legalizaci registrovaných partnerství na federální úrovni a přijetí zákonů kriminalizujících homofobii. Plán obsahoval 51 zásad odsouhlasených na Národní LGBT konferenci. Zahrnoval:\n\n\nPrvní Národní konference pro lesby, gaye, bisexuály, transvestitity a transsexuály (LGBT) se konala v hlavním městě Brasília pod záštitou vlády r. 2008, a to v důsledku požadavků občanské společnosti a brazilské vlády na podporu práv LGBT menšiny. Jednalo se celosvětově o první případ, kdy se tato problematika probírala z vládní intervence. Konference proběhla pod názvem \"Lidská práva a veřejná politika: cesta ke snadnému získávání občanství pro lesby, gaye, bisexuály, transvestitity a transsexuály.\"\n\nBěhem konference se rozhodlo, že veřejné politika se stane součástí Populační politiky a Národního plánu podpory LGBT občanství a lidských práv, přičemž se rovněž vyhodnotil průběh federálního vládního programu z r. 2004 \"Brazílie bez homofobie\" boje proti násilí a diskriminaci LGBT obyvatelstva.\n\nKonference proběhla souběžně s oslavou 60. výročí Všeobecné deklarace lidských práv jako důkaz toho, že vláda bere záležitost LGBT práv jako svojí povinnost. Marta Suplicy, ministryně turismu a dlouholetá podporovatelka LGBT práv, připomněla smysl slovy: \"Konečně po dlouhé době, po tolika letech, jsme se dostali k tomu, abychom zahájili tuto nezbytnou konferenci, jež se stane významným krokem v dějinách země.\" Pro ministra justice Tarsa Genro byla LGBT konference zase výrazem demonstrace za respekt k lidské důstojnosti.\n\nLidskoprávní agenda dosud stále není v této oblasti kompletní,\" dodal. Další úvodní projevy byly vyslyšeny z úst ministra speciálního úseku pro lidská práva, Paula Vannuchiho; senátorky Fátimy Cleide, hlavní podporovatelky LGBT občanství; ministra úseku rovné rasové politiky, Edsona Santa; ministra speciálního úseku pro ženskou politiku, Nilcéa Freia, a ředitelů Odboru sexuálně přenosných chorob při Ministerstvu zdravotnictví a Programu boje proti AIDS, Mariângela Simão a Eduardo Barbosa.\n\nKonferenci rovněž podpořil i brazilský prezident Luiz Inácio Lula da Silva svým dekretem, publikovaným v \"Úředních federálních listech\". Svojí účast na konferenci potvrdilo přibližně 700 zástupců s 60 % občanskou a 40 % vládní účastí. Průběhu přihlíželo více než 300 pozorovatelů. 16 ministrů zde spolupracovalo na sepsání základního dokumentu veřejné politiky a diskuse, které pak následně byly v průběhu tohoto procesu realizovány.\n\nJeště před zahájením této federální konference proběhly ve 27 brazilských státech schůze zastupitelstva pod záštitou guvernérů, pro potřeby sepsání dokumentu národní politiky, politiky jednotlivých států a zvolení zástupců pro potřeby konference. Více než 100 takových schůzí proběhlo na komunální úrovni.\n\nBrazílie je sekulárním státem odloučeným od církve a bez oficiálního náboženství na rozdíl od sousední Argentiny, v níž má Římskokatolická církev status státního náboženství.\n\nKatolická církev má sice tendenci učit o homosexuálních projevech jako o hříšných, nicméně ale určitá část modernějších biskupů se zdráhá tento postoj veřejně publikovat. Co se týče protestantských církví, tak ty jsou ve vztahu k homosexualitě vesměs totožní s katolíky, ale většina jejich představitelů si rovněž svůj názor nechává pro sebe. Liberální křesťané se naopak od zatracování homosexuality distancují.\n\nAčkoliv konzervativní církve nejsou k homoseuxualitě zrovna přívětiví, tak v zemi zažívají obrovský boom gay friendly církve jako je například Metropolitní komunitní církev, jejíž kořeny sahají do Spojených států. Kromě věřících je zde negativní postoj k homosexualitě celkem vzácný, a to zejména z důvodu sociálního nátlaku a státní politiky boje proti předsudkům a homofobii.\n\nEvangelící se občas snaží oslovovat homosexuální osoby v rámci kampaně vedené náboženskou skupinou \"\"Movimento pela Sexualidade Sadia\"\" (Hnutí za zdravou sexualitu) účastí na pochodech hrdosti a roznášením propagačních materiálů ohledně \"vyléčených gayích a lesbách\".\n\nNáboženství lze do jisté míry považovat za jeden z faktorů ovlivňujících brazilskou homosexuální scénu. Menší část brazilské populace se hlásí k afroamerickému náboženství Kandomble, které považuje homosexualitu za legitimní. Pro srovnání v Brazílii se podle odhadu nachází přibližně 19 000 katolických farností a v Riu de Janeiru 12 000 neformálních chrámů Kandomble. V Kandomble je mnoho knězů i kněžek homosexuálních.\n\nLuiz Mott, brazilský gay aktivista, s Kandomble úzce spolupracuje. Ke Kandomble mimo jiné také konvertuje mnoho známých Brazilců při hledání různých alternativ řešení svých osobních a rodinných nezdarů. Dokonce i bývalý prezident Fernando Henrique Cardoso, marxista a ateista, sympatizuje s Kandomble, i se občas zúčastňuje některých bohoslužeb. Malá část LGBT Brazilců se hlásí k různým pohanským skupinám, jako je například Wicca, kde je homosexualita rovněž akceptovaná.\n\nPředními oponenty hnutí za práva LGBT v Brazílii jsou všeobecně konzervativci. Náboženství je jedním z nejhlavnějších důvodů opozice proti právům sexuálních menšin hlavní. Na regionální úrovni je odpor vůči hnutí za práva homosexuálů nejvíc znát ve venkovských oblastech.\n\nKatoličtí a evangeličtí politici svůj odpor vůči rozvoji práv LGBT menšiny vyjadřují prostřednictvím různých návrhů novel zákonů. Patří mezi ně zejména: Návrh federálního zákona č. 2279/03 předložený Elimarem Damascenem. Jeho účelem je zákaz projevů náklonnosti mezi osobami stejného pohlaví na veřejnosti, návrh federálního zákona č. 2177/03 Neucimara Fraga ohledně spuštění asistenčního programu pro homosexuální občany toužící po změně své sexuální orientace na heterosexuální.\n\nStátní představitel Edino Fonseca za Sbor Boží, vládní ministr, navrhl zákon platný pro Rio de Janeiro o zavedení sociální pomoci na podporu mužů a žen usilujících o vysvobození z homosexuality. Rovněž usiloval o poskytnutí státní ochrany evangelikálních skupin nabízejících pomoc takovým lidem před diskriminací a harašmentem. I tento zákon se setkal s bouří nevole pro své závěrečné prohlášení: \"Zákaz šíření informací ohledně možnosti podpory a potenciální léčby homosexuálů je sám sebou předsudkem.\"\n\nFestival São Paulo Gay Pride Parade je považován za jednu z největších LGBT událostí na světě. Spekuluje se dokonce i o tom, že zaujímá ihned první místo v žebříčku. Dostává se mu mimo jiné i záštity ze strany zastupitelstva města São Paulo a koná se obvykle v červnu, kdy začíná v Brazílii zima a teploty dosahují nízkých hodnot, ale s minimem srážek. \"Parada do Orgulho GLBT de São Paulo\" (São Paulo LGBT Pride Parada, hrdost gayů, leseb, bisexuálů a trans lidí) se poprvé konal v r. 1999 s cílem zviditelnění různých sexuálních menšin a rozvíření veřejné diskuse o právech homosexuálů, bisexuálů, transvestitů a transsexuálů.\n\nHlavní strategií je zabírat veřejná místa tak, jak je to jenom možné, za účelem efektivní výměny zkušeností, rozšiřování povědomí o homosexuálech a zvyšování společenské akceptace odlišností. Rok co rok přináší výchova a vzdělávání k multikulturalismu a diverzitě pozitivní výsledky. Během festivalů se homosexuálové sdružují do dalších a dalších spolků za účelem zlepšování úrovně jejich práv.\n\nMěsíc LGBT hrdosti v Sãu Paulu byl sestaven ze zkušeností organizace festivalů a dalších aktivit jako jsou panelové diskuse, LGBT kulturní veletrh, udělování ceny Respektu diverzity a úspěšný Gay den, které se odehrávají v sobotu těsně před městským průvodem. Kulturní veletrh je součástí festivalů LGBT hrdosti od r. 2001. APOGLBT jsou každoročně uznávány jako politické a kulturní iniciativy hájící občanská práva gayů, leseb, bisexuálů, transvestititů a transsexuálů od r. 2001.\n\nKromě Sãa Paula se LGBT festivaly konají i v několika dalších brazilských metropolích, zpravidla hlavních měst brazilských států jako je například Rio de Janeiro s 1,5 milionem obyvatel a Salvador s 800 tisíci obyvatel. Níže je uveden seznam hlavních festivalů z r. 2006. Data se každý rok mění, tudíž ta uvedená níže pocházejí pouze ze zmíněného roku 2006.\n\n\n\n"}
{"id": "1118521", "url": "https://cs.wikipedia.org/wiki?curid=1118521", "title": "Divize E 2013/14", "text": "Divize E 2013/14\n\nV soubojích 23. ročníku Moravskoslezské divize E 2013/14 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník odstartoval v sobotu 10. srpna 2013 úvodními pěti zápasy 1. kola a skončil v neděli 15. června 2014 zbývajícími dvěma zápasy 30. kola.\n\n\nPoznámky:\n\n"}
{"id": "1118523", "url": "https://cs.wikipedia.org/wiki?curid=1118523", "title": "New York City FC", "text": "New York City FC\n\nNew York City FC je americký profesionální fotbalový tým se sídlem v New Yorku, tým hraje v nejvyšší americké lize MLS. Klub byl založen 21. května 2013. Stal se působištěm známých fotbalových jmen a reprezentantů (Adam Nemec, Andrea Pirlo, David Villa nebo Frank Lampard).\n\nTým vznikl jako součást franšízy, za kterou stojí majitelé Manchester City FC a New York Yankees. Od těchto mužstev NYCFC převzal své barvy (tmavomodrá, světlemodrá a bílá), logo klubu bylo vybráno veřejným hlasováním, do něhož se zapojilo přes sto tisíc lidí. Klub provozuje vlastní mládežnickou akademii, jeho farmářským týmem jsou Long Island Rough Riders.\n\nLokálním rivalem jsou New York Red Bulls, vzájemný zápas je nazýván \"Hudson River Derby\". Fanklub nese název \"The Third Rail\". Průměrná návštěva se v roce 2018 pohybovala okolo 23 tisíc diváků na zápas a byla sedmá nejvyšší v lize.\n\n\n"}
{"id": "1118532", "url": "https://cs.wikipedia.org/wiki?curid=1118532", "title": "Jean-Henri Fabre", "text": "Jean-Henri Fabre\n\nJean-Henri Fabre (22. prosinec 1823, Saint-Leons - 11. říjen 1915, Sérignan-du-Comtat) byl francouzský entomolog, známý hlavně jako autor populárních knih o chování hmyzu (zejm. \"Souvenirs entomologiques\", Entomologické vzpomínky). Jako spisovatel byl předchůdcem etologie hmyzu.\n\nPocházel z velmi chudých poměrů v horách střední Francie, v 10 letech získal stipendium na gymnázium a v 11 letech se s rodiči přestěhoval do Toulouse, do Montpellier a konečně do Avignonu, kde se mohl roku 1840 zapsat na učitelský ústav. Zde získal důkladné klasické vzdělání, i když jeho hlavní zájem se obrátil ke studiu hmyzu.\n\nV entomologii se ovšem vzdělával z velké části jako samouk. Roku 1842 byl jmenován učitelem na lyceu v Carpentras, v letech 1843-1851 byl učitelem fyziky na lyceu v Ajacciu na Korsice a roku 1853 dostal učitelské místo na lyceu v Avignonu. Roku 1844 se oženil s Marie-Césarine Villard, s níž měl sedm dětí. V témže roce si doplnil maturitu, pak získal licenciát matematiky a fyziky a roku 1855 byl promován na přírodovědecké fakultě v Paříži. \n\nRoku 1833 vyšel ve Francii \"Guizotův zákon\", který podstatně rozšířil přístup ke studiu, zavedl večerní kurzy a umožnil studium dívek. Victor Duruy, v letech 1863-1869 ministr školství, pozval Fabra ke spolupráci, hlavně ve večerních přednáškách pro veřejnost. Program vzdělávání pro všechny však vzbudil odpor konzervativních a církevních kruhů, Duruy rezignoval a Fabre musel ze školství pryč. Naštěstí se už dříve v Avignonu spřátelil s anglickým politikem a filosofem Johnem Stuartem Millem a s jeho půjčkou si mohl koupit venkovský domek se zahradou, kde mohl konat svá pozorování. Popularita jeho knih zajistila rodině spisovatele skromné živobytí. \n\nKdyž paní Marie-Césarine roku 1885 zemřela, oženil se Fabre podruhé s daleko mladší Marie-Joséphine Daudel (* 1863), s níž měl další tři děti.\n\nFabre studoval řády blanokřídlí (\"hymenoptera\": včely, vosy, mravenci), brouci (\"coleoptera\") a rovnokřídlí (\"orthoptera\": kobylky, cvrčci). Na základě pozorování vos popsal význam zděděného instinktu jako modelu chování hmyzu. Nikdy ovšem nepřijal, jakožto konzervativní křesťan, evoluční teorii. Přesto byla jeho práce respektována Charlesem Darwinem.\n\nV roce 1866 izoloval látku, později označenou jako alizarin, která se stala důležitou pro výrobu inkoustu i pro barvení pozorovaných preparátů v biologii. \n\nPsal též básně, a to i v okcitánštině a roku 1912 byl dokonce navržen na.Nobelovu cenu. Rád maloval a zanechal stovky akvarelů, zejména hub. Z jeho knih čerpal Karel Čapek materiál pro svoji hru \"Ze života hmyzu\". Roku 1951 vznikl ve Francii o Fabrovi životopisný film \"Monsieur Fabre\", představený i na Mezinárodním filmovém festivalu v Karlových Varech roku 1952. Sebrané spisy vyšly v 10 svazcích v anglickém i v německém překladu (2009-2018).\n\n\n"}
{"id": "1118539", "url": "https://cs.wikipedia.org/wiki?curid=1118539", "title": "Sebastian Seidl", "text": "Sebastian Seidl\n\nSebastian Seidl (* 12. července 1990 v Nürtingenu, Německo) je německý zápasník-judista.\n\nS judem začínal v Pförringu v kroužku. Od devíti let dojížděl na tréninky do nedalekého Abensbergu, kde se připravuje pod vedením Ralfa Matusche a Radu Ivana. Členem užšího výběru německé reprezentace je od roku 2013. V roce 2016 se kvalifikoval na olympijské hry v Riu a nezvládl zápas úvodního kola proti Italu Fabio Basilemu, který ho v začátkem třetí minuty poslal na ippon technikou sode-curikomi-goši.\n\n"}
{"id": "1118542", "url": "https://cs.wikipedia.org/wiki?curid=1118542", "title": "Sagi Muki", "text": "Sagi Muki\n\nSagi Muki (* 17. května 1992 Netanja) je izraelský zápasník–judista.\n\nS judem začínal v 8 letech v rodném městě Netanji. Mezi seniory se objevuje od roku 2012 v lehké váze do 73 kg. V roce 2016 se kvalifikoval na olympijské hry v Riu jako nasazená trojka. Nasazení mu však štěstí nepřineslo a od prvního kola musel čelit nepříjemnému losu. V prvním kole se utkal se Slovincem Roky Drakšičem. Dobrou minutu nemohl najít rytmus proti jeho impulsivnímu boji o úchop a několikrát s problémy ustál jeho nástupy. V polovině zápasu měl na svém kontě dvě šida za pasivitu, které vyřešil záhy nádherným chvatem do curi-goši na ippon. V dalším kole se utkal s Němcem Igorem Wandtkem. Zápas probíhal v pasivním duchu, v polovině zápasu měli oba na svém kontě po dvou šidech pasivitu. Zápas rozhodla opět jeho technická vyspělost, kdy v závěru po krásně provedeném o-goši poslal Němce na wazari a bodový náskok udržel do konce hrací doby. Ve čtvrtfinále ho čekal Američan Nick Delpopolo, který ho podobně jako Slovinec v úvodním kole nepustil do úchopu. Ve čtvrté minutě měl na svém kontě šido, které zažehnal minutu před koncem krásným výpadem o-soto-gari na ippon. V semifinále se utkal s Ázerbájdžáncem Rustamem Orudžovem. V čistě pasivní první polovině hrací doby měl na svém kontě tři šida. V druhé polovině zápasu ho Orodžov k ničemu nepustil a po kontrachvatu vybodoval na yuko. V boji o třetí místo se utkal s Gruzíncem Lašou Šavdatuašvilim a opět v boji o úchop nestíhal. V polovině zápasu měl na svém kontě dvě šida za pasivitu a navíc začátkem čtvrté minuty se po prohraném úchopu na zádech nechal zalomit technikou ko-soto-gake na ippon. Skončil na 5. místě. Po olympijských hrách přestoupil do vyšší polostřední váhy do 81 kg.\n\nSagi Muki je levoruký judista, vynikající v technikách nage-waza. Techniku o-soto-gari zvládá precizně na obě strany.\n\n\n\n"}
{"id": "1118544", "url": "https://cs.wikipedia.org/wiki?curid=1118544", "title": "Štefan Pšenko", "text": "Štefan Pšenko\n\nŠtefan Pšenko (19. února 1928, Binghampton – 1988) byl slovenský fotbalista, obránce. Po skončení aktivní kariéry působil jako trenér.\n\nV československé lize hrál za Spartak Trnava. Nastoupil ve 194 ligových utkáních a dal 1 gól. Za reprezentační B-tým nastoupil v roce 1957 v 2 utkání. Vítěz Československého poháru 1952.\n\n\n"}
{"id": "1118551", "url": "https://cs.wikipedia.org/wiki?curid=1118551", "title": "Franz Fischer (duchovní)", "text": "Franz Fischer (duchovní)\n\nFranz Fischer (4. března 1830 Sankt Aegidi – 7. září 1888 Peuerbach) byl rakouský římskokatolický duchovní a politik německé národnosti, v 2. polovině 19. století poslanec Říšské rady.\n\nPůsobil jako děkan v Peuerbachu.\n\nVystudoval gymnázium v Linci. Pak studoval teologii. 30. července 1854 byl vysvěcen na kněze, 9. srpna 1855 nastoupil jako kooperátor do Pabneukirchenu. Od roku 1856 působil v Kirchbergu, od roku 1857 v Pfarrkirchen im Mühlkreis. V letech 1860–1861 byl kooperátorem v Bad Ischlu, odkud přešel na městskou farnost v Linci. V roce 1863 byl jmenován suplentem katechetou na tamní hlavní škole. V letech 1864–1880 byl farářem v Hofkirchen im Mühlkreis. Měl titul čestného papežského komořího. Zastával funkci konzistorního rady, dále byl dozorcem škol v děkanátu Peuerbach. Devět obcí mu udělilo čestné občanství.\n\nZasedal jako poslanec Hornorakouského zemského sněmu, kam nastoupil roku 1870 a členem sněmu zůstal do roku 1888. Politicky patřil mezi katolické konzervativce. Celkem na sněmu zasedal po pět volebních období.\n\nByl i poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí v Horních Rakousích, obvod Rohrbach, Aigen, Urfahr atd. Mandát zde obhájil ve volbách roku 1879 a volbách roku 1885. Poslancem byl až do své smrti roku 1888. Pak ho v parlamentu nahradil Alfred Ebenhoch. V roce 1873 se uvádí jako Franz Fischer, farář, bytem Hofkirchen. V roce 1873 zastupoval v parlamentu opoziční blok. V roce 1878 zasedal v poslaneckém Hohenwartově klubu (tzv. Strana práva, která byla konzervativně a federalisticky orientována). Jako konzervativec se uvádí i po volbách v roce 1879. V listopadu 1881 přešel do nově utvořeného Liechtensteinova klubu (oficiálně Klub středu), který byl více katolicky, sociálně reformně a centristicky orientovaný.\n\nZemřel v září 1888.\n"}
{"id": "1118552", "url": "https://cs.wikipedia.org/wiki?curid=1118552", "title": "Franz Fischer", "text": "Franz Fischer\n\nJméno a příjmení Franz Fischer má více nositelů:\n\n"}
{"id": "1118557", "url": "https://cs.wikipedia.org/wiki?curid=1118557", "title": "Aki kiti", "text": "Aki kiti\n\nAki kiti je indický bojový styl, který využívá jen nohy. Praktikuje se především na kmenových slavnostech v Nágálandu. Aki kiti slouží výhradně jako sport (nikoliv bojové umění), při kterém se urovnávají spory mezi kmeny. Nemá tudíž zavedené techniky nebo sestavy jako např. u japonských bojových umění.\n"}
{"id": "1118559", "url": "https://cs.wikipedia.org/wiki?curid=1118559", "title": "Mende (Lozère)", "text": "Mende (Lozère)\n\nMende je francouzské město v regionu Languedoc-Roussillon, hlavní město (prefektura) departementu Lozère. V roce 2012 zde žilo 11 908 obyvatel. Je centrem arrondissementu Mende.\n\nBadaroux, Barjac, Balsièges, Brenoux, Chastel-Nouvel, Lanuéjols, Rieutort-de-Randon, Saint-Bauzile, Servières\n\n\"Počet obyvatel\" \n\n"}
{"id": "1118560", "url": "https://cs.wikipedia.org/wiki?curid=1118560", "title": "August Göllerich (politik)", "text": "August Göllerich (politik)\n\nAugust Göllerich (2. července 1819 Piacenza – 23. srpna 1883 Wels) byl rakouský politik německé národnosti, v 2. polovině 19. století poslanec Říšské rady.\n\nNarodil se v italské Piacenze, kde jeho otec sloužil jako důstojník. Mládí prožil v různých posádkových městech v Itálii. Absolvoval humanitní studia a přestěhoval se do Vídně, kde studoval práva na Vídeňské univerzitě. Školu absolvoval roku 1848. Během revolučního roku 1848 působil v akademické legii. Později nastoupil do státní služby. Po krátké době z ní ale odešel a nastoupil ve Welsu (rodné město jeho matky) jako obecní tajemník.\n\nVeřejně a politicky se angažoval. Patřil mezi německé liberály (tzv. Ústavní strana, liberálně a centralisticky orientovaná). 11. února 1869 se podílel na založení liberálního politického spolku ve Welsu a stal se jeho předsedou. Byl rovněž členem dalších spolků, včetně pěveckého spolku ve Welsu a hornorakousko-salzburského pěveckého svazu.\n\nZasedal jako poslanec Hornorakouského zemského sněmu a byl členem zemského výboru.\n\nByl i poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii městskou v Horních Rakousích, obvod Freistadt, Perg, Rohrbach, Enns atd. Rezignaci oznámil dopisem 28. dubna 1878. V roce 1873 se uvádí jako August Göllerich, městský tajemník, bytem Wels. V roce 1873 zastupoval v parlamentu ústavověrný blok, v jehož rámci patřil k mladoněmeckému křídlu. V roce 1878 zasedal v poslaneckém Novém klubu pokroku.\n\nZemřel v srpnu 1883.\n\nJeho synem byl hudebník August Göllerich.\n"}
{"id": "1118574", "url": "https://cs.wikipedia.org/wiki?curid=1118574", "title": "Peza", "text": "Peza\n\nPeza může znamenat:\n\n"}
{"id": "1118583", "url": "https://cs.wikipedia.org/wiki?curid=1118583", "title": "Chaumont (Yonne)", "text": "Chaumont (Yonne)\n\nChaumont je francouzská obec v departementu Yonne v regionu Burgundsko-Franche-Comté. V roce 2012 zde žilo 620 obyvatel.\n\nChampigny, Saint-Agnan, Villethierry, Villeblevin, Vinneuf\n\n\"Počet obyvatel\" \n\n"}
{"id": "1118584", "url": "https://cs.wikipedia.org/wiki?curid=1118584", "title": "Rudolf Handel", "text": "Rudolf Handel\n\nRudolf von Handel (1. srpna 1821 Nieder-Ingelheim – 17. září 1879 Linec) byl rakouský politik německé národnosti, v 2. polovině 19. století poslanec Říšské rady.\n\nStudoval na Univerzitě v Innsbrucku a na právnicko-politické fakultě Vídeňské univerzity. Od roku 1843 působil jako právník na soudní praxi v Salzburgu. Od roku 1844 byl askultantem v Linci, pak asesorem u okresního soudu v Braunau. Později působil coby koncipista na ministerstvu spravedlnosti ve Vídni a následně jako rada vrchního zemského soudu v Ödenburgu. Od roku 1860 byl radou vrchního zemského soudu v Linci a od roku 1873 prezidentem zemského soudu. Byl veřejně a politicky aktivní. Od roku 1878 zastával funkci prezidenta muzea Francisco Carolinum v Linci.\n\nZasedal jako poslanec Hornorakouského zemského sněmu, kam nastoupil roku 1870 a setrval zde do roku 1877. Zastupoval velkostatkářskou kurii. Byl též náhradníkem zemského výboru a v letech 1871–1873 náměstkem zemského hejtmana. Patřil k liberálům.\n\nByl i poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za velkostatkářskou kurii v Horních Rakousích. Jeho volba byla prohlášena 18. prosince 1874 za neplatnou, ale po znovuzvolení 11. února 1875 opětovně složil slib. V roce 1873 se uvádí jako baron Rudolf von Handel, prezident c. k. zemského soudu, bytem Linec. V roce 1873 zastupoval v parlamentu ústavověrný blok, v jehož rámci patřil ke křídlu Strany ústavověrného velkostatku. Na poslanecký mandát rezignoval roku 1878. V parlamentu ho pak nahradil August Dehne.\n\nZemřel v září 1879 po dlouhé nemoci.\n\nJeho bratrem byl důstojník Heinrich Handel.\n"}
{"id": "1118585", "url": "https://cs.wikipedia.org/wiki?curid=1118585", "title": "Kawasaki EN 500", "text": "Kawasaki EN 500\n\nKawasaki EN 500 je motocykl kategorie chopper, vyvinutý firmou Kawasaki. Byl vyráběn od roku 1990 do roku 2009. Kapalinou chlazený řadový dvouválec původem z chopperu LTD byl použit i u cestovního endura Kawasaki KLE 500, naháče Kawasaki ER-5 a kapotované Kawasaki GPZ 500.\n\n\n\n"}
{"id": "1118586", "url": "https://cs.wikipedia.org/wiki?curid=1118586", "title": "Rechenberg-Bienenmühle", "text": "Rechenberg-Bienenmühle\n\nRechenberg-Bienenmühle je obec v zemském okrese Mittelsachsen, v Sasku, v Německu, asi 2,5 km severně od českých hranic (Český Jiřetín) a asi 5 km západně od Cínovce. Má železniční spojení do Freibergu; tato trať původně navazovala na Moldavskou horskou dráhu (trať 135) Moldava - Dubí - Most a sloužila pro dopravu hnědého uhlí do Saska. Po roce 1945 bylo spojení přerušeno.\n\nMezi nejznámější místní zajímavosti patří Saské pivovarské muzeum v Rechenbergu. Rechenberg-Bienenmühle má historické centrum města se souborem několika hrázděných domů, s malým tržištěm, zříceninou hradu - bývalým panským sídlem, pivovarem, domem dřevařských krokví a starou školu. Kromě venkovských dvou a třístranných hospodářských dvorů stojí za to vidět i kostel v Clausnitz, hlavně kvůli jeho pozoruhodnému interiéru. Podařilo se zachránit i zbytky starého Flájského plavebního kanálu. Tato vodní cesta mezi Flájským potokem blízko Flájí (Fleyh) a Freiberskou muldou byla používána na plavení dřeva pro důlní oblast Freiberg po více než 350 let.\n"}
{"id": "1118593", "url": "https://cs.wikipedia.org/wiki?curid=1118593", "title": "Referát", "text": "Referát\n\nReferát může být:\n"}
{"id": "1118595", "url": "https://cs.wikipedia.org/wiki?curid=1118595", "title": "Jana Kárníková", "text": "Jana Kárníková\n\nJana Kárníková (* 14. února 1981 Vlašim) je bývalá česká atletka ve vrhu koulí.\n\nZávodila za AFK SKP Pardubice a poté v letech 2005-2007 byla zařazena do resortního střediska Ministerstva Vnitra ČR. Vrátila se do Pardubic a dosud závodí za Hvězda SKP Pardubice.\nOkrajově se také věnovala hodu diskem a kladivem.\n\nNa Mistrovství Evropy 2006 skončila na 15. místě a v roce 2010 na 19. místě.\n\nStudovala na Fakultě ekonomicko-správní Univerzity Pardubice. Od listopad 2007 také pracuje v Hvězda SKP jako manažerka. Závodní kariéru ukončila v říjnu 2019.\n\n\n"}
{"id": "1118596", "url": "https://cs.wikipedia.org/wiki?curid=1118596", "title": "Anglický bublák", "text": "Anglický bublák\n\nAnglický bublák je plemeno holuba ze skupiny barevní holubi, z podskupiny bubláci. Bubláci jsou charakterističtí hlavně svým hlasem; bubláním. To vzniklo modifikací vrkání holubů v dlouhotrvající zvuk, který připomíná zurčení potoka, zvonění zvonů nebo bubnování. Právě anglický bublák je jeden z nejznámějších z podskupiny bubláků .\n\nNejstarší zmínky o bublácích pocházejí z Egypta, Arábie a jihu Ruska . Do západní Evropy se první bubláci dostali na začátku 17. století a tuto skutečnost doložil chovatel Aldrovandi . První zmínka o bublácích v Anglii se objevuje ale až roku 1735 v knize \"The Columbarium\" od Johna Moorea . V oné knize se uvádí, že tito ptáci mají perlové oči, černé strakaté peří a chomáč peří rostoucí u kořene zobáku. Také se uvádí, že původ jejich jména je z napodobování zvuku polnice , mimo tuto stručnou zmínku jsou ale tito ptáci popisováni jen málo a mnohem prostšeji. V roce 1800 se tito ptáci dostali z Evropy do Kanady a USA . Spíše než o dnešní bubláky se jednalo o jejich předky, kteří se v Anglii chovali mezi lety 1700 až 1860. Právě roku 1860 přišli do Velké Británie bucharští bubláci . Tito holubi zásadně ovlivnili další šlechtění. Moderní bubláci se do USA dostali roku 1870 a původní varianta byla zavržena. Jejich nejznámějším propagátorem v té době byl Frank Rommel, chovatel bucharských bubláků . Chov bubláků a celkově chov holubů v Anglii začal upadat ve 20. letech 20. století a angličtí bubláci se tehdy chovali jen vzácně. Naopak oblibě se tito ptáci značně těšili v Kanadě, kde v roce 1920 bylo vystaveno na národní výstavě celkem 55 jedinců . První oficiální standard sepsal A. B. Warder z kanadského Ontaria v roce 1923. Na sklonku 30. let a počátkem 40. let 20. století se chovatel Paul Stefanson rozhodl křížit staré linie bubláků s čejkami, s bubláky bernburskými, drážďanskými, bucharskými a německými dvojvrkočatými. Později, roce 1947, již plemeno získalo název anglický bublák , byl založen chovatelský klub a sepsán první platný standard.\n\nNejdůležitějším prvkem při posuzování je postava, opeření a pernaté ozdoby, dále také hlasový projev. Na druhém místě je barva opeření, oči a kresba a nejméně důležitým prvkem jsou obočnice a další znaky .\n\nAngličtí bubláci jsou holubi středního rámce se vzpřímenou postavou. Tělo je krátké, statné a při pohledu zezadu klínovité. Hlava je střední, vždy v harmonii s velikostí těla, široká a klínovitého tvaru. Pernaté ozdoby dělají hlavu větší, než doopravdy je. Oči jsou oranžové, některé rázy mají okolí očí bílé. Obočnice jsou jemné a peří je těsně ohraničuje. Zobák je středně dlouhý, nesen v mírném sklonu. Krk je krátký a silný. Pro postoj je důležitá správná délka nohou a jejich podklesnutí v patních kloubech.\n\nAngličtí bubláci vyžadují, stejně jako většina bubláků, prostorný a otevřený holubník s vrstvou hoblin na podlaze. Nevyžaduje speciální krmné směsi. Rousy není nutné zkracovat, ale někteří chovatelé to praktikují z důvodů praktických. Málokdy je při odchovech nutné shánět náhradní chůvu, anglický bublák má dobré rodičovské schopnosti a vždy se o holoubata stará. Nejsou to příliš hluční ptáci, samice obvykle bublají méně než samci a oni sami bublají jen v době hnízdění. Mají klidný a nebojácný temperament.\n"}
{"id": "1118597", "url": "https://cs.wikipedia.org/wiki?curid=1118597", "title": "Hotel Thermal", "text": "Hotel Thermal\n\nSpa Hotel Thermal je situován v samém srdci Karlových Varů, leží na okraji lázeňské zóny, nedaleko sadů Antonína Dvořáka a kolonád s léčivými prameny. Byl postaven v letech 1967 až 1976 podle návrhu manželů architektů Věry a Vladimíra Machoninových. Komplex budov je postaven ve stylu Brutalismu a od počátku se o něm uvažovalo jako o kongresovém hotelu a hlavním centru Mezinárodního filmového festivalu Karlovy Vary. Hotelové pokoje skýtají výhled na lázeňskou a obchodní část města.\n\nHotelový komplex disponuje jedním z největších kongresových center v západních Čechách. Celková kapacita přesahuje 2000 konferenčních míst. Největší měrou se na ní podílí Velký sál s 1148 místy. 1000 míst je rozloženo mezi další prostory. Centrum je tak vhodné pro pořádání kongresů všech typů a velikostí – od menších akcí komorního typu až po velké mezinárodní konference.\n\nV místech dnešního komplexu hotelu Thermal stála Chebská ulice (\"Eger Strasse\"). Před začátkem stavby hotelu muselo být zbouráno asi 30 domů, většinou secesních z 19. století. Mezi nejvýznamnější zdemolované stavby patřil dům Alice, Mattoniho vila, hotel Pošta nebo Komenského škola. V 60. letech byla vypsána architektonická soutěž na výstavbu nového komplexu mezinárodního hotelu s festivalovým kinem. Tuto soutěž vyhrál návrh architektů Věry a Vladimíra Machoninových. Dne 5. června 1968 byl položen základní kámen nové budovy. Slavnostní zahájení provozu proběhlo v lázeňské sezóně 1977. Stavba tak probíhala celých 9 let, důvodem zdržení byl nedostatek finančních prostředků a také průsak podzemní vody do základů stavby.\n\nMinisterstvo financí jako jediný akcionář a majitel hotelu schválilo projekt rekonstrukce v rozpočtované hodnotě 580 mil. Kč a to včetně bazénu. Těchto 580 mil Kč se skládá z: 300 mil. Kč navýšení základního kapitálu vkladem akcionáře, 113 mil. Kč dotace na snížení energetické náročnosti budovy z programu OPŽP, zbylá částka bude financována vlastními zdroji a úvěry hotelu a z dosažených úspor na energiích.\n\nV listopadu 2019 byla zahájena rekonstrukce hotelu, která bude probíhat do roku 2022. Již předtím byla dokončena oprava havarijního stavu střechy kongresové části hotelu. Zhotoveno bylo také již 5 vzorových pokojů, dle kterých se bude následně rekonstruovat interiér pokojů ostatních.\n\nCílem revitalizace, na které budou spolupracují i původní architekti či památkáři, je zachovat původní vzhled hotelu, přičemž by měl komplex zároveň vyhovovat požadavkům 21. století.\n\nRekonstrukce je kritizována odbornou, laickou veřejností i potomky architektů Machoninových. Důvodem je například to, že rekonstrukce není dostatečně citlivá, nemá vlastního architekta či nové vybavení hotelu neodpovídá standardům čtyřhvězdičkového ubytování. Ministryně financí Alena Schillerová v ČT prohlásila, že stát pravidelně spolupracuje s rodinou Machoninových při rekonstrukci hotelu. To však vnoučata architektů Maria a Jan Kordovští odmítají, podle nich s nimi vedení hotelu nejedná a rekonstrukce hotelové části stále nemá architekta.\n\nHotel Thermal byl postaven jako státní. Od devadesátých let se uvažovalo o privatizaci hotelu, případně dokonce o jeho zbourání a nahrazení lépe zapadající stavbou. Prodej hotelu soukromému majiteli byl však neúspěšný a komplex tak zůstává v rukou českého státu. Ministerstvo financí uvažovalo v roce 2015 o postupném prodeji státního hotelu, první byl nabídnut venkovní bazén, který potřebuje nutné a nákladné opravy. Proti tomuto plánu se však zvedla vlna nevole, a to i ze strany původních architektů hotelu, kteří považují bazén za nedělitelnou součást hotelového komplexu. V červenci 2015 ministerstvo od prodeje bazénu ustoupilo, naopak se začalo hovořit o případném prohlášení celého komplexu hotelu Thermal za kulturní památku. Spa Hotel Thermal uzavřel v létě 2019 smlouvu se strategickým partnerem o rekonstrukci bazénového centra a vybral provozovatele bazénu. Cílem je vybudovat relaxační centrum s nabídkou wellness služeb.\n\nKomplex hotelu Thermal se skládá z několika budov. Hlavním tělesem hotelu je šestnácti podlažní železobetonová stavba, výška budovy je 65 metrů. Inspirací autorům byl brutalismus Le Corbusiera a britských architektů. Ocelové části stavby vyrobili ve Vítkovicích. K mytí oken slouží jeřáb na střeše budovy. Hotel má kapacitu 533 lůžek v 273 pokojích. Kongresové centrum hotelu má kapacitu asi 2000 míst, dále se zde nachází restaurace, kavárna, casino, obchodní pasáž, parkoviště a garáže s myčkou a autoservisem. V místech bývalých technických garáží v podzemí hotelu byl v posledních letech vybudován nový balneo provoz.\n\nUnikátem hotelového komplexu je venkovní vyhřívaný bazén, dlouhý 50 metrů, postavený na skále nad samotnou budovou hotelu. Část vody tvořila i vřídelní voda z karlovarského vřídla, teplota v bazénu dosahovala 26–28 °C. V poslední době však bazén chátral a od roku 2012 byl přes zimu uzavřený. Od roku 2015 byl již uzavřený natrvalo i v létě. Rekonstrukce celého hotelu včetně bazénu začne na přelomu roku 2019/2020, bazén pak bude fungovat do dvou let.\nMezinárodní filmový festival, jehož první ročník v Karlových Varech se konal v roce 1947, získal v hotelu Thermal svou hlavní základnu. Ve festivalovém kině se koná úvodní i závěrečný ceremoniál, jsou zde předávány Křišťálové glóby. Prostory pro konání festivalu byly několikrát upravovány, stále si však zachovávají svojí atmosféru, zamýšlenou manželi Machoninovými už v 60. letech. Hlavní kinosál má kapacitu 1148 diváků, kromě něho se v hotelovém komplexu nacházejí další kongresové, konferenční a promítací prostory - Kongresový sál, Malý sál, Projekční síně - A, B, C, Červené salónky I., II., III. a Salonek Moser.\n\n"}
{"id": "1118602", "url": "https://cs.wikipedia.org/wiki?curid=1118602", "title": "Velká písečná poušť", "text": "Velká písečná poušť\n\nVelká písečná poušť () leží na severozápadě Austrálie, jižně od Kimberleyské plošiny a pohoří krále Leopolda a severně od Gibsonovy pouště. Zasahuje na území australských států Západní Austrálie a Severní teritorium. Velká písečná poušť je druhou největší australskou pouští po Velké Victoriiny poušti, má rozlohu 285 000 km.\nTvoří ji rozsáhlé písečné duny, místy slaná jezera. Některé duny dosahují výšky až 30 m, místy vystupují na povrch zkrasovělé vápence. Vegetace je zastoupena především ostrolistými travami Spinifex. Na severovýchodě pouště se nachází kráter Wolfe Creek (vzniklý dopadem meteoritu).\n"}
{"id": "1118605", "url": "https://cs.wikipedia.org/wiki?curid=1118605", "title": "Aleš Jarý", "text": "Aleš Jarý\n\nAleš Jarý (26. února 1958 Náchod – 4. července 2015 Praha) byl český herec a dabér.\n\nVystudoval Janáčkovu akademii múzických umění v Brně. Po škole byl v letech 1984 až 1992 v angažmá v Divadle bratří Mrštíků, kde se seznámil s manželkou Drahomírou Kočovou. Poté se začal věnovat převážně dabingu. Svůj hlas propůjčil například postavě Garyho Ewinga v seriálu \"Dallas\", komické postavě vyšetřovatele Ernsta Stockingera v seriálu \"Komisař Rex\" nebo Davidu Hasselhoffovi a jeho postavě v \"Pobřežní hlídce\". V prvních třech řadách sci-fi seriálu \"\" namluvil Tuvoka, v 2. až 4. řadě \"Akt X\" zástupce ředitele FBI Skinnera. Věnoval se také dabingové režii.\n\nV roce 1997 byl obsazen do role štábního strážmistra Slávy Jirouška v seriálu České televize \"Četnické humoresky\" (1997–2007). Po jeho dokončení v roce 2006 se s manželkou přestěhoval do Prahy a dále se věnoval dabingu. Účinkoval také v menší roli otce zdravotní sestry Mirky Kovaříkové v seriálu TV Nova \"Ordinace v růžové zahradě\" (v roce 2007) nebo v seriálu téže televize \"Světla pasáže\" (2007).\n\nRoku 2008 byl však stižen mozkovou mrtvicí, která mu znemožnila další hereckou práci. Přesto se ještě v roce 2014 objevil v minisérii TV Barrandov \"Stopy života\" „Zlatá mládež“ jako vedoucí konzumu (a jeho manželka v roli pokladní).\n\nSe ženou měl dceru Helenu.\n\n"}
{"id": "1118608", "url": "https://cs.wikipedia.org/wiki?curid=1118608", "title": "Otmar Sládeček", "text": "Otmar Sládeček\n\nOtmar Sládeček (* 27. června 1941, Ostrava – 17. prosince 2013) byl český fotbalista, obránce. Po skončení aktivní kariéry působil jako trenér.\n\nOdchovanec Baníku Ostrava. V československé lize hrál za Baník Ostrava. Gól nedal.\n\n\n"}
{"id": "1118613", "url": "https://cs.wikipedia.org/wiki?curid=1118613", "title": "Anri Džergenija", "text": "Anri Džergenija\n\nAnri Džergenija (plným jménem Anri Michail-ipa Džergenija, ; – 5. ledna 2020) byl abchazský právník, soudce, prokurátor, politik a bývalý premiér Abcházie v letech 2001 až 2002. V době svého předsednictví ve vládě byl též považován za favorita prezidentských voleb, jež se měly uskutečnit o dva až tři roky později.\n\nDžergenija se narodil v Leningradu, v Ruská SFSR, daleko od domova svého lidu, kde také vystudoval. V Moskvě studoval na Lomonosovově univerzitě práva, kde promoval v roce 1963. Poté se odstěhoval do Abchazské ASSR, kde působil v nejrůznějších funkcích státní správy. Začínal v roce 1965 jako inspektor na ministerstvu vnitra, dále působil od roku 1973 na pozici vrchního inspektora na suchumské prokuratuře. V letech 1975 až 1978 zastával funkci předsedy lidového soudu v Suchumi a poté byl až do roku 1992 soudcem u Nejvyššího soudu Abchazské ASSR.\n\nPo vyhlášení nezávislosti na Gruzii v roce 1992 byl jmenován generálním prokurátorem separatistické Abcházie. V době války v Abcházii v letech 1992–1993 a po ní byl tím, kdo obhajoval zacházení s válečnými zajatci. 14. dubna 1999 byl ve funkci potvrzen až po vášnivých debatách v abchazském lidovém shromáždění a opakovaných hlasování. Po celé toto období byl Džergenija také vedoucí delegace vyjednavačů namísto prezidenta Vladislava Ardzinby a zplnomocněný představitel Abcházie pro mírové rozhovory ohledně řešení gruzínsko-abchazského konfliktu. Z tohoto titulu vedl osobně rozhovory s představiteli Gruzie, Ruska, Spojených států amerických a OSN.\n\nPoté, co rezignoval premiér Vjačeslav Cugba, jmenoval do této funkce Ardzinba právě Džergeniju, a to 7. června 2001. Díky tomu, že se prezidentovi Ardzinbovi začalo zhoršovat zdraví, kvůli čemuž se začal méně ukazovat na veřejnosti i méně zasahoval do dění abchazské politiky, byl Džergenija na rozdíl od svých předchůdců prvním premiérem, kdo Abcházii mohl vést politicky. Dříve premiéři pouze vedli ekonomickou stránku státu.\n\nDžergenija byl vnímán jako velmi silně prorusky orientovaný, což dával najevo zejména tím, že nejen odmítal jakoukoliv formu jednoty s Gruzií, ale také činil kroky, kterými chtěl Abcházii přidružit k Ruské federaci a vyzýval abchazské obyvatelstvo, aby si obstaralo ruské pasy, což nakonec většina Abchazů učinila. Rovněž vedl jednání o rozšíření hraničního přechodu do Ruska, jež přestávalo kapacitně vyhovovat. Také volal po vojenské alianci s dalším gruzínským separatistickým státem Jižní Osetií, zejména po událostech při Kodorské krizi, kdy Abcházii napadla velká skupina čečenských teroristů, kteří se záhadně dostali přes území Gruzie do soutěsky Kodori. Ještě několik měsíců poté neváhal v reakci na další gruzínské provokace na hranici při řece Inguri obvinit gruzínskou vládu v Tbilisi, že chtěla během kodorské krize vyvolat dojmy, že je Abcházie baštou teroristů, a ospravedlnit tak případné vojenské přepadení tohoto separatistického státu.\n\nDne 29. listopadu 2002 byl však prezidentem náhle odvolán z funkce premiéra ihned poté, co se vrátil z dvoutýdenní pracovní cesty v Moskvě, kde úspěšně vyjednal smlouvy na vývoz elektřiny do Krasnodarského kraje a také ruskou podporu, aby na následující jednání v OSN ohledně abchazské otázky byli přizváni i zástupci Abcházie. Prezident Ardzinba ani jeho viceprezident tento krok blíže nezdůvodnili, ale svou roli dle oficiálního vyjádření mělo hrát údajné neplnění rozpočtových cílů, přestože byl státní rozpočet Abcházie k září tohoto roku v pořádku, a nepřipravenost na zimní období. Dle neoficiálních, ale dost objektivních skutečností, svou roli sehrál zřejmě i fakt, že Džergenija byl poměrně blízkým příbuzným prezidenta Ardzinby, jehož manželka Světlana byla Džergenijovou sestřenicí. Podle Leonida Lakerbaji, jenž byl se vztahy těchto dvou mužů abchazské politiky dobře seznámený, však rozhodující roli v Džergenijově odvolání sehrál fakt, že jednoduše upadl v nemilost kvůli svým neskromným prezidentským ambicím a během těch dvou týdnů v Moskvě si připravoval podporu Kremlu ke svému případnému nástupu do prezidentské funkce, a také hájil v zemi více ruské zájmy než abchazské, které byly v mnoha ohledech přece jen rozdílné, což mohlo Ardzinbu rozzuřit tak, že nabyl dojmu, že se chystá proti němu spiknutí, o Džergenijově nízké popularitě u obyvatelstva ani nemluvě.\n\nUž v době voleb do Abchazského lidového shromáždění v roce 2002, kdy byl pořád ještě premiérem Abcházie, podporoval do nadcházejících prezidentských voleb, jež se měly uskutečnit o dva roky později, kandidáty z hnutí Amcachara, jejímž byl také členem. V roce 2003 přednesl na sjezdu hnutí projev, kdy požadoval snížení prezidentských pravomocí a pozvolné přetvoření Abcházie v parlamentní demokracii. Nakonec se právě Džergenija stal hlavním kandidátem Amcachary na prezidenta, avšak pár týdnů před volbami se hnutí Amcachara rozhodlo místo svého člověka podpořit jiného opozičního kandidáta, Sergeje Bagapše. Džergenija přesto pokračoval v kampani a spolu s kandidátem na viceprezidenta Ruslanem Kišmarijou získal podporu pouhých 2 277 voličů (2,63 %), tedy skončil na čtvrtém místě.\n\nV roce 2012 kandidoval do Abchazského lidového shromáždění, ale nebyl zvolen.\n\n"}
{"id": "1118615", "url": "https://cs.wikipedia.org/wiki?curid=1118615", "title": "Jan Chlopek", "text": "Jan Chlopek\n\nJan Chlopek (1938 – 27. března 2015) byl český fotbalista, záložník. Po skončení aktivní kariéry působil jako trenér ve Vratimově a Ostravě-Kunčičkách.\n\nV československé lize hrál za Baník Ostrava. Nastoupil v 17 ligových utkáních. Gól v lize nedal. Ve druhé nejvyšší soutěži hrál i za VŽKG Ostrava a Slezan Frýdek-Místek.\n\n\n"}
{"id": "1118617", "url": "https://cs.wikipedia.org/wiki?curid=1118617", "title": "Durand ze San Porciana", "text": "Durand ze San Porciana\n\nDurand ze San Porciana (francouzsky Durand de Saint-Pourçain, někdy uváděn jako Durandus, znám pod přezdívkami Doctor resolutissimus a Doctor modernus; kolem 1270–1332 nebo 1334) byl francouzský filozof a teolog, člen dominikánského řádu. Od roku 1317 byl biskupem, nejdříve v Limoux, od roku 1318 v Le Puy-en-Velay a pak od roku 1326 až do konce života v Meaux. Je znám svou polemikou proti Tomáši Akvinskému. Zabýval se zejména teorií poznání a teorií vztahů. Napsal mj. tři verze komentářů k Lombardovým \"Sentencím\", označované jako A, B a C.\n"}
{"id": "1118619", "url": "https://cs.wikipedia.org/wiki?curid=1118619", "title": "Jan Hajič", "text": "Jan Hajič\n\nJan Hajič je výpočetní lingvista, zástupce ředitele Ústavu formální a aplikované lingvistiky na Univerzitě Karlově v Praze a členem Výzkumné rady Technologické Agentury ČR. Specializuje se na oblasti matematické (počítačové) lingvistiky, a to v tvarosloví češtiny, budování datových zdrojů, strojového překladu přirozených jazyků, jazykového modelování pro rozpoznávání mluvené řeči a zpracování jazyka statistickými metodami.\n\nČasto přednáší na konferencích a na zahraničních univerzitách a vědeckých institucích. Celkový počet jeho původních vědeckých prací je přes 150 (Harzing P&P databáze / Google Scholar), z toho v recenzovaných vědeckých publikacích vydávaných v zahraničí je 100, zbytek v domácích časopisech či sbornících, počet citací činí cca 3800.\n\n\nÚstav formální a aplikované lingvistiky (1991-nyní)\n\nComputer Science Department, Johns Hopkins University, Baltimore, MD, USA, visiting assistant professor (1999-2000)\n\nIBM Thomas J. Watson Research Center, Yorktown Heights, NY, USA, „visiting researcher“ (1991-1993)\n\nVýzkumný ústav matematických strojů (VÚMS), Praha (1984-1991)\n\n\n"}
{"id": "1118620", "url": "https://cs.wikipedia.org/wiki?curid=1118620", "title": "Křížová cesta (Travná)", "text": "Křížová cesta (Travná)\n\nKřížová cesta v Travné u Javorníku na Jesenicku se nachází přibližně 600 metrů severozápadně od centra obce. Je chráněna jako nemovitá Kulturní památka České republiky.\n\nKřížová cesta byla postavena roku 1894 v blízkosti poutní kaple Panny Marie La Salette. Tvoří ji čtrnáct novogotických zděných výklenkových kaplí s plastikou ve výklenku. Kapličky z umělého kamene byly osazeny podél pěšiny po úbočí zalesněného svahu. Cesta začíná u železné okrasné brány a končí u vrcholu schodiště, které vede zpět k bráně. Pod nikami jsou německé popisy významu zastavení.\n\nPoutní místo zde vzniklo roku 1851, kdy se vedle kaple objevil pramen vody. Roku 1889 vznikla u pramene umělá jeskyně grotta a roku 1894 pak křížová cesta.\n\nKaple je volně stojící podélná jednolodní, postavená z kombinovaného a režného zdiva se sedlovou střechou se sanktusníkem završeným křížem. V průčelí jsou dvě kruhová okna a představená dřevěná předsíň. Vnitřek lodi je zaklenut křížovou klenbou. Na novogotickém oltáři je umístěn obraz Panny Marie La Salette.\n\nKaple byla postavena podle plánu javornického stavitele Schwarzera roku 1858 na místě starší dřevěné kapličky. Poblíž kaple se nachází grotta se sochou Panny Marie Lourdské a studánka.\n\nPlastiky v kapličkách č. I. - IV. byly v letech 2005 - 2006 obnoveny akademickým sochařem a restaurátorem Jakubem Gajdou.\n\n\n"}
{"id": "1118623", "url": "https://cs.wikipedia.org/wiki?curid=1118623", "title": "Lidové mobilizační síly", "text": "Lidové mobilizační síly\n\nLidové mobilizační síly (arabsky: الحشد الشعبي Hašd Šaabí) je Iráckou republikou podporovaná zastřešující organizace zahrnující 40 převážně ší'itských milic. Lidové mobilizační síly byly vytvořeny k nasazení proti Islámskému státu. Organizace byla vytvořena v červnu 2014 začleněním existujících milic pod Lidově mobilizační výbor iráckého ministerstva vnitra. Přestože nejsou začleněné do pravidelných armádních složek, Lidové mobilizační síly odmítají označovat samy sebe za „milice“. Jedním z nejvýznamnějších střetnutí, kterých se milice během války proti Islámskému státu zúčastnily, byla druhá bitva o Tikrít.\n\n"}
{"id": "1118627", "url": "https://cs.wikipedia.org/wiki?curid=1118627", "title": "Josef Blahož", "text": "Josef Blahož\n\nDoc. dr. Josef Blahož, DrSc. (* 26. prosince 1932 Praha) je český právník a odborník na srovnávací právo.\n\nDnes působí v Ústavu státu a práva Akademie věd České republiky. V minulosti vyučoval na Fakultě právnické Západočeské univerzity. Je také je voleným členem Mezinárodní akademie srovnávacího práva v Haagu.\n\nV roce 1959 ukončil studia na právnické fakultě Univerzity Karlovy. V roce 1966 získal titul JUDr. V 90. letech působil na několika zahraničních univerzitách a účastnil se několika výzkumných programů. Do roku 2009 přednášel na Západočeské Univerzitě. V letech 2002 až 2010 byl rektorem Vysoké školy aplikovaného práva. Za svou vědeckou činnost získal několik ocenění.\n\n"}
{"id": "1118629", "url": "https://cs.wikipedia.org/wiki?curid=1118629", "title": "Tereza Králová", "text": "Tereza Králová\n\nTereza Králová (* 22. října 1989 Brno) je česká atletka v hodu kladivem.\n\nZačínala v AC Moravské Slávii Brno. Na jaře 2006 odešla do Hvězdy SKP Pardubice, ale v roce 2013 přešla do Univerzitního sportovního klubu Praha.\n\nNa Mistrovství Evropy v atletice do 23 let v roce 2011 skončila na 7. místě. Na Mistrovství Evropy v atletice 2012 v Helsinkách skončila na 12. místě. Na Mistrovství světa v atletice 2013 skončila 24. místě a Mistrovství Evropy v atletice 2014 nepostoupila z kvalifikace.\n\nStudovala na Fakultě sportovních studií MU v Brně.\n\n\n"}
{"id": "1118631", "url": "https://cs.wikipedia.org/wiki?curid=1118631", "title": "Tomáš Bouda", "text": "Tomáš Bouda\n\nTomáš Bouda (* 1984 Děčín) je jazzový a rockový kytarista působící v ČR a SRN. Zakladatel a člen North Innergy. Spolupracuje s americkým kytaristou Tony Ackermanem a legendou česko - slovenského jazzrocku Martinem Kratochvílem (Jazz Q) v oblasti filmové hudby. V roce 2011 s kapelou obsadil druhé místo v celorepublikové soutěži kapel „Mladí Ladí Jazz“ Metropolitní univerzity Praha. V roce 2013 byl ve stejné soutěži ohodnocen jako nejlepší sólový hráč. V tomtéž roce se kapela dostala do finále „Reduta Czech Jazz Contest“ a také se umístila na prvním míste „Tais Awards 2013“. Působí také jako studiový hráč a asistent ve studiu Budíkov, Czech center New York a SONO Records.\n\n\n\nAllan Holdsworth, John McLaughlin, John Scofield, Scott Henderson, David Sylvian, King Crimson, Martin Kratochvíl, Dave Weckl, Chick Corea, Nirvana, Yes, Genesis, Pink Floyd, etc…\n\nMesa/Boogie, Ibanez, Alhambra Guittaras, Roland, t.c. electronic\n\n\n\n\n"}
{"id": "1118632", "url": "https://cs.wikipedia.org/wiki?curid=1118632", "title": "Giuseppe Avossa", "text": "Giuseppe Avossa\n\nGiuseppe Avossa, také \"d'Avossa, Avosa, Avos, d'Anosa\", (1708 Paola – 9. ledna 1796 Neapol) byl italský hudební skladatel.\n\nStudoval na neapolské konzervatoři Conservatorio dei Poveri di Gesù Cristo pod vedením Gaetana Greca Francesca Duranteho. Po ukončení studia působil jako sbormistr a učitel zpěvu v kostelech a klášterech. V roce 1749 se stal ředitelem Městského divadla v Pesaru. Kolem roku 1758 se vrátil do Neapole, kde zůstal až do své smrti.\n\nKomponoval komické opery a chrámovou hudbu. Životopisci jej pro podobnost jména často zaměňují se skladatelem Girolamem Abosem (1715–1760), což ztěžuje identifikací některých prací.\n\n\n"}
{"id": "1118634", "url": "https://cs.wikipedia.org/wiki?curid=1118634", "title": "Ústava Abcházie", "text": "Ústava Abcházie\n\nÚstava Abcházie () je základní zákon separatistické republiky Abcházie. Byl přijat jako ústavní zákon Nejvyšší radou republiky Abcházie 26. listopadu 1994 na svém 12. zasedání jako zákon 187-c. Platnost Ústavy byla potvrzena referendem z 3. října 1999, v němž byly přijaty některé úpravy tohoto právního dokumentu.\n\nÚstava Abcházie obsahuje preambuli a celkem sedm hlav.\n\n"}
{"id": "1118635", "url": "https://cs.wikipedia.org/wiki?curid=1118635", "title": "Velká artéská pánev", "text": "Velká artéská pánev\n\nVelká artéská pánev (anglicky Great \"Artesian Basin\") je největší a nejhlubší artéská pánev na světě. Rozkládá se v Austrálii na rozloze více než 1 700 000 km (tj. přibližně 23 % rozlohy země).\nLeží západně od Velkého předělového pohoří, tzn. na východě, severovýchodě a částečně i ve střední části Austrálie. Nachází se ve státech Queensland, Severní teritorium, Nový Jižní Wales a Jižní Austrálie. Představuje rozsáhlé zásoby podzemní artéské sladké vody různé kvality. Pánev dosahuje hloubky až 3 000 m, uvažuje se, že se zde nachází okolo 64 900 krychlových kilometrů podzemní vody.\n"}
{"id": "1118636", "url": "https://cs.wikipedia.org/wiki?curid=1118636", "title": "Vladimír Müller", "text": "Vladimír Müller\n\nVladimír Müller (8. srpna 1904, Praha – 2. října 1977, Praha) byl český publicista a spisovatel.\n\nVladimír Müller se narodil 8. srpna 1904 v Praze. Vystudoval dějiny moderních literatur na Filozofické fakultě Karlovy university. Přátelil se s Voskovcem a Werichem, v premiéře jejich Vest Pocket Revue 19. dubna 1927 hrál fotografa Blažeje Josseka. V letech 1930–1931 byl odpovědným redaktorem časopisu Jas (týdeník České obce sokolské), 1930–1935 přispíval do kulturní rubriky Národních listů. V období 1936–1943 zaměstnancem Čs. Rozhlasu (Českého rozhlasu od roku 1939). Svůj první román Žebrák s erbem (o životě Václava Lomnického z Budče) vydal v roce 1941. Historickým románům z doby Rudolfa II. a životopisům osobností se věnoval zhruba do roku 1949, opět se k nim vrací v závěru života. Po osvobození prochází různými funkcemi a v letech 1948–58 se stává vedoucím dokumentačního oddělení kulturního nakladatelství Dilia. Svobodné povolání vykonával od roku 1958.\n\nVladimír Müller zemřel 2. října 1977 v Praze.\n\nVladimír Müller je též autorem překladů, doslovů, rozhlasových her a úprav textů pro rozhlas a pro knižní vydání. \nOpera Maxmiliána Hájka \"Rožmberští rybníkáři\" z roku 1956 je zhudebněním divadelní hry \"Rybníkář Kuba\".\n\n\n"}
{"id": "1118637", "url": "https://cs.wikipedia.org/wiki?curid=1118637", "title": "Patrola Šlapeto", "text": "Patrola Šlapeto\n\nPatrola Šlapeto - skupina se systematicky věnuje interpretaci nejslavnějších hospodských kupletů, popěvků a písní devatenáctého a první poloviny dvacátého století a převážné části repertoáru génia české písničky Karla Hašlera.\n\nSkupinu založil v roce 2001 Radan Dolejš a Karel Hoza pod názvem Patrola. V roce 2007 skupina začíná používat název Patrola Šlapeto. \n\n\n\n\n\n\n\n"}
{"id": "1118642", "url": "https://cs.wikipedia.org/wiki?curid=1118642", "title": "John Millman", "text": "John Millman\n\nJohn Millman (* 14. června 1989 Brisbane) je australský profesionální tenista. Ve své dosavadní kariéře na okruhu ATP Tour nevyhrál žádný turnaj. Na challengerech ATP a okruhu Futures získal do října 2019 devatenáct titulů ve dvouhře a tři ve čtyřhře.\n\nNa žebříčku ATP byl ve dvouhře nejvýše klasifikován v říjnu 2018 na 33. místě a ve čtyřhře pak v červnu téhož roku na 165. místě. Trénuje ho irský kouč Louk Sorensen. Dříve tuto roli plnil Australan Gary Stickler.\n\nV australském daviscupovém týmu debutoval v roce 2017 semifinálem Světové skupiny proti Belgii, v němž prohrál úvodní dvouhru s Davidem Goffinem. Australané odešli poraženi 2:3 na zápasy. Do září 2018 v soutěži nastoupil k jedinému mezistátnímu utkání s bilancí 0–1 ve dvouhře a 0–0 ve čtyřhře.\n\nNarodil se roku 1989 v Brisbane jako druhý nejmladší z pěti sourozenců. Má čtyři sestry.\n\nPremiérový start v hlavní soutěži turnaje ATP Tour odehrál na Brisbane International 2010, kde v úvodním kole vypadl s obhájcem titulu Radkem Štěpánkem po dvousetovém průběhu. V kvalifikaci Australian Open 2010 postoupil do závěrečného kola, v němž jej vyřadil Ukrajinec Illja Marčenko.\nPrvní vítězný zápas na okruhu ATP získal na Brisbane International 2013, kde postoupil z kvalifikace přes Luka Savilla, Alexe Bogomolova a Donalda Younga. Na úvod hlavní soutěže vyřadil Tacumu Ita, což mu vyneslo divokou kartu na lednový Australian Open 2013. Ve druhé fázi však podlehl světové trojce Andymu Murraymu ve třech setech. Díky divoké kartě startoval také na Apia International Sydney 2013, kde zdolal Španěla Tommyho Robreda, aby ve druhém kole nenašel recept na světovou třiadvacítku Andrease Seppiho.\n\nV hlavní grandslamové soutěži debutoval na Australian Open 2013. V prvním kole mu čerstvou porážku vrátil 84. japonský hráč žebříčku Tacuma Itó v pětiseotvé bitvě. Premiérové vítězství na majoru dosáhl ve Wimbledonu 2015, kde jako postoupivší kvalifikant přehrál devatenáctého nasazeného Tommyho Robreda bez ztráty setu. Ve druhé fázi mu stopku vystavil Kypřan Marcos Baghdatis, když prohospodařil vedení 2–0 na sety.\n\nDo Brisbane International 2015 obdržel divokou kartu. Po výhře nad Rhyne Williamsem vedl nad světovou dvojkou Rogerem Federerem 6–4 a 3–1, ale zápas nakonec ztratil. Australian Open 2015 znamenalo časné vyřazení od 26. nasazeného Argentince Leonarda Mayera po třísetovém průběhu.\n\nNa domácím Australian Open 2016 se poprvé dostal přes 1. kolo, když na úvod porazil argentinského tenistu Diega Schwartzmana. Ve druhém kole poté porazil světového hráče číslo 38 Lucemburčana Gillese Müllera v pěti sadách, díky čemuž poprvé ve své kariéře postoupil do třetího kola Grand Slamu. V něm byl však nad jeho síly krajan a šestnáctý nasazený Bernard Tomic, jemuž podlehl nejkratším možným způsobem – ve třech setech. Stejně daleko došel i ve Wimbledonu 2016, kde si nejprve poradil v pěti setech s Albertem Montañésem a ve čtyřech sadách také s 26. nasazeným v turnaji Francouzem Benoîtem Pairem. Ve 3. kole ovšem jeho cestu v turnaji ukončil druhý nasazený domácí tenista Andy Murray, který mu dovolil v celém utkání jen 10 gemů.\n\nV singlu Letních olympijských her 2016 v Riu de Janeiru mu patřila 75. příčka žebříčku. Na olympiádě se stal prvním tenistou v mužské dvouhře od zařazení tenisu na hry v roce 1896, který vyhrál zápas bez ztráty gamu 6–0 a 6–0. V prvním kole tímto výsledkem za 50 minut porazil Litevce Ričardase Berankise. Vyřazen byl ve fruhé fázi soutěže.\n\nDo premiérového finále na okruhu ATP Tour postoupil na antukovém Gazprom Hungarian Open 2018 v Budapešti. Ve druhém kole vyřadil francouzskou turnajovou jedničku Lucase Pouilleho a v semifinále pátého nasazeného Slovince Aljaže Bedeneho. V boji o titul pak podlehl italskému 92. hráči světa Marcu Cecchinatovi po dvousetovém průběhu.\n\n"}
{"id": "1118645", "url": "https://cs.wikipedia.org/wiki?curid=1118645", "title": "Seznam letišť ve Francouzské Polynésii", "text": "Seznam letišť ve Francouzské Polynésii\n\nTento seznam obsahuje výčet všech letišť ve Francouzské Polynésii.\n\nNázvy letišť označené tučným písmem mají v provozu pravidelné komerční linky.\n\n"}
{"id": "1118646", "url": "https://cs.wikipedia.org/wiki?curid=1118646", "title": "Seznam dílů seriálu Spongebob v kalhotách", "text": "Seznam dílů seriálu Spongebob v kalhotách\n\nToto je seznam dílů seriálu \"Spongebob v kalhotách\". Americký animovaný dětský televizní seriál \"Spongebob v kalhotách\" má doposud v Americe přes 260\nodvysílaných epizod v 12 řadách. Společnost Nickelodeon jej vysílá nepřetržitě od května 1999. Seriál v českém znění premiérově uváděla TV Nova, ale s příchodem sesterské stanice se díly opakovaně odvysílávají na Smíchově (nyní Nova 2) a na Nova Gold. Od začátku roku 2010 se díly vysílají i na českém Nickelodeonu. V jedné epizodě jsou jeden, dva nebo tři díly. (Jeden díl trvá 10-12 minut kromě 14 dílů které mají 2-8 minut a jedna epizoda 20-23 minut.) Od čtvrté řady se některé epizody vysílaly zvlášť. vzniklo také několik speciálních epizod. A vznikla také epizoda Zavřeni v mrazáku která měla 58 minut (česká verze 43 minut). V roce 2018 začala televize TV Nova znovu vysílat epizody SpongeBoba v kalhotách, konkrétně 9. řadu. Nové díly se na Českém Nickelodeonu vysílají dříve než např. na Nova Gold, nebo na Prima Comedy Central.\n\n<onlyinclude></onlyinclude>\n\nSpongeBob ve filmu: Houba na suchu (2015) je druhý film seriálu spongebob v kalhotách. \n\nSpongeBob ve filmu: Houba na útěku (2020) je připravovaný americký animovaný film, jeho premiéra je naplánována na 22. května 2020. V Česku 28 května 2020. Jedná se o pokračování filmů SpongeBob ve filmu (2004) a SpongeBob ve filmu: Houba na suchu (2015). Film režíruje Tim Hill. \nSpongeBob ve filmu: Houba na útěku (2020) je 3 film seriálu spongebob. \n\nDěj\n\nV tomto filmu se SpongeBob a Patrik vydávají na záchrannou misi, aby zachránili Garyho, kterého Poseidon odhodil a odvezl do Ztraceného města Atlantic City.\n\n"}
{"id": "1118647", "url": "https://cs.wikipedia.org/wiki?curid=1118647", "title": "Divize A 1981/82", "text": "Divize A 1981/82\n\nV soubojích 17. ročníku České divize A 1981/82 se utkalo 14 týmů dvoukolovým systémem podzim – jaro. Tento ročník začal v srpnu 1981 a skončil v červnu 1982.\n\nZ 2. ligy - sk. A 1980/81 nesestoupilo do Divize A žádné mužstvo. Z krajských přeborů ročníku 1980/81 postoupilo vítězné mužstvo TJ Rudá hvězda Domažlice ze Západočeského krajského přeboru a VTJ Tábor \"B\" a TJ Rudá hvězda Volary ze Jihočeského krajského přeboru. Také sem byla přeřazena mužstva TJ Spartak Pelhřimov a TJ Braník Pragoflora z Divize C.\n\nPoznámky:\n\n"}
{"id": "1118648", "url": "https://cs.wikipedia.org/wiki?curid=1118648", "title": "SK Tatran Ždírec nad Doubravou", "text": "SK Tatran Ždírec nad Doubravou\n\nSK Tatran Ždírec nad Doubravou (celým názvem: Sportovní klub Tatran Ždírec nad Doubravou) je český sportovní klub, který sídlí ve Ždírci nad Doubravou v Kraji Vysočina. Založen byl v roce 1928 pod názvem SK Ždírec. Svůj současný název nese od roku 2013. Fotbalový oddíl působí od sezóny 2017/18 v Divizi D (4. nejvyšší soutěž). Své domácí zápasy odehrává na fotbalovém stadionu SK Tatran. Klubové barvy jsou zelená a bílá.\n\nMimo fotbalový oddíl má sportovní klub i jiné oddíly, mj. oddíl Asociace sportu pro všechny (ASPV) a nohejbalu.\n\nZdroj: \n\n\n\nZdroj: \n\n\n\nZdroj: \n\n"}
{"id": "1118650", "url": "https://cs.wikipedia.org/wiki?curid=1118650", "title": "Občina Ig", "text": "Občina Ig\n\nObčina Ig je jednou z 212 občin ve Slovinsku. Rozkládá se ve Středoslovinském regionu. Je jednou z 25 občin regionu. Rozloha občiny je 98,8 km² a v lednu 2014 zde žilo 7046 lidí. V občině je celkem 25 vesnic. Správním centrem je vesnice Ig.\nStřed občiny se nachází zhruba 11 km jižně od centra Lublaně. Nadmořská výška území je zhruba od 280 m na severu až po téměř 1090 m na jihozápadě.\n\nSousedními občinami jsou: Lublaň na severu, Škofljica na východě, Velike Lašče na jihu a Brezovica na západě.\n\nBrest, Dobravica, Draga, Golo, Gornji Ig, Ig, Iška, Iška Loka, Iška vas, Kot, Kremenica, Matena, Podgozd, Podkraj, Rogatec nad Želimljami, Sarsko, Selnik, Staje, Strahomer, Suša, Škrilje, Tomišelj, Visoko, Vrbljene, Zapotok.\n"}
{"id": "1118651", "url": "https://cs.wikipedia.org/wiki?curid=1118651", "title": "Abraham Gottlob Werner", "text": "Abraham Gottlob Werner\n\nAbraham Gottlob Werner (25. září 1749, Osiecznica – 30. červen 1817, Drážďany) byl německý geolog a mineralog narozený na území dnešního Polska. V geologii zakladatel neptunismu, tedy nauky o vzniku všech hornin působením moře. Vznik sopek připisoval vyhoření podzemních slojí uhlí. V mineralogii vytvořil praktickou soustavu nerostů, na základě popisu jejich vnějších znaků.\n\nVystudoval na hornické akademii ve Freibergu, poté práva a přírodní vědy na univerzitě v Lipsku, od roku 1775 působil na hornické akademii ve Freibergu a nakonec se zde stal profesorem. Roku 1850 mu byl v tomto městě postaven pomník.\n\n"}
{"id": "1118654", "url": "https://cs.wikipedia.org/wiki?curid=1118654", "title": "Hedvika Mazovská", "text": "Hedvika Mazovská\n\nHedvika Mazovská ( \"Jadwiga mazowiecka\", 1392 – po 19. únoru 1439) byla manželka uherského magnáta Jana Gorjanského.\n\nNarodila se jako nejstarší dcera plockého knížete Zemovíta IV. a Alexandry, sestry polského krále Vladislava II. Jagella. 3. ledna 1410 byla provdána za Jana Gorjanského. Sňatek zaranžovaný Heřmanem Celjským měl sblížit uherský a polský dvůr. Hedvice nepřinesl lidské štěstí, roku 1428 ovdověla. O sedm let později byla nařčena z manželovy smrti, cizoložství a podněcování dcery k prostituci. Králem Zikmundem byla odsouzena ke ztrátě majetku a zbytek života strávila v žaláři na hradech patřících rodu Gorjanských.\n"}
{"id": "1118655", "url": "https://cs.wikipedia.org/wiki?curid=1118655", "title": "Thomas Harriot", "text": "Thomas Harriot\n\nThomas Harriot (asi 1560, Oxford - 2. červenec 1621, Londýn) byl anglický astronom, matematik a přírodovědec, který uskutečnil 26. července 1609 první zaznamenané pozorování Měsíce dalekohledem (několik měsíců před Galileem).\n\nTitul bakaláře získal na univerzitě v Oxfordu (1580). Působil poté jako učenec na dvoře vévody z Northumberlandu, svého mecenáše. S dalším mecenášem a podporovatelem Walterem Raleighem navštívil v letech 1584-1586 severní Ameriku, během cesty byl navigátorem. Po návratu vydal cestopis \"A Briefe and True Report of the New Found Land of Virginia\" (1588). Šlo o jedinou knihu vydanou za jeho života. Roku 1603 dal král Jakub I. Raleigha zatknout a v souvislosti se Spiknutím střelného prachu (1605) byl krátce vyslýchán i Harriot, ale Raleigh byl 1618 popraven.\n\nK astronomii Harriota přivedla Halleyova kometa, která se na obloze objevila roku 1607. Harriot ji pozoroval ještě bez dalekohledu, a to od 1. do 23. října 1607. Harriotova data používal k výpočtům i Edmund Halley. První dalekohled si Harriot pořídil počátkem roku 1609 z Holandska, kde byl vynalezen, ale užíval se pro námořnické a vojenské účely. Krátce nato Harriot patrně uskutečnil historické pozorování Měsíce. Jeho kresby Měsíce se dnes nacházejí ve \"West Sussex Record Office\" v Chichesteru. Dochovala se též jeho korespondence s Keplerem. Z ostatních oborů zasáhl zejména do balistiky a optiky (zkoumal např. lom světla). V matematice se věnoval řešení rovnic, kde snad začal pracovat i s komplexními čísly. Své objevy a vynálezy však z velké části tajil, takže o nich máme jen velmi málo informací. Jeho dílo \"Artis analyticae praxis ad aequationes algebricas resolvendas\" vyšlo až 10 let po jeho smrti.\n\n"}
{"id": "1118656", "url": "https://cs.wikipedia.org/wiki?curid=1118656", "title": "Paranthropus aethiopicus", "text": "Paranthropus aethiopicus\n\nParanthropus aethiopicus (česky též \"Australopiték etiopský\") je druh vyhynulého hominida, žijící na přelomu pliocénu a pleistocénu - před 2,7 - 2,3 miliony let - ve východní Africe, na území dnešní Etiopie, Keni a Tanzanie. Je nejstarším známým zástupcem robustních australopitéků, kteří bývají vyčleňováni do samostatného rodu Paranthropus.\n\nPrvní nález - zlomek bezzubé dolní čelisti z doby asi před 2,6 - 2,7 miliony let - zachytila roku 1967 francouzská expedice v údolí řeky Omo na jihu Etiopie. Protože mohutně stavěná čelist se svým tvarem v podobě písmene V lišila od ostatních nálezů robustních australopitéků, navrhli vedoucí výpravy Camille Arambourg a Yves Coppens v roce 1968 nový druh hominina jménem \"Paraustralopithecus aethiopicus\". Většina tehdejších paleoantropologů ovšem jejich návrh nepodporovala a nález byl obvykle uváděn jako neurčitelný hominid.\n\nAž v roce 1985 Alan Walker na lokalitě Lomekwi při západním břehu jezera Turkana v Keni odhalil dobře dochovanou lebku KNM - WT 17000, starou zhruba 2,5 milionu let. Její dolní čelist chyběla úplně a horní čelist opět postrádala korunky všech zubů. Sediment, v němž se lebka nacházela, obsahoval velké množství manganu a kosti proto získaly modro-černý odstín. Nález je tudíž známý jako Černá lebka. Nedaleko byla zachycena i dolní čelist dalšího jedince (KNM-WT 16005).\n\nLebka z Lomekwi byla původně připsána druhu \"Paranthropus boisei\". Odlišnosti od dalších ostatků tohoto druhu a zároveň podobnost s dolní čelistí z Omo ovšem záhy vedly k vyčlenění nového taxonu \"Paranthropus aethiopicus\", který se svým druhovým přívlastkem odvolává na původní francouzský návrh z roku 1968.\n\nV roce 2001 byla také v tanzanském Laetoli zachycena bezzubá horní čelist z doby před 2,66 miliony let. Došlo tím k podstatnému rozšíření známého areálu výskytu druhu, a to o celých 800 km jižněji.\n\nZ údolí řeky Omo je v současnosti známo více než 50 dalších vzorků, většinou se ovšem jedná jen o jednotlivé zuby nebo silně poškozené úlomky čelistí, které lze konkrétnímu druhu homininů přiřadit jen s obtížemi. Mnohé z nich postrádají jakékoliv diagnostické znaky a k druhu \"Paranthropus aethiopicus\" jsou řazeny především na základě svého stáří v rozpětí 2,7 - 2,3 milionu let.\n\nPrakticky neznámá zůstává postkraniální kostra. V Laetoli sice byla již v roce 1998 odhalena část levé holenní kosti, taxonomické určení izolovaného zlomku je však prakticky nemožné, a proto je příslušnost k druhu \"Paranthropus aethiopicus\" stejně jako v případě nálezů z Omo nejistá.\n\n\"Paranthropus aethiopicus\" je známý jen velmi málo a většina informací je odvozována z Černé lebky, proto mohou nové nálezy dosavadní poznatky zásadně změnit. Na lebce z Lomekwi lze pozorovat směs primitivních a odvozených znaků - zatímco mozkovna je téměř identická s druhem \"Australopithecus afarensis\", tvář nese některé specifické rysy robustních australopitéků, zejména druhu \"Paranthropus boisei\".\n\nZnaky mozkovny:\n\n\n\nZnaky obličeje:\n\nZnaky na zubech:\n\n\n\n\n\nNa přelomu pliocénu a pleistocénu již ve východní Africe znatelně ubylo lesních porostů, přesto ještě \"Paranthropus aethiopicus\" obýval méně otevřené prostředí než mladší druhy. Údolí dolního toku řeky Omo mohly v té době pokrývat prosvětlené lesíky, křoviny i lužní lesy a mokřinaté oblasti s porosty rákosin a šáchorovitých. Otevřené travnaté porosty byly stále ještě vzácné, především ve formě vlhkých až podmáčených luk. Traviny mohly být četnější v Laetoli, i zde ale přetrvávaly řídké lesíky a křoviny a ojediněle tu mohly přežívat také úseky hustšího porostu.\n\nSilný žvýkací aparát etiopských paranthropů vede odborníky k předpokladu konzumace tuhé, vláknité, převážně rostlinné stravy. Analýza izotopů uhlíku ze zubní skloviny ukazuje v porovnání se staršími australopitéky na zvýšený příjem potravy z otevřených prostor (traviny, semena, hlízy). Ta v celkovém množství potravy tvoří nejméně 50% a pomalu začíná převažovat nad konzumací lesních zdrojů (plody).\n\nDruh \"Paranthropus aethiopicus\" je nejstarším známým zástupcem robustních australopitéků, ale rozeznán byl jako poslední, mnohem později než geologicky mladší \"Paranthropus robustus\" (1938) a \"Paranthropus boisei\" (1959). Nález Černé lebky proto zásadním způsobem změnil náhled na fylogenezi paranthropů a stal se významným pojítkem mezi robustními a gracilními druhy.\n\n\"Paranthropus aethiopicus\" utvářením lebky i dobou výskytu totiž dobře zapadá mezi druhy \"Australopithecus afarensis a Paranthropus boisei\", které spojuje do jedné vývojové linie. Morfologická blízkost \"P. aethiopicus\" a \"P. boisei\" je dokonce tak úzká, že někteří odborníci starší z druhů neuznávají a veškeré východoafrické nálezy robustních čelistí a zubů určují jako \"P. boisei\". Většinou se však dva druhy alespoň formálně vydělují, přičemž se často předpokládá, že jsou důsledkem vývoje anagenezí. Hlavní odlišností \"P.aethiopicus\" je malý mozek a silně vystupující čelisti. Hranice mezi oběma taxony se klade zhruba do doby před 2,3 miliony let.\n\nTato pozice \"P. aethiopicus\" ovšem značně narušila starší představy, podle nichž se robustní australopitékové vyvinuli v jižní Africe, patrně z druhu \"Australopithecus africanus\". Jihoafrický \"Paranthropus robustus\" byl přitom jako starší, méně odvozený druh pokládán za předka pokročilejšího \"Paranthropus boisei\", který později vyhynul bez potomků.\n\nPo nálezů Černé lebky je však třeba předka paranthropů hledat spíše v druhu \"Australopithecus afarensis\". Většina analýz podporuje monofyletický původ paranthropů, tedy jejich vývoj z jediného společného předka. Proto podle nejčastějšího názoru na druh \"A. afarensis\" navázal \"P. aethiopicus\", z něhož vyšel jak východoafrický \"P. boisei\", tak jihoafrický \"P. robustus\". Méně časté jsou představy, že se \"P.aethopicus\" odštěpil ještě dříve než \"P. boisei\" a \"P. robustus\", kteří by tak sice rovněž měli původ ve východní Africe, ale nenavazovali by na \"P. aethiopicus\". Třetí možností je, že robustní australopitékové nesdílejí společného předka, tedy že \"P. aethiopicus\" a \"P. boisei\" navazují ve východní Africe na druh \"Australopithecus afarensis\", zatímco \"P. robustus\" se v jižní Africe vyvinul samostatně z druhu \"Australopithecus africanus\". Obě dvě poslední varianty ovšem předpokládají, že robustní žvýkací aparát se u těchto homininů vyvinul nezávisle na sobě, paralelním vývojem.\n\n\n"}
{"id": "1118658", "url": "https://cs.wikipedia.org/wiki?curid=1118658", "title": "Holub atolový", "text": "Holub atolový\n\nHolub atolový (\"Ptilinopus coralensis\") je středně velký pták z čeledi holubovití. Vyskytuje se převážně na ostrovech v souostroví Tuamotu ve Francouzské Polynésii. Podle IUCN patří tento druh mezi „téměř ohrožené druhy“ (NT).\n\nHolub atolový je dlouhý 22–24 cm (ocas je dlouhý asi 9,5 cm, zobák 1,4 cm). Živí se převážně ovocem, semeny a hmyzem. Křídlo je dlouhé 14,2 cm. Má převážně zelené peří. Zobák je žlutě zbarvený. Na břiše má žluto-zelené peří. Většinou ho jde zahlédnout samostatně nebo ve dvojicích, ale někdy i ve větších hejnech. \n\n\n"}
{"id": "1118659", "url": "https://cs.wikipedia.org/wiki?curid=1118659", "title": "Divize B 1981/82", "text": "Divize B 1981/82\n\nV soubojích 17. ročníku České divize B 1981/82 se utkalo 16 týmů dvoukolovým systémem podzim - jaro. Tento ročník fotbalové soutěže začal v srpnu 1981 a skončil v červnu 1982.\n\nZ 2. ligy - sk. A 1979/80 nesestoupilo do Divize B žádné mužstvo. Z krajských přeborů ročníku 1980/81 postoupila vítězná mužstva TJ Slovan Kadaň a TJ Sokol Brňany ze Severočeského krajského přeboru a TJ Břevnov z Pražského přeboru. Také sem bylo přeřazeno mužstvo TJ Admira Praha 8 z Divize A.\n\nPoznámky:\n\n"}
{"id": "1118663", "url": "https://cs.wikipedia.org/wiki?curid=1118663", "title": "Divize C 1981/82", "text": "Divize C 1981/82\n\nV soubojích 17. ročníku České divize C 1981/82 se utkalo 16 týmů dvoukolovým systémem podzim–jaro. Tento ročník začal v srpnu 1981 a skončil v červnu 1981.\n\nZ 2. ligy – sk. A 1980/81 nesestoupilo do Divize C žádné mužstvo. Z krajských přeborů ročníku 1980/81 postoupila vítězná mužstva TJ Spartak Hlinsko z Východočeského krajského přeboru a TJ JZD Rozvoj Posázaví Jílové u Prahy ze Středočeského krajského přeboru. Také sem bylo přeřazeno mužstvo TJ Zetor Brno z Divize D a TJ BSS Brandýs nad Labem z Divize B.\n\nPoznámky:\n\n"}
{"id": "1118666", "url": "https://cs.wikipedia.org/wiki?curid=1118666", "title": "Dorota Gorjanská", "text": "Dorota Gorjanská\n\nDorota Gorjanská († 19. září-24. září 1438) byla bosenská královna z uherské dynastie Gorjanských.\n\nNarodila se jako dcera uherského magnáta Jana Gorjanského a Hedviky, dcery plockého knížete Zemovíta IV.. Roku 1428 byla provdána za bosenského krále Tvrtka II., který krátce předtím uzavřel dědičskou smlouvu s Heřmanem Celjským Sňatek s Dorotou, jenž si vysloužil nesouhlas řady bosenských šlechticů, měl spojenectví utužit. Předtím byl nucen papeži potvrdit, že bude podporovat katolickou církev, jinak by nedostal povolení k sňatku. Následně se manželé dostali do sporu s františkánem Jakubem z Marky, který svůj neúspěch v šíření víry omlouval nedostatečnou podporou královského páru a Dorotu obvinil z pokusu o vraždu. Oba, Dorota i Tvrtko, pro něj byli zlí lidé.\n\nZemřela v září 1438 a byl pohřbena v kapli na hradě Bobovac. Při vykopávkách ve 20. století byl nalezen dětský hrob, což naznačuje, že pár mohl mít dítě, jež zemřelo v raném věku.\n\n"}
{"id": "1118667", "url": "https://cs.wikipedia.org/wiki?curid=1118667", "title": "Vladislav Bajac", "text": "Vladislav Bajac\n\nVladislav Bajac (* 1954, Bělehrad) je srbský spisovatel a překladatel. \n\nVystudoval literární vědu a poté pracoval jako novinář. Za své básně haiku byl oceněn v soutěži The International Itoen Haiku Contest. Překládá z angličtiny do srbštiny a je funkcionářům PEN klubu. Založil a vede nakladatelství Geopetika.\n\n\n"}
{"id": "1118670", "url": "https://cs.wikipedia.org/wiki?curid=1118670", "title": "David Reimer", "text": "David Reimer\n\nDavid Peter Reimer (22. srpna, 1965 – 5. května, 2004) byl Kanaďan, který byl na radu lékařů vychováván jako žena, protože při nepovedené obřízce, která u něj byla vykonána v dětství, došlo k poškození penisu. \n\nPsycholog John Money, který se na případu podílel, uvedl, že přeřazení pohlaví proběhlo úspěšně. Dle něj šlo o důkaz, že genderová identita je primárně naučená. Sexuolog Milton Diamond později podotkl, že Reimer se nedokázal identifikovat se svým naučeným pohlavím; jednalo se o období mezi devátým a jedenáctým rokem. Od patnácti let se Reimer začal ztotožňovat se svým mužským pohlavím. V medicínské obci byl dlouho znám pouze pod anonymním označením „John/Joan“. Později vystoupil na veřejnost, aby odradil ostatní od uplatňování podobných lékařských praktik. Reiner spáchal sebevraždu, trpěl silnými depresemi, nedostatkem financí a problémovým manželstvím.\n\nDavid Reimer se narodil ve Winnipegu v Matitobě. Původně byl pojmenován Bruce, jeho bratr (jednovaječné dvojče) se jmenoval Brian. V šesti měsících se vyskytl problém s tím, jak oba chlapci močí; později se ukázalo, že oba trpí fimózou. V sedmém měsíci bylo rozhodnuto, že oba chlapci podstoupí obřízku. 27. dubna, 1966 vykonal urolog zákrok za použití v té době nekonvenční metody zvané kauterizace. Procedura nešla podle plánu a Brucův penis byl spálen do té míry, že už nebylo možné ho uvést do původního stavu. Lékaři se proto rozhodli druhého bratra neoperovat, jeho fimóza odezněla bez chirurgického zákroku. \n\nRodiče chlapce, znepokojeni myšlenkou, jak jejich syn bude vyrůstat se zdeformovaným přirozením a sexuální dysfunkcí, vyhledali baltimorského psychologa Johna Moneyho. Jeho pověst průkopníka v oblasti sexuálního vývoje a genderové identity se začínala šířit do širších sfér společnosti. Money byl zastáncem tzv. „teorie genderové neutrality“ — myšlenky, v rámci níž je genderová identita vytvářena primárně jako výsledek sociálního osvojování od útlého věku, a je možné ji změnit za použití behaviorální intervence. Reimerovi viděli Moneyho v diskusním pořadu This Hour Has Seven Days, kde byl tázán na otázky ohledně své teorie o pohlaví. \n\nMoney, společně se svými kolegy, kteří pracovali s novorozenci, u nichž byla zjištěna abnormalita přirození, věřil, že penis nelze vrátit do původního stavu, avšak funkční vagína by mohla být vytvořena chirurgicky. Prohlašoval, že Reimer by měl větší šanci dosáhnout pohlavní dospělosti jako dívka. Pro Moneyho případ chlapců, z nichž jeden by byl vychováván jako dívka, představoval perfektní příležitost pro ověření svých teorií.\nMoney, společně se svým týmem, přesvědčil rodiče dítěte o tom, že operativní změna pohlaví bude pro Bruce tím nejlepším řešením. Takřka dvouletý Bruce prodělal orchiektomii (chirurgické odstranění varlat), od této chvíle byl vychováván jako dívka, Brenda. Psychologickou podporu po prodělané změně pohlaví poskytl John Money, ten Reimera ročně vídal po dobu zhruba deseti let a sledoval vývoj celého experimentu. Tento případ byl považován za validní test na ukázku toho, jak je možné změnit genderovou identitu pomocí sociálního osvojení, a to ze dvou důvodů: tím prvním byl fakt, že Reimerův bratr Brian posloužil jako perfektní kontrolní subjekt; bratři totiž sdíleli stejné geny, nitroděložní a rodinné prostředí. Za druhé šlo o to, že se jednalo o první případ změny pohlaví vykonané na dítěti, které nemělo žádné předešlé prenatální či raně postnatální defekty sexuální diferenciace. \nReimer uvedl, že Money nutil chlapce, aby nacvičovali sexuální akty zahrnující „šoupavé pohyby“, David zaujmul pozici vespod. Reimer řekl, že jako dítě byl vyzván, aby si klekl na všechny čtyři, zatímco jeho bratr Brian se nacházel těsně za ním, rozkrokem se dotýkajíc jeho zadních partií. \n\nReimer dále uvedl, že doktor Money ho při dalším aktu přinutil, aby roztáhl nohy, Brian se pak nacházel těsně nad ním. Mezi další Moneyho praktiky patřilo svlékání oblečení a přinucení obou chlapců k tomu, ať si navzájem zkoumají genitálie. Reimer uvedl, že Money přinejmenším jednou pořídil fotografii chlapců při výkonu těchto činností. Moneyho odůvodnění pro tyto různorodé aktivity bylo takové, že „dětské sexuální předcvičování“ bylo nedílnou součástí pro „zdravou genderovou identitu v dospělosti.\"\n\nPo několik let Money nazýval Reimerův případ pouze John/Joan. Popisoval, dle jeho mínění, úspěšný vývoj ženského subjektu a využíval tento případ jako podporu pro své teorie ohledně chirurgických a hormonálních změn pohlaví. Money uvedl: „chování dítěte se jasně podobá vyzrávajícímu mladému děvčeti a je diametrálně odlišné od chlapecké nátury, kterou disponuje její bratr.“ Poznámky bývalého studenta, který docházel do Moneyho laboratoře, ukazují, že Reimerovi rodiče při návštěvách laboratoře lhali ohledně vývoje celého projektu. U Briana se později objevila schizofrenie. \n\nReimerovy návštěvy baltimorské nemocnice byly spíše traumatizující, neboť doktor Money naléhal na rodinu, aby přivedla Davida na operaci, při níž by byla chirurgicky vytvořena vagína; Reimerovi ustali s pravidelnými návštěvami. Od 22. měsíce věku až do dospělosti Reimer močil skrze otvor, který lékaři umístili poblíž břicha. Během dospívání mu byl podáván hormon estrogen na podporu růstu prsou. Jakmile rodina přerušila konexe s nemocnicí, Money již další zprávy ohledně případu nepublikoval. \n\nReimerův případ se dostal do mezinárodního povědomí v roce 1997, když svůj příběh sdělil sexuologovi Diamondu Miltonovi. Ten požádal Reimera o svolení příběh publikovat, aby odradil další lékaře od provádění podobných praktik na novorozencích. V prosinci téhož roku zveřejnil novinář magazínu Rolling Stone John Colapinto podrobnou zprávu o celém případu.\n\nColapinto později rozpracoval celou zprávu do knihy s názvem As Nature Made Him: The Boy Who Was Raised as a Girl (volně přeloženo jako: Jak ho příroda stvořila: chlapec, který byl vychováván jako dívka). V ní se lze dočíst, že Reimer nikdy sám sebe nepovažoval za dívku. Byl ostrakizován a šikanován svými vrstevníky. Šaty s volánky (které byl nucen nosit během třeskutých zim), ani ženské hormony, které užíval, ho nepřiměly cítit se jako žena. Ve svých třinácti letech začal trpět sebevražednými myšlenkami. Rodičům řekl, že se zabije, pokud ho donutí ještě někdy vidět Johna Moneyho. V roce 1980 Reimerovi sdělili synovi pravdu ohledně prodělané změny pohlaví. Obeznámen s tímto faktem, Reimer se rozhodl pro osvojení mužské genderové identity, v té době mu bylo 14 let; jako křestní jméno si zvolil David. V průběhu roku 1987 prodělal léčbu, která měla zvrátit předešlé zákroky související se změnou pohlaví. Jednalo se o injekce s testosteronem, dvojitou mastektomii a dvě faloplastické operace (chirurgické vytvoření penisu).\n\n22. září 1990 se Reimer oženil s Jane Fontaineovou, která měla tři děti z přechozího vztahu.\n\nReimer měl velmi komplikovaný vztah se svými rodiči. Navíc řešil neustále problémy s nezaměstnaností. Další nešťastnou událostí byla smrt Reinerova bratra Briana, který zemřel 2. července 2002 na předávkování antidepresivy. 2. května 2004 Reimerova manželka prohlásila, že by ráda žila odděleně. V ranních hodinách 5. května 2004 Reimer nasedl do svého vozu a dojel před obchod s potravinami, kde zaparkoval, vytáhl upilovanou brokovnici a usmrtil se střelou do hlavy. V té době mu bylo 38 let.\nNázory doktora Moneyho na téma poddajnost pohlaví se staly stěžejními pro řadu odborníků v lékařských kruzích. Za dobu třiceti let od úvodní zprávy popisující pohlavní změnu jako úspěšnou, doktoři pokračovali ve stopách doktora Moneyho, domnívajíce se, že změna pohlaví byla v určitých případech tím správným rozhodnutím. Během tohoto období bylo provedeno tisíce zákroků souvisejících se změnou pohlaví. \n\nNovinový článek, který byl následován knihou o Reimerově životě, zapříčinil změnu v některých lékařských postupech, také pozměnil chápání ohledně dosavadních poznatků v oblasti biologie lidského pohlaví. Díky zveřejnění tohoto případu se snížilo množství operací vykonávaných na chlapcích narozených s mikropenisem, na jedincích s vrozenými vadami a na chlapcích, kteří přišli o penis v raném věku. \n\nKniha, kterou Colapinto napsal, popisovala nepříjemné dětské terapie, kterých se Reimer účastnil. Z knihy lze vyvodit, lze Money ignoroval či zatajil důkazy o tom, že Reimerův přerod na ženu se nevyvíjel dobře. Moneyho zastánci tvrdí, že některá nařčení ohledně špatně vedených terapií mohla být způsobena poruchou paměti; Reimerovi, dle slov těchto zastánců, nemluvili pravdu, když komunikovali s danými odborníky. \n\nO Reimerově případu se zmínila Judith Butlerová se své knize \"Undoing Gender\" (2004). Kniha se zabývá genderovou identitu, pohlavím, psychoanalýzou a nabízí rady pro odborný lékařský personál, jak postupovat při kontaktu s transsexuály. Butlerová použila Reimerův případ, aby přezkoumala svou teorii performativity, o které se prvně zmínila ve své knize \"Gender Trouble\".\n\nV dokumentu Horizon, produkovaném BBC, bylo možné vidět dvě epizody, které mapovaly Reimerův život. První díl s názvem \"Boy Who Was Turned into Girl\" byl odvysílán v roce 2002, druhý díl s názvem \"Dr. Money and the Boy with No Penis\" poté v roce 2004.\n"}
{"id": "1118671", "url": "https://cs.wikipedia.org/wiki?curid=1118671", "title": "Občina Ivančna Gorica", "text": "Občina Ivančna Gorica\n\nObčina Ivančna Gorica je jednou z 212 občin ve Slovinsku. Rozkládá se ve Středoslovinském regionu. Je jednou z 25 občin regionu. Rozloha občiny je 227,0 km² a v lednu 2014 zde žilo 15 963 lidí. V občině je celkem 137 vesnic. Správním centrem je vesnice Ivančna Gorica.\n\nObčinou prochází dálnice A2, spojující Lublaň s chorvatským Záhřebem. Napojení na dálnici je možné u vesnice Ivančna Gorica a Višnja Gora. Ve stejném směru v blízkosti dálnice prochází územím občiny také železniční trať.\n\nSousedními občinami jsou : Šmartno pri Litiji na severu, Trebnje na východě, Žužemberk na jihu a na jihovýchodě, Dobrepolje na jihozápadě, Grosuplje na západě.\n\nAmbrus, Artiža vas, Bakrc, Boga vas, Bojanji Vrh, Bratnice, Breg pri Dobu, Breg pri Temenici, Breg pri Zagradcu, Brezovi Dol, Bukovica, Debeče, Dedni Dol, Dečja vas pri Zagradcu, Dob pri Šentvidu, Dobrava pri Stični, Dolenja vas pri Temenici, Čagošče, Češnjice pri Zagradcu, Fužina, Gabrje pri Stični, Gabrovčec, Gabrovka pri Zagradcu, Glogovica, Gorenja vas, Gorenje Brezovo, Gradiček, Grintovec, Griže, Grm, Hrastov Dol, Ivančna Gorica, Kal, Kamni Vrh pri Ambrusu, Kamno Brdo, Kitni Vrh, Kriška vas, Krka, Krška vas, Kuželjevec, Laze nad Krko, Leskovec, Leščevje, Lučarjev Kal, Mala Dobrava, Mala Goričica, Male Dole pri Temenici, Male Češnjice, Male Kompolje, Male Lese, Male Pece, Male Rebrce, Male Vrhe, Mali Kal, Mali Korinj, Malo Črnelo, Malo Globoko, Malo Hudo, Marinča vas, Mekinje nad Stično, Metnaj, Mevce, Mleščevo, Mrzlo Polje, Muljava, Nova vas, Obolno, Oslica, Osredek nad Stično, Petrušnja vas, Peščenik, Planina, Podboršt, Podbukovje, Podsmreka pri Višnji Gori, Pokojnica, Poljane pri Stični, Polje pri Višnji Gori, Potok pri Muljavi, Praproče pri Temenici, Primča vas, Pristava nad Stično, Pristava pri Višnji Gori, Pristavlja vas, Pungert, Pusti Javor, Radanja vas, Radohova vas, Ravni Dol, Rdeči Kal, Sad, Sela pri Dobu, Sela pri Sobračah, Sela pri Višnji Gori, Selo pri Radohovi Vasi, Sobrače, Spodnja Draga, Spodnje Brezovo, Stari trg, Stična, Stranska vas ob Višnjici, Sušica, Šentjurje, Šentpavel na Dolenjskem, Šentvid pri Stični, Škoflje, Škrjanče, Temenica, Tolčane, Trebež, Trebnja Gorica, Trnovica, Valična vas, Velika Dobrava, Velike Dole pri Temenici, Velike Češnjice, Velike Kompolje, Velike Lese, Velike Pece, Velike Rebrce, Velike Vrhe, Veliki Kal, Veliki Korinj, Veliko Črnelo, Veliko Globoko, Videm pri Temenici, Vir pri Stični, Višnja Gora, Višnje, Vrh pri Sobračah, Vrh pri Višnji Gori, Vrhpolje pri Šentvidu, Zaboršt pri Šentvidu, Zagradec, Zavrtače, Zgornja Draga, Znojile pri Krki.\n\n"}
{"id": "1118673", "url": "https://cs.wikipedia.org/wiki?curid=1118673", "title": "Křížová cesta (Chlum u Třeboně)", "text": "Křížová cesta (Chlum u Třeboně)\n\nKřížová cesta v Chlumu u Třeboně na Jindřichohradecku vede od zámku ke kostelu Nanebevzetí Panny Marie. Je chráněna jako nemovitá Kulturní památka České republiky.\n\nKřížová cesta je tvořena čtrnácti kamennými sloupky, rozdělenými do třech dílů. V prostředním je čelní plocha pokryta pašijovým výjevem, horní část zakončuje kříž. Před sloupky jsou dva schůdky a kamenné klekátko.\n\nSloupky oboustranně lemují cestu lipovou alejí ke kostelu Nanebevzetí Panny Marie, která začíná na křižovatce u hráze Hejtmanského rybníka před chlumeckým zámkem. Kostel dal v letech 1737–1745 vystavět hrabě Jan František z Fünfkirchenu ve slohu vrcholného baroka. Kromě křížové cesty v lipové aleji doplňuje okolí kostela ještě schodiště se sochami.\n\n\n"}
{"id": "1118674", "url": "https://cs.wikipedia.org/wiki?curid=1118674", "title": "Hocharn", "text": "Hocharn\n\nHocharn (3254 m n. m.) je hora ve skupině Goldberggruppe (součást Vysokých Taur) v jižním Rakousku. Nachází se přímo na zemské hranici mezi Korutany a Salcburskem nad vesnicí Heiligenblut asi 17 km západojihozápadně od města Bad Gastein. Na severním úbočí se nachází ledovec Krumlkees, na východním ledovec Hocharnkees. Pod jižními svahy se rozkládá jezero Zirmsee. Hocharn je nejvyšší horou skupiny Goldberggruppe.\n\nNa vrchol lze vystoupit ze dvou směrů po značené turistické trase č. 102 (součást dálkového treku Zentralalpenweg 02) buď od bivaku Otto-Umlauft-Biwakschachtel (2984 m n. m.), nebo od sousedního vrcholu Goldzechkopf (3042 m n. m.), kam se dá vystoupit od západu přes chatu Alter Pocher (1809 m n. m.) či od východu od parkoviště pod Kolm-Saigurn v dolině Hüttwinkltal.\n\n"}
{"id": "1118675", "url": "https://cs.wikipedia.org/wiki?curid=1118675", "title": "Lucie Májková", "text": "Lucie Májková\n\nMgr. Lucie Májková (* 9. července 1988) je česká atletka ve skoku dalekém a trojskoku.\n\nZávodila za AK Olymp Brno, ale v říjnu 2014 se stala členkou Univerzitního sportovního klubu Praha.\n\nDne 14.2.2015 splnila výkonem 13,66 minimum pro start na Halové mistrovství Evropy v atletice v Praze. Zde však i přes vytvoření nového osobního rekordu (13,79) nepostoupila do finále. V roce 2016 se díky divoké kartě kvalifikovala na Mistrovství Evropy v Amsterdamu, kde výkonem 13,93 postoupila do finále a obsadila konečné 12. místo.\n\nStudovala informační studie a knihovnictví na Filozofické fakultě MU v Brně. V roce 2011 odevzdala bakalářskou práci s názvem \"Autentizace důkazem znalostí se zaměřením na běžného uživatele IT\".\n\n\n"}
{"id": "1118676", "url": "https://cs.wikipedia.org/wiki?curid=1118676", "title": "Werner", "text": "Werner\n\nWerner je německé osobní jméno:\n\n\n\n"}
{"id": "1118677", "url": "https://cs.wikipedia.org/wiki?curid=1118677", "title": "Alfredo Stephens", "text": "Alfredo Stephens\n\nAlfredo Horacio Stephens Francis (* 25. prosince 1994) je panamský fotbalový útočník a reprezentant, hráč panamského klubu Chorrillo FC od července 2015 na hostování v DAC Dunajská Streda.\n\nStephens hrál v Panamě za kluby Río Abajo FC, Plaza Amador a Chorrillo FC. V červenci 2015 odešel na roční hostování s opcí do slovenského klubu DAC Dunajská Streda. Technický ředitel DACu Aljoša Asanović vyjádřil přesvědčení, že bude přínosem pro mužstvo. Ve druhém kole slovenského poháru v srpnu 2015 proti MŠK Tesla Stropkov (výhra 3:0) si vážně poranil rameno a čekala ho několikaměsíční léčba.\n\nZúčastnil se Mistrovství světa hráčů do 17 let 2011 v Mexiku.\n\nZa A-mužstvo Panamy debutoval v roce 2012. S panamskou reprezentací se zúčastnil Gold Cupu CONCACAF 2015, kde získal s týmem bronzové medaile.\n\n"}
{"id": "1118678", "url": "https://cs.wikipedia.org/wiki?curid=1118678", "title": "Hildebert a Everwin", "text": "Hildebert a Everwin\n\nMalíř Hildebert (Hildebertus) a jeho pomocník Everwin (Everwinus) byla dvojice iluminátorů (knižních malířů) působící před polovinou 12. století v olomouckém skriptoriu na objednávku biskupa Jindřicha Zdíka.\n\n\n"}
{"id": "1118681", "url": "https://cs.wikipedia.org/wiki?curid=1118681", "title": "Šestiválcový vidlicový motor", "text": "Šestiválcový vidlicový motor\n\nŠestiválcový vidlicový motor (také šestiválcový V-motor, V6, vidlicový šestiválec, šestiválcový motor/šestiválec do V, šestiválcový motor/šestiválec s válci do V/s uspořádáním válců do V/s uspořádáním do V) je vidlicový motor, který se skládá ze šesti válců rozdělených do dvou řad.\n\nPo řadovém čtyřválci je druhým nejčastěji montovaným motorem do osobních automobilů. Nejčastějším úhlem sevření válců je 60°, méně častější je 75° a 90° nebo 120 °. Zjednodušeně jde o dvojici řadových tříválců se společnou klikovou hřídelí. Vidlicová konstrukce je kompaktnější a použitelná do menších motorových prostorů zejména v příčném uložení, při pohonu předních kol, ale náchylnější k vibracím než konstrukce řadového šestiválce. \n\nTyp motoru V6 se nejčastěji používá u automobilů střední třídy a vyšší střední třídy jako výkonnější varianta oproti řadovým čtyřválcovým motorům. Motory V6 jsou také menší a úspornější než motory V8.\n\n\n"}
{"id": "1118684", "url": "https://cs.wikipedia.org/wiki?curid=1118684", "title": "Weles", "text": "Weles\n\nWeles (ISSN: 1214-2948) je literární revue, které se zabývá současnou českou poezií a prózou, zároveň dává prostor i výtvarníkům.\n\nHistorie Welesu se datuje od roku 1996, kdy oficiálně vzniká 1. číslo časopisu. Za tehdejším vydáváním časopisu stála Wendryňská literárně-estetická společnost, kterou tvořili básníci Vojtěch Kučera a Bogdan Trojak. V úvodu prvního čísla autoři uvádějí, že volně navazují na časopis bratrů Petra a Ivana Motýlů s názvem Modrý květ.\n\nZ původně časopiseckého formátu se postupem času přešlo k sborníkové formě a měnilo se i místo vydávání. Adresa redakce Welesu se pod šéfredaktorským vedením Vojtěcha Kučery přesunula do Brna (2001). Od roku 1997 má Weles i vlastní knižní edici. V této edici vydali své knížky například básníci Robert Fajkus, Vít Slíva, Věra Rosí, Petr Španger nebo Vladimír Šrámek.    \n\nMezi největší nakladatelské úspěchy patřilo vydání sbírky \"Bubnování na sudy\" (2002) Víta Slívy, která byla oceněna Magnesii Literou za poezii v roce 2003 a nominace na Objev roku 2004 pro Petra Šprangera a jeho sbírku \"Vodní mlýnky\" (2003). \n\nPo Bogdanu Trojakovi, který časopis vedl v letech 1996-1998, a Vojtěchu Kučerovi (1999-2003) zastával post šéfredaktora Miroslav Chocholatý (2004–2008) a od roku 2008 i Ondřej Slabý. Časopis byl orientován kromě poezie i na prózu, překladovou literaturu a své zastoupení mělo i výtvarno, či články a eseje v polském jazyce. Recenzní část byla v dobách Vojtěcha Kučery nazývána \"část zábavná a poučná\" a mezi nejčastější recenzenty patřili Petr Motýl, Vojtěch Kučera, či polský básník Władysław Sikora, později se ve Welesu objevují recenze Radka Fridricha (bývalý redaktor literárního časopisu Pandora), Miroslava Chocholatého (literární vědec, vysokoškolský pedagog Masarykovy univerzity), či básníka Romana Szpuka. Později přidává Petr Čermáček i oddíl telegrafických recenzí.\n\nDo konce roku 2014 tvořili redakci Petr Čermáček, Norbert Holub, Roman Polách a Aleš Kučera. Weles vycházel v periodicitě dvou až tří čísel ročně a to v podobě obsáhlejších publikací. Od roku 2015 se šéfredaktorem opět stává Miroslav Chocholatý s redakcí ve složení Pavel Zajíc, Jan Krajčirovič, Jan Křeček, Jan Váňa, Ondřej Pechník a Jana Nedomová (grafická úprava).\n\nČasopis se zaměřuje převážně na současnou českou a slovenskou poezii a prózu, přičemž dává důraz na publikování mladých a debutujících autorů. Od roku 2015 je součástí revue i rubrika Na pomezí, která se zabývá experimentální literaturou a intermediálními projekty středoevropských výtvarníků a spisovatelů (Jaromír Typlt, Markéta Magidová, Zuzana Husárová). V každém čísle je rovněž publikován překlad významného současného evropského autora. (Gerdur Kristný, Andrzej Walter, Elena Buixaderas atd.) Výtvarný doprovod zajišťují čeští výtvarníci (Lukáš Karbus, Tomáš Polcar, Ondřej Maleček, Jan Karpíšek, Petr Veselý,)\n\nWeles je nadále aktivní i co se týká vydávání autorských knih. V roce 2013 překonalo hranici 40. vydané publikace. \n\n\n"}
{"id": "1118685", "url": "https://cs.wikipedia.org/wiki?curid=1118685", "title": "Mariánka", "text": "Mariánka\n\nMariánka je rozhledna, která se nachází na západním svahu kóty zvané „U Kříže“, 503 m n. m., geomorfologicky náležející Podorlické pahorkatině, asi 1,5 km jihozápadě od obce Horní Čermná.\n\nPo neúspěchu prvního projektu Sdružení obcí na 35 m železnou rozhlednu na Mariánské hoře byla vybrána dřevěná věž, vycházející z rozhleden v Toulovcových maštalích. Vybudována byla v rámci projektu Euroregionu Glacencis „Místa plná rozhledů“ a z větší části financována z evropských dotací. Autorem projektu je Ing. Novák z Proseče, stavbu provedla společnost NBS Invest s.r.o., celkové náklady dosáhly 3,5 mil. Kč. Název získala podle nedaleké Mariánské hory, slavnostně byla otevřena 6. září 2014 u příležitosti pochodu „Po evropském rozvodí“ (kostelem na Mariánské hoře prochází rozvodí mezi Černým a Severním mořem).\n\nAutem odbočkou ze silnice Horní Třešňovec – Horní Čermná, nejbližší železniční stanicí je Lanškroun, pěšky po turistické značce z Dolní Čermné či Nepomuků. \n\nKruhový výhled na Orlické hory, vrcholy Jeseníků, rozhledna na Suchém vrchu, vrch Lázek (nejvyšší bod Zábřežské vrchoviny), město Lanškroun a okolí, za dobré viditelnosti i Krkonoše.\n\nV 7. ročníku soutěže Stavba roku 2015 v Pardubickém kraji získala rozhledna Mariánka 1. místo (přihlášeno bylo celkem 23 staveb v 5 kategoriích).\n\n"}
{"id": "1118686", "url": "https://cs.wikipedia.org/wiki?curid=1118686", "title": "Třída Nampcho", "text": "Třída Nampcho\n\nTřída Nampcho (jinak též třída MLS-II) je třída víceúčelových minonosek námořnictva Korejské republiky. Jejich sekundárním účelem je ničení ponorek. Celkem je plánována stavba až pěti jednotek této třídy. Prototypové plavidlo \"Nampcho\" má do služby vstoupit roku 2017. Třída též nese označení HDM-4000. Jsou to nejmodernější aktuálně sloužící minolovky.\n\nJihokorejské námořnictvo v 90. letech 20. století postavilo v rámci programu MLS-I svou první domácí minonosku \"Wonsan\" (MLS-560). Dle původních plánů měly být postaveny až tři plavidla třídy \"Wonsan\", kvůli nedostatku financí ale zůstalo u jediného kusu. Až na počátku druhé dekády 21. století byl zahájen vývoj vylepšené druhé generace jihokorejských minonosek, označený MLS-II. Jihokorejská loděnice Hyundai Heavy Industries (HHI) vyvinula plavidlo vycházející z domácích fregat třídy \"Inchon\", se kterými má také ve významné míře unifikované vybavení.\n\nPrototypovou jednotku staví loděnice Hyundai Heavy Industries (HHI). Minonoska \"Nampcho\" byla na vodu spuštěna 27. května 2015 a její přijetí do služby bylo plánováno na říjen 2016. Kvůli blíže nespecifikovaným potížím ale bylo odloženo na rok 2017. \"Nampcho\" byla konečně námořnictvem převzata 9. června 2017.\n\nJednotky třídy \"Nampcho\":\nKonstrukce třídy vychází z fregat třídy \"Inchon\". V konstrukci byla uplatněna opatření pro redukci signatur (stealth tvarování trupu, ochlazování zplodin pohonu ad.). Vzhledem k tomu, že sekundární úlohou třídy je vyhledávání a ničení ponorek, ponesou řadu pokročilých senzorů a protiponorkovou výzbroj. Elektroniku tvoří přehledový 3D radar SPS-550K, systém řízení palby SPG-540K (jeho součástí je střelecký radar a optotronický senzor) a navigační radar. K detekci ponorek slouží trupový sonar SQS-240K. Obranu posiluje systém elektronického boje SLQ-200K Sonata, dva vrhače klamných cílů Rheinmetall MASS a dva vrhače protitorpédových klamných cílů SLQ-261K TACM.\n\nHlavňovou výzbroj tvoří jeden 76mm kanón ve věži na přídi. Čtyřnásobné vertikální vypouštěcí silo K-VLS pojme 16 protiletadlových řízených střel Haegung, nebo čtyři raketová torpéda Hong Sang Eo. Výzbroj doplňují dva trojhlavňové 324mm torpédomety pro lehká torpéda K745 Chung Sang Eo. Ze zádě bude operovat střední vrtulník. K jeho uložení loď ponese hangár. Nejvyšší rychlost dosahuje 23 uzlů. Dosah je 4500 námořních mil při 15 uzlech.\n"}
{"id": "1118687", "url": "https://cs.wikipedia.org/wiki?curid=1118687", "title": "Záplevák", "text": "Záplevák\n\nZáplevák (\"Helenium\") je rod rostlin s úbory nažloutlých květů. Je dělený asi do 32 druhů a některé se pěstují jako okrasné. Rod, řazený do čeledi hvězdnicovitých (podčeleď \"Asteroideae\"), pochází z mírného a subtropického pásma Severní a Jižní Ameriky, kde obvykle rostou na vlhkých, ale dobře odvodněných a osluněných travnatých plochách.\n\nNěkteré druhy začaly být téměř před 300 léty šířeny do Evropy, severní Afriky a části Asie. Tam je začali zahradnicí šlechtit a vysazovat, nejdříve do panských zahrad a později se pro nenáročnost dostaly na veřejná prostranství i do ozdobných částí užitkových zahrad.\n\nV České republice se obvykle vysazují tři druhy:\n\nVšeobecně se nejčastěji pěstují hybridy. V Česku nejvíce užívaný kříženec, záplevák zahradní, byl vyšlechtěn ze zápleváku podzimního.\n\nMezi dalšími známějšími druhy, často se podílející na křížení, jsou \"Helenium flexuosum\" Raf., \"Helenium nudiflorum\" Nutt. a \"Helenium puberulum\" DC.\n\nJsou to letničky až trvalky, vysoké od 20 do 160 cm. Přímé, jednoduché nebo rozvětvené lodyhy, rýhované, lysé nebo chlupaté, vyrůstají z listových růžic rašících z kořenů s oddenky. Lodyhy jsou střídavě porostlé krátce řapíkatými nebo přisedlými listy. Jejich čepele bývají eliptické, kopinaté, lineární nebo lopatkovité, laločnatě zpeřené nebo celistvé a po obvodě zoubkované, lysé nebo chlupaté či žláznatě tečkované.\n\nRostlina může mít jen několik či větší počet, až 300, vypouklých květních úborů v latnatých nebo vrcholičnatých květenstvích. Zákrov bývá kulovitý, půlkulovitý nebo vejčitý, mívá v průměru 5 až 35 mm a je porostlý trvalými listeny v jedné až třech řadách. Diskovité kvítky jsou oboupohlavné, jejich trubkovité koruny se čtyřmi nebo pěti deltovitými laloky bývají žluté, žlutohnědé, hnědé nebo načervenalé či nafialovělé. Obvodové jazykovité kvítky (někdy chybí) bývají obvykle samičí, jejich koruny mohou být žluté, fialové, hnědé, načervenalé nebo kombinované s pruhy. Opylovány jsou hmyzem slétajícím se za nektarem.\n\nPlody jsou pyramidální nažky, lysé nebo hustě chlupaté, s trvalým a různě četným chmýrem. Chromozomové číslo rodu je x = 17.\n\nČást rostlin tohoto rodu mívá pro okrasné zahradnictví velký význam. Vytrvalé druhy jsou dlouhověké, zimovzdorné, nevyžaduji náročnou starostlivost a na stanovištích se rozšiřují odnožemi a potlačují tak plevel. Jsou různé vzrostlé, od 0,5 po 1,5 metru. K dispozici jsou desítky vyšlechtěných kultivarů s rozličně zbarvenými úbory a různě vzrostlými lodyhami.\n\nZápleváky vykvétají až v druhé polovině léta a jako jedny z mála překrývají „bezkvěté“ období do nástupu na podzim kvetoucích rostlin. Přestárlé rostliny lze spolehlivě zmladit rozdělením trsů. Jednoleté nebo dvouleté druhy se snadno množí semeny (nažkami) a obvykle vyrůstají mladé rostliny v bohaté škále barev.\n\nPřestože se zápleváky dobře množí semeny, do volné přírody se rostliny v nových domovinách příliš nešíří a nestávají se plevelem, rodové jméno „záplevák“ proto není příhodné.\n\n \n"}
{"id": "1118689", "url": "https://cs.wikipedia.org/wiki?curid=1118689", "title": "Křížová cesta (Hory Matky Boží)", "text": "Křížová cesta (Hory Matky Boží)\n\nKřížová cesta v Horách Matky Boží na Klatovsku se nachází v lese severně nad obcí.\n\nKřížová cesta byla postavena roku 1863. Čtrnáct výklenkových kapliček na kamenném soklu je rozmístěno okolo kaple Proměnění Páně. Okénko chrání obrázek s pašijovým výjevem. Kalvárie je na místě kříže, u kterého se modlívali horníci, než vstoupili do šachty.\n\nVlevo vedle kaple je pod křížem studánka.\n\n\n"}
{"id": "1118691", "url": "https://cs.wikipedia.org/wiki?curid=1118691", "title": "Divize A 1982/83", "text": "Divize A 1982/83\n\nV soubojích 18. ročníku České divize A 1982/83 se utkalo 14 týmů dvoukolovým systémem podzim - jaro. Tento ročník začal v srpnu 1982 a skončil v červnu 1983.\n\nZ 2. ligy - sk. A 1981/82 sestoupilo do Divize A mužstvo TJ ZVVZ Milevsko. Z krajských přeborů ročníku 1981/82 postoupilo vítězné mužstvo TJ Spartak Hořovice ze Středočeského krajského přeboru a TJ Jiskra Otavan Třeboň ze Jihočeského krajského přeboru.\n\nPoznámky:\n\n"}
{"id": "1118693", "url": "https://cs.wikipedia.org/wiki?curid=1118693", "title": "Katolická církev v Burundi", "text": "Katolická církev v Burundi\n\nKatolická církev v Burundi je křesťanské společenství. Hlásí se k ní asi 62% obyvatel. Je v jednotě s papežem. Má 2 metropolitní arcidiecéze a 6 diecézí.\n\nBurundi má dvě církevní provincie. Všechny tyto diecéze slouží mše v latinském ritu.\n\nMá vlastní biskupskou konferenci se současným předsedou biskupem Gervaisem Banshimiyubusou.\n\n"}
{"id": "1118695", "url": "https://cs.wikipedia.org/wiki?curid=1118695", "title": "Divize B 1982/83", "text": "Divize B 1982/83\n\nV soubojích 18. ročníku České divize B 1982/83 se utkalo 16 týmů dvoukolovým systémem podzim – jaro. Tento ročník fotbalové soutěže začal v srpnu 1982 a skončil v červnu 1983.\n\nZ 2. ligy - sk. A 1981/82 sestoupilo do Divize B mužstvo TJ Slavoj Vyšehrad. Z krajských přeborů ročníku 1981/82 postoupila vítězná mužstva TJ Jiskra Nový Bor ze Severočeského krajského přeboru, TJ Slavia Karlovy Vary ze Západočeského krajského přeboru a TJ Montáže Praha z Pražského přeboru. Také sem bylo přeřazeno mužstvo TJ Admira Praha 8 z Divize A.\n\nPoznámky:\n\n"}
{"id": "1118697", "url": "https://cs.wikipedia.org/wiki?curid=1118697", "title": "Divize C 1982/83", "text": "Divize C 1982/83\n\nV soubojích 18. ročníku České divize C 1982/83 se utkalo 16 týmů dvoukolovým systémem podzim–jaro. Tento ročník začal v srpnu 1982 a skončil v červnu 1983.\n\nZ 2. ligy – sk. A 1981/82 sestoupilo do Divize C mužstvo TJ Spartak BS Vlašim. Z krajských přeborů ročníku 1981/82 postoupila vítězná mužstva TJ Spartak Hlinsko z Východočeského krajského přeboru a TJ ŽĎAS Žďár nad Sázavou z Jihomoravského krajského přeboru. Také sem bylo přeřazeno mužstvo TJ Fruta Vojkovice z Divize B.\n\nPoznámky:\n\n"}
{"id": "1118698", "url": "https://cs.wikipedia.org/wiki?curid=1118698", "title": "Johannes Lepsius", "text": "Johannes Lepsius\n\nJohannes Lepsius (15. prosince 1858, Berlín, Německo – 3. února 1926, Merano, Itálie) byl německý evangelický teolog a orientalista. Zabýval se zejména historií Arménie, snažil se zabránit arménské genocidě. \n\nJohannes Lepsius byl nejmladším synem Karla Richarda Lepsia, zakladatele německé egyptologie. Nejprve vystudoval matematiku a filozofii v Mnichově, později ještě teologii.\n\nBěhem první světové války publikoval práci \"Bericht über die Lage des armenischen Volkes in der Türkei\" (Zprávy o situaci arménského lidu v Turecku), v níž pečlivě zdokumentoval a odsoudil arménskou genocidu. Její druhé vydání nazvané \"Der Todesgang des armenischen Volkes\" (Ulička smrti arménského lidu) obsahovala také rozhovor s tureckým ministrem Enverem Pašou, který byl jedním z hlavních strůjců genocidy. Lepsius publikoval zprávu tajně, protože Turecko bylo německým spojencem. Cenzura také její publikaci brzy zakázala z obav, jakou reakci by mohla vyvolat u strategicky významného spojence. Lepsius však dokázal včas rozšířit více než 20 tisíc výtisků. \n\nSpisovatel Franz Werfel ve svém díle \"Die vierzig Tage des Musa Dagh\" (česky vyšlo jako \"Čtyřicet dnů\") věnoval dvě kapitoly Lepsiovu úsilí o záchranu Arménů a jeho vyjednávání s Enverem Pašou. Nazývá jej přitom „strážným andělem Arménů“. V roce 2011 bylo v Postupimi otevřeno Lepsiovo muzeum, a to v domě, kde žil v letech 1908–1926.\n\n"}
{"id": "1118705", "url": "https://cs.wikipedia.org/wiki?curid=1118705", "title": "Zimní turnaj Tatry Smíchov", "text": "Zimní turnaj Tatry Smíchov\n\nZimní turnaj Tatry Smíchov byl populární fotbalový turnaj, hraný od prvního ročníku v roce 1958/59 v zimním období na škvárovém hřišti u Železničního mostu v Praze. Turnaje se mimo pořadatele SK Smíchov (v průběhu let pod názvy Spartak Smíchov Tatra nebo od roku 1967 Tatra Smíchov) účastnily i prvoligové, nebo dokonce (pouze jednou v ročníku 1978/79) zahraniční celek: Dynamo Drážďany (z NDR).\n\nZásluhu na uspořádání turnaje, tehdy nevídané revoluční novinky za účasti předních ligových mužstev měli např. Václav Blažejovský (1920–1986), pozdější trenér československého olympijského týmu či juniorské reprezentace a Josef Rogl (1907–1978), pozdější předseda fotbalového svazu, v civilním životě vedoucí Kanceláře prezidenta republiky pro hospodářskou správu hradu a správce zámku v Lánech.\n\n32. ročník v roce 1990 byl ročníkem posledním.\n\nNejvíce týmů se účastnilo 11. ročníku na přelomu let 1968/69 - 12.\n\nNejvětší návštěva byla zaznamenána při 26. ročníku - 15 540 diváků.\n\nNejsuverennějším vítězem v historii se stal v roce 1986 při 28. ročníku celek Bohemians Praha, který neztratil ani bod a jedinou branku dostal až v poslední minutě posledního zápasu od domácí Tatry Smíchov.\n\nNejvíce dresů v turnaji oblékli:\n\nFotbalisté potřebují (dle slov jednoho ze zakladatelů Václava Blažejovského) zimní přípravu na otevřeném hřišti, která nemůže plně nahradit přípravu v hale. Tento turnaj si proto pochvalovali i trenéři reprezentačních týmů. Dalším plusem byla možnost sledování hráčů trenéry různých družstev, příležitost dostávali i hráči z tzv. \"B\" týmů.\n\nNevýhodou byla škvára, častá zranění hráčů a zima. Např. Antonín Panenka (v té době ještě ne moc známý, ale mladý, talentovaný fotbalista Bohemians) byl v roce 1972 v zápase s Kladnem zasažen míčem, který mu způsobil výron krve do oka. O oko naštěstí nepřišel, ale rehabilitace trvala téměř pět měsíců.\n\n"}
{"id": "1118708", "url": "https://cs.wikipedia.org/wiki?curid=1118708", "title": "Heinrich Klinkosch", "text": "Heinrich Klinkosch\n\nHeinrich Klinkosch (20. dubna 1830 Vídeň – 28. července 1889 Vídeň) byl rakouský podnikatel, bankéř a politik německé národnosti, v 2. polovině 19. století poslanec Říšské rady.\n\nPůsobil jako statkář v Pfaffstättu. Byl synem továrníka v oboru zlatnictví. Studoval na polytechnice ve Vídni a věnoval se pak obchodu. Působil v několika bankách. V roce 1849 se stal úředníkem Národní banky, kde pak pracoval po sedmnáct let na různých úrovních. Později získal statek v Pfaffstättu a byl veřejně a politicky aktivní. Působil jako starosta Pfaffstättu, okresním školním radou a místním školním inspektorem. Měl titul burzovního rady a vlastnil makléřskou firmu.\n\nByl i poslancem Říšské rady (celostátního parlamentu Předlitavska), kam nastoupil v doplňovacích volbách roku 1874 za kurii městskou v Horních Rakousích, obvod Ried, Braunau, Mattighofen, Schärding atd. Slib složil 21. ledna 1874. Mandát zde obhájil ve volbách roku 1879 a volbách roku 1885. Poslancem byl až do své smrti roku 1889. V roce 1874 se uvádí jako Heinrich Klinkosch, statkář, bytem Pfaffstätt.\n\nV parlamentu se vyslovoval k bankovním tématům, označoval se též za mluvčího starokatolíků. Patřil mezi levé křídlo německých liberálů. Zastupoval v parlamentu ústavověrný blok. V roce 1878 zasedal v poslaneckém Novém klubu pokroku. Jako ústavověrný poslanec se uvádí i po volbách v roce 1879. Na Říšské radě je v říjnu 1879 zmiňován coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\").\n\nZemřel v noci z 27. na 28. července 1889, kdy ve svém vídeňském bytě spáchal sebevraždu zastřelením. Příčinou měly být velké finanční ztráty, které na burze utrpěl.\n"}
{"id": "1118709", "url": "https://cs.wikipedia.org/wiki?curid=1118709", "title": "Albert Pflügl", "text": "Albert Pflügl\n\nAlbert Pflügl, celým jménem Albert Karl Dismas von Pflügl (24. ledna 1818 Linec – 5. března 1886 Peuerbach), byl rakouský římskokatolický duchovní a politik německé národnosti, v 2. polovině 19. století poslanec Říšské rady.\n\nVystudoval teologii v Linci. 30. ledna 1841 byl vysvěcen na kněze. Působil jako kooperátor v Lauffenu a Eferdingu. Od roku 1844 byl kooperátorem při městském farním kostele v Linci. V letech 1850–1883 působil jako farář v Sankt Georgen im Attergau. V roce 1851 se stal děkanem a školním okrskovým dozorcem v děkanátu Frankenmarkt. Od roku 1883 do roku 1886 byl farářem a děkanem v Peuerbachu. V letech 1849–1850 byl redaktorem listu \"Katholische Blätter\", Založil list \"Volksblatt für Religion und Gesetz\". Roku 1858 získal Zlatý záslužný kříž s korunou. Četné obce mu udělily čestné občanství. Měl titul papežského komořího a konzistorního rady.\n\nZasedal jako poslanec Hornorakouského zemského sněmu, kam nastoupil roku 1864 za kurii venkovských obcí, obvod Vöcklabruck. Členem sněmu zůstal do roku 1866. Opět se na sněm vrátil roku 1870 za týž obvod a setrval zde do roku 1883. V roce 1871 byl členem zemského výboru. Patřil mezi katolické konzervativce.\n\nByl i poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí v Horních Rakousích, obvod Wels, Vöcklabruck atd. Mandát zde obhájil ve volbách roku 1879. V roce 1873 se uvádí jako šlechtic Albert von Pflügl, konzistorní rada, děkan a farář, bytem Sankt Georgen im Attergau.\n\nV roce 1873 zastupoval v parlamentu opoziční blok. V roce 1878 zasedal v poslaneckém Hohenwartově klubu (tzv. Strana práva, která byla konzervativně a federalisticky orientována). Jako konzervativec se uvádí i po volbách v roce 1879. V listopadu 1881 přešel do nově utvořeného Liechtensteinova klubu (oficiálně Klub středu), který byl více katolicky, sociálně reformně a centristicky orientovaný.\n\nZemřel v březnu 1886.\n"}
{"id": "1118710", "url": "https://cs.wikipedia.org/wiki?curid=1118710", "title": "Eduard Planck von Planckburg", "text": "Eduard Planck von Planckburg\n\nEduard Planck von Planckburg (9. července 1841 Linec – 31. července 1918 Bad Ischl) byl rakouský politik německé národnosti, v 2. polovině 19. století poslanec Říšské rady.\n\nPůsobil jako statkář v Neuhaus an der Donau.\n\nZasedal jako poslanec Hornorakouského zemského sněmu, kam nastoupil roku 1871 a setrval zde do roku 1883. Zastupoval velkostatkářskou kurii. V letech 1871–1884 byl též náhradníkem zemského výboru. Patřil k liberálům.\n\nByl i poslancem Říšské rady (celostátního parlamentu Předlitavska), kam ho delegoval zemský sněm roku 1872 (Říšská rada tehdy ještě byla volena nepřímo, zemskými sněmy). Složil slib 12. prosince 1872. Uspěl i v prvních přímých volbách roku 1873 za velkostatkářskou kurii v Horních Rakousích. Jeho volba byla 18. prosince 1874 anulována, ale 9. února 1875 po znovuzvolení opětovně složil slib. V roce 1873 se uvádí jako Eduard Planck von Planckburg, statkář, bytem Neuhaus an der Donau. V roce 1873 zastupoval v parlamentu ústavověrný blok, v jehož rámci patřil ke křídlu Strany ústavověrného velkostatku.\n\nZemřel v červenci 1918 v Bad Ischlu. Tělo pak bylo převezeno k smutečnímu obřadu do Vídně.\n"}
{"id": "1118711", "url": "https://cs.wikipedia.org/wiki?curid=1118711", "title": "Joseph-Emile Abbet", "text": "Joseph-Emile Abbet\n\nMons. Joseph-Emile Abbet (23. října 1847, Vens - 3. srpna 1914, Saint-Maurice) byl švýcarský římskokatolický kněz, opat ordinář Řeholních kanovníků švýcarské kongregace svatého Mořice z Agaune a územního opatství Saint-Maurice d’Agaune a biskup.\n\nNarodil se 23. října 1847 ve Vens. Vstoupil k Řeholním kanovníkům švýcarské kongregace svatého Mořice z Agaune a roku 1868 složil své věčné sliby. Na kněze byl vysvěcen 28. října 1871. Dne 21. dubna 1909 byl zvolen opatem ordinářem Řeholních kanovníků švýcarské kongregace svatého Mořice z Agaune a územního opatství Saint-Maurice d’Agaune. Potvrzen byl 24. července 1909 a papež Pius X. mu přidělil titul titulární biskup z Betléma. Biskupské svěcení přijal 19. září 1909 z rukou biskupa Julese-Maurice Abbeta a spolusvětiteli byli biskup Alfredo Peri-Morosini a biskup Jakobus von Stammler.\n\nZemřel 3. srpna 1914 v Saint-Maurice.\n\n"}
{"id": "1118712", "url": "https://cs.wikipedia.org/wiki?curid=1118712", "title": "Eduard Saxinger", "text": "Eduard Saxinger\n\nEduard Saxinger (8. května 1818 Weidenholz – 5. května 1902 Linec) byl rakouský podnikatel a politik německé národnosti, v 2. polovině 19. století poslanec Říšské rady.\n\nPůsobil jako obchodník a náměstek starosty Lince.\n\nVystudoval klášterní gymnázium v Kremsmünsteru. Od roku 1853 působil jako drogista v Linci. Převzal drogistickou živnost Haselmayers Erben. Byl též prezidentem všeobecné spořitelny v Linci. Byl i veřejně a politicky aktivní. Od roku 1861 do roku 1881 zasedal v obecní radě v Linci, přičemž v letech 1868–1881 byl náměstkem lineckého starosty. Politicky patřil mezi německé liberály (tzv. Ústavní strana, liberálně a centralisticky orientovaná). Byl mu udělen Řád Františka Josefa. Město Linec ho jmenovalo čestným občanem. Byl členem hornorakouského spolku pro přírodní vědy a měl též funkci cenzora místní filiálky Rakousko-uherské banky.\n\nByl i poslancem Říšské rady (celostátního parlamentu Předlitavska), kam byl zvolen v prvních přímých volbách roku 1873 za kurii městskou v Horních Rakousích, obvod Linec, Urfahr atd. V roce 1873 se uvádí jako Eduard Saxinger, náměstek starosty a obchodník, bytem Linec. V roce 1873 zastupoval v parlamentu ústavověrný blok, v jehož rámci patřil k mladoněmeckému křídlu. V roce 1878 se ovšem již uvádí jako nezařazený poslanec, stojící mimo kluby.\n\nZemřel v květnu 1902.\n"}
{"id": "1118716", "url": "https://cs.wikipedia.org/wiki?curid=1118716", "title": "Wobegong queenslandský", "text": "Wobegong queenslandský\n\nWobegong queenslandský (\"Orectolobus ornatus\") je druh žraloka z čeledi wobegongovitých (\"Orectolobidae\").\n\nWobegong se vyskytuje u pobřeží Austrálie a Nové Guiney.\nWobegong je dlouhý až 3 m a patří tak k větším druhům žraloků. Jeho tělo je ploché.\n\nWobegong většinu dne polehává na korálovém útesu. Díky důmyslným mimikrám je téměř k nerozeznání od podkladu. Takto ukrytý číhá žralok na hlavonožce a krevety, jež tvoří nejdůležitější část potravy. K lidem se nechovají agresivně, pokud však na ně šlápne potápěč, mohou se ohradit.\n\nWobegonga queenslandského lze i chovat, potřebuje však mít obrovské akvárium o objemu až 2 000 hl vody.\n\n"}
{"id": "1118719", "url": "https://cs.wikipedia.org/wiki?curid=1118719", "title": "Zdeněk Kosňovský", "text": "Zdeněk Kosňovský\n\nZdeněk Kosňovský (* 25. srpna 1932) je bývalý československý fotbalista, útočník. Po skončení aktivní kariéry působí v Baníku Ostrava jako trenér mládeže.\n\nV československé lize hrál Baník Ostrava. Dal 2 ligové góly.\n\n\n"}
{"id": "1118723", "url": "https://cs.wikipedia.org/wiki?curid=1118723", "title": "Max Spaun", "text": "Max Spaun\n\nMax von Spaun (7. června 1827 Steyr – 10. března 1897 Sankt Pölten) byl rakouský politik německé národnosti, v 2. polovině 19. století poslanec Říšské rady.\n\nPocházel ze švábské rodiny, která byla od 18. století usazená v Rakousku a kterou císař Karel VI. povýšil za její vojenské a úřednické zásluhy do rytířského stavu. Působil jako notář v Ennsu.\n\nZasedal jako poslanec Hornorakouského zemského sněmu, kam nastoupil roku 1874 a setrval zde do roku 1878. Zastupoval městskou kurii, obvod Enns, Hall, Kremsmünster.\n\nByl i poslancem Říšské rady (celostátního parlamentu Předlitavska), kam byl zvolen v doplňovacích volbách roku 1878 za kurii městskou v Horních Rakousích, obvod Freistadt, Perg, Rohrbach, Enns atd. Slib složil 22. října 1878. Mandát zde obhájil i ve volbách roku 1879, volbách roku 1885 a volbách roku 1891. V roce 1878 se uvádí jako rytíř Max von Spaun, c. k. notář, bytem Enns. V roce 1897 odmítl pro pokročilý věk opět kandidovat.\n\nPo volbách v roce 1879 se uvádí jako ústavověrný poslanec. Patřil mezi německé liberály. V říjnu 1879 je zmiňován na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nZemřel v březnu 1897.\n\nJeho syn Max von Spaun mladší (1856–1909) byl sklářským podnikatelem, který působil i v Čechách, např. v Klášterském Mlýně.\n"}
{"id": "1118725", "url": "https://cs.wikipedia.org/wiki?curid=1118725", "title": "Komunitní rádio", "text": "Komunitní rádio\n\nKomunitní rádio je rozhlasová stanice, jejíž obsah je tvořen komunitou pro potřeby a podle zájmů svých členů. Na rozdíl od veřejnoprávních nebo komerčních stanic se tedy může věnovat i specificky zaměřeným pořadům.\n\nKomunitní rádia jsou rozšířena například v Německu, Rakousku, Švýcarsku a Spojeném království. V České republice komunitní rádia většinou vysílají na Internetu (např. brněnské Radio R nebo Rastafari Radio), výjimkou je nekomerční křesťanské Radio Proglas.\n\n"}
{"id": "1118728", "url": "https://cs.wikipedia.org/wiki?curid=1118728", "title": "Milan Sirý", "text": "Milan Sirý\n\nMilan Sirý (3. března 1939 – leden 2009) byl český fotbalista, útočník. Po skončení aktivní kariéry byl trenérem mládeže a sportovním ředitelem VOKD Poruba.\n\nV československé lize hrál za Baník Ostrava. Nastoupil v 86 ligových utkáních a dal 34 gólů. Z Baníku přestoupil v roce 1966 do Škody Plzeň. Jeho předností byl čich na góly, uměl se v pokutovém území postavit tam, kam se odrazil míč.\n\n"}
{"id": "1118729", "url": "https://cs.wikipedia.org/wiki?curid=1118729", "title": "Vincenzo Legrenzio Ciampi", "text": "Vincenzo Legrenzio Ciampi\n\nVincenzo Legrenzio Ciampi (2. dubna 1719 Piacenza d'Adige – 30. března 1762 Benátky) byl italský hudební skladatel.\n\nHudební základy získal v Piacenze u místního sbormistra. Poté studoval v Neapoli u Francesca Durante a Leonarda Lea. V letech 1746 a 1747 působil v Palermu jako cembalista a v letech 1748–1749 jako učitel v benátském Ústavu nevyléčitelně nemocných (\"Ospedale degli Incurabili\"). Po krátkém pobytu v Paříži odešel do Londýna, kde se stal ředitelem první italské operní společnosti. V roce 1756 se přes Brusel vrátil do Benátek, kde dále pracoval jako sbormistr (maestro di cappella) v \"Ospedale degli Incurabili\". V Benátkách také zemřel během zkoušek na uvedení své poslední opery v divadle \"Teatro Grimani di S. Samuele\".\n\n\n\n(vesměs vydáno v Londýně)\n\n\n"}
{"id": "1118737", "url": "https://cs.wikipedia.org/wiki?curid=1118737", "title": "Modenka", "text": "Modenka\n\nModenka, též modenský slepičák, podle německého vzorníku německý modeňák je nejmenší plemeno slepičáků. I mezi ostatními plemeny holubů patří k těm menším, nedosahuje větší hmotnosti než 400 g. Modenka má zaoblené tělo s širokou a klenutou hrudí, záda jsou široká, krátká a mírně prohnutá a ocas je nesen pod úhlem 45°. Krk je středně dlouhý a nohy rovné a vyšší. Modenky se chovají ve značném množství barevných a kresebných rázů. V seznamu plemen EE má číslo 0206.\n\nPrvní přesnější popis o slepičácích obecně sepsal v 17. století Ulyssis Aldrovandi a v tomto spise konstatoval, že původ slepičáků je v Indii, odkud se rozšířil do Evropy. Také zde uváděl, že nejstarším slepičákem je barmský slepičák . První modenky byly přivezeny do Německa v roce 1870 a to z Itálie. Velký rozmach zažilo plemene v roce 1878, kdy se do Německa dovezlo přes padesát párů . První chovatelský klub, byl založen v Německu roku 1912 a vystupoval pod názvem Klub chovatelů modenů. Největší úspěch ale měly modenky v Anglii, kde se výstavy v Crystal Palace v roce 1927 zúčastnilo 567 modenů .\nMezi první české autory, kteří ve svých knihách modeny vůbec zmínili, patří Antonín Jeřábek, který v knize \"Chov holubů pro užitek i sport\" z roku 1910 přidal obrázek modenky, avšak bez popisu . Krátkou zmínku je možné nalézt v časopise Český rolník z roku 1915 v článku Slepičák . Mimo to ale není modenka příliš známým holubem, v Česku se chová vzácně.\n\nModenka má postavu charakteristickou pro všechny slepičáky; má hruď zvětšenou tak, že připomíná slepici, tělo je malé a hřbet je krátký. Hlava je kulatá, rovnoměrně klenutá, s hladkým ale ne nízkým čelem. Oči oranžovo-červené, kulaté a malé. Zobák je střední délky, poměrně silný. Ozobí je většinou světlé a samotná barva zobáku se odvíjí od zbarvení ptáka. Hruď je široká, dobře zaoblená a s břichem by měla tvořit neporušené kolo. Hřbet je krátký, nesvažuje je dolů a v ramenou je široký. Křídla krátká, nedosahují až k ocasu. Ocas nesený vysoko, krátký a úzký. Nohy jsou neopeřené, se silnými stehny.\n\nModenky jsou velmi pestře zbarvené, mohou mít až 200 barevných rázů a kombinací . Základní a nejčastější jsou tři rázy:\n\nGazzi: Základní barva je bílá a pokrývá celé tělo krom hlavy, horního hrdla, křídel a ocasu, které jsou stejně zbarvené, nejčastěji černě. Zadní část hlavy a krku je bílá. Vzor na hlavě má symetrický tvar. Barvy a kombinace: černá, modrá bez mříží, stříbrná, světle hnědá, měďnatá, červená, žlutá, Isabel... Tyto barvy by měly být bohaté a lesklé. Bílé skvrny na křídlech jsou tolerovány.\n\nSchietti; Jednolitá barva, nejčastěji černá, bílá, modrá, stříbrná, světle hnědá, měďnatá, červená, žlutá nebo Isabel. Povolené jsou také černé, bílo-hnědé, červené nebo žluté pruhy.\n\nMagnani: Základní barvou je tmavě modrá, stříbrně šedá, hnědá, tmavě modrá nebo černá. Ocas a křídla jsou různobarevné a nemusejí být zbarveny stejně.\n\nModenky jsou velmi atraktivní, snadno se udržují a jsou méně problematická než anglický king . Nejsou příliš hlasité a hodí se i pro začátečníky. Hodí se pro chov ve voliérách nebo holubnících, které nemusí být příliš velké, protože modenky létají jen málo a většinou se drží při zemi. Krmí se klasickou krmnou směsí. Nejsou agresivní, proto je vhodné chovat je s více druhy holubů. O mláďata se starají a jen málokdy je nutné shánět náhradní chůvu.\n"}
{"id": "1118738", "url": "https://cs.wikipedia.org/wiki?curid=1118738", "title": "Victor Weiss von Starkenfels", "text": "Victor Weiss von Starkenfels\n\nVictor Weiss von Starkenfels, též psáno Weiß (1818 Vídeň – 3. prosince 1886 Vídeň), byl rakouský politik německé národnosti, v 2. polovině 19. století poslanec Říšské rady.\n\nByl synem rakouského státního rady, podle jiného zdroje byl jeho otec policejním ředitelem. Victor studoval filozofii ve Vídni a pak absolvoval Orientální akademii ve Vídni. Nastoupil na rakouský konzulát do Bukurešti. Od roku 1842 byl pomocným tlumočníkem, od roku 1845 legačním komisařem a v roce 1847 se stal legačním tajemníkem na rakouském vyslanectví v Aténách. V letech 1850–1853 zastával post generálního konzula v italském Janově, pak byl rakouským legačním radou v Konstantinopoli. Překládal z orientálních jazyků.\n\nV roce 1862 odešel do penze a zapojil se do politického života. Byl iniciátorem založení Katolického lidového spolku pro Horní Rakousy. Byl zakladatelem tohoto spolku, jehož prvním předsedou se na jeho návrh stal Heinrich Brandis. V roce 1874 z něj ale Weiss vystoupil. V otevřeném dopise veřejnosti pak vysvětlil, že důvodem odchodu jsou neshody s Brandisem a odklon spolku od programových zásad. Hornorakouští poslanci za Stranu práva (mj. děkan Albert Pflügl) ho následně vyzvali ke složení mandátu v Říšské radě.\n\nV roce 1870 kandidoval na poslance Hornorakouského zemského sněmu. Na sněm byl zvolen roku 1871. Byl i poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí v Horních Rakousích, obvod Schärding, Engelszell, Eferding atd. V roce 1873 se uvádí jako Victor Weiss von Starkenfels, legační rada, bytem Linec. V roce 1873 zastupoval v parlamentu opoziční blok. V roce 1878 zasedal v poslaneckém Hohenwartově klubu (tzv. Strana práva, která byla konzervativně a federalisticky orientována). Patřil mezi hlavní postavy Strany práva a podílel se na jejím programovém vymezování. V roce 1873 napsal studii \"Die österreichische Rechtspartei\" a téhož roku i \"Kleiner politischer Katechismus den österreichischen Rechtspartei\". Ve volbách roku 1879 kandidoval, ale nebyl zvolen. Stáhl se pak z aktivní politiky.\n\nZemřel v prosinci 1886.\n"}
{"id": "1118739", "url": "https://cs.wikipedia.org/wiki?curid=1118739", "title": "Klopeinské jezero", "text": "Klopeinské jezero\n\nKlopeinské jezero, ( , ), je zbytkem mnohem většího jezera, které obklopovalo celou oblast kolem dnešního Künhsdorfu. S teplotou vody kolem 29 °C patří k nejteplejším alpským jezerům, a to v důsledku nízkého průtoku. Je napájeno jen malými přítoky a spodní vodou, odtok z jezera je v jeho západní části do řeky Drávy. Průměrná hloubka činí 23 m, největší hloubka je 48 m.\n\nJezero je využíváno k rekreaci a pro zachování kvality vody byl v roce 1975 vybudován systém odvádění spodních vod, který odstraňuje odkysličenou vodu poskytující výživu vodní flóře. Zatímco ve 30. letech 20. století dosahovala cirkulace hloubky 40 m, je dnes voda promíchávána pouze do hloubky 30 m a z tohoto důvodu muselo být provedeno technické opatření.\n"}
{"id": "1118746", "url": "https://cs.wikipedia.org/wiki?curid=1118746", "title": "Johann Zeilberger", "text": "Johann Zeilberger\n\nJohann Zeilberger (10. března 1831 – 29. července 1881 Vídeň Vídeň nebo Steyr) byl rakouský politik německé národnosti, v 2. polovině 19. století poslanec Říšské rady.\n\nJeho rodiče Josef a Anna Zeilberger byli majiteli statku v Kirchdorfu. Johann navštěvoval národní školu. Ve věku 17 let převzal správu statku ve Freinbergu u Pasova. V roce 1861 koupil s manželkou Josephinou hostinec Zum Bären v Steyru.Od roku 1873 byl majitelem hostince Zum rothen Krebs v Steyru.\n\nByl veřejně a politicky činný. Patřil mezi zakladatele Katolického lidového spolku pro Horní Rakousy a členem spolku Katolické casino v Steyru. Zasedal zde v obecní radě. Od roku 1871 byl poslancem Hornorakouského zemského sněmu.\n\nByl i poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí v Horních Rakousích, obvod Linec, Florian, Steyr atd. Mandát zde obhájil ve volbách roku 1879. Poslancem byl až do své smrti roku 1881. V roce 1873 se uvádí jako Johann Zeilberger, majitel nemovitostí, bytem Steyr. V roce 1873 zastupoval v parlamentu opoziční blok. V roce 1878 zasedal v poslaneckém Hohenwartově klubu (tzv. Strana práva, která byla konzervativně a federalisticky orientována). Jako konzervativec se uvádí i po volbách v roce 1879.\n\nZemřel v červenci 1881. Podle některých zdrojů ve Vídni, podle jiných ve Steyru. Podlehl dlouhé nemoci, která ho v posledních dvou měsících upoutala na lůžko.\n"}
{"id": "1118747", "url": "https://cs.wikipedia.org/wiki?curid=1118747", "title": "Sotio", "text": "Sotio\n\nSotio a.s. je biotechnologická společnost, která je součástí investiční skupiny PPF patřící českému miliardáři Petru Kellnerovi. V čele společnosti byl od března roku 2014 bývalý šéf České pojišťovny Ladislav Bartoníček. Od března 2018 firmu řídí dlouholetý šéf vědy a výzkumu Sotio Radek Špíšek, který je ve firmě od jejího založení. Společnost se zaměřuje na výzkum a vývoj inovativních léčivých přípravků pro léčbu nádorových onemocnění. Vedle evropských zemí působí také USA, Rusku a Číně. V lednu 2020 firma oznámila založení dceřiné společnosti v Basileji ve Švýcarsku. V Praze a v Pekingu otevřela společnost Sotio komplex laboratoří, v nichž se mají vyrábět přípravky pro lidi trpící onkologickými onemocněními.\nV současnosti Sotio testuje šest onkologických přípravků v různých fázích vývoje. V roce 2011 začala první klinické studie s přípravky aktivní buněčné imunoterapie DCVAC se zaměřením na rakovinu prostaty, rakovinu vaječníků a rakovinu plic.\n\nSotio má vlastní vědecký výzkum a vývoj a rovněž spolupracuje s dalšími partnery. V posledních letech se aktivity Sotio a PPF zaměřily na investice do řady biotechnologických firem vyvíjejících inovativní protinádorové léčebné metody v Evropě a USA. Spolupracuje například švýcarskou NBE-Therapeutics na vývoji nových protinádorových přípravků na bázi konjugátu protilátky a léku (ADC), s francouzskou Cytune Pharma na vývoji nových imunoterapeutik na základě Interleukinu 15 (IL-15) určených pro léčbu nádorových onemocnění či s německým LDC a Institutem Maxe Plancka na vývoji léčiv zaměřených na metabolismus nádorových buněk.\n\n"}
{"id": "1118748", "url": "https://cs.wikipedia.org/wiki?curid=1118748", "title": "FK Šumperk", "text": "FK Šumperk\n\nFK Šumperk (celým názvem: Fotbalový klub Šumperk) je český fotbalový klub, který sídlí v Šumperku v Olomouckém kraji. Založen byl v roce 1945 pod názvem SK Šumperk. Svůj současný název nese od roku 2015. Největším úspěchem klubu je účast ve 3. nejvyšší soutěži, od posledního ročníku (1960/61) však uplynulo více než 50 let. Od sezóny 2015/16 hraje Moravsko-Slezskou Divizi střídavě ve skupině D a skupině E. Klubové barvy jsou modrá a žlutá.\n\nSvé domácí zápasy odehrává na městském fotbalovém stadionu Šumperk s kapacitou 4 000 diváků.\n\nZdroj: \n\n\nZdroj: \n\n\n\nZdroj: \n\n\n\nZdroj: \n\n"}
{"id": "1118751", "url": "https://cs.wikipedia.org/wiki?curid=1118751", "title": "Kostel svatého Václava (Kocléřov)", "text": "Kostel svatého Václava (Kocléřov)\n\nKostel svatého Václava je římskokatolický filiální, dříve farní kostel v Kocléřově, části obce Vítězná. Patří do farnosti Dvůr Králové nad Labem.\n\nPůvodní gotický kostel z roku 1359 byl zbořen za třicetileté války. Znovu byl vystavěn roku 1720 jezuity. Současný kostel je z roku 1807.\n\n\nPravidelné bohoslužby se v kostele nekonají.\n\n"}
{"id": "1118754", "url": "https://cs.wikipedia.org/wiki?curid=1118754", "title": "Franz Keil (politik)", "text": "Franz Keil (politik)\n\nFranz Keil (23. prosince 1830 Mittersill – 25. června 1909 Salzburg) byl rakouský právník a politik německé národnosti, v 2. polovině 19. století poslanec Říšské rady.\n\nV roce 1853 maturoval na státním gymnáziu v Salzburgu. V letech 1853–1857 studoval práva na Univerzitě v Innsbrucku. V roce 1859 získal titul doktora práv. Téhož roku nastoupil jako auskultant k okresnímu soudu do tyrolského Silzu. Od roku 1860 byl praktikantem u zemského soudu v Innsbrucku a v letech 1861–1868 advokátním koncipientem v Salzburgu. Následně od roku 1869 až do své smrti 1909 vykonával profesi soudního a dvorního advokáta v Salzburgu.\n\nByl veřejně a politicky činný. V roce 1873 se stal předsedou liberálního spolku v Salzburgu. Od roku 1871 byl poslancem Salcburského zemského sněmu. Zůstal jím až do roku 1902. Zastupoval kurii obchodních a živnostenských komor, pouze ve volebním období 1878–1884 byl poslancem za městskou kurii (obvod město Salzburg). V letech 1872–1889 a 1898–1901 byl náhradníkem zemského výboru, v letech 1889–1897 a 1901–1902 řádným členem zemského výboru. Patřil k německým liberálům (tzv. Ústavní strana).\n\nByl i poslancem Říšské rady (celostátního parlamentu Předlitavska), kam ho poprvé vyslal zemský sněm v roce 1871 (Říšská rada byla tehdy ještě volena nepřímo zemskými sněmy). Zastupoval kurii obchodních a živnostenských komor v Salcbursku. Uspěl i v prvních přímých volbách roku 1873 za kurii obchodních a živnostenských komor a městskou v Salcbursku. Mandát zde obhájil ve volbách roku 1879, volbách roku 1885 a volbách roku 1891. V roce 1873 se uvádí jako Dr. Franz Keil, advokát, bytem Salzburg.\n\nV roce 1879 se uvádí jako ústavověrný poslanec. Na Říšské radě se v říjnu 1879 uvádí jako člen mladoněmeckého Klubu sjednocené Pokrokové strany (\"Club der vereinigten Fortschrittspartei\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných politických proudů). Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nByl mu udělen Řád Františka Josefa. Město Mittersill mu udělilo čestné občanství. Zemřel v červnu 1909 po několikatýdenním onemocnění.\n"}
{"id": "1118762", "url": "https://cs.wikipedia.org/wiki?curid=1118762", "title": "Keil", "text": "Keil\n\nPříjmení Keil nosí tyto osobnosti:\n\n"}
{"id": "1118764", "url": "https://cs.wikipedia.org/wiki?curid=1118764", "title": "Polyolefinová vlákna", "text": "Polyolefinová vlákna\n\nVýrazem polyolefinová vlákna jsou souhrnně označovaná polyethylenová (PE) a polypropylenová textilní vlákna (PP). \n\nJde o deriváty ropy, výchozím produktem pro oba druhy jsou levné alifatické uhlovodíky s dvojitou vazbou CH.\n\nVšeobecný vzorec pro chemické složení olefinů je CH=CHR. Jestliže R ve vzorci představuje methylovou skupinu CH, jedná se o polypropyleny. (Polypropylen se taví při poměrně vysoké teplotě 176 °C). Olefiny, u kterých R znamená vodík (H), jsou polyethyleny. (Polyethylen se taví při 137 °C).\n\nZa vývojovou práci na polyolefinových vláknech byla v roce 1963 jako první v tomto oboru udělena Nobelova cena.\n\nZatímco v Evropě se PE a PP vlákna obvykle označují jako dva rozdílné druhy výrobků, jsou v USA pod názvem olefín definována úřadem \"Federal Trade Comission\" obě vlákna jako jedna skupina.\nV roce 2013 se odhadovala celosvětově instalovaná výrobní kapacita olefinových vláken na 6,9 milionů tun ročně. Výroba dosáhla 5 milionů tun, z toho:\n\n2,6 milionů tun fóliových pásků, 1,7 milionu tun monofilamentů a 700 tisíc tun stříže. \n\n\n"}
{"id": "1118765", "url": "https://cs.wikipedia.org/wiki?curid=1118765", "title": "Hvězda typu Alfa Cygni", "text": "Hvězda typu Alfa Cygni\n\nHvězdy typu Alfa Cygni jsou proměnné hvězdy, které vykazují neradiální pulzaci, což znamená že některé části povrchu hvězdy se smršťují a ve stejném okamžiku se jiné části povrchu rozpínají.\nTyto hvězdy jsou veleobry spektrální třídy B nebo A. Velikosti změn jasnosti jsou kolem 0,1. Periody pulzací jsou od několika dnů do několika týdnů.\n\nPrototyp těchto hvězd, Deneb (alfa Cygni) mění svou jasnost v rozmezí 1,21 až 1,29.\n"}
{"id": "1118792", "url": "https://cs.wikipedia.org/wiki?curid=1118792", "title": "Michel Chasles", "text": "Michel Chasles\n\nMichel Chasles (15. listopad 1793, Épernon – 8. prosinec 1880, Paříž) byl francouzský matematik a geometr, který nezávisle na Jakobovi Steinerovi položil základy moderní projektivní geometrie.\n\nRoku 1812 začal studovat Polytechnickou školu v Paříži (\"École polytechnique\"). Studium přerušil a roku 1814 se zúčastnil vojenské obrany Paříže. Poté se vrátil na školu. Po složených zkouškách měl nastoupit vojenskou dráhu u ženistů v Metách, ale nakonec se rozhodl pokračovat ve studiu geometrie. Roku 1841 se stal profesorem geodézie a mechaniky na Polytechnické škole a roku 1846 profesorem na Sorbonně, kde začal vést právě zřízenou katedru vyšší geometrie. Uznávaným začal být zejména od roku 1837, kdy vydal knihu \"Aperçu historique sur l'origine et le développement des méthodes en géométrie\". Později došla uznání jeho studie o kuželosečkách, rozvinul tzv. metodu charakteristik, psal o konstrukci algebraických křivek, zvláště křivek 3. stupně, přišel s vlastní teorií unikursalních křivek či definoval tzv. korespondenční princip.\n\nEduard Weyr v nekrologu, jež vyšel v \"Časopise pro pěstování mathematiky a fysiky\" roku 1881, ho hodnotil takto: „Četnými pojednáními, jichž velká část uložena ve zprávách pařížské akademie, zasáhl Chasles do geometrie spůsobem tak vydatným, že jméno jeho s pokrokem této vědy ve všech takřka částech její nerozlučně spojeno. Však geometrickou methodou nejen o geometrii, ale i o jiných oborech pouhé a upotřebené mathematiky se skvělým úspěchem pojednával a svými úvahami, již do nejširších kruhů vnikly, obohatil počet integrální, kinematiku a theorii attrakce.“\n\nByl též známý tím, že se stal obětí podvodu, když za 200 000 franků nakoupil rozličné padělané dopisy historických osobností, mimo jiné Máří Magdaleny Lazarovi či Kleopatry Césarovi.\n\nJe jedním ze 72 významných mužů, jejichž jméno je zapsáno na Eiffelově věži v Paříži.\n\n"}
{"id": "1118801", "url": "https://cs.wikipedia.org/wiki?curid=1118801", "title": "Tomáš Svoboda (myslivec)", "text": "Tomáš Svoboda (myslivec)\n\nTomáš Svoboda († 4. června 1729) byl český myslivec a mučedník pro víru.\n\nPůsobil jako panský myslivec v Češově. Byl ženat, měl dvě dcery a tři syny, kteří byli rovněž panskými myslivci. Pro odmítnutí přijetí katolické víry a setrvání v protestantismu byl roku 1729 z podnětu jezuitů v Kopidlně popraven. Za vinu mu bylo kladeno čtení kacířských knih a pohrdání Janem Nepomuckým, který byl v roce 1729 svatořečen. Svobodovo tělo bylo spáleno a popel zakopán na popravišti.\n\nZmiňuje se o něm i Alois Jirásek v knize \"Temno\". Roku 1929 mu byl u severní brány Češovských Valů postaven pomník.\n"}
{"id": "1118803", "url": "https://cs.wikipedia.org/wiki?curid=1118803", "title": "FK Nové Sady", "text": "FK Nové Sady\n\nFK Nové Sady (celým názvem: Fotbalový klub Nové Sady) je český fotbalový klub, který sídlí v Olomouci ve stejnojmenném kraji. Založen byl v roce 1922 pod názvem SK Haná Novosady. Svůj současný název nese od roku 2006. Od sezóny 2015/16 hraje Moravsko-Slezskou Divizi (4. nejvyšší soutěž), od sezony 2019/20 ve skupině E. Klubové barvy jsou zlatá a černá.\n\nSvé domácí zápasy odehrává na stadionu FK Nové Sady\n\nZdroj: \n\n\n\nZdroj: \n\n\n\nZdroj: \n\nPoznámky:\n\nFK Nové Sady „B“ je rezervní tým Nových Sadů, hrající od sezóny 2014/15 I. B třídu Olomouckého kraje (7. nejvyšší soutěž). Největšího úspěchu dosáhl v sezóně 2018/19, kdy se v I. B třídě Olomouckého kraje (7. nejvyšší soutěž) umístil na 2. místě.\n\n\nZdroj: \n\n\n\nZdroj: \n\n"}
{"id": "1118804", "url": "https://cs.wikipedia.org/wiki?curid=1118804", "title": "Skalka (Podbeskydská pahorkatina)", "text": "Skalka (Podbeskydská pahorkatina)\n\nSkalka (964 m n. m.) je nejvyšší vrchol masivu Ondřejníku i celé Podbeskydské pahorkatiny. Leží mezi Frýdlantem nad Ostravicí a Frenštátem pod Radhoštěm. Na vrcholu, ze kterého je velmi dobrý výhled na celé Moravskoslezské Beskydy, je postaven malý dřevěný stožár.\n\nNa jihozápadním svahu Skalky se nachází Přírodní rezervace Skalka. Lokalitu tvoří převážně jedlobukový les, který místy nabývá charakteru pralesa. Jádrové území je tvořeno bučinou, jejíž stromy jsou staré až 180 let. Dříve hojná jedle bělokorá téměř vymizela, a je proto uměle dosazována. V slabě vyvinutém bylinném patru se hojně vyskytuje kopytník evropský, šťavel kyselý, vraní oko čtyřlisté či brusnice borůvka. V lokalitě žije také významné množství plazů, zejména ještěrka živorodá, slepýš křehký, zmije obecná a užovka obojková. Rovněž zde hnízdí silně ohrožené druhy ptáků, například holub doupňák, jeřábek lesní, strakapoud bělohřbetý, sýc rousný či krahujec obecný.\n\nNejbližším východištěm jsou Kunčice pod Ondřejníkem jižně od Skalky, odkud vede modrá turistická značka (3,5 km od nádraží na vrchol). Vrcholu je však možno dosáhnout i od severu, od chaty na Ondřejníku (po výstupech z Frýdlantu nad Ostravicí, Čeladné, Lhotky nebo Metylovic). Celý přechod hřebene s návštěvou chaty i vrcholu z Kunčic pod Ondřejníkem do Frýdlantu nad Ostravicí představuje asi 10 km.\n\n"}
{"id": "1118812", "url": "https://cs.wikipedia.org/wiki?curid=1118812", "title": "Georg Lienbacher", "text": "Georg Lienbacher\n\nGeorg Lienbacher (18. dubna 1822 Mittersill – 14. září 1896 Salzburg) byl rakouský politik německé národnosti, v 2. polovině 19. století poslanec Říšské rady.\n\nNarodil se v Kuchlu v katolické rodině. Tři jeho bratři se věnovali kněžskému povolání. Jedním z nich byl duchovní Matthias Lienbacher.\n\nVystudoval gymnázium v Salzburgu. Studoval práva na Vídeňské univerzitě. V roce 1847 nastoupil do státní služby. Pracoval na různých soudech. V roce 1854 se stal státním návladním v Budíně, od roku 1859 byl hlavním státním návladním ve Vídni. Pak působil coby referent pro legislativu na ministerstvu spravedlnosti ve vídni. Od roku 1870 byl radou vrchního zemského soudu ve Vídni. V roce 1880 se stal dvorním radou při nejvyšším soudním a kasačním dvoře. Kromě toho byl od roku 1882 členem říšského soudu. Roku 1887 odešel na penzi.\n\nByl veřejně a politicky činný. V roce 1870 se stal poslancem Salcburského zemského sněmu. V letech 1890–1896 byl i členem zemského výboru. Na sněmu reprezentoval kurii měst, obvod Golling, Kuchl, Abtenau. Poslancem zemského sněmu byl až do své smrti.\n\nByl i poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí v Salcbursku, obvod Salzburg, Golling atd. Do parlamentu se dostal za týž obvod opět ve volbách roku 1879. Uspěl zde i ve volbách roku 1885 a volbách roku 1891. V roce 1873 se uvádí jako Georg Lienbacher, c. k. rada vrchního zemského soudu, bytem Vídeň.\n\nV roce 1873 zastupoval v parlamentu opoziční blok. V roce 1878 zasedal v poslaneckém Hohenwartově klubu (tzv. Strana práva, která byla konzervativně a federalisticky orientována). Jako konzervativec se uvádí i po volbách v roce 1879. Patřil mezi nejvýraznější parlamentní postavy. Ačkoliv byl konzervativně a procírkevně orientován, prosazoval speficickou politiku s německorakouskými národnostními akcenty a větším důrazem na centralizaci státu. Nebyl stoupencem federalismu a autonomie jako například čeští nebo slovinští poslanci. Postupně se proto se Stranou práva názorově rozešel. Roku 1881 vstoupil do nového centristického a sociálně reformního klubu na Říšské radě (tzv. Liechtensteinův klub). Po volbách do Říšské rady roku 1885 se uvádí jako člen malé tzv. Lienbacherovy skupiny, která samostatně působila v parlamentu.\n\nRoku 1887 založil spolu s Josefem Alexanderem Schwerem a Michaelem Gmachlem vlastní novou centristickou politickou formaci Klub středu, která stála na politické scéně uprostřed, mezi konzervativci a liberály. Díky ní v roce 1890 ztratili konzervativci svou dlouhodobou převahu na zemském sněmu. Šlo o předchůdce pozdější vlivné Katolické lidové strany. V roce 1890 se uvádí na Říšské radě jako poslanec bez klubové příslušnosti.\n\nByl dvakrát ženatý, obě manželství byla bezdětná. Zemřel v září 1896. Od května 1896 byl nemocen.\n"}
{"id": "1118822", "url": "https://cs.wikipedia.org/wiki?curid=1118822", "title": "Ardie", "text": "Ardie\n\nArdie byla německá firma se sídlem v Norimberku, vyrábějící motocykly v letech 1919-1958. Název firmy vznikl složením prvních písmen jména zakladatele, Arno Dietricha.\n\nPrvní motocykl s motorem vlastní konstrukce o objemu 305 cm³ a výkonu 2,25 kW (3 k) vznikl v roce 1919. V roce 1922 se při testování motocyklu zabil zakladatel firmy Arno Dietrich. Firma ale nezanikla a výrobní prostory přebrali bratři Benditovi z Fürthu. Některé komponenty začali dovážet z Velké Británie: motory JAP, převodovky Burman a olejová čerpadla Best&Loyd. V polovině dvacátých let 20. století byl uveden na trh Ardie TM 500 s motorem JAP o objemu 490 cm³. Jeho další varianty v následujících letech patřily mezi nejlevnější půllitrové motocykly na německém trhu.\n\nVe třicátých letech zkonstruoval Ernst N. Neander nový typ duraluminového rámu, s kterým se motocykly Ardie prodávaly pod názvem Silver Lightning a Silver Fox, s třemi různými motory JAP o objemech 198, 345 a 490 cm³. O pár let později se firma vrací k výrobě levných motocyklů s ocelovým rámem.\n\nV roce 1933 se bratři Benditovi z politických důvodů museli z firmy stáhnout a opustili Německo. Nové vedení firmy ukončilo používání anglických motorů JAP a do motocyklů byly montovány motory Sachs, Bark a Kuchen.\n\nPo 2. světové válce firma omezila výrobu na malé motocykly s dvoutaktními motory od objemu 124 do 346 cm³. V roce 1959 došlo k definitivnímu zániku firmy Ardie.\n\n"}
{"id": "1118823", "url": "https://cs.wikipedia.org/wiki?curid=1118823", "title": "Betická Kordillera", "text": "Betická Kordillera\n\nBetická Kordillera, také nazývaná Andaluské pohoří (španělsky \"Cordilleras Béticas\") je jeden z hlavních horských systémů ve Španělsku. Rozkládá se na jihu Iberského poloostrova od Gibraltarského průlivu až k mysu Nao ve Valencijském regionu. Má délku 600 km a šířku 100 až 200 km, pochází z období třetihor. Betická Kordillera je tvořena řadou izolovaných horských hřbetů a horami prostoupenými řadou pánví a kotlin. Nachází se zde nejvyšší kontinentální pohoří Španělska Sierra Nevada s nejvyšší horou Mulhacén (3 478 m).\n\nTvoří severovýchodní část Betické Kordillery, zasahuje nejdále do vnitrozemí. Horská pásma leží na rozvodí řek Guadalquivir a Segura. Je složena z druhohorních a třetihorních sedimentů.\n\nPohoří: Sierra de Cazorla, Sierra de Segura, Sierra de Alcaraz, Sierra de Castril, Sierra de Cabrilla, Sierra Seca, Sierra de la Sagra, Sierra del Taibilla, Sierra de María, Sierra de Salinas, Sierra de Crevillente, Sierra de Orihuela, Sierra de Callosa, Sierra del Cid, Sierra del Maigmó, Sierra de Mariola, Sierra de Aitana, Montgó, Sierra de Bernia, Peñón de Ifach, Sierra Grossa\n\nRozkládá se od pobřeží Atlantského oceánu v okolí města Cádiz až k mysu \"Cabo de la Nao\" při pobřeží Středozemního moře v blízkosti Valencie. Je rovněž složena z druhohorních a třetihorních sedimentů.\n\nPohoří: Sierra de Grazalema, Sierra Sur de Sevilla, Sierras Subbéticas de Córdoba, Sierra de Parapanda, Sierra de Loja, Sierra Sur de Jaén, Sierra Harana, Sierra de Huétor, Sierra de la Alfaguara, Sierra Mágina, Sierra de La Sagra\n\nBetická zóna se rozkládá při pobřeží Středozemního moře a náleží k ní nejvyšší horské masivy celé Betické Kordillery. Hlavní a základní složení tvoří metamorfované horniny a hlubinné vyvřeliny. V podhůřích, na svazích a v kotlinách se nachází sedimenty.\n\nPohoří: Serranía de Ronda, Sierra de Grazalema, Sierra de las Nieves, Sierra de Tejeda, Sierra de Almijara, Sierra Nevada, Sierra de la Contraviesa, Sierra de Gádor, Sierra de Baza, Sierra de los Filabres, Sierra de Las Estancias\n\nZ geomorfologického hlediska tvoří Předbetická a Subbetická zóna jedno vnější pásmo oddělené od Betické zóny hlubokou brázdou a soustavou pánví a kotlin. Největší z těchto pánví je Granadská. Vnější pásmo dosahuje největší výšky na severovýchodě. Některá pohoří zde mají nadmořskou výšku přes 2 000 m. Ve vnitřním pásmu, Betické zóně, výrazně vystupuje nad ostatní pohoří Sierra Nevada. Její vrcholy, jako jediné z Betické zóny, přesahují nadmořskou výšku 3 000 m. Jižní svahy hor Betické zóny jsou výrazně příkřejší (a místy skalnaté) než svahy severní.\n"}
{"id": "1118824", "url": "https://cs.wikipedia.org/wiki?curid=1118824", "title": "Mathias Neumayer", "text": "Mathias Neumayer\n\nMathias Neumayer, též Matthias Neumayr (16. listopadu 1832 Maishofen – 17. června 1902 Maishofen), byl rakouský politik německé národnosti, v 2. polovině 19. století poslanec Říšské rady.\n\nNarodil se na zámku Kammer u Maishofenu. Působil jako statkář v Maishofenu. Tento statek mu patřil v období let 1862–1902.\n\nByl veřejně a politicky činný. V období let 1864–1873 a 1876–1882 byl starostou v Maishofenu. V roce 1878 se stal poslancem Salcburského zemského sněmu. Reprezentoval velkostatkářskou kurii. Na sněmu zasedal do roku 1890. Patřil ke konzervativcům.\n\nByl i poslancem Říšské rady (celostátního parlamentu Předlitavska), kam nastoupil v prvních přímých volbách roku 1873 za kurii venkovských obcí v Salcbursku, obvod St. Johann, Tamsweg, Zell am See atd. Mandát zde obhájil ve volbách roku 1879 a volbách roku 1885. Slib složil 28. září 1885. V roce 1873 se uvádí jako Mathias Neumayer, majitel nemovitostí, bytem Maishofen.\n\nV roce 1873 zastupoval v parlamentu opoziční blok. V roce 1878 zasedal v poslaneckém Hohenwartově klubu (tzv. Strana práva, která byla konzervativně a federalisticky orientována). Jako konzervativec se uvádí i po volbách v roce 1879. V listopadu 1881 přešel do nově utvořeného Liechtensteinova klubu (oficiálně Klub středu), který byl více katolicky, sociálně reformně a centristicky orientovaný. Po volbách roku 1885 je řazen mezi poslance z tzv. Lienbacherovy skupiny. Roku 1887 se opět uvádí jako člen Liechtensteinova klubu.\n"}
{"id": "1118825", "url": "https://cs.wikipedia.org/wiki?curid=1118825", "title": "Pokrutiny", "text": "Pokrutiny\n\nPokrutiny jsou pevné zbytky po lisování olejnin.\n\nPokrutiny lze využít ke krmným účelům i k dalšímu získání oleje extrakcí vhodnými rozpouštědly. V tomto případě je odpadem extrahovaný šrot/extrahovaná pokrutina.\n\nExistují studie, které tuto odpadní extrahovanou pokrutinu zpracovávají pyrolýzou na směs pyrolýzních plynů, zbytkový olej (pozn. nejedná se o pyrolýzní olej), pyrogenetickou vodu a uhlíkatý zbytek.\n"}
{"id": "1118826", "url": "https://cs.wikipedia.org/wiki?curid=1118826", "title": "Jan Rovenský", "text": "Jan Rovenský\n\nJan Rovenský (* 1975, Plzeň) je český ekologický aktivista. \n\nOd roku 1992 se začal se věnovat ochraně přírody a v roce 1997 se stal v Plzni vedoucím Centra pro podporu občanů organizace Děti Země. V roce 1998 začal studovat právnickou fakultu Západočeské univerzity v Plzni, kterou nedokončil. V letech 2004 až 2005 byl zaměstnán na správě CHKO Broumovsko. Od roku 2005 působí jako vedoucí energetické kampaně Greenpeace Česká republika.\n\nJe členem Rady vlády pro energetickou a surovinovou strategii a členem Výboru pro limity těžby a životní prostředí zastupitelstva města Litvínova.\n"}
{"id": "1118827", "url": "https://cs.wikipedia.org/wiki?curid=1118827", "title": "Ahe", "text": "Ahe\n\nAhe (někdy též Ahemaru nebo Omaru) je velký atol v západní části souostroví Tuamotu ve Francouzské Polynésii. Nejblíže od Ahe je atol Manihi (14 km na východ) a Tahiti (456 km na jihozápad).\n\nJeho lagunu obklopuje pás nepravidelně roztroušených větších i menších ostrůvků. Na severní straně se táhne souvislý, téměř 20 km dlouhý pás souše s bohatou vegetací. Tu tvoří většinou kokosové palmy a jiné menší tropické stromy nebo keře. Do laguny vede jediný splavný vstup, široký zhruba 150 m a označen námořními navigačními bójemi.\n\nZ geologického hlediska je to korálový atol na vrcholu podmořské sopky, která je pouze těsně pod hladinou. Ta má z oceánského dna na výšku 2,76 km a její stáří se odhaduje na 57,7 až 60,9 mil. let.\n\nPrvní písemnou zmínkou o návštěvě atolu je od nizozemských cestovatelů Willema Schoutena a Jacoba Le Maire z roku 1616. Atol pojmenovali „Vliegen Eyland“. Po nich to byl 11. prosince 1840 Charles Wilkes se svou velkou americkou expedicí z let 1838-1842. Atol nazval „Peacock Island“, po jedné z lodí expedice. \n\nV 19. století se ostrov stal francouzským územím.\n\nVýznamnou místní osobností je francouzský námořník, dobrodruh a spisovatel Bernard Moitessier, který na atolu žil od roku 1975.\nJeho inspirací byl Novozélanďan Tom Neale, jehož osobně navštívil na atolu Suwarrow a viděl, jak tam žije sám a soběstačně. S partnerkou Ileanou Drăghiciovou se proto usadil na jižní části atolového prstence, na opuštěném ostrůvku \"Poro Poro\" a začal pěstovat ovoce a zeleninu. Podařilo se mu dokázat, že i v těchto odlehlých končinách je možná potravinová a existenční soběstačnost. Na ostrůvku vybudoval cestu a infrastrukturu. V roce 1978 se Bernard přestěhoval na ostrov Moorea.\n\nV současnosti je \"Poro Poro\" nejhustěji obydleným místem z celého atolu. Nachází se zde komunitní centrum \"Tenukupara\" s přibližně 200 obyvateli.\n\nNa atolu žije více než 500 obyvatel a tímto se řadí k nejobývanějším atolům Francouzské Polynésie. Ekonomika ostrova je postavena většinou na pěstování černých perel na místních perlových farmách. Menší složkou příjmu je turistika, potápění, rybolov a příjmy z produkce kopry\n\nV roce 1997 zde bylo postaveno letiště s 1 240 m dlouhou přistávací dráhou.\n\nDemografický vývoj obydlení atolu:\nNa atolu se vyskytuje endemický druh holub atolový.\n\nGeograficky patří atol Ahe k subskupině ostrovů krále Georga (, ) společně s atoly Manihi, Takapoto, Takaroa a Tikei.\n\n"}
{"id": "1118828", "url": "https://cs.wikipedia.org/wiki?curid=1118828", "title": "Neumayer", "text": "Neumayer\n\nPříjmení Neumayer nosí tyto osobnosti:\n\n"}
{"id": "1118839", "url": "https://cs.wikipedia.org/wiki?curid=1118839", "title": "FK FC Žabovřesky", "text": "FK FC Žabovřesky\n\nFK FC Žabovřesky byl moravský fotbalový klub z Brna, který vznikl 3. července 1920 a zanikl roku 2007 sloučením s FC Komín do nově vzniklého klubu FC Svratka Brno. Svá domácí utkání hrál ve fotbalovém areálu s kapacitou 500 diváků v Brně-Žabovřeskách.\n\nKlub byl založen 3. července 1920 pod názvem SK Meteor Žabovřesky, o rok později byl název změněn pouze na SK Žabovřesky. V roce 1932 získává klub titul mistra župy a roku 1935 postupuje do Moravskoslezské divize (tehdy 2. nejvyšší soutěž). V ní klub setrvá až do roku 1948, kdy je zařazen do krajských soutěží.\n\nKlubovými barvami byly černá a bílá.\n\nZdroj:\n\n\nPrvní jedenáctka, která se v Žabovřeskách utvořila, si dala jméno „Blesk“. O jejích hráčích a její činnosti se nedochovaly téměř žádné doklady, není tedy jasné jak a kdy vznikla, ani kdo za ni hrával. První zájemce o kopanou tu našla Moravská Slavia, která zde začínala. Kromě Moravské Slavie si zdatně vedl také „Achilles“. Vedle těchto klubů vyrůstala pouliční jedenáctka „Meteor“, ze které byl roku 1920 ustaven řádný klub. Tento však neměl vlastní hřiště a byl je nucen pronajímat buď od Moravské Slavie, nebo Achillesu.\n\nMistrovské soutěže se v Žabovřeskách začaly hrát od roku 1924, a to ve IV. třídě. V této soutěži zůstal klub až do roku 1927, kdy se mu podařilo probojovat se do III. třídy. V dalším ročníku se klub probil do II. třídy a s provedenou reorganizací postoupil až do I. B třídy. Slavná éra žabovřeské kopané začala rokem 1928, kdy se klubu podařilo od TK Star Brno získat vlastní hřiště předepsaných rozměrů. Již v roce 1930 hrál I. A třídu (nejvyšší župní soutěž), v župním mistrovství západní Moravy skončil na třetím místě za SK Židenice a Moravskou Slavií. V roce 1932 se stal mistrem Západomoravské župy, kterou reprezentoval v Mistrovství Moravy (3. místo za mistrovským SK Baťa Zlín a Slovanem Moravská Ostrava). V sezoně 1932/33 byl finalistou moravské kvalifikace Amatérského mistrovství ČSAF, z dalších bojů byl vyřazen Moravskou Slavií Brno po výsledcích 1:1 a 1:4.\n\nZdroj:\n\nZdroj:\n\nPoznámky:\n\nFK FC Žabovřesky „B“ byl rezervním týmem Žabovřesk, který se pohyboval v městských soutěžích.\n\nZdroj:\n\nZdroj:\n\n"}
{"id": "1118840", "url": "https://cs.wikipedia.org/wiki?curid=1118840", "title": "Johann Wegscheider", "text": "Johann Wegscheider\n\nJohann Wegscheider (15. května 1828 Oberhofen im Inntal – 16. dubna 1907 Salzburg) byl rakouský právník a politik německé národnosti, v 2. polovině 19. století poslanec Říšské rady.\n\nV letech 1849–1852 studoval práva na Univerzitě v Innsbrucku. V roce 1853 získal titul doktora práv. Téhož roku nastoupil jako konceptní praktikant na okresní hejtmanství v Salzburgu. Roku 1859 byl koncipistou u místodržitelství v Temešváru, pak do roku 1861 krajským komisařem ve městě Veliki Bečkerek v Banátu. Následně působil jako aktuár v Linci, Sankt Gilgenu a Sankt Johann im Pongau. Do roku 1865 byl adjunktem u okresního úřadu v Neumarkt am Wallersee a v letech 1865–1868 zastával funkci předsedy okresního úřadu (okresní hejtman) v Tamsweg. V období let 1868–1873 působil na postu předsedy okresního soudu v Sankt Johann im Pongau a následně od roku 1873 až do roku 1898 vykonával funkci rady zemského soudu v Salzburgu. V roce 1898 se stal radou vrchního zemského soudu.\n\nByl veřejně a politicky činný. Od roku 1870 byl poslancem Salcburského zemského sněmu. Zůstal jím až do roku 1884. Zastupoval kurii měst v regionu Pongau. V letech 1870–1871 byl náhradníkem zemského výboru. Patřil k německým liberálům (tzv. Ústavní strana).\n\nByl i poslancem Říšské rady (celostátního parlamentu Předlitavska), kam ho poprvé vyslal zemský sněm v roce 1871 (Říšská rada byla tehdy ještě volena nepřímo zemskými sněmy). Zastupoval kurii měst a tržních osad v Salcbursku. Uspěl i v prvních přímých volbách roku 1873 za kurii městskou v Salcbursku, obvod St. Johann, Werfen, Hof-Gastein atd. Mandát zde obhájil ve volbách roku 1879 a volbách roku 1885. V roce 1873 se uvádí jako Dr. Johann Wegscheider, c. k. rada zemského soudu, bytem Salzburg.\n\nV roce 1879 se uvádí jako ústavověrný poslanec. V říjnu 1879 je zmiňován na Říšské radě coby člen mladoněmeckého (mladoliberálního) Klubu sjednocené Pokrokové strany (\"Club der vereinigten Fortschrittspartei\"). Od roku 1881 byl členem klubu Sjednocené levice, do kterého se spojilo několik ústavověrných (liberálně a centralisticky orientovaných) politických proudů. Za tento klub uspěl i ve volbách roku 1885. Po rozpadu Sjednocené levice přešel do frakce Německorakouský klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice.\n"}
{"id": "1118842", "url": "https://cs.wikipedia.org/wiki?curid=1118842", "title": "Bailout", "text": "Bailout\n\nBailout (též bail-out) je ekonomický pojem, kterým se označuje finanční pomoc či vnější záchrana před bankrotem.\n\nJde o pomoc subjektu, kterému hrozí úpadek či kolaps. Může jít o finanční instituce či státy. Poskytovat ji mohou mezinárodní instituce, státy, speciálně zřízené instituce s účastí státu, centrální banky či sami věřitelé. Finanční prostředky na pomoc pocházejí z veřejných zdrojů, náklady tak nese společnost, jde o tzv. socializaci nákladů. Důvodem poskytnutí může být obava, že úpadek daného subjektu (státu, finanční instituce) by mohl způsobit řádově větší škody než hodnota samotné pomoci. Finančním institucím (např. bankám) se poskytuje při jejich úvěrových ztrátách, zhoršení tržních podmínek či při náhlém odlivu vkladů (run na banku). Obvykle se podmiňuje provedením strukturálních změn či reforem, jejichž cílem je subjekt finančně ozdravit.\n\nVýraz je námořního původu a popisuje akt odstranění vody kbelíkem z potápějícího se plavidla. Opakem je vnitřní záchrana (tzv. bail-in), kdy se držitelé dluhopisů a/nebo vkladatelé globálních systémově důležitých finančních institucí (G-SIFI) musí účastnit rekapitalizace, ale daňoví poplatníci ne. Některé vlády mají také pravomoc účastnit se insolvenčního procesu: vláda USA například zasáhla do záchrany společnosti General Motors v letech 2009-2013 . Bailout se může, ale nutně nemusí, vyhnout insolvenčním procesům.\n\nVýraz se stal slovem roku 2008.\n\nBailout vzniká s vynaložením financí nového investora upadající firmě při nákupu. Nejčastěji je tento pojem užíván v situaci, kdy jsou vládní prostředky vynaloženy na podporu upadající firmy, obvykle pro předejití většímu problému nebo pro prevenci vlivu na ostatní ekonomické sféry. V případech mnoha států vláda zaslíbila chránit proti krachu dopravní společnosti, které jsou zodpovědné za dovoz a vývoz produktů.\n\nPomoc má několik forem. Rozděluje se podle toho, zda prostředky primárně slouží k podpoře likvidity (přímé půjčky, garance) či solventnosti (rekapitalizace, odkup aktiv). Poskytnutí více druhů bailoutů se nazývá sanací.\n\n\n\nBail-in je opakem Bailout, protože nezávisí na externích stranách, zejména na vládní kapitálové podpoře. Termín bail-in označuje zásadu, že náklady na ozdravení bank by na prvním místě měli nést jejich akcionáři (formou odpisu vlastního jmění) a věřitelé (formou odpisu pohledávek a přeměny pohledávek na akcie). Teprve poté by měly být použity prostředky z veřejných zdrojů tzv. bail-out. Zapojování věřitelů do hrazení ztrát bank by současně mělo plně respektovat ochranu pojištěných vkladů. Zásada finanční svépomoci v tomto pojetí byla poprvé ve větším měřítku uplatněna při řešení kyperské dluhové krize v r. 2013.\n\nBail-in byl poprvé veřejně navržen Paulem Calello a Wilsonem Ervinem prostřednictvím magazínu \"Economist Op-Ed\" \"Od Bail-outu k Bail-inu\" v lednu 2010. Byl popsán jako nová alternativa mezi \"záchranou daňových poplatníků a systémovým finančním kolapsem\". Vizí byla vysokorychlostní rekapitalizace financována akcionáři a věřiteli. Nový kapitál by absorboval ztráty a poskytl podporu, čímž by se zabránilo náhlému zhroucení. Vedení by bylo propuštěno a akcionáři by byli vytlačeni, ale franšízy, zaměstnanci a základní služby by mohli dále fungovat za podpory nově přeměněného kapitálu.\n\nKvůli naléhavé potřebě lepšího nástroje k podpoře selhávajících bank v důsledku finanční krize, Banka Anglie (Bank of England), přibližně ve stejnou dobu, vyvíjela podobný systém. První oficiální diskuse o \"bail-inu\" proběhla v projevu Paula Tuckera, který předsedal Radě pro finanční stabilitu (FSB) a byl také náměstkem hejtmana pro finanční stabilitu v Bance Anglie. V březnu 2010 začal Tucker načrtávat vlastnosti nové \"bail-in\" záchranné strategie, která by dokázala překonat selhání velké banky:\"Poměrně odlišným a poněkud hlubším přístupem by bylo zavedení univerzální direktivy pro řešení krizí, což by umožnilo úřadům v krátkém čase snížit trvale částku dluhu u nezajištěných věřitelů.\"Do října 2011 Rada FSB značně rozvinula tuto myšlenku a zveřejnila \"Klíčové atributy efektivních řešení pro finanční instituce\". Tento dokument stanovuje základní zásady, které mají být přijaty všemi zúčastněnými jurisdikcemi, včetně právní a provozní způsobilosti pro takový typ řešení (nyní nazýván \"bail-in\").\n\nRozsah plánovaného vzorce řešení nebyl omezen pouze na velké domácí banky. Kromě \"systémově významných nebo kritických\" finančních institucí se oblast působnosti vztahuje také na dvě další kategorie institucí: Globální SIFI (banky zřízené v zemi, která zavádí \"bail-in\") a \"Infrastruktury finančního trhu (FMI)\" jako zúčtovací sdružení. Zahrnutí FMI do potenciálních \"bail-ins\" je samo o sobě hlavní změnou. FSB vymezuje, aby tyto tržní infrastruktury zahrnovaly mnohostranné systémy zúčtování, vyrovnání a celou řadu výměnných a transakčních systémů, jako jsou platební systémy či centrální depozitáři cenných papírů. To by teoreticky mohlo mít dopad na nezajištěné věřitele, v případě, že finanční instituce nebo burza by byla předmětem systému \"bail-in\".\n\nMezinárodní prvky z usnesení globálně významných bankovních institucí (G-SIFI) byly v roce 2012 tématem společného dokumentu Federální rezervy a Banky Anglie.\n\nOdstupující náměstek ředitele Banky Anglie Paul Tucker se v říjnu 2013 rozhodl zahájit svou akademickou kariéru na Harvardu svým projevem v Institutu mezinárodních financí ve Washingtonu, v němž argumentoval, že metoda \"bail-in\" se vylepšila a pokročila natolik, že v některých zemích, kde \"bail-out\" nebyl přímo požadován jej nahradilo \"bail-in\" řešení, zejména americké G-SIBs.\n\nV podobném duchu v roce 2014 zpráva GAO stanovila, že \"bail-out\" je u největších bank (bank příliš velkých na to, aby zkrachovaly) do značné míry reformami vyloučen. Toto stanovení proběhlo na základě různých metod, zejména pomocí porovnání finančních nákladů největších bank s těmi menšími. Tento rozdíl, který byl v době krize velký, byl díky pokroku reformy snížen na zhruba nulový, ale GAO také varovalo, že by se tyto výsledky měly interpretovat s opatrností.\n\nV rámci evropského sympozia finanční komunity EU o \"budoucnosti bankovnictví v Evropě\" (prosinec 2013), kde byl přítomen i irský ministr financí Michael Noonan, který v rámci tohoto bankovního svazu navrhl záchranný systém \"bail-in\". V roce 2014 zástupce ředitele BoE, Jon Cunliffe, ve svém projevu naznačil, že domácí banky jsou příliš velké na to, aby zkrachovaly a namísto procesu znárodnění (použitého na konci roku 2008 u bank HBOS či RBS) by se mělo odteď využívat právě \"bail-in\" systému. \n\nV malých dánských institucích (jako je Amagerbanken) byl záchranný systém \"bail-in\" použit již v roce 2011. Každopádně, až do roku 2013, kdy se řešila záchrana hlavních bank Kypru, si tento záchranný systém \"bail-in\" nezískal nijak značnou globální pozornost. Restrukturalizace Coop op Banky ve Velké Británii (2013) byla popsána jako dobrovolná či sjednaná záchranná metoda \"bail-in\".\n\nVe Spojených státech upravuje bankovní postupy hlava I. a hlava II. zákonu Dodd-Frank. Hlava I. odkazuje na upřednostňovanou cestu, což je vyřešení na základě konkurzního řízení s pomocí rozsáhlého předběžného plánování.\n\nHlava II. stanovuje dodatečné pravomoci, které mohou být použity v případě, že by bankrot měl \"vážné a nepříznivé účinky na finanční stabilitu ve Spojených státech\". Stejně jako hlava I., by i hlava II. přinutila akcionáře a věřitele, aby nesly ztráty za neúspěšné finanční společnosti, \"odstraněním správy, která by byla zodpovědná za finanční situaci společnosti\". Postupy také vytvářejí jisté záruky pro věřitele, například stanovením požadavku na výplatu žalobcům ve výši minimálně tak, jak by žalobci dostali v rámci konkurzní likvidace. Řízení také vytváří záruku pro věřitele, jako například stanovením požadavku, aby výplata žalobců byla alespoň taková, jakou by žalobci dostali v rámci konkurzní likvidace.\n\nFederal Deposit Insurance Corporation (FDIC) upozornila na problém týkající se správy po vyřešení problému a sama navrhla, aby byl nový ředitel a správní rada jmenováni pod dohledem FDIC.\n\nVyplácí se v následujícím pořadí a jakýkoli deficit vůči vládě musí být kompenzován na základě posouzení finančního odvětví:\n\n\nNěkolik strategií bylo prozkoumáno v rané fázi, aby se zjistilo, jak by se pravomoci hlavy I. a hlavy II. mohly nejlépe využít k vyřešení velkého bankrotu. Později se preferovaný přístup rozvinul do bail-in strategie, která je přímější, neboť nevyžaduje akvizici. Tento přístup byl vyvinut Federací komplexních finančních institucí FDIC pod vedením Jamese R. Wiganda.\n\nSpecifická strategie pro zavedení \"bail-in\" podle požadavků zákona Dodd Frank byla popsána jako \"mechanismus jednotného vstupu\". Inovativní strategie FDIC byla popsána guvernérem Federálního rezervního systému Jerome Powellem jako \"sofistikovaná vychytávka která teoreticky umožnila něco, co se zdálo neuvěřitelně složité.\" Strategie vytvořila poměrně jednoduchou cestu, díky níž by mohl být \"bail-in\" zaveden v rámci zákonu Dodd-Frank. Komplexní přehled této strategie je k dispozici ve zprávě centra Bipartisan Policy Center \"Příliš velký na to, aby zkrachoval: Cesta k řešení\".\n\nEuroskupina navrhla dne 27. června 2013, že po roce 2018 by na prvním místě před držiteli dluhopisů a některými velkými vkladateli v převzetí ztrát za zaniklé banky měli být akcionáři. Pojištěné vklady pod £85,000 (€100,000) by byly osvobozeny od daně, a aby se zabránilo ztrátám, tak, krom výjimek, by se nezajištěné vklady fyzických osob a malých společností při \"bail-in\" upřednostňovaly. Tato dohoda formalizovala postup, který byl vidět dříve na Kypru. Podle návrhu by všichni nezajištění držitelé dluhopisů byli postiženi ztrátami ještě předtím, než by banka mohla získat kapitálové injekce přímo z Evropského stabilizačního mechanismu. Nástroj známý jako mechanismus jednotného řešení, který byl schválen členy Euroskupiny dne 20. března 2014, byl součástí úsilí EU, jak zabránit budoucím finančním krizím společnou odpovědností za banky v eurozóně, vystupující jako bankovní unie. V prvním kroku měla v listopadu 2014 Evropská centrální banka v plném rozsahu převzít dohled nad věřiteli měnového bloku s 18 členskými státy.\n\nV malých dánských institucích (jako je Amagerbanken) byla již v roce 2011 použita forma záchrany \"bail-in\". V roce 2013 nizozemské orgány převedly v rámci soukromé rekapitalizace nižší dluh SNS REAAL.\n\nRozdíl mezi pojmem bail-out a bail-in byl poprvé zpozorován veřejností událostmi z kyperské finanční krize z roku 2012 - 2013. Dvě kyperské banky byly v průběhu roku 2011 (během řecké dluhové krize) vystaveny ztrátám na hodnotě akcií až o 50%, což vedlo k obavám o kolaps kyperských bank. Pověsti se nějakou dobu šířily a na počátku roku 2013 se situace zhoršila. Dne 25. března 2013 vyhlašovala Evropská trojka, tedy koalice Evropské unie, Evropské centrální banky a Mezinárodního měnového fondu, finanční \"bail-out\" pomoc v hodnotě 10 miliard EUR výměnou za to, že Kypr souhlasil s uzavřením druhé největší banky, Kyperské lidové banky. Kypřané museli souhlasit s vybráním všech nepojištěných vkladů a s pravděpodobně 40% nepojištěných vkladů Kyperské banky (největší obchodní banka na ostrově). Po nahrazení původního návrhu konečným návrhem by nemělo být postiženo žádné pojištění v hodnotě 100 000 EUR nebo méně. Poplatky za vklady přesahující 100 000 EUR byly nazvány \"bail-in\" záchranou, aby se odlišil od \"bail-out\" záchrany vládou. K \"bail-inu\" Kyperské banky došlo 28. dubna 2013. \n\nObjevily se nějaké kontroverzní prvky, zejména s ohledem na počáteční plán, který zahrnoval příspěvky pojištěných vkladatelů, který byl prezidentem ECB Mariem Draghi označen jako \"ne chytrý\". Následujícího dne byl plán pozměněn tak, aby se týkal pouze nezajištěných vkladatelů a věřitelů.\n\nV posledních letech bylo vynaloženo značné úsilí, aby největší banky měly k dispozici dostatečné množství nezajištěných závazků, které by tak mohly být použity na její záchranu.\n\nZ mnoha finančních \"bail-out\" pomocí, ke kterým v průběhu 20. století došlo, se objevily určité principy a ponaučení, které jsou konzistentní:\n\n\nV roce 2000 Světová banka oznámila, že finanční pomoc \"bail-out\" v bankovnictví stojí v průměru 12,8% HDP:Vlády, a tedy i daňoví poplatníci, vzali přímé náklady za kolaps bankovního systému na svá bedra. Tyto náklady byly velké: v našem vzorku 40 zemí vláda vynaložila v průměru 12,8% HDP na vyčištění svých finančních systémů.\n\nNázory na existenci bailoutu jsou odlišné. Někteří tento jev nepodporují a stojí za názorem, že krachující firma by měla své fungování dokázat obnovit sama a nenechat zasahovat vnější zdroje. Bailout údajně také narušuje risk, který přirozeně vzniká se založením nové firmy a společnosti, které na bailout spoléhají, ztrácí dostatečnou motivaci snažit se zabránit krachu jen ze svých vlastních prostředků.\n\nDalší kritické názory spočívají v myšlence, že dochází k centralizaci byrokracie a administrativního systému, neboť vláda sama určuje, které firmy zanechá v insolvenci a které před úpadkem zachrání.\n\nPaul Volcker, předseda Prezidentského poradního výboru pro hospodářskou obnovu Baracka Obamy, zastává názor, že firmy kvůli potenciální možnosti bailoutu netvoří dostatečné rezervy a opatření proti krachu a následně jejich finanční výdaje připadají k zaplacení daňovým poplatníkům. Volcker mluví o “morálním hazardu”. Ten nastává, když společnost volí jiné a často nedostatečně účinné strategie pro fungování firmy, pokud má firma zaručené pojištění nebo dostatečně vysokou pozici na trhu, či právě možnost bailoutu, než kdyby její funkce závisela jen čistě na dané firmě. Morální hazard může existovat v několika oblastech, například v pojišťovnictví, v bankovnictví, v měnové politice nebo ve správě majetku státu, kdy osoby, které majetek spravují, za něj nenesou hmotnou odpovědnost a neručí za jejich případnou ztrátu.\n\nAmerický politik Ronal Ernest Paul prosazuje myšlenku, že bailout spočívá v tom, že peníze bývají odebírány produktivním prosperujícím firmám a následně připisovány neúspěšným společnostem v insolvenci. Tvrdí, že příznivý a spravedlivý trh musí povolovat rozkvět i úpadek firem a nesmí do tohoto přirozeného procesu uměle zasahovat. V případě bailoutu údajně dochází k opaku a krachující firmy jsou obohacovány na úkor těch úspěšných.\n\nV neposlední řadě se objevily také názory, že bailout má zásadní dopad na daňové poplatníky a vládu, která často v důsledku bailoutu zvyšuje státní dluh.\n\nNa druhé straně stojí příznivci bailoutu, kteří jej považují za “nutné zlo”. Podle nich je nutné některé firmy zachovat i přes jejich neúspěšnost a zachovat jejich funkci při náročných ekonomických podmínkách. V potenciálním případě krachu firem “too big to fail” by došlo k masivnímu zvýšení nezaměstnanosti a k narušení ekonomiky v mnoha oblastech, případně i ke kolapsu finančního systému. Pojem “too big to fail” (česky “příliš velký, aby zkrachoval”) definuje takové společnosti, které nabízí zboží a služby, jež jsou považovány za základní potřeby lidstva a jsou nezbytné k zachování dobrých životních podmínek. Takové společnosti státy chrání před případným, byť velmi nepravděpodobným krachem.\n\n\nÚpadek irské banky v roce 2018 se podobal mnoha obdobným případům, ale lišil se tím, že se jednalo o první krach banky v této zemi, která byla členem eurozóny. Dopad byl natolik závažný, že bylo nutné vyžádat finanční pomoc od Evropské unie a Mezinárodního měnového fondu.\n\n\nV letech 1991 a 1992 došlo k redukci tzv. realitní bubliny, čímž byla zapříčiněna úvěrová krize a platební insolvence banky.\n\nŠvédská vláda převzala bankovní dluhy, ale banka musela přepsat akcie vládě. Většině dosavadních držitelů akcií byli cenné papíry odebrány, držitelé dluhopisů ale nebyli dotčeni. Když byla znehodnocující se aktiva prodána, zisk obdrželi poplatníci a vláda mohla částečně nahradit ztrátu prodejem podílů ve společnostech ve veřejném sektoru.\n\nVláda se poté zaručila věřitelům všech 114 národních bank.\n\nPoté byly ve Švédsku vytvořeny nové subjekty. Jeden dohlíží na instituce, které potřebují rekapitalizovat. Druhý byl založen za účelem prodeje aktiv, převážně na trhu s realitami, která banky držely jako záruku.\n\nBailout stál Švédsko zpočátku 4% hrubého domácího produktu, později cena klesla pod 2%.\nDalší případy bailoutu\n\n"}
{"id": "1118845", "url": "https://cs.wikipedia.org/wiki?curid=1118845", "title": "Historická tabulka Serie A", "text": "Historická tabulka Serie A\n\nSerie A, nejvyšší italská soutěž ve fotbale, byla založena roku 1929. Od té doby do roku 2015 se uskutečnilo 83 ročníků (nekonaly se válečné ročníky 1943/44 a 1944/45, v letech 1945/46 se hrála Divisione Nazionale ve formátu regionálních kvalifikací a závěrečného turnaje). Za tu dobu v lize nastoupilo 63 týmů, do sezóny 2015/16 zasáhnou dva nové: Carpi FC 1909 a Frosinone Calcio. Jediným týmem, který se zúčastnil všech dosavadních ročníků, je FC Internazionale Milano. Mistrovský titul získalo dvanáct klubů.\n\nPři založení hrálo ligu 18 týmů. V letech 1934-1942 byl počet snížen na 16, 1942-1946 to bylo znovu 18, v období 1946-1952 vzrostl počet na 20, 1952-1967 18, 1967-1988 16, 1988-2004 18 a od roku 2004 20. Do roku 1994 se udělovaly za vítězství dva body, od té doby tři body. Tabulka je sestavena podle toho, kolik bodů kluby skutečně získaly (což zvýhodňuje týmy úspěšné v posledním dvacetiletí). Poslední dvě kolonky pro zajímavost ukazují, kolik bodů by který klub měl, kdyby se celou dobu uplatňoval dvoubodový, respektive tříbodový systém. \n\nTučným písmem jsou uvedeni účastníci Serie A 2015/16.\n\nPočty bodů v tabulce se nemusejí shodovat se součtem výher a remíz, protože jsou v nich zahrnuty i případné bodové odečty z kázeňských důvodů. \n"}
{"id": "1118851", "url": "https://cs.wikipedia.org/wiki?curid=1118851", "title": "Čtyřválcový vidlicový motor", "text": "Čtyřválcový vidlicový motor\n\nČtyřválcový vidlicový motor (V4, také čtyřválcový V-motor, vidlicový čtyřválec, čtyřválec do V, čtyřválec s uspořádáním válců do V) je vidlicový motor, jehož čtyři válce jsou uspořádány do dvou řad. V podstatě představuje dvojici řadových dvouválců, využívajících společný klikový hřídel.\n\nMotor této konstrukce se v minulosti používal v osobních automobilech Lancia, Ford a ZAZ. Po útlumu se motory V4 začínají objevovat v motocyklech Aprilia (RSV4, Tuono V4), Ducati (Desmosedici, Panigale V4), Honda (Magna, NR, RC212V, ST1100, ST1300, VF a VFR), Motus (MST), Suzuki (Madura) a Yamaha (Venture, V-Max a YZR500).\n\n"}
{"id": "1118854", "url": "https://cs.wikipedia.org/wiki?curid=1118854", "title": "Věra Nohelová", "text": "Věra Nohelová\n\nVěra Nohelová (9. března 1931 Nový Jičín – 16. března 2014, Hustopeče) byla česká umělecká tiskařka, znalkyně litografie.\n\nVěra Nohelová se narodila 9. března 1931 v Novém Jičíně, později přesídlila s rodiči do Hustopečí. S technikou kamenotisku ji v padesátých letech seznámil její manžel, akademický malíř a grafik Jaroslav Kadlec (1928–1975), se kterým v té době žila ve skrovném bytě-ateliéru v pražském Žižkově. V Praze studovala v grafické speciálce Akademie výtvarných umění u profesora Vladimíra Pukla (1896–1970).\n\nPozději založila v Brně grafický kabinet pro Český fond výtvarných umělců, který vedla 10 let, od roku 1965.\nSvou vlastní grafickou dílnu zřídila v Hustopečích v roce 1980; po roce 1989 otevřela svůj hustopečský dům i setkáním zahraničních grafiků. \nV roce 2013 věnovala Česká televize Nohelové samostatnou reportáž v pořadu Toulavá kamera. \nVěra Nohelová zemřela 16. března 2014 a je pochována v rodinném hrobu v Hustopečích.\n\n\n\n"}
{"id": "1118857", "url": "https://cs.wikipedia.org/wiki?curid=1118857", "title": "Johann Blaschka", "text": "Johann Blaschka\n\nJohann Blaschka (3. dubna 1841 Hodkovice nad Mohelkou – 5. listopadu 1906 Vídeň) byl rakouský podnikatel a politik německé národnosti z Čech, v 2. polovině 19. století poslanec Říšské rady.\n\nPůsobil jako průmyslový podnikatel. Pocházel z hodkovické rodiny Blaschků, která tradičně podnikala v textilním a sklářském průmyslu. Jeho pradědem byl Hans Josef Blaschka, dědem Johann Blaschka (1776–1819), otcem Konrad Blaschka starší (1810–1900). Bratr Konrad Blaschka mladší (1849–1913) se zasloužil o největší rozmach textilní továrny, další bratr Ferdinand Blaschka (1852–1939) spravoval panství Mitrovice s místním pivovarem a velkostatkem.\n\nByl i poslancem Říšské rady (celostátního parlamentu Předlitavska), kam nastoupil v doplňovacích volbách roku 1883 poté, co rezignoval poslanec Gustav Robert Groß. Slib složil 4. prosince 1883. Zastupoval kurii městskou v Čechách, obvod Jablonec, Hodkovice n. Mohelkou atd. V roce 1883 se uvádí jako Johann Blaschka, továrník, bytem Hodkovice nad Mohelkou. Do voleb ho v tomto volebním obvodě navrhl sbor důvěrníků německých poslanců. Patřil mezi německé liberály (ústavověrné poslance). Český tisk ho označuje za kandidáta německého spolku Deutsches Kasino. Na Říšské radě patřil po volbách roku 1883 do poslaneckého klubu Sjednocené levice, do kterého se spojilo několik ústavověrných proudů.\nByl ředitelem továrny Blaschka & Co. na vlněné zboží v Hodkovicích nad Mohelkou s pobočkami v Praze a Vídni, kterou založil jeho otec Konrad a která se počátkem 20. století popisuje jako jeden z nejvýznamnějších textilních podniků v monarchii. Zemřel v listopadu 1906 po krátké nemoci. Tisk očekával, že vedení firmy převezme bratr Max Blaschka.\n"}
{"id": "1118860", "url": "https://cs.wikipedia.org/wiki?curid=1118860", "title": "Evropská federace pro dopravu a životní prostředí", "text": "Evropská federace pro dopravu a životní prostředí\n\nEvropská federace pro dopravu a životní prostředí (T&E, : \"The European Federation for Transport and Environment\" známá také jako Transport & Environment) je evropská organizace pro nevládní organizace pracující v oblasti dopravy a životního prostředí, která propaguje udržitelnou dopravu v Evropě, čímž je míněna doprava odpovědná k životnímu prostředí, ekonomická a sociálně spravedlivá.\n\nV srpnu 2014 sdružovala T&E 44 členských organizací ve 26 zemích.\n\n"}
{"id": "1118863", "url": "https://cs.wikipedia.org/wiki?curid=1118863", "title": "Airport Express (Praha)", "text": "Airport Express (Praha)\n\nAirport Express, zkráceně AE, licenční číslo 103120, v datech PID kódována jako linka č. 790, je speciální autobusová linka Pražské integrované dopravy k ruzyňskému letišti v Praze, provozovaná Dopravním podnikem hl. m. Prahy ve spolupráci s Českými drahami a. s. Linka je součástí smlouvy o závazku veřejné služby mezi hlavním městem Prahou zastoupeným organizací ROPID a Českými drahami, DPP ji provozuje na základě smlouvy s Českými drahami. Linka je sice prezentována jako součást PID, avšak neplatí na ní žádné časové přestupní jízdenky PID, ale pouze speciální nepřestupní jízdné PID, železniční jízdenky Českých drah a mezinárodní železniční jízdenky. Zavazadla a jízdní kola musí být zabalena podle podmínek letecké dopravy.\n\nLinka byla z iniciativy Českých drah a organizace ROPID a v souvislosti se zavedením vlaků SC Pendolino zavedena 11. prosince 2005 v trase Nádraží Holešovice – Letiště Ruzyně, interval byl 30 minut, jízdní doba ve směru k letišti byla 30 až 35 minut, ve směru z letiště 30 až 50 minut, a linka neměla žádné mezilehlé zastávky. Původní zastávka Letiště Ruzyně byla u dnešního terminálu 1, od 17. ledna 2006 byla zřízena zastávka i u nově otevřeného terminálu 2, obě společně s linkami MHD, a 9. prosince 2007 byly obě zastávky u letiště přejmenovány z Terminál Sever 1 a Terminál Sever 2 na Terminál 1 a Terminál 2. 28. května 2006 byla na lince obousměrně zřízena zastávka Dejvická, určená pouze pro dopravu k letišti a z letiště. V zastávce Nádraží Holešovice (umístěné u jižního výstupu stanice metra Nádraží Holešovice) ve stanici Praha-Holešovice navazovaly mimo jiné na vlaky SC Pendolino, které byly provozovány jako společné (codesharové) spoje ČD a ČSA pod kódovým označením SC*/OK jako doplnění leteckého spojení ČSA na trase Ostrava - Praha a zpět (6 párů spojů denně). Po otevření úseku metra IV. C 2 (Ládví – Letňany) 9. května 2008 došlo k přemístění nástupní/konečné zastávky Nádraží Holešovice do autobusového nádraží u železniční stanice Praha-Holešovice.\n\n14. prosince 2008 byla trasa změněna na: Hlavní nádraží – Masarykovo nádraží (Z, jen výstup) – Dejvická – Terminál 1 (T) – Terminál 2 – Terminál 1 (Z) – Letiště Ruzyně (T) Od 11. prosince 2011 byla ve směru na Hlavní nádraží zřízena zastávka Náměstí Republiky, určená jen pro výstup. 5. října 2012 byla konečná zastávka přejmenována z Letiště Ruzyně na Letiště. 14. prosince 2014 byla na lince zrušena zastávka Dejvická. Ve směru na letiště je jízdní doba zhruba 33 minut, ve směru z letiště 46 minut.\n\nAutobus jezdí denně zhruba od 6 do 22 hodin v intervalu 30 minut. V letní sezóně od června do září je linka posilána: v sezóně 2013 byl dopolední interval od 9 do 14 hodin zkrácen z 30 na 20 minut, v letní sezóně 2014 v denní době od 8 do 16 hodin na 20 minut, v roce 2015 byl v době od 8 do 19 hodin, v opačném směru od 9 do 20 hodin, zkrácen již na 15 minut. S ohledem na stále rostoucí počet cestujících je od 1. června 2016 během dopoledního období cca do 14 hodin zkrácen interval na 10 minut, na linku bude v tomto období nasazeno až 12 autobusů.\n\nV roce 2013 autobusovou linku využilo téměř 400 tisíc lidí. Od ledna do dubna 2014 se linkou svezlo 106 tisíc cestujících, což bylo o 18 procent více než za stejné období předchozího roku. V roce 2015 stouply tržby na lince oproti roku 2014 téměř o 3 miliony Kč a počet cestujících za rok 2015 dosáhl hranice půl milionu.\n\nV původní trase linky k nádraží Holešovice platilo na lince AE obyčejné a zvláštní jízdné ČD typu SC (obou tříd), všechny jednosměrné jízdenky ČD do 1. vozové třídy. Jízdenky ČD pro Airport Express platily i na lince metra C mezi stanicemi Nádraží Holešovice a Hlavní nádraží. Cestující ČSA v rámci rezervace \"letenky\" pro spoj SC Pendolino získávali také nárok na bezplatnou přepravu transferovým autobusovým spojením Airport Express. Pro linku platil tarif 1. třídy, tarifní vzdálenost mezi oběma zastávkami byla 16 km. Jízdenky podle speciálního tarifu Pražské integrované dopravy, které bylo možno zakoupit u řidiče, stály 45 Kč, dětské 25 Kč.\n\nZákladní nepřestupné jízdné na lince podle speciálního tarifu PID je 60 Kč (oproti 32 Kč jízdného běžnou MHD), mezi zastávkou Dejvická a letištěm byla cena jen 40 Kč, avšak v ceně je zahrnuta i doprava zavazadel, kterou v běžné MHD je třeba platit zvlášť. Děti platí poloviční jízdné. Tyto jízdenky se kupují při nástupu přímo u řidiče autobusu, jiné druhy jízdenek se v autobuse neprodávají.\n\nNa lince AE platí všechny druhy jízdních dokladů Českých drah do nebo ze stanice Praha letiště/Airport, včetně jízdenek zakoupených v eShopu ČD nebo přes službu TeleTiket, a některé síťové jízdenky ČD. Jízdenka nahraná na In-kartě však musí být předložena v tištěné podobě. U elektronických jízdenek nestačí samotný kód transakce, ale musí být předložena jízdenka vytištěná nebo zobrazená na displeji. Na lince AE platí též mezinárodní železniční jízdenky do stanice Praha Airport. Od června 2014 České dráhy zahájily prodej svých jízdenek přímo na letišti, v turistickém informačním centru Pražské informační služby.\n\nČeské dráhy společně s Letištěm Václava Havla Praha nabízejí jízdenku „VLAK + Letiště Praha“. Lze ji zakoupit pouze jako zpáteční pro 2. vozovou třídu, a to z jakékoliv železniční stanice, kde staví vlaky ČD, do stanice Praha letiště/Airport (BUS). Tuto jízdenku však nelze zakoupit v eShopu ČD. Sleva je ve výši 25 % z běžné ceny zpáteční jízdenky, platnost jízdenky je prodloužena na 30 dní. Pro cestu zpět musí být jízdenka označena razítkem Letiště Praha, které je podmíněno předložením palubní vstupenky z letu, kterým cestující do Prahy přiletěl.\n\nŽelezniční dopravce RegioJet zavedl speciální tarifní nabídku „ RegioJet + Letiště Praha“, v jejímž rámci vydá jízdenku na autobus AE palubní personál ve vlaku nebo pobočka Student Agency v hale letištního terminálu 1. Původně dopravce nabízel tuto možnost pouze v rámci zpáteční jízdenky s platností 60 dnů, později ji rozšířil i na jednosměrnou jízdenku.\n\nNa linku jsou nasazovány nízkopodlažní vozy Irisbus Citybus 12M s rozšířeným prostorem pro uložení zavazadel. Část vozů má karoserii polepenou podle Najbrtova korporátního designu vozů Českých drah.\n\nKolem roku 2009 jezdily na lince částečně nízkopodlažní autobusy SOR BN 12 dopravce Hotliner. 10 vozů tohoto typu měl Dopravní podnik hl. m. Prahy a. s. pronajatých od výrobce, později si pět z těchto vozů pronajal od výrobce Hotliner s. r. o. a provozoval je převážně na lince AE.\n\nOd letní sezóny 2015 jsou na linku nasazovány také dva klimatizované velkoprostorové vozy Irisbus Crossway, které byly po otevření prodloužení linky metra A do Motola staženy ze zrušené linky pro invalidní cestující H2.\n\n"}
{"id": "1118869", "url": "https://cs.wikipedia.org/wiki?curid=1118869", "title": "Přeplňovaný vznětový motor", "text": "Přeplňovaný vznětový motor\n\nPřeplňovaný vznětový motor, přeplňovaný naftový motor nebo populárně ale nevhodně i turbodiesel, turbo-diesel či turbo diesel označuje vznětový motor, který je vybaven turbodmychadlem. Přeplňování je v dnešní době běžné v naftových motorech moderních osobních a nákladních automobilů a montuje se hlavně kvůli vyšším výkonům, nižším emisím a lepší účinnosti při zachování stejného zdvihového objemu motoru. Přeplňované naftové motory v automobilech jsou také ekologičtější ve srovnání s atmosférickými naftovými motory.\n\nTurbodmychadlo bylo vyvinuto počátkem 20. století švýcarským inženýrem Alfredem Büchim, který byl vedoucím ve vývoji naftových motorů v továrně Gebruder Sulzer ve městě Winterthur. Büchi své turbodmychadlo vyvinul speciálně pro naftový motor. V jeho patentu z roku 1905 se uvádí i to, že turbodmychadlo přináší efektivní zlepšení pro naftové motory, které byly poprvé v silničním provozu použity v roce 1922.\n\n"}
{"id": "1118877", "url": "https://cs.wikipedia.org/wiki?curid=1118877", "title": "Chaj-lung-tchun", "text": "Chaj-lung-tchun\n\nChaj-lung-tchun (, volně „Hrad spousty draků“) je částečně zachovalá středověká pevnost v horách Lung-jen v jihočínském okresu Chuej-čchuan (ležícím v prefektuře Cun-i v provincii Kuej-čou).\n\nOd roku 2015 je zapsána mezi světové dědictví UNESCO, jako jedno ze sídel domorodých úřadů \"tchu-s’\".\n\nChaj-lung-tchun vznikl roku 1257. Sloužil jako sídlo a pevnost náčelníků místních kmenů Miao z rodu Jang, kteří kraji vládli se souhlasem čínských úřadů jako \"tchu-s’\" (domorodí úředníci) kraje Po-čou.\n\nJangové přišli do regionu v tchangském období, byli čínského původu, ale postupně přijali za svou miaoskou identitu. Císař Kublaj z dynastie Jüan jim v druhé polovině 13. století udělil titul \"süan-wej š’ Po-čou\", usmiřující komisař Po-čou. Své postavení si zachovali i za Mingů, dokud se po roce 1587 Jang Jing-lung nezačal bouřit. Nakonec v rozsáhlé vojenské operaci, ke které zmobilizovala na 200 tisíc vojáků, mingská armáda Jang Jing-lungova vojska porazila a roku 1600 Chaj-lung-tchun dobyla a vypálila.\n\nChaj-lung-tchun leží na východním konci hor Lung-jen na horním roku řeky Siang-ťiang, asi 30 km severně od starého města Cun-i. Má rozlohu 1,59 km², obklopen je téměř šesti kilometry hradeb. Jádrem komplexu byly dva paláce, každý o 20 tisíci m². Od roku 2012 probíhá archeologický výzkum areálu.\n"}
{"id": "1118878", "url": "https://cs.wikipedia.org/wiki?curid=1118878", "title": "Kanton Montauban", "text": "Kanton Montauban\n\nKanton Montauban může být některý z kantonů ve Francii:\n\n"}
{"id": "1118880", "url": "https://cs.wikipedia.org/wiki?curid=1118880", "title": "Tchu-s’", "text": "Tchu-s’\n\nDomorodý úřad \"tchu-s’\" (, doslova „domorodý úřad“) bylo v Číně od 13. století obecné označení autonomních území nečínských kmenů v jihozápadní Číně na úrovni prefektury, kraje nebo okresu. První zřídila říše Jüan, systematicky je na domorodých územích zaváděla vláda říše Ming, přetrvaly i za Čchingů.\n\n\"Tchu-s’\", domorodý úřad, se poprvé objevilo v říši Jüan jako označení pro samosprávná území domorodých kmenů jihozápadní Číny na úrovni prefektury, kraje nebo okresu. Zatímco v jüanském období existovaly jen ojediněle, vláda říše Ming úřady \"tchu-s’\" zřizovala systematicky. Zavedla je ve velkých částech provincií S’-čchuan a Chu-kuang a zvláště v Kuej-čou a Jün-nanu. Vznikaly takto „domorodé“ prefektury, kraje a okresy, jejichž status vyznačovala předpona \"tchu\" (, „domorodý“) v názvu, pacifikační úřady \"süan-fu s’\" (), \"süan-wej s’\" (), \"an-fu s’\" (), případně i úřady \"čao-tchao s’\" (), \"čang-kuan s’\" ().\n\nDomorodé úřady byly ustanovovány tím, že náčelníci nečínských kmenů obdrželi čínské úřední tituly a odpovídající hodnosti. Méně asimilovaní a významnější náčelníci dostávali tituly vojenské – zpravidla „usmiřující komisař“ v různých variantách, např. \"süan-fu š’\" (), \"süan-wej š’\" (), \"an-fu š’\" () a jiné, ostatní počínaje mingskou dobou dostávali tituly civilní – zpravidla čínské tituly správců prefektur, krajů, nebo okresů s předponou \"tchu\". Náčelníci s čínskými tituly byli souhrnně označováni jako \"tchu-kuan\" (), domorodí úředníci. Měli za povinnost zachovávat loajalitu k jüanské/mingské/čchingské vládě, klid na svém území, pravidelně odevzdávat tribut, a přispívat vojenskými oddíly k vládním tažením, jinak na svěřeném území vládli podle místních zvyků.\n\nPočínaje 16. stoletím se termíny \"tchu-s’\" a \"tchu-kuan\" začaly používat pro různé typy regionů. \"Tchu-s’\" se v čínské administrativní praxi začal používat pro oblasti, jejichž správa se blížila běžným čínským regionům. Jejich obyvatelstvo mělo stejné povinnosti jako Číňané a úřadovala v nich směsice domorodých náčelníků a čínských úředníků podléhajících ministerstvu státní správy. Naopak domorodí úředníci \"tchu-kuan\", vesměs s vojenskými tituly, vedli ty regiony, které si udržely většinu původní autonomie, přičemž podléhali dohledu ministerstva vojenství.\n\nRoku 2015 byly pozůstatky tří domorodých úřadů \"tchu-s’\", v Chaj-lung-tchunu, Lao-s’-čchengu a Tchang-ja, zařazeny mezi světové dědictví UNESCO. Podle čínské agentury Sin-chua byly zapsány jako symbol historických čínských administrativních postupů „spojujících sjednocování země s respektem ke zvykům a způsobu života menšin“.\n"}
{"id": "1118886", "url": "https://cs.wikipedia.org/wiki?curid=1118886", "title": "Eliška Staňková", "text": "Eliška Staňková\n\nEliška Staňková (* 11. listopadu 1984 Kraslice) je česká atletka v hodu diskem, sedminásobná mistryně republiky.\n\nVystudovala Sportovní gymnázium v Plzni. Zde závodila do roku 2004 za TJ Sokol SG Plzeň-Petřín. Poté studovala na Fakultě tělesné výchovy a sportu UK v Praze. Závodila za PSK Olymp Praha, ale od roku 2013 je členkou AC Tepo Kladno.\n\nNa Mistrovství Evropy v atletice 2012 skončila na 13. místě a na Mistrovství Evropy v atletice 2014 byla na 10. místě.\n\nSportovec Kladenska roku 2018, ženy.\n\n\n"}
{"id": "1118888", "url": "https://cs.wikipedia.org/wiki?curid=1118888", "title": "Partinium", "text": "Partinium\n\nPartinium je slitina hliníku.\n\nPartinium obsahuje 88,5 % hliníku, 7,4 % mědi, 1,7 % zinku, 1,1 % křemíku a 1,3 % železa (množství se ale podle různých zdrojů může lišit). Slitina může obsahovat wolfram a hořčík, místo něj ale i antimon.\n\nSlitina je velmi lehká, pevná a elastická. Poprvé byla použita ve Francii (v mírně pozměněném složení s odlišným obsahem wolframu a hořčíku) k výrobě jízdních kol a automobilových součástí. Také z ní byla vyrobena karoserie elektromobilu La Jamais Contente.\n\nPodle publikace \"Berg- und hüttenmännische Zeitung\" (svazek 60) z roku 1901 ji vyráběla společnost \"Usines de Partinium\" v Paříži, přesněji, podle francouzských zdrojů v Puteaux. Název byl odvozen od jména jejího objevitele \"G. H. Partina\".\n\n"}
{"id": "1118889", "url": "https://cs.wikipedia.org/wiki?curid=1118889", "title": "Cruithne (planetka)", "text": "Cruithne (planetka)\n\n(3753) Cruithne je blízkozemní planetka, která patří do Atenovy skupiny. Kolem Slunce oběhne jednou za rok, její dráha je však excentričtější než dráha Země. Patří mezi kvazisatelity (v populární literatuře bývá označována jako „druhý měsíc Země“), okolo Země obíhá po protáhlé dráze ledvinovitého tvaru. Má průměr okolo pěti kilometrů, nejblíže se k Zemi ocitla na patnáct milionů kilometrů (došlo k tomu v roce 1900, další přiblížení nastane v roce 2285).\n\nPlanetku objevil 10. října 1986 na Observatoři Siding Spring v Austrálii Duncan Waldron. Dostala název Cruithne podle keltského označení původních obyvatel Irska.\n\n"}
{"id": "1118893", "url": "https://cs.wikipedia.org/wiki?curid=1118893", "title": "Turbodmychadlo s variabilní geometrií lopatek", "text": "Turbodmychadlo s variabilní geometrií lopatek\n\nTurbodmychadlo s variabilní geometrií lopatek (VGT, Variable-geometry turbocharger) je typ turbodmychadla, které má ve statoru turbíny umístěné lopatky rozvaděče s možností jejich natáčení. Natočením lopatek se změní průtokový průřez vstupního kanálu a úhel, pod kterým spaliny vstupují do oběžného kola turbíny. Změnou průtokového průřezu se změní rychlost vstupujících spalin - ta ovlivní otáčky turbíny a dmychadla a ty zas ovlivní velikost dodávaného plnicího tlaku. Tímto způsobem lze turbodmychadlo regulovat a přizpůsobovat jeho pracovní bod aktuálním požadavkům spalovacího motoru.\n\nLopatky rozvaděče jsou spojeny prstencem, který je natáčen. Všechny lopatky se natáčejí synchronizovaně o stejný úhel. \n\nNevýhodou takového způsobu regulace je fakt, že při pevné geometrii lopatek turbíny, je jen jedna poloha natočení rozváděcích lopatek vzhledem k úhel vstupu výfukových plynů do turbíny optimální. Při natáčení se dosahují různé jiné polohy což snižuje účinnost turbíny. Výhody řešení však nad touto nevýhodou převyšují.\n\nČasto používanou konstrukčně jednodušší variantou jsou pevné statorové lopatky s na vstupu umístěným axiálně posuvným kroužkem měnícím řízeným posuvem průřez kanálů ostřiku lopatek.\n"}
{"id": "1118896", "url": "https://cs.wikipedia.org/wiki?curid=1118896", "title": "Třída Jehu", "text": "Třída Jehu\n\nTřída Jehu (jinak též Watercat M18 Armoured Modular Craft) je třída víceúčelových rychlých vyloďovacích člunů finského námořnictva. Plavidla slouží k plnění různorodých úkolů v pobřežních vodách, například k přepravě výsadku, evakuaci raněných, průzkumu, či k eskortním misím. Jejich nasazení na otevřeném moři je ale rovněž možné.\n\nStavba celkem 12 jednotek této třídy byla objednána v roce 2012 u finské loděnice Marine Allutech Oy Ab. Výroba člunů začala v říjnu 2013 v loděnici Marine Allutech v Teijo. První tři hotové čluny (U 701 až U 703) finské námořnictvo převzalo 3. června 2015. Dodávky všech plavidel mají dokončeny do roku 2016.\n\nPlavidla mají modulární konstrukci. Trup je vyroben ze slitin hliníku a nástavba z plastových kompozitů. Mimo 2 až 5 členů posádky mohou přepravovat výsadek až 26 vojáků. Výzbroj tvoří jedna dálkově ovládaná zbraňová stanice Saab Trackfire s 12,7mm kulometem, nebo 40mm granátometem a spřaženým 7,62mm kulometem. Pohonný systém tvoří dva osmiválcové diesely Scania s výkonem po 662 kW, dvě vodní trysky Rolls-Royce Kamewa 40A3 a dvě převodovky ZF 500. Pomocný zdroj energie je typu Ficher Panda 25i PMS. Cestovní rychlost dosahuje 35 uzlů a nejvyšší rychlost přesahuje 40 uzlů. Dosah je 200 námořních mil.\n"}
{"id": "1118897", "url": "https://cs.wikipedia.org/wiki?curid=1118897", "title": "Ještěrkovec nicí", "text": "Ještěrkovec nicí\n\nJeštěrkovec nicí (\"Saururus cernuus\") je vytrvalá rostlina, jeden ze dvou druhů rodu ještěrkovec. Tato vlhkomilná bylina roste na východě Severní Ameriky, od jihu Kanady po jih Spojených států amerických. Na severu areálu je poměrně vzácná, kdežto na jihu v subtropickém prostředí je hojná.\n\nRoste v bažinách, močálech, u břehů rybníků a potoků nebo v pravidelně zatápěných oblastech. Tam se rychle rozrůstá a vytváří velké, jednodruhové kolonie potlačující původní rostlinstvo. Preferuje místa ve stojaté nebo jen v líně tekoucí vodě a na částečně zastíněných místech, dlouhodobé intenzivní slunce jí způsobuje sežloutnutí listů. Vyskytuje se od mořské hladiny po nadmořskou výšku 500 m. Je schopný růst i na stanovištích s přechodnou výškou vodního sloupce až 50 cm a voda může být i brakická.\n\nVytrvalá bylina s nejdříve plazivou a později vystoupavou, dutou a rýhovanou lodyhou dorůstající do výšky až 120 cm. Větvená, světle zelená lodyha vyrůstající z kořene s oddenky je v mládí chlupatá, později lysá a porůstá střídavými listy na řapících 1 až 10 cm dlouhých. Čepele jsou celistvé, kopinaté, šípovité až trojúhelníkovité, na bázi srdčité, na vrcholu hrotité, po okrajích zvlněné, mají výraznou dlanitou žilnatinu a bývají dlouhé 2 až 17 cm a široké 1 až 10 cm.\n\nZ paždí horních listů vyrůstají na stopkách štíhlá, hroznovitá květenství dlouhá až 35 cm, která ční nad nejvyššími listy. Květenství se svěšenými vrcholy jsou složená z jen 2 mm velkých, vonných, oboupohlavných květů bez okvětí. Květy mají tři až sedm bílých tyčinek a svrchní semeník ze dvou až čtyř srostlých plodolistů. Kvetou v létě po dobu delší než měsíc a rozkvétají postupně od spodu k vrcholu květenství.\n\nPlody jsou tvrdky sestavené do řetízku připomínající ještěrčí ocas, odtud pochází rodové jméno. Vrásčitá tvrdka je 2 mm velká a obsahuje 1 mm hnědá semena. Ploidie druhu je 2n = 22.\n\nZ kořene rostliny vyrůstají oddenky kterými se rostlina spolehlivě a rychle rozšiřuje. Noví jedinci vyrostou také z odlomených kousků šířených vodou po okolí. Rostliny rostoucí jen ve vodě a nezakořeněné v půdě (např. v okrasných nádržích) vytvářejí oddenky jen minimálně. U těchto lze použít druhý způsob vegetativního rozmnožování, lodyhy se rozřežou na části a nechají plavat, v místech vyrůstajících listů se vytvoří adventivní kořeny a vzniknou nové rostliny.\n\nJeštěrkovec nicí se někdy pěstuje jako půdokryvná rostlina na vlhkých místech, v mělkých stojatých vodách nebo i v kontejnerech. Dokáže se rychle rozrůst a svými širokými listy potlačuje ostatní rostliny. Vysazuje se k velkým i k malým okrasným rybníčkům, byly vyšlechtěny kultivary rostlin dorůstajících do menších rozměrů. Pokud chceme mít rostliny s listy velkými a pěkně vybarvenými, je nutno obohacovat vodu o dusík, fosfor a stopové prvky které zlepšují vitalitu rostlin. Pro savce jsou rostliny považovány za mírně toxické.\n\n \n"}
{"id": "1118900", "url": "https://cs.wikipedia.org/wiki?curid=1118900", "title": "Petzeck", "text": "Petzeck\n\nPetzeck (3283 m n. m.) je hora ve skupině Schobergruppe (součást Vysokých Taur) v rakouské spolkové zemi Korutany. Leží zhruba 14 km severně od města Lienz. Pod jihozápadními svahy hory se nachází ledovec Gradenkees, pod jihovýchodními ledovec Prititschkees. Petzeck je nejvyšší horou skupiny Schobergruppe.\n\nNa vrchol lze vystoupit po značené turistické trase od chaty Wangenitzseehütte (2508 m n. m.).\n\n"}
{"id": "1118905", "url": "https://cs.wikipedia.org/wiki?curid=1118905", "title": "Divize A 1983/84", "text": "Divize A 1983/84\n\nV soubojích 19. ročníku České divize A 1983/84 se utkalo 14 týmů dvoukolovým systémem podzim – jaro. Tento ročník začal v srpnu 1983 a skončil v červnu 1984.\n\nZ 2. ligy - sk. A 1982/83 sestoupila do Divize A mužstva TJ ČKZ Rakovník a TJ ČSAD Benešov. Z krajských přeborů ročníku 1982/83 postoupilo vítězné mužstvo TJ JČDZ Vodňany ze Jihočeského krajského přeboru. Také sem bylo přeřazeno mužstvo TJ Jawa Metaz Týnec nad Sázavou z Divize C.\n\nPoznámky:\n\n"}
{"id": "1118909", "url": "https://cs.wikipedia.org/wiki?curid=1118909", "title": "Občina Trbovlje", "text": "Občina Trbovlje\n\nObčina Trbovlje je jednou z 212 občin ve Slovinsku. Nachází se v Zasávském regionu na území historického Kraňska. Občinu tvoří 18 sídel, její rozloha je 58,0 km² a k 1. lednu 2017 zde žilo 16 221 obyvatel. Správním střediskem občiny je město Trbovlje.\n\nZhruba středem občiny protéká od západu na východ řeka Sáva. Údolím podle řeky je vedena silnice a souběžně s ní i železniční trať. V areálu tepelné elektrárny Trbovlje stojí 360 m vysoký komín, který je nejvyšší v Evropě.\n\nObčina se dělí na sídla: Čebine, Čeče, Dobovec, Gabrsko, Klek, Ključevica, Knezdol, Ojstro, Ostenk, Planinska vas, Prapreče, Retje nad Trbovljami, Sveta Planina , Škofja Riža, Trbovlje, Vrhe, Završje, Župa.\n\nSousedními občinami jsou: Tabor a Prebold na severu, Žalec na severovýchodě, Hrastnik na východě, Radeče na jihovýchodě, Zagorje ob Savi na jihu a západě a Litija na západě.\n\n\n"}
{"id": "1118910", "url": "https://cs.wikipedia.org/wiki?curid=1118910", "title": "Divize B 1983/84", "text": "Divize B 1983/84\n\nV soubojích 19. ročníku České divize B 1983/84 se utkalo 16 týmů dvoukolovým systémem podzim - jaro. Tento ročník fotbalové soutěže začal v srpnu 1983 a skončil v červnu 1984.\n\nZ 2. ligy - sk. A 1982/83 sestoupilo do Divize B mužstvo TJ Kovostroj Děčín. Z krajských přeborů ročníku 1982/83 postoupila vítězná mužstva TJ Sokol Brňany ze Severočeského krajského přeboru a TJ Lokomotiva Cheb ze Západočeského krajského přeboru a TJ EMĚ Měník ze Středočeského krajského přeboru. Také sem bylo přeřazena mužstva TJ Braník Pragoflora z Divize A a TJ Fruta Vojkovice z Divize C.\n\nPoznámky:\n\n"}
{"id": "1118913", "url": "https://cs.wikipedia.org/wiki?curid=1118913", "title": "Sójový inkoust", "text": "Sójový inkoust\n\nSójový inkoust je inkoust vyrobený ze sóji, který je ekologicky příznivější než inkousty založené na ropě. Někteří výrobci jej používají jako projev své ekologické zodpovědnosti pro potisk manuálů a obalů, používá se ale také pro tisk novin a časopisů, kde dosahuje lepších výsledků kvality tisku.\n"}
{"id": "1118915", "url": "https://cs.wikipedia.org/wiki?curid=1118915", "title": "Divize C 1983/84", "text": "Divize C 1983/84\n\nV soubojích 19. ročníku České divize C 1983/84 se utkalo 14 týmů dvoukolovým systémem podzim–jaro. Tento ročník začal v srpnu 1983 a skončil v červnu 1984.\n\nZ 2. ligy – sk. A 1982/83 sestoupilo do Divize C mužstvo TJ Náchod. Z krajských přeborů ročníku 1982/83 postoupila vítězná mužstva TJ Kolora Semily z Východočeského krajského přeboru a TJ ČKD Kompresory Praha z Pražského přeboru. Také sem bylo přeřazena mužstva TJ Admira Praha 8 a TJ Meteor Praha 8 z Divize B.\n\nPoznámky:\n\n"}
{"id": "1118917", "url": "https://cs.wikipedia.org/wiki?curid=1118917", "title": "Austin-Bergstrom International Airport", "text": "Austin-Bergstrom International Airport\n\nMezinárodní letiště Austin-Bergstrom (anglicky Austin–Bergstrom International Airport IATA: AUS, ICAO: KAUS) je hlavní mezinárodní letiště obsluhující Austin v Texasu. Často bývá nazýváno pouze zkratkou ABIA. Letiště se nachází v jihovýchodní části Austinu, 8 km od centra města.\n\nS 10 718 854 pasažéry v roce 2014 je třicátýmčtvrtým nejvytíženějším letištěm ve Spojených státech. Z letiště létají přímé lety do měst USA, Mexika, Spojeného království i do Kanady.\n\nLetiště je pojmenována po Kapitánovi John August Earl Bergstrom.\n\nMezinárodní letiště Austin-Bergstrom má dva terminály.\n\nByl otevřeno 23. 1999, s dvacet pět brán, Terminál „Barbara Jordan“ je primární terminál letiště.\n\nByl otevřeno v roce 2007, aby to vyhovovalo VivaAerobus s tři brány. Potom VivaAerobus opustilo Austin, i Jižní Terminál byl zavřeno v roce 2009. Jak června 2015, Odbor letectví Austinu je v jednání s Frontierem i Allegiantem\n\n"}
{"id": "1118920", "url": "https://cs.wikipedia.org/wiki?curid=1118920", "title": "Ovčáček", "text": "Ovčáček\n\nPříjmení Ovčáček nosí více osobností:\n\n"}
{"id": "1118921", "url": "https://cs.wikipedia.org/wiki?curid=1118921", "title": "Carl Rammelsberg", "text": "Carl Rammelsberg\n\nCarl (Karl) Friedrich August Rammelsberg (1. dubna 1813 Berlín – 28. prosince 1899 Berlín-Lichterfelde) byl německý chemik a mineralog.\n\nRammelsberg se nejprve věnoval farmacii, v letech 1833 až 1837 studoval v Belíně přírodní vědy, chemii a mineralogii. Po promoci v roce 1840 zde byl habilitován. V roce 1846 se stal univerzitním profesorem. Od roku 1850 přednášel chemii a mineralogii na královském Komerčním institutu v Berlíně jako následovník Adolfa Bayera a také přednášel na báňské akademii.\n\nV roce 1874 se podruhé stal řádným profesorem chemie a v období 1881-1882 plánoval založení II. chemického institutu.. Do roku 1891 vedl druhý chemický institut na ulici \"Bunsenstraße\".\n\nV roce 1855 se stal členem Pruské akademie věd v Berlíně a v roce 1859 členem-korespondentem Bavorské akademie věd. Od roku 1862 byl členem akademie Leopoldina a od roku 1872 členem American Academy of Arts and Sciences.\n\nV roce 1867 byl jedním ze zakladatelů Deutsche Chemische Gesellschaft v Berlíně a v letech 1870, 1872 a 1874 byl členem představenstva.\n\nRammelsberg je v oblasti mineralogické chemie považován za autoritu, věnoval se také analýze, krystalografii, metalurgii a studiu meteoritů.\n\nNěkolik druhů minerálů také jako první analyzoval, mezi jinými augit, franklinit a tefroit. U dalších minerálů, jako jsou magnesioferrit a tachyhydrit, byl autorem prvního popisu.\n\nJeho rozsáhlou mineralogickou sbírku v roce 1879 převzala Humboldtova univerzita v Berlíně. V roce 2009 byly sbírky, mezi nimi i minerály, přemístěny do modernizovaného Muzea přírodní historie v Berlíně.\n\n\n\nMinerál rammelsbergit, poprvé popsaný v roce 1854 W. K. von Haidingerem z typové lokality poblíž Schneebergu v Krušných horách byl pojmenován na jeho počest.\n\n\n"}
{"id": "1118922", "url": "https://cs.wikipedia.org/wiki?curid=1118922", "title": "Novouzensk", "text": "Novouzensk\n\nNovouzensk () je město v Saratovské oblasti Ruské federace. Leží při ústí Čertanly do Velkého Uzně dvě stě kilometrů jihovýchodně od Saratova a jen dvacet kilometrů od hranice s Kazachstánem. Při sčítání lidu v roce 2010 měl sedmnáct tisíc obyvatel.\n"}
{"id": "1118929", "url": "https://cs.wikipedia.org/wiki?curid=1118929", "title": "Žukovskij", "text": "Žukovskij\n\nŽukovskij () je město v Moskevské oblasti Ruské federace. Leží pětatřicet kilometrů jihovýchodně od Moskvy v sousedství města Ramenskoje. Při sčítání lidu v roce 2010 mělo přes sto tisíc obyvatel.\n\nLeží zde letiště Žukovskij a jedná se o významné středisko ruského leteckého vývoje. Sídlí zde Ústřední aerohydrodynamický institut, Letecko-výzkumný institut M.M. Gromova a fakulta vzdušné mechaniky a letecké techniky Moskevského fyzikálně-technického institutu.\n\nZ rekreačního sídla \"Otdych\" () zde vzniklo v 30. letech 20. století sídlo pojmenované \"Stachanovo\" (). V roce 1947 se stalo městem a bylo přejmenováno na Žukovskij k poctě Nikolaje Jegoroviče Žukovského.\n\n\n\n"}
{"id": "1118934", "url": "https://cs.wikipedia.org/wiki?curid=1118934", "title": "Křížová cesta (Radnice)", "text": "Křížová cesta (Radnice)\n\nKřížová cesta v Radnicích na Rokycansku se nachází severovýchodně nad městem. Začíná u Městského rybníka v ulici Pod Kalvárií, poté odbočuje vlevo na lesní cestu ke Kalvárii. Spolu s kaplí Navštívení Panny Marie je chráněna jako nemovitá Kulturní památka České republiky.\nKřížová cesta je tvořena čtrnácti kamennými sloupky na trojdílném podstavci. V hranolových kapličkách na dříku býval v každém zastavení obrázek. Cesta byla postavena roku 1883.\nBarokní stavba vznikla kolem roku 1745 nákladem Jana Václava z Bubna a Litic, patrně podle návrhu Kiliána Ignáce Dientzenhofera. Kaple je v základu čtvercová, má zkosené rohy a polokruhový prostor presbytáře a kruchty, které jsou vestavěné v obdélném průčelí. V ose lodi je čtvercová sakristie. Hlavní prostor je sklenut plackou, presbytář konchou, sakristie je zaklenuta plackou na lunetách.\n\nV blízkosti kaple stojí bývalá poustevna.\n\nBarokní socha se nachází na hrázi rybníka při cestě na Kalvárii. Pochází z 1. poloviny 17. století. Na soklu je nápis: „Oroduj za nás sv. Boží Rodičko“. Roku 2010 byla restaurována.\n\n\n"}
{"id": "1118935", "url": "https://cs.wikipedia.org/wiki?curid=1118935", "title": "Štefan Rebro", "text": "Štefan Rebro\n\nŠtefan Rebro (* 3. dubna 1941) je bývalý slovenský fotbalista, hrál v záloze i útoku. Po skončení aktivní kariéry působil jako trenér.\n\nDo Spartaku Považská Bystrica přišel v roce 1958 z Dubnice jako dorostenecký reprezentant. Na vojně hrál za Duklu Brezno a Duklu Komárno. V československé lize hrál za Jednotu Trenčín. Dal 1 ligový gól. V roce 1966 se vrátil do Považské Bystrice. V roce 1968 se vážně zranil a musel s fotbalem skončit.\n\n\n"}
{"id": "1118936", "url": "https://cs.wikipedia.org/wiki?curid=1118936", "title": "Jozef Šarman", "text": "Jozef Šarman\n\nJozef Šarman, také maďarsky Jozef Sármany, (7. března 1937, Báč – 12. března 2016, Vinosady) byl slovenský fotbalista, útočník.\n\nV československé lize hrál za Spartak Hradec Králové, s nímž získal roku 1960 historický titul mistra, jediný v dějinách klubu a první, který v československé lize putoval mimo Prahu a Bratislavu. Nastoupil ve 2 ligových utkáních. Po skončení vojenské služby se vrátil na Slovensko a usadil se v Pezinku, kde hrál za místní Lokomotívu Pezinok divizi jako levý obránce.\n\n"}
{"id": "1118937", "url": "https://cs.wikipedia.org/wiki?curid=1118937", "title": "Jean-Baptiste Joseph Delambre", "text": "Jean-Baptiste Joseph Delambre\n\nJean-Baptiste Joseph Delambre [\"žán batist žozef delámbr\"] (19. září 1749, Amiens – 19. srpna 1822, Paříž) byl francouzský astronom. Významně se podílel na stanovení metru jako základní jednotky délky a vypočetl dráhu planety Uran.\n\nVystudoval literaturu a historii. Od roku 1771 působil jako soukromý učitel v rodině státního pokladníka M. d’Assy.\n\nRoku 1780 ho jistý lékař seznámil s astronomií, pro niž se Delambre okamžitě nadchl. Přesvědčil poté D'Assyho, aby nechal postavit malou hvězdárnu (otevřena 1788). Jeho velkým vzorem se stal astronom Jérôme Lalande. Navštěvoval jeho přednášky a nakonec se stal i jeho asistentem a spolupracovníkem. \nRoku 1790 získal cenu Francouzské akademie věd za obecnou teorii pohybu planet, v níž se pokusil zohlednit nedávno objevenou planetu Uran. Její dráhu vypočetl jako první.\n\nOd roku 1792 se podílel na tzv. druhém stupňovém měření, při němž francouzští vědci měřili část poledníku mezi Dunkerque a Barcelonou. Delambrovi byl svěřen severní úsek Rodez–Dunkerque, jižní úsek pak Pierrovi Méchainovi. Do měření zasáhla francouzská revoluce, roku 1794 ho Výbor pro obecné blaho dokonce zakázal. Ale roku 1795 byl zákaz odvolán a měření roku 1799 úspěšně skončilo. Výsledky Delambre publikoval v práci \"Base du système métrique\". Na základě měření byl stanoven metr jako základní jednotka délky (jakožto délka jedné desetimilióntiny zemského kvadrantu, tedy poloviny délky poledníku). To byl základní stavební kámen celé metrické soustavy.\n\nRoku 1808 se Delambre přestěhoval na pařížské předměstí Saint-Germain, kde si postavil soukromou hvězdárnu. Učil též na Collége de France (od 1807 profesorem) a především napsal monumentální práci \"Dějiny astronomie\", jejichž poslední šestý díl vyšel roku 1827.\n\n\n\nJe jedním ze 72 významných mužů, jejichž jméno je zapsáno na Eiffelově věži v Paříži.\n\n"}
{"id": "1118938", "url": "https://cs.wikipedia.org/wiki?curid=1118938", "title": "Meňšov", "text": "Meňšov\n\nPříjmení Meňšov má více nositelů:\n\n"}
{"id": "1118940", "url": "https://cs.wikipedia.org/wiki?curid=1118940", "title": "John Langdon Down", "text": "John Langdon Down\n\nJohn Langdon Down, někdy psáno též Langdon-Down (18. listopad 1828, Torpoint – 7. říjen 1896, Teddington) byl anglický lékař z Cornwallu (Cornwallané se někdy definují jako samostatná etnická skupina). Zkoumal psychicky a mentálně nemocné pacienty. Dnes je ceněn jako průkopník ergoterapie. Psal též studie o degeneraci dětí zplozených při incestu. \n\nV obecném povědomí ovšem zůstal především proto, že byl po něm pojmenován tzv. Downův syndrom, který jako první popsal (1862). Navzdory tomu, že jeho popis byl součástí širší teorie duševních poruch založené na zvláštní rasové teorii (odtud například název „mongolismus“, občas ještě užívaný), která však byla časem vědci opuštěna. Down se domníval, že když někteří mentálně nemocní připomínají příslušníky jiných ras (např. Mongoly v případě Downova syndromu), znamená to, že tyto rasy jsou oproti bílé rase méněcenné a mentálně nemocný běloch vlastně regreduje k nižší rase. Down s pomocí této teorie hájil i otroctví černochů v Americe.\n"}
{"id": "1118941", "url": "https://cs.wikipedia.org/wiki?curid=1118941", "title": "Janjina", "text": "Janjina\n\nJanjina je opčina v Chorvatsku, v Dubrovnicko-neretvanské župě. Opčina leží ve středu poloostrova Pelješac. Janjina je největší vesnice ve vnitrozemí poloostrova Pelješac, na úpatí vrchu Gradina (224 m n. m.), 2 km od Drače na severovýchodním pobřeží. Leží na regionální silnici.\n\nJanjina se skládá z malého rybářského přístavu a městečka Zabreže (za kopcem) se jménem vystihujícím jeho geografickou situaci. Nejstarší zmínka o Janjině je z roku 1222. Na Gradině se nachází ilyrská horská pevnost. U hřbitovního kostela sv. Štěpána byly objeveny zbytky římské vily. Další památkou jsou pozůstatky předrománského kostela sv. Jiří a pozdně středověkého hřbitova.\n\nOpčina vznikla v roce 1997, dříve byla součástí opčiny Ston. Podle sčítání lidu z roku 2011 žilo v opčině 551 obyvatel.\n\nSkládá se z vesnic:\n\nPelješská oblast je známá produkcí vína. Důležitou ekonomickou aktivitou obyvatelstva je i farmářství, pěstování oliv a ústřic (u Drače).\n\n\n"}
{"id": "1118944", "url": "https://cs.wikipedia.org/wiki?curid=1118944", "title": "Richard Clam-Martinic", "text": "Richard Clam-Martinic\n\nRichard Maria Karel hrabě Clam-Martinic (12. března 1832 Smečno – 15. listopadu 1891 Smečno) byl rakouský a český šlechtic z rodu Clam-Martiniců a politik, v 2. polovině 19. století poslanec Říšské rady.\n\nSloužil v rakouské armádě. Roku 1856 nastoupil jako rytimistr k 2. husarskému regimentu velkoknížete Mikuláše. Potom byl povolán jako adjutakt k císařskému dvoru. 14. dubna 1860 byl povýšen na majora. V roce 1861 byl přidělen k 1. kyrysnickému regimentu. 13. srpna 1863 byl povýšen na nadporučíka. Roku 1865 odešel z armády v hodnosti plukovníka.\n\nSpravoval statky Rtišovice a Smečno. V Horních Rakousích mu patřila panství Klam, Arbing a Außernstein. Od roku 1859 měl titul komořího, v roce 1891 získal Řád zlatého rouna. 5. června 1884 získal titul tajného rady.\n\nByl veřejně a politicky činný. V zemských volbách v lednu 1867 se stal poslancem Českého zemského sněmu. Reprezentoval velkostatkářskou kurii, nesvěřenecké velkostatky. Na sněm se vrátil v zemských volbách v roce 1870. A pak znovu až ve volbách v roce 1883. Mandát obhájil ve volbách v roce 1889. Poslancem byl až do své smrti roku 1891. Zastupoval Stranu konzervativního velkostatku, která byla federalisticky orientována a podporovala české státoprávní aspirace. Patřil mezi hlavní postavy české konzervativní šlechty. Do popředí se dostal zejména v roce 1887, kdy zemřel jeho bratr Jindřich Jaroslav Clam-Martinic, jenž od 60. let 19. století politicky vedl českou šlechtu.\n\nByl i poslancem Říšské rady (celostátního parlamentu Předlitavska), kam nastoupil ve volbách roku 1879 za kurii velkostatkářskou v Čechách. Mandát zde obhájil ve volbách roku 1885. Rezignaci oznámil na schůzi 24. října 1888. Od roku 1883 zastával funkci místopředsedy sněmovny. Ve volebním období 1879–1885 se uvádí jako hrabě Richard Clam-Martinic, c. k. tajný rada, první místopředseda Poslanecké sněmovny Říšské rady a statkář, bytem Rtišovice. Politicky se po volbách v roce 1879 uvádí jako konzervativec.\n\nPo volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885. Po jistou dobu zastával funkci místopředsedy tohoto klubu.\n\nOd 2. června 1889 byl doživotním členem Panské sněmovny (nevolená horní komora Říšské rady). V lednu 1890 patřil mezi přední české vyjednavače v rámci tzv. punktací (pokus o česko-německé vyrovnání v Čechách).\n\nZemřel v listopadu 1891 po krátké nemoci na následky zápalu plic.\n\nJeho synem byl Heinrich Clam-Martinic, který za 1. světové války krátce působil jako ministerský předseda Předlitavska.\n"}
{"id": "1118947", "url": "https://cs.wikipedia.org/wiki?curid=1118947", "title": "Johann Volkelt", "text": "Johann Volkelt\n\nJohann Volkelt (10. února 1825 Lemberk – 8. června 1896 Praha) byl rakouský a český právník a politik německé národnosti, v 2. polovině 19. století poslanec Českého zemského sněmu.\n\nVystudoval práva na Karlo-Ferdinandově univerzitě v Praze. V roce 1849 získal titul doktora práv. Od roku 1861 působil jako notář v Praze. Byl veřejně a politicky aktivní. V letech 1864–1867 zasedal v obecním sboru starších v Praze. V roce 1869 se stal členem ředitelství Spolku pro vdovy a sirotky notářů v království Českém. V období let 1871–1890 byl advokátem v Praze. Zastával funkci intendanta Zemského divadla.\n\nV prvních zemských volbách v roce 1861 se stal poslancem Českého zemského sněmu. Reprezentoval městskou kurii, obvod Frýdlant, Chrastava. Mandát zde obhájil v zemských volbách v lednu 1867 i krátce potom vypsaných zemských volbách v březnu 1867. Do sněmu se vrátil v doplňovacích volbách v září 1871. Uspěl i v řádných zemských volbách v roce 1872. Mandát zde obhájil ve volbách v roce 1878 a volbách v roce 1883. Po 22 let zasedal i v zemském výboru. Na poslanecký mandát rezignoval roku 1885. Patřil mezi německé liberály (ústavověrné poslance).\n\nZemřel v červnu 1896.\n"}
{"id": "1118950", "url": "https://cs.wikipedia.org/wiki?curid=1118950", "title": "Vodní skútr", "text": "Vodní skútr\n\nVodní skútr je rekreační plavidlo, které má počátky již v 50. letech 20. století, když bylo vyvinuto pro použití záchrannými složkami jako lehké, agilní plavidlo s vysokou rychlostí a dobrou manévrovatelností. Na prvních prototypech, ale i sériově vyráběných skútrech bylo nutné stát a tato plavidla unesla pouze řidiče. Později se začaly vyrábět skútry pro více pasažérů, na kterých bylo možné sedět. Skútry dnes mohou vézt 1–3 pasažéry, existují i modely pro 4 pasažéry, ale jedná se spíše o výjimky.\n\nSkútry jsou kromě rekreační a záchranné sféry využívány také ve sportu. V České republice působí Česká závodní asociace vodních skútrů, která pořádá různé závody. Závodí se například v takzvaném freestylu, slalomech a dalších typech závodů.\n\nZa vynálezce vodního skútru je považován norsko-americký vynálezce Clayton Jacobson, jenž v 60. letech 20. století rozpracoval první prototypy, britský Vincent Amanda a německý Wave Roller. V dnešní době jsou nejznámější vodní skútry Kawasaki, Sea-Doo či Yamaha.\n\nOd 15. dubna 2015 vešla v platnost vyhláška č. 46/2015 Ministerstva dopravy, která v návaznosti na novelu zákona o vnitrozemské plavbě 114/1995 Sb. zásadním způsobem upravuje podmínky pro celkové využívání povrchových vodních ploch.\n\n\n"}
{"id": "1118960", "url": "https://cs.wikipedia.org/wiki?curid=1118960", "title": "King (holub)", "text": "King (holub)\n\nKing je moderní plemeno holuba vyšlechtěné ve Spojených státech. Cílem šlechtění bylo získat velká jatečná holoubata v intenzivním chovu. Je to nejtěžší plemeno holubů, běžně dosahuje hmotnosti kolem jednoho kilogramu, velcí ptáci dorůstají do hmotnosti 1100-1400 g, mladá zvířata mají 870-1080 g. Postupem času došlo k rozdělení na dva užitkové směry: užitkový king je spíše menší, stále velkého tělesného rámce, velmi plodný, což je kromě hmotnosti další podmínka užitkovosti holuba, a nejčastěji je bílý. U výstavního kinga je cílem co největší hmotnost i na úkor plodnosti. Je to mohutný holub s krátkým, širokým a hlubokým tělem, jehož spodní část je formovaná do charakteristické kolíbky. Je špatným letcem vhodným pro voliérový chov. V seznamu plemen EE má číslo 0204.\n\nHistorie kingů začíná v americkém státě New Jersey, kde v roce 1890 choval Harry Baker velké, silné a krásné holuby. Předci těchto holubů byli zakrslí holubi, maltézští holubi, aby výslední ptáci získali kolébkovou postavu a kompaktnost, římani, pro velikou postavu, a mondény. Již Harry Baker při šlechtění dal těmto ptákům název \"king\", aby dal výrazně najevo velikost a eleganci, se kterou plemeno vystupuje.\n\nV roce 1895 Baker prodal svůj chov Williamu McMahonovi, i ten v něm pokračoval a rozvíjel jej. Snažil se více zvýšit popularitu kingů ve Spojených státech. V té době se ale kingové od těch dnešních lišili jednou důležitou věcí; byli pouze v čistě bílé barvě. Několik bílých kingů prodal McMahon chovateli Eugenovi G. Girouxovi. Ten, spolu se svým bratrem, začal s chovem bílých kingů a během krátké doby měl již přes tisíc kusů a snažil se prosadit prodáváním masa z kingů. Také založil klub \"\"White King Squab Company\"\".\n\nOpravdovým průkopníkem v chovu kingů se stal až C. Ray, který ze standardních bílých kingů vyšlechtil i stříbrnou variantu, se kterou sklidil velký úspěch. V roce 1915 sepsal standard plemene, který byl později schválen kalifornských klubem chovatelů holubů. O několik let později byl standard znovu přepracován; hlavně kvůli novým barevným variacím. Jednalo se třeba o černý ráz, indigo, černý tygr…\n\nDnes se již kingové jako masné plemeno nevyužívají, jsou to hlavně okrasní ptáci vhodní pro výstavy. V České republice se tito holubi chovají spíše vzácně, nejpočetnější jsou v rodných Spojených státech a Německu. Od roku 1960 má Česko vlastní chovatelský klub; Klub chovatelů holubů kingů.\n\nKingové jsou holubi velkého tělesného rámce, jsou těžcí, mohutní a přesto elegantní s jemnými křivkami. Je pro ně charakteristická kolébková hruď, která se vyskytuje u všech druhů slepičáků. Mohou mít až jeden kilogram a jejich výška se pohybuje okolo 30 cm.\n\nMají vysoké čelo, široké líce a celkově mohutnou hlavu, zaoblenou horní klenbu hlavy a dobře spadající záhlaví. Oči jsou velké, většinou černé, umístěné po stranách hlavy tak, že při pohledu zepředu nejsou vidět. U většiny rázů jsou časté červené obočnice. Zobák by měl být vodorovně držený, krátký a silný, jeho barva se liší podle barevných rázů, ale bývá do oranžova. Krk je široký, dobře osvalený a masitý. Měl by být vzpřímený, je středně dlouhý. Nohy jsou opeřené, středně dlouhé, s širokými stehny. Jsou rovné s červenými běháky. Pro kingy charakteristický postoj na špičkách předních prstů.\n\nPokud si chceme pořídit kinga, je vhodné obstarat dovoz přímo ze mě původu nebo z Kanady, dobré chovy jsou ale i v Nizozemsku. King z dobrého chovu není levná záležitost, při koupi ze Spojených států se běžně cena pohybuje okolo 900 USD (= 22 137 Kč) . V Evropě jsou ceny nižší, běžně mezi 3 – 10 000 Kč, záleží na barevném rázu, na kvalitě chovu a kvalitě jednotlivců.\n\nChov kingů není jednoduchý, přestože jsou plodní, nejsou to příliš dobří rodičové a většinou je nutné obstarávat náhradní chůvu, ze slepičáků se hodí třeba florentští slepičáci nebo modeny. Samotné hnízdění probíhá většinou v létě. Hodí se pro voliérový chov, kde budou mít dostatek prostoru. Podávají se klasické krmné směsi, vhodné jsou i ty pro krátkozobá nebo středozobá plemena holubů.\n"}
{"id": "1118984", "url": "https://cs.wikipedia.org/wiki?curid=1118984", "title": "František Čapek (politik)", "text": "František Čapek (politik)\n\nFrantišek Čapek (31. března 1828 Lomnice nad Popelkou – 17. prosince 1905 Jičín) byl rakouský a český právník a politik, v 2. polovině 19. století poslanec Říšské rady.\n\nPůsobil jako zemský advokát. Byl veřejně a politicky činný. Byl předsedou Občanské záložny v Jičíně, členem okresního a obecního zastupitelstva v Jičíně, jakož i jičínské městské rady. Výkonu advokátní praxe se vzdal v listopadu 1903.\n\nByl též poslancem Říšské rady (celostátního parlamentu Předlitavska), kam nastoupil doplňovacích volbách roku 1882 za kurii venkovských obcí v Čechách, obvod Jičín, Nová Paka atd. Slib složil 15. února 1882, již 5. prosince 1882 ale byla na schůzi parlamentu oznámena jeho rezignace. Ve volebním období 1879–1885 se uvádí jako Dr. Franz Čapek, advokát, bytem Jičín. Na Říšskou radu usedl jako kandidát Českého klubu, který sdružoval staročeské, mladočeské i velkostatkářské křídlo české politiky. Získal 134 ze 139 odevzdaných hlasů.\n\n17. dubna 1865 se v Jičíně oženil s devatenáctiletou Marií Landovou, dcerou řeznického mistra ze vsi Humny u Kladna. \n\nZemřel v prosinci 1905 ve věku 78 let.\n"}
{"id": "1118987", "url": "https://cs.wikipedia.org/wiki?curid=1118987", "title": "František Čapek", "text": "František Čapek\n\nJméno a příjmení František Čapek má více nositelů:\n\n\n"}
{"id": "1118997", "url": "https://cs.wikipedia.org/wiki?curid=1118997", "title": "František Deym ze Stříteže", "text": "František Deym ze Stříteže\n\nFrantišek Deym ze Stříteže, též Franz de Paula Severin Wenzel Maria hrabě Deym ze Stříteže, pro odlišení od otce někdy uváděn i jako František II. Deym ze Stříteže (23. srpna 1838 Nové Zámky – 3. září 1903 Eckersdorf), byl rakouský a český šlechtic z rodu Deymů ze Stříteže, diplomat a politik, v 2. polovině 19. století poslanec Říšské rady a dlouholetý vyslanec Rakouska-Uherska v Londýně.\n\nJeho otec hrabě František Deym († 1872) byl majitelem panství Hostinné, které po něm pak zdědil jeho syn.\n\nStudoval práva ve Vídni. Sloužil v rakouské armádě. V roce 1859 byl poručíkem u hulánů. Působil jako velkostatkář. Patřily mu statky Vrchlabí, Hostinné a Nové Zámky v Čechách a dále Lesencetomaj v Uhersku. Byl činný v diplomatických službách. Od roku 1860 pracoval jako rakouský atašé v Petrohradu, roku 1869 se stal legačním radou u Svatého stolce v Římě. Od roku 1870 byl legačním radou v Bruselu a od roku 1874 v Londýně. 27. prosince 1881 byl jmenován mimořádným vyslancem a zplnomocněným ministrem a v roce 1882 se podílel za diplomatický sbor na přípravě korunovace cara Alexandra III. v Rusku. Roku 1887, poté co rezignoval na poslanecký mandát v Říšské radě, se opět zapojil do aktivní diplomatické služby a stal se rakouským vyslancem v Mnichově, od 18. října 1888 v Londýně. Na tomto postu setrval po 15 let, až do své smrti, ačkoliv několikrát chtěl pro nemoc odstoupit. Roku 1895 získal titul komořího. Měl titul skutečného tajného rady. Byl rytířem Řádu zlatého rouna.\n\nByl veřejně a politicky činný. V zemských volbách v roce 1883 se stal poslancem Českého zemského sněmu. Reprezentoval velkostatkářskou kurii, nesvěřenecké velkostatky. Rezignoval roku 1887.\n\nPůsobil i jako poslanec Říšské rady (celostátního parlamentu Předlitavska), kam nastoupil ve volbách roku 1879 za kurii velkostatkářskou v Čechách. Mandát zde obhájil ve volbách roku 1885. Zasedal zde do roku 1887, kdy byl povolán do Panské sněmovny (nevolená horní komora Říšské rady). Ve volebním období 1879–1885 se uvádí jako hrabě Franz Deym, c. k. komoří, mimořádný vyslanec a zplnomocněný ministr a statkář, bytem Hostinné. Politicky se po volbách v roce 1879 uvádí jako konzervativec.\n\nZastupoval Stranu konzervativního velkostatku, která byla federalisticky orientována a podporovala české státoprávní aspirace. Po volbách v roce 1879 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Jako člen parlamentního Českého klubu se uvádí i po volbách v roce 1885. Když odstoupil Jindřich Jaroslav Clam-Martinic, byl Deym zvolen předsedou klubu velkostatkářů.\n\nZemřel na srdeční nemoc v září 1903 v Eckersdorfu v pruském Kladsku, kde pobýval u dcery.\n\nJeho bratrem byl Ferdinand Deym ze Stříteže (1837–1900), který byl rovněž aktivní v zemské i celostátní politice.\n"}
{"id": "1119001", "url": "https://cs.wikipedia.org/wiki?curid=1119001", "title": "Jan Hruška", "text": "Jan Hruška\n\nJan Hruška (* 4. února 1975, Šternberk) je bývalý český cyklista. Je dosud (2015) jediným Čechem, který oblékl trikot pro vedoucího jezdce na některé z Grand Tours (Giro d'Italia 2000).\n\nZačínal jako silničář a specialista na časovky. V dresu týmu ZVVZ se stal roku 1997 mistrem České republiky v časovce a vyhrál v roce 1999 závody Brno-Velká Bíteš-Brno a Lidice. Roku 2000 přestoupil do španělské stáje Vitalicio Seguros. Při prvním startu na Giro d'Italia vyhrál prolog a oblékl na jednu etapu růžový trikot lídra celkové klasifikace. Vyhrál také dvacátou etapu (horskou časovku), celkově skončil čtrnáctý a čtvrtý v klasifikaci Intergiro. Na Vuelta a España 2000 skončil celkově na 75. místě. Těsně před olympiádou v Sydney, kde patřil k největším českým medailovým nadějím, mu byla zastavena činnost pro pozitivní dopingový nález na Vueltě. Po návratu k závodění získal druhé místo na Vuelta a Murcia 2002 a 2003, jako člen týmu ONCE-Eroski vyhrál časovku družstev na Vuelta a España 2002, byl třetí v celkové klasifikaci závodu Kolem Německa 2004 a vyhrál celkovou klasifikaci závodu Clásica de Alcobendas 2006. Při jediném startu na Tour de France v roce 2004 obsadil 117. místo, na mistrovství světa v silniční cyklistice bylo jeho nejlepším umístěním 20. místo v časovce a 40. místo v závodě s hromadným startem, oboje v roce 2005. Roku 2007 ukončil kariéru silničáře a začal se věnovat závodům na horských kolech, roku 2009 se stal mistrem ČR v bikerském maratonu. Se závoděním skončil roku 2012, žije v Hradci Králové. \n\n"}
{"id": "1119002", "url": "https://cs.wikipedia.org/wiki?curid=1119002", "title": "Kostel Panny Marie Růžencové (Radibor)", "text": "Kostel Panny Marie Růžencové (Radibor)\n\nKostel Panny Marie Růžencové (hornolužickosrbsky Cyrkej swjateje Marije, kralowny róžowca) je nejmladší ze tří římskokatolických kostelů v Radiboru v Horní Lužici. Vystavěn byl v letech 1895–1896.\n\nO stavbě nového kostela v Radiboru bylo rozhodnuto poté, co byl stav dosavadního farního kostela shledán velice špatným, a zároveň bylo zjištěno, že stavba zcela nového kostela by vyžadovala méně prostředků, než rekonstrukce kostela původního. Finanční pomoc přislíbila též místní vrchnost, hrabata z Einsiedelu (ač byli protestanté). Dne 2. května 1895 byl položen základní kámen. Projekt vypracoval architekt a benediktinský mnich Pirmin Josef Campani, OSB. Stavba postupovala rychle, a již 15. listopadu následujícího roku biskup Ludwig Wahl nový kostel vysvětil. Kostel je do jisté míry ovlivněn Beuronskou uměleckou školou a vzdáleně se podobá kostelu Zvěstování Páně (lidově zvanému Kostel sv. Gabriela) v Praze na Smíchově, který byl vystavěn zhruba ve stejné době.\n\nKostel stojí uprostřed zahrady mezi \"Dr.-Maria-Grollmuß-Straße\" a ulicí \"Šulski puć\" v sousedství fary. Jedná se o trojlodní novorománskou pseudobaziliku s půlkruhově uzavřeným presbytářem, orientovanou přibližně k východu. Po straně vstupního průčelí, v nároží stavby, je věž, která je dominantou vsi i celého okolí. Presbytář je sklenut, lóď má strop otevřený do krovů. Po stranách presbytáře je dvojice přístavků, z nichž jeden slouží jako sakristie.\n\nHlavní oltář je baldachýnový. Nad svatostánkem se nachází výjev Panny Marie, předávající růženec dvojici dominikánských řeholníků. V závěru presbytáře nad oltářním baldachýnem je freska Krista při Posledním soudu (v pravici má meč, v levici váhy). V levé boční lódi oltář Božského Srdce Páně, v pravé boční lódi oltář Ukřižování Páně.\n\n\n"}
{"id": "1119005", "url": "https://cs.wikipedia.org/wiki?curid=1119005", "title": "František Šuranský", "text": "František Šuranský\n\nFrantišek Šuranský (* 26. listopadu 1939) je bývalý český fotbalista, útočník.\n\nDo Hradce Králové přišel z MŽ Olomouc. V československé lize hrál za Spartak Hradec Králové. Nastoupil ve 27 ligových utkáních a dal 3 ligové góly.\n\n\n"}
{"id": "1119008", "url": "https://cs.wikipedia.org/wiki?curid=1119008", "title": "Občina Hrastnik", "text": "Občina Hrastnik\n\nObčina Hrastnik je jednou z 212 občin ve Slovinsku. Nachází se v Zasávském regionu na pomezí historických zemí Kraňsko a Dolní Štýrsko. Občinu tvoří 19 sídel (1 město a 18 vesnic), její rozloha je 58,6 km² a k 1. lednu 2017 zde žilo 9 269 obyvatel. Správním střediskem občiny je město Hrastnik.\n\nJižní částí občiny protéká řeka Sáva. Jejím údolím vede státní silnice č. 108 a souběžně i železniční trať spojující města Lublaň a Celje. Povrch občiny je hornatý, nejvyšším bodem je \"Kalski hrib\" (985 m n. m.), nejnižším pak břeh řeky Sávy (cca 200 m n. m.). Téměř tři pětiny povrchu občiny pokrývají lesy. Většina ekonomicky aktivního obyvatelstva je zaměstnána v těžebním průmyslu.\n\nSousedním občinami jsou: Prebold na severu, Laško na východě, Radeče na jihu a Trbovlje na západě.\n\nObčinu tvoří sídla: Boben, Brdce, Brnica, Dol pri Hrastniku, Čeče, Gore, Hrastnik, Kal, Kovk, Krištandol, Krnice, Marno, Plesko, Podkraj, Prapretno pri Hrastniku, Studence, Šavna Peč, Turje, Unično.\n\n\n"}
{"id": "1119009", "url": "https://cs.wikipedia.org/wiki?curid=1119009", "title": "Félicien Rops", "text": "Félicien Rops\n\nFélicien Victor Joseph Rops, známý jako Félicien Rops (7. července 1833, Namur, Valonsko – 23. srpna 1898 Corbeil-Essonnes) byl belgický malíř.\nRodina mu dopřála prestižní vzdělání, pro četné skandály však žádnou školu nedokončil. Přispíval do satirického časopisu \"Uylenspiegel\", ve svém díle se vysmíval náboženství a měšťácké morálce. Přátelil se s Charlesem Baudelairem a ilustroval řadu jeho děl, spolupracoval i s dalšími nonkonformními umělci: Théophile Gautier, Alfred de Musset, Jules Barbey d'Aurevilly. Byl vyhledávaným a dobře placeným výtvarníkem na volné noze v Bruselu i Paříži, věnoval se grafice, leptu i akvatintě, vytvořil frontispisy k řadě úspěšných knih. V roce 1868 se stal jedním ze zakládajících členů bruselské Société Libre des Beaux-Arts. Byl členem zednářské lóže. Provokoval nejen otevřeným zobrazováním erotických námětů, ale také bohémským soukromým životem: po odchodu od manželky žil se dvěma sestrami zároveň. V jeho rodném Namuru bylo roku 1960 otevřeno Ropsovo muzeum. Belgická královská knihovna schraňuje soubor téměř pěti tisíc jeho dopisů, vyznačujících se svéráznou ironií a bohatým obrazovým doprovodem.\n\nFélicien Rops pocházel z rodiny zámožných obchodníků s textilem. Otec ho vedl k lásce k hudbě a květinám. Ve svých dopisech Rops vzpomíná na večery, kdy jeho otec s přáteli hrál na klavír za doprovodu fagotu a flétny skladby Beethovena, Mozarta, Steibelta a Bacha. Ropsova matka je popisována jako žena vznešená a přitažlivá, na jejíž údajný maďarsko-cikánský původ Rops s oblibou upozorňoval, přestože to bylo velmi diskutabilní. Po soukromé domácí výuce nastoupil Rops na jezuitské gymnázium \"Notre-Dame de la Paix\" se sídlem v namurské Rue de Bruxelles. Zde získal humanitní vzdělání, i když podle dochovaných studijních výsledků nedosáhl velkých úspěchů. Už v té době se začal projevovat jako umělec a jeho vztah ke vzdělání byl spíše lehkovážný. V roce 1848 publikoval svůj debut: \"Halasná procházka po Salonu\" (Promenade Charivariqueau Salon de 1848). V roce 1849 byl z jezuitského gymnazia vyloučen. Důvodem vyloučení byly karikatury jeho pedagogů. Rozhodl se pokračovat ve studiu na \"Athénée de Namur\". Po smrti otce 7. února 1849 se jeho poručníkem stal strýc Alphons, namurský radní. Jeho nekompromisní, autoritativní režim šestnáctiletý Rops nesnášel. Strýcovy neustálé výtky se odrazily na Ropsově celoživotní nesnášenlivosti měšťáctví. Přes strýcův nesouhlas se Rops ještě téhož roku zapsal na \"Académie des Beaux-Arts\" v Namuru. Studoval u malíře a krajináře Ferdinanda Marinuse (1808–1890). V roce 1851 Rops z Namuru odešel a ve vzdělání pokračoval v Bruselu, kde se na \"Université Libre\" zapsal ke studiu práv a filosofie.\n\nPo příchodu do Bruselu v roce 1851 navrhl Rops titulní stránku časopisu, který vyšel u příležitosti bruselského oficiálního Salonu. Kresbu nazval \"Ďábel v Salonu\". Své další litografie zveřejňoval v belgickém časopise \"Le Charivari\". Časopis kritizoval obnovení francouzského císařství a císaře Napoleona III., což bylo ve Francii přísně trestáno. V roce 1853 začal Rops navštěvovat \"Atelier libre Saint-Luc\", oblíbené místo belgické umělecké bohémy. Zde se Rops připojil ke skupině \"Le cercle des Crocodiles\", která se hlásila k realismu a prohlašovala se za nezávislé hnutí. Orientovali se na kritiku měšťácké společnosti, pokrytecké politiky a umělecky sterilní oficiální umění. Skupina vydávala čtyřstránkovou revui \"Le Crocodiles\", se stejným kritickým zaměřením vůči společnosti jako časopis \"Le Charivari\", kam od 17. července 1853 pravidelně každý týden přispíval Rops jednou svou litografií. V roce 1856 zdědil Rops peníze a založil vlastní časopis \"Uylenspiegel, journal des ébats artistiques et littéraires\", jakési volné pokračování periodika \"Le Crocodiles\". Ropsův časopis dostal jméno po literární postavě šibala Enšpígla, jenž proslul svým šibalstvím a kousky, kterými na svých toulkách Německem ukazoval lidem jejich nectnosti a pokrytectví. V časopise publikoval Rops karikatury belgických osobností, které vycházely pod souhrnným názvem \"Galerie Enšpígl\" (\"Galerie ďUylenspiegel\"). Zde už se projevila Ropsova schopnost jemné a uvolněné kresby, využití kontrastu světla a stínu. K jeho popularitě přispěla karikatura \"Medaile za Waterloo\" (\"Médaille de Waterloo\"), parodující válečné vyznamenání \"Medaile svaté Heleny\", kterou vydal Napoleon III. a uděloval ji válečným veteránům z let 1792 až 1815. Mnozí Belgičané ji hrdě nosili, avšak Rops byl znechucen restaurací francouzského druhého císařství, megalomanskými politickými vizemi Napoleona III. a neváhal je pranýřovat. Ve středu litografie je zobrazena medaile, na které je Napoleon III. jako odpudivý skřet, po stranách kresby harpyjí se zlověstným výrazem. Pod kresbu medaile umístil Rops alegorii vlasti – žena svírá v rukou francouzskou vlajku. Kolem celého výjevu jsou kostlivci-vojáci, padlí pro císařův sen o světovládě. Ve spodní části pak dialog kostry psa a generála – výsměch nesmyslnosti válečných utrpení. Litografie vyvolala pobouření bonapartistů, které vedlo až k souboji Ropse se synem jistého důstojníka francouzské armády. Litografie \"Ve Varšavě vládne pořádek\" (\"L´ Ordre règne à Varsovie\") vznikla jako reakce na události z roku 1831, kdy ruská armáda potlačila polské povstání. Tyranie má podobu dvouhlavého korunovaného carského orla, který se vznáší nad svobodou pokrytou rubášem. V letech 1861 až 1867 Rops experimentoval s rytinami, leptacími tušemi a laky. Věnoval se ilustrování knih, jako například \"Vlámské legendy\", \"Brabantské povídky\" a \"Čtení o Ulenspieglovi a jeho rekovných a veselých příhodách\". Mezi lepty z tohoto období vyniká \"Oběšenec na zvonu\". Oběšenec má otevřená ústa, vyhřezlé útroby a kolem poletují havrani.\n\nRops se zúčastnil francouzsko-pruské bitvy u Sedanu, ve které byl zajat Napoleon III. Válečné hrůzy, kterých byl svědkem, se odrazily v jeho tvorbě. Zamýšlené album mělo být cyklem dvanácti litografií. Na kresbě \"Epidemie, Endemie\" (Épidemies, Endémies) z roku 1870 zobrazil těla zduřená hnilobou, mraky zakrývají slunce. Album nikdy nevyšlo, politická situace po porážce Francie to nedovolila. V litografii \"U trapistů\" (Chez les Trappistes) ukázal Rops svůj antiklerikalismus a nedůvěru ke katolické církvi, hlásající mravní hodnoty, které sama nedodržuje. Mniši stoji kolem otevřené knihy, na jejíž stránkách je možno číst nápis \"Zničení Sodomy\" (Destruction de Sodome). Tváře mnichů vyjadřují úlisnost a chtivost, tvář novice pak spíše zděšení z osudu Sodomy. Satan i hřích je pro Ropse pouhá konstrukce církve, obé skrze své učení církev předává dál. Ropsův vzkaz vyjadřuje nápis pod litografií: „\"U trapistů vštěpují dětem morálku ústy, neb ta jediná církev otevírá.\"“ V roce 1863 vytvořil Rops litografii \"Valonský pohřeb\" (\"Un enterrement au pays wallon\"). V této kresbě se vyrovnával se smrtí svého otce. Sebe ukazuje jako malého chlapce, který stojí čelem k hrobu. Malá postavička je oddělena vykopaným hrobem od kněze, dvou ministrantů, kostelníka a hrobníka s lopatou. Kněz s ministranty jsou zobrazeni jako lhostejné, pyšné a ješitné karikatury. Rops opět vyjádřil svůj kritický pohled na belgickou společnost, která považovala církev za ústřední hodnotu svého života.\n\nZámek Thozée navštívil Rops poprvé v roce 1852. Seznámil se zde se svou budoucí ženou, dcerou namurského soudce, Charlotte Polet de Faveaux. Manželům se narodil 7. listopadu 1857 syn Paul a 18. října 1859 dcera Juliette. Ta v roce 1865 zemřela na meningitidu. Rops si zámek velmi oblíbil a trávil zde mnoho času nejen jako umělec, ale i jako manžel Charlotty. Maloval zde, odpočíval a setkával se s přáteli. Okolí zámku se stalo postupně motivem mnoha jeho obrazů. Mezi nejcennější obrazy motivované okolím zámku patří:\n\n\nSe svými kolegy z časopisu \"Uylenspiegel\" udržoval stále kontakty, ale postupem času začal stále častěji jezdit do Paříže. Kontrast mezi bohémským, nevázaným životem v Paříži a klidem rodinného života na zámku se stále prohluboval. Poslední návštěvu motivovanou malováním uskutečnil Rops v roce 1872. To již na něho v jeho pařížském ateliéru čekaly dvě sestry, švadlenky Aurélie a Léontine Dulucovy. Rozkol v manželství uspíšilo nejen narození dcery Claire, kterou mu porodila Léontine. Mimomanželské vztahy, nemanželské dítě, nevázaný život v Paříži, to vše by mu Charlotte odpustila. Ale poměr s mladičkou operní pěvkyní Alicí Renauxovou, která vtrhla na zámek a ztropila Charlottě žárlivou scénu, to už bylo moc i na tolerantní Ropsovu ženu. Melancholické plátno \"Krajina Thozeé\" (\"Paysage de Thozeé\") z roku 1874 ukazuje opuštěnou Charlottu, která smutně kráčí pěšinou v parku, v pozadí neklidné vody jezírka.\n\nRops a Baudelaire se stali velkými přáteli. Ropse básníkova sbírka \"Květy zla\", ve Francii zakázaná, se stala tématem mnohých Ropsvých děl. Měli společné názory, pohrdali veřejným míněním, příznačná byla společná snaha o nezávislost, zájem o erotiku, cynismus a oba byli posedlí smrtí. Jejich setkání se uskutečnilo 24. dubna 1864. Baudelair měl o Ropsovi vysoké mínění: „\"V Belgii není žádné umění. Vytratilo se ze země. Není tu žádný umělec – kromě Ropse.\"“ Rytina \"Smrt, která tančí\" (\"La mort qui danse\") a olejomalba \"Maskovaná smrt na maškarním bále\" (\"La Mort au bal masqué\") vznikly na motivy Baudelairovy básně \"Tanec smrti\". Rops ukazuje smrt jako koketní tanečnici v botách na vysokém podpatku, její klobouk je zdobený květy. Kostra vyzařuje sexuální nevázanost, zdůrazněné vzdutou sukní, lascivním pohybem pavoučích prstů, jimiž si smrt pozvedá sukénku a odhaluje kostnaté nohy a hýždě. Smrt obrací tvář jako svádivý, ale smrtící had. Rytiny koster byly původně určeny k ilustraci básníkovy sbírky \"Květy zla\". Uplatnění došly až ve frontispisu Baudelairovy sbírky 23 básní \"Trosky\" (\"Les Épaves\"). Rops byl svědkem posledních Baudelairových dnů v Belgii. Básník se zhroutil v chrámu Saint-Loup v Namuru. Několik dní ležel na zámku Thózée, posléze byl převezen do Paříže, kde 31. srpna 1867 zemřel. Spolupráce s Baudelairem měla pro Ropse velký význam. Nasměroval jej k absurdní umělecké nadsázce, tématu ošklivosti, zobrazení vnitřní rozervanosti, využití prostředků imaginace k umělecké destrukci reality.\n\nV roce 1874 se Rops definitivně usadil v Paříži. Bylo to pro něho ekonomicky složité období, navíc se musel vyrovnat s odloučením od syna Paula, který zůstal u jeho ženy Charlotty. Paříž se stala pro Ropse symbolem moderního života. Častým tématem jeho děl z tohoto období byli osudy žen – prostitutek. Zobrazoval je nejen jako oběti alkoholu, bídy, zoufalství a pohlavních nemocí, ale na druhou stranu ukazoval ženy jako bytosti manipulativní, dominantní a emancipované. Z tohoto období pochází \"Pijačka absintu\" (\"Buveuse d'absinthe\"), \"Věk a svoboda\" (\"Âge et liberté\"), věnující se tématu prostitutek, či série \"Žena a loutka\" (\"La Dame au pantin et à l'éventail\"), ukazující ženu jako manipulátorku a vládkyni. V roce 1869 potkal Rops dvě švadlenky – sestry Dulucovy, sedmnáctiletou Léontine a patnáctiletou Aurélii. Staly se mu celoživotními družkami. V roce 1872 Léontine porodila Ropsovi dceru Claire, v roce 1872 Aurélie syna Jacqua, ten ovšem po několika dnech zemřel na embolii. Sestry se úspěšně věnovaly módnímu návrhářství a šití modelů. Rops pro jejich salon nejen navrhoval módní kreace, ale také zajišťoval zahraniční obchodní kontakty. Sestrám se dařilo, jejich salon byl vyhledávaným módním závodem. Rops v Paříži nejprve pracoval v ateliéru Rue du Bac na levém břehu Seiny, o který se dělil s malířem Louisem Artanem. Příliš mu to nevyhovovalo, proto se v listopadu 1879 přestěhoval do vlastního ateliéru v Rue Labie, ve čtvrti, kde sídlili akademičtí malíři, tvořící opozici k takovým umělcům sídlícím na Montmartru jako Manet, Degas, Renoir a další. V roce 1880 si zařídil ještě malý ateliér v Rue de Richelieu. V květnu 1889 si pronajal ateliér ve středu Paříže, na náměstí Place Boieldieu. Poslední ateliér, který si vybudoval v roce 1894 na Rue du Marché-des-Blancs-Manteaux ve čtvrti Marais, Ropse nadchl krásným výhledem, ale v té době už jeho umělecká imaginace vyhasínala. Žádné výrazné dílo zde nevytvořil.\n\nV roce 1884 Rops koupil dům La Demi-Lune v Corbeil-Essonnes, kde pak trávil každé léto. Přijímal zde návštěvy přátel a užíval klidu venkovského života, přestože ještě v roce 1895 udržoval svůj pařížský ateliér. V roce 1896 se uskutečnila jeho retrospektivní výstava v Hôtel Druot v Paříži. V té době už Rops své venkovské sídlo neopouštěl. Trápila ho oční choroba, těžká cukrovka, přibýval na váze. Cítil se fyzicky i psychicky oslabený. Zemřel na selhání srdce v péči sester Dulucových a své dcery Claire s jejím manželem, belgickým spisovatelem Eugénem Demolderem (1862–1919). Sídlo zůstalo i po jeho smrti centrem intelektuálního života. Navštěvovali ho například herec Lucien Guitry (1860–1925), herec a dramatik Sacha Guitry (1885–1957) a básník Alfred Jarry (1873–1907).\n\n\n\n"}
{"id": "1119012", "url": "https://cs.wikipedia.org/wiki?curid=1119012", "title": "Amadina", "text": "Amadina\n\nAmadina (Swainson, 1827) je málopočetný rod z čeledi astrildovitých; má pouze dva zástupce, amadinu červenohlavou a amadinu páskovanou. Oba dva druhy jsou menší a rozšíření exotičtí ptáci, kteří se často chovají jako okrasní. Vyskytují se na zalesněných plochách v Africe, obzvláště v jihozápadní části. U obou dvou je výrazný pohlavní dimorfismus, samci jsou pestře zbarvení, zatímco samice mají tmavší a jednolité barvy.\n\n"}
{"id": "1119014", "url": "https://cs.wikipedia.org/wiki?curid=1119014", "title": "Karel Dostál (politik)", "text": "Karel Dostál (politik)\n\nKarel Dostál (15. května 1834 Praha – květen 1918 Vídeň) byl rakouský právník a politik české národnosti, v 2. polovině 19. století poslanec Říšské rady a předák české menšiny ve Vídni.\n\nJeho otec byl majitelem statku Velké Všelisy. Později koupil velkostatek Čížkovice na Litoměřicku. Karel studoval gymnázium v Litoměřicích a pak na staroměstském a malostranském gymnáziu v Praze. Vystudoval práva na Karlo-Ferdinandově univerzitě v Praze, kde získal titul doktora práv. Nastoupil pak jako koncipista do vídeňské advokátní kanceláře Eugena Megerleho von Mühlfelda. Roku 1868 si ve Vídni otevřel samostatnou advokátní praxi. Publikoval odborné články, přispíval do časopisu \"Právník\".\n\nByl veřejně a politicky činný. Patřil mezi vlivné vídeňské advokáty a představitele tamní české menšiny. Byl starostou vídeňského Sokola a spoluzakladatelem tamní Slovanské besedy. Podílel se na obhajobě menšinových práv vídeňských Čechů. Zasloužil se o rozhodnutí správního soudu, který uznal češtinu na zemskou řeč v Dolních Rakousích. V březnu 1897 mu byl udělen Řád železné koruny III. třídy. Pro svou velkou tělesnou výšku, dlouhý krk a vyčnívající nos měl přezdívku \"žirafa\".\n\nZasedal jako poslanec Říšské rady (celostátního parlamentu Předlitavska), kam nastoupil doplňovacích volbách roku 1882 za kurii městskou v Čechách, obvod Tábor, Pacov atd. Slib složil 5. prosince 1882. Mandát zde obhájil ve volbách roku 1885 a volbách roku 1891. Ve volebním období 1879–1885 se uvádí jako Dr. Karl Dostal, advokát, bytem Vídeň. Jako poslanec se zasadil o výstavbu úseku železniční transverzálky z Tábora přes Pelhřimov do Humpolce.\n\nNa Říšskou radu usedl jako kandidát Českého klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). I po volbách v roce 1885 se na Říšské radě připojil k Českému klubu. Sám byl členem staročeské strany. Ve volbách do Říšské rady roku 1891 byl jedním ze dvou staročechů (kromě něj ještě Leopold Pollak), kteří získali mandát. Zbylí kandidáti byli poraženi mladočeskými konkurenty.\n\nZemřel v květnu 1918. Nekrolog z 27. května 1918 mluví o tom, že \"zemřel v těchto dnech\".\n\n"}
{"id": "1119015", "url": "https://cs.wikipedia.org/wiki?curid=1119015", "title": "Karel Dostál", "text": "Karel Dostál\n\nJméno a příjmení Karel Dostál má více nositelů:\n\n\n"}
{"id": "1119016", "url": "https://cs.wikipedia.org/wiki?curid=1119016", "title": "Německá konzervativní strana", "text": "Německá konzervativní strana\n\nNěmecká konzervativní strana byla čistě konzervativní pravicová politická strana v Německém císařství, založená v roce 1876. V této straně se také nacházeli šlechtici. Její ideologií byl i částečně nacionalismus, jelikož usilovali o jednotné Německém císařství (odmítali nezávislost Německých zemí), strana také podporovala monarchii a německou armádu. Kromě nacionalismu byla také silně konzervativní stranou, která působila hlavně v Prusku. V některých volbách se spojila s Národně liberální stranou a odmítala spolupracovat se socialisty.\n\n"}
{"id": "1119017", "url": "https://cs.wikipedia.org/wiki?curid=1119017", "title": "Drawa", "text": "Drawa\n\nDrawa (česky \"Dráva\", ) je 186 kilometrů dlouhá řeka v západním Polsku, pravý přítok Noteće. Pramení v Západopomořanském vojvodství ve výšce 212 m n. m. u vesnice Zdroje jižně od města Połczyn-Zdrój. Teče převážně na jih a vlévá se do Noteće u města Krzyż Wielkopolski ve Velkopolském vojvodství. Leží na ní mimo jiné druhé největší polské jezero, Drawsko, a Drawieński Park Narodowy. Rozloha povodí Drawy je 3 296 čtverečních kilometrů.\n\n"}
{"id": "1119019", "url": "https://cs.wikipedia.org/wiki?curid=1119019", "title": "HFK Přerov", "text": "HFK Přerov\n\nHanácký fotbalový klub Přerov byl moravský fotbalový klub z Přerova, který vznikl roku 1951 a zanikl roku 2000 sloučením s FKM Přerov do nově vzniklého klubu FK mládeže Přerov.\n\nNejvětším úspěchem klubu bylo odehrání celkem 3 ročníků ve 2. nejvyšší soutěži (1996/97–1998/99).\n\nZdroj:\n\n\nPoznámky:\n\n\n"}
{"id": "1119022", "url": "https://cs.wikipedia.org/wiki?curid=1119022", "title": "Antonio Casimir Cartellieri", "text": "Antonio Casimir Cartellieri\n\nAntonio Casimir Cartellieri (27. září 1772 Gdaňsk – 2. září 1807 Libčeves) byl hudební skladatel, houslista a kapelník ve službách rodu Lobkoviců v Čechách.\n\nAntonio Cartellieri se narodil roku 1772 v Gdaňsku (tehdy se nazýval Danzig). Byl synem italského tenoristy Antonia Maria Gaetana Cartellieriho a německé sopranistky. Matka byla sólistkou Královské opery v Berlíně. Základní hudební vzdělání tak Antonio získal v rodině. Manželství rodičů však brzy zkrachovalo.\n\nJiž v devatenácti letech se stal hudebním ředitelem u polského hraběte Oborského. V hraběcím doprovodu navštívil v roce 1792 Berlín a podařilo se mu uvést své dvě zpěvohry v Královské opeře. Dvůr hraběte se poté odebral do Vídně, což poskytlo Cartellierimu příležitost prohloubit své hudební vzdělání studiem u takových mistrů jako byli Johann Georg Albrechtsberger, Ignaz von Seyfried a Antonio Salieri.\n\nVe Vídni se Cartellieri setkal s úspěchem jak jako dirigent, tak i jako skladatel. Po úspěšné premiéře \"Symfonie c-moll\" a oratoria \"Gioas, Re di Giuda (Jóaš, král judský\"), mu kníže Josef František Maxmilián z Lobkovic, vévoda roudnický, nabídl místo dvorního kapelníka. Od roku 1796 se tak stal dirigentem, skladatelem, prvním houslistou i učitelem hudby v rodině Lobkoviců. Lobkovický dvůr trávil léto na zámku Jezeří u Litvínova a zbývající část roku v Roudnici a ve Vídni. Cartellieri díky tomu neztrácel kontakt s vídeňskou hudební kulturou. Císařská dechová harmonie hrála jeho divertimenta, přední vídeňští hráči jeho instrumentální koncerty. U lobkovické kapely se setkal Antonínem Vranickým, který byl rovněž kapelníkem ve službách knížete. Jejich vztahy však nebyly zcela idylické.\n\nV roce 1800 se oženil s Češkou Františkou Kraftovou, dcerou violoncellisty roudnické kapely Antonína Krafta. Měl tři syny. Nejstarší Josef pokračoval po smrti Antonína Vranického jako lobkovický kapelník, avšak po rakouském státním bankrotu v důsledku napoleonských válek zámecká kapela zanikla. Prostřední syn Antonín se stal ekonomem a Pavel byl lékárníkem a průkopníkem západočeského lázeňství. Je po něm pojmenován jeden z léčivých pramenů ve Františkových Lázních.\n\nNa podzim roku 1807, při cestě z Jezeří do Roudnice, postihl Cartellieriho náhle infarkt. Lékař se k němu nedostal včas. Zemřel 2. září 1807 v Libčevsi (Liebshausen), necelých 30 kilometrů od Jezeří, v čtyřiatřiceti letech.\n\nVe své době patřil Antonio Cartellieri k mezinárodně známým skladatelům. Opisy jeho skladeb se nacházejí v archivech celé Evropy. Později zůstal ve stínu svých slavnějších současníků. Teprve dvě stě let po jeho smrti je jeho hudba znovuobjevována a je, zejména v Německu, znovu na programech koncertů a nahrávacích studií.\n\nKomponoval hudbu i na české náměty. O tom svědčí opery \"Rübezahl\" (Rýbrcoul, Krakonoš) a \"Amgarda, královna česká\". \n\n\n\n\n"}
{"id": "1119023", "url": "https://cs.wikipedia.org/wiki?curid=1119023", "title": "Readmisní dohoda", "text": "Readmisní dohoda\n\nReadmisní dohoda je mezinárodní smlouva upravující předávání občanů, kteří neoprávněně vstoupili na území jedné ze smluvních stran nebo na něm neoprávněně pobývají, do země jejich původu. Zpravidla stanoví podrobné podmínky, za nichž k předávání dochází.\n\n\n"}
{"id": "1119025", "url": "https://cs.wikipedia.org/wiki?curid=1119025", "title": "Volokolamsk", "text": "Volokolamsk\n\nVolokolamsk () je město v Moskevské oblasti v Rusku. Leží ve vzdálenosti 124 km severozápadně od Moskvy na železniční trati Moskva–Riga. Při sčítání v roce 2015 zde žilo 21 tisíc lidí.\n"}
{"id": "1119027", "url": "https://cs.wikipedia.org/wiki?curid=1119027", "title": "Lešek Wronka", "text": "Lešek Wronka\n\nLešek Wronka (* 16. listopadu 1960) je česko-polský hudební producent, skladatel, textař, režisér a scenárista.\n\nLešek Wronka se narodil 16. listopadu 1960 v Českém Těšíně. Do roku 1997 žil v Třinci. Od roku 1998 žije trvale v Praze. Vystudoval DAMU v polské Wroclavi. Od mládí se věnoval umění, zejména hudbě. Dlouhodobě působí v hudebním showbusinessu. Je podruhé ženatý. Z prvního manželství má syna Michala (1987), rovněž producenta a scenáristu a dceru Magdalénu (1991), která je herečkou a moderátorkou. Kromě nich má ještě syna Tobiase (2008). V únoru 2015 se oženil s polskou zpěvačkou Halinou Mlynkovou.\n\nDo sametové revoluce v roce 1989 působil jako herec, skladatel, zpěvák a básník. Jako herec vystupoval na polské scéně Těšínského divadla a jako zpěvák v různých zábavných televizních pořadech. Aktivně se zúčastnil hudebních festivalů jako npř.: \"Bratislavská lyra,\" \"Studentská píseň Wroclav\", \"Piosenka aktorska Krakow\", \"Festival\" \"české a slovenské písně\" v Ustroniu, či \"Zlatá\" \"Loutna\" . Jako herec se představil ve filmech Král kolonád (Česko) a Trans-Atlantyk (Polsko). Do roku 1989 se rovněž věnoval tvorbě filmové, scénické a rozhlasové hudby jak pro česká divadla, tak pro polské divadelní scény. V té době rovněž sólově vystupoval jako zpěvák s kapelami Gratis a Ballabile. Se svými písněmi\"Tango, Sezóna pod nulou, Maestro maestro,\" patřil k předním talentům české hudební scény. Vystupoval společně s Heidi Janků, pro kterou složil několik písní.Skládal taky pro Věru Špinarovou a další. V té době rovněž napsal hudbu k úspěšným muzikálům \"Motýli jsou volní a Císařovy nové šaty.\"\n\nPo roce 1989 odešel do podnikatelské sféry a věnoval se různým aktivitám. V letech 1997 až 2004 působil jako generální ředitel a předseda představenstva ve společnosti Čechofracht. Zároveň nadále se věnoval hudební a producentské činnosti. Psal písně pro Helenu Vondráčkovou, Karla Gotta, Věru Špinarovou, Hanu Zagorovou, Jitku Zelenkovou, Moniku Absolonovou, Karla Černocha a další. Produkoval mezi jinými album Věry Špinarové \"Když se láskám stýská.\" Kromě toho napsal hudbu k velmi úspěšným muzikálům \"Ferda Mravenec, Sněhurka a sedm trpaslíků, Sněhová královna\" a k více než 20 loutkovým představením.\n\nObjevil zpěvačku Ewu Farnou, které dělal manažera a producenta do roku 2014. Byl rovněž manažerem a producentem Gabriely Gunčíkové ze soutěže Česko Slovenská Superstar. V roce 2011 se stal majitelem hudební sítě Bontonland. V letech 2013 a 2014 realizoval koncertní tour punkrockové kapely Doktor PP a zrežíroval celovečerní koncertní show polské zpěvačky Haliny Mlynkové „\"Po drugiej stronie lustra\"“. V roce 2014 složil hudbu k písni s textem Petra Šišky \"Bůh ví\", která byla napsána a produkována pro opening ceremony u příležitosti církevního svátku Cyrila a Metoděje, který se uskutečnil v blízkosti katedrály na Velehradě.\n\nOd konce roku 2013 do současnosti dělá manažera a producenta své ženě - polské zpěvačce Halině Mlynkové. V roce 2014 ji napsal a vyprodukoval desku \"Po drugiej stronie lustra (2014)\" a v roce 2016 složil hudbu, napsal některé texty a vyprodukoval pro ni album \"Zycia mi mało (2016).\" V tomto roce rovněž začaly přípravy nového zpracování muzikálu pro celou rodinu \"Ferda Mravenec\", který měl premiéru v divadle Hybernia v Praze 17. března 2017. Sountrack s písničkami a audioknihou z tohoto muzikálu byly vydány již v listopadu 2016. V listopadu 2016 rovněž vyšel soundtrack s písničkami z připravovaného hudebního filmu Dušana Rapoše a Petra Šišky \"Muzzikanti\", do kterého Lešek Wronka napsal filmovou hudbu a některé písně (viz .Dílo) Premiéra filmu byla 1. března 2017. Začátkem léta 2017 připravil a režíroval koncertní show rockové kapely Doktor PP. Jako kreativní producent i jako autor se podílel na nové desce skupiny Doktor PP \"Levák\", která vyšla 8. března 2018. Na jaře 2018 složil hudbu k titulní písní nové československé pohádky \"Když draka bolí hlava,\" kterou nazpíval Karel Gott se svojí dcerou Charlottou. Premiéra pohádky Petra Šišky a Dušana Rapoše je plánována 25.10.2018. V podnikatelské sféře dne 20. září 2017 otevřel spolu se svojí manželkou Halinou exklusivní fashion store VaNa1 v Paláci Koruna na Václavském náměstí 1 v Praze.\n\nLešek Wronka je autorem hudby, libretta a textů k multimediálním česko-polským projektům \"Lewron Orchestra Olza\" a \"Lewron Orchestra Vichry\". Projekty \"\"Olza\" (2005)\" a na něj volně navazující \"\"Vichry\" (2006)\" jsou multimediální koncertní show, kter\"é\" v sobě spojují hudební prvky s tancem, pantomimou, filmovou projekcí, \"live\" hudebníky a světelnou show. Hudba a děj se inspirují bájemi a legendami Těšínského Slezska a starými slovanskými pověstmi tří zemí Polska, Česka a Slovenska. Přes 120 účinkujících z Česka, Polska a Slovenska předvedlo třídenní úchvatné show \"\"Olza\"\" na speciální velkolepé scéně na hraniční řece Olši-Olze v Českém Těšíně a Cieszynie, které vysílaly Česká televize a polská TVP. Projekt \"\"Vichry\"\"\",\" financovaný z velké části jako jeden z prvních v Česku ze zdrojů Evropské unie viděli v 9 koncertech diváci v Bratislavě, Praze a Varšavě. Obě show byla zaznamenána a vydaná v podobě CD a DVD u Universal music. Vybrané skladby zazněly na koncertu \"\"Lucerna v plamenech\",\" pořádaném v roce 2010 v Lucerně v Praze a v roce 2014 na \"Opening koncertě\" ve Werk Aréně v Třinci.\n\nOd roku 2004 spolu s Petrem Šiškou byl organizátorem a producentem Výročních cen akademie populární hudby Ceny Anděl. Od roku 2009 tyto ceny organizoval a produkoval samostatně prostřednictvím firmy Lewron music center s.r.o., kterou vlastní spolu se synem Michalem. V letech 2003 až 2013 vytvořil znělku Andělů a v letech 2008 až 2016 připravoval scénáře slavnostních udílení těchto cen. Od roku 2009 Lewron music center s.r.o. rovněž vyhlašoval Žánrové ceny Anděl, v rámci kterých byli oceňováni hudební tvůrci tzv. \"menšinových\" žánrů, jako np. jazz, country, hip hop, reggae, world music, hard&heavy, alternativní hudby a dalších. Koncem roku 2016 se Lewron music center rozhodl nadále neorganizovat a nevyhlašovat tyto ceny a dohodl s IFPI na vrácení licence.\n\nAlba a skladby\n\n\n\n\n\n\n"}
{"id": "1119028", "url": "https://cs.wikipedia.org/wiki?curid=1119028", "title": "Obtokový ventil turbodmychadla", "text": "Obtokový ventil turbodmychadla\n\nObtokový ventil turbodmychadla ( wastegate) odklání výfukové plyny od turbíny turbodmychadla v systému spalovacího motoru. Odklonem výfukových plynů se řídí rychlost otáček turbíny. Hlavní funkcí obtokového ventilu je regulace maximálního plnícího tlaku v systémech turbodmychadlem přeplňovaných motorů aby nedošlo k poškození motoru nebo samotného turbodmychadla.\n\nExterní obtokový ventil je samostatný a obsahuje v sobě mechanismus, který je typický pro turbodmychadla bez interního ventilu. Externí ventil potřebuje speciálně zhotovené výfukové svody s určeným potrubím vedoucím přes obtokový ventil. Externí ventily jsou tak součástí výfukového systému. Externí ventily jsou často používány pro svou větší přesnost ve vysokovýkonných aplikacích.\n\nTakový druh ventilu vypouští nadbytečné výfukové plyny přímo do okolí, na rozdíl od toho aby je propustil do výfuku za turbodmychadlo. Takový ventil je konstruován pro předcházení turbulence ve výfukových plynech a také kvůli redukování zpětného tlaku ve výfukovém systému. Vypouštěcí potrubí atmosférického ventilu se také nazývá \"screamer pipe\" (v překladu \"křičící potrubí\"), a to hlavně kvůli netlumeným výfukovým plynům, které jsou vypouštěny s velkým hlukem.\n\nVelikost ventilu závisí na úrovni plnicího tlaku a také na velikosti a výkonu motoru.\n\nNicméně, proudění výfukových plynů je důsledek výkonu. Další rozhodující věcí jsou následující parametry:\n\n"}
{"id": "1119030", "url": "https://cs.wikipedia.org/wiki?curid=1119030", "title": "Jerry Weintraub", "text": "Jerry Weintraub\n\nJerome Charles „Jerry“ Weintraub (26. září 1937, Brooklyn, New York – 6. července 2015, Santa Barbara, Kalifornie) byl americký kulturní manažer, koncertní promotér, filmový a televizní producent. Byl také předsedou United Artists.\n\nPrvního úspěchu dosáhl v roce 1975 produkcí filmu Roberta Altmana Nashville. Později uspěl s filmem Karate Kid. Patrně nejslavnější film, s kterým je spojen, jsou Dannyho parťáci, který se dočkal dalších dvou pokračování Dannyho parťáci 2 a Dannyho parťáci 3. Jako hudební manažer a promotér spolupracoval například s Frankem Sinatrou, Bobem Dylanem, Elvisem Presleym, Neilem Diamondem nebo Johnem Denverem.\n"}
{"id": "1119039", "url": "https://cs.wikipedia.org/wiki?curid=1119039", "title": "Potočari", "text": "Potočari\n\nPotočari je obec v Bosně a Hercegovině, na území Republiky srbské. Nachází se asi pět kilometrů severně od města Srebrenica, kde v roce 1995 došlo k masakru více než osmi tisíc Bosňáků. V Potočari byl vybudován památník obětem, pohřbeno jich zde bylo již více než šest tisíc. První pohřeb se zde uskutečnil v březnu 2003.\n\nDoposud byly z téměř stovky masových hrobů a mnoha dalších míst vyzvednuty ostatky asi sedmi tisíc obětí. \n"}
{"id": "1119040", "url": "https://cs.wikipedia.org/wiki?curid=1119040", "title": "Irwin Keyes", "text": "Irwin Keyes\n\nIrwin Keyes (16. března 1952, New York, USA - 8. července 2015) byl americký komik, herec, a zpěvák.\n\n"}
{"id": "1119041", "url": "https://cs.wikipedia.org/wiki?curid=1119041", "title": "Zlý noty na večeři", "text": "Zlý noty na večeři\n\nZlý noty na večeři je druhé album české rockové skupiny Wohnout, vydané v roce 2000.\n\n\n"}
{"id": "1119045", "url": "https://cs.wikipedia.org/wiki?curid=1119045", "title": "Našim klientům", "text": "Našim klientům\n\nNašim klientům je sedmé album české rockové skupiny Wohnout, vydané v roce 2011. \n\n\n"}
{"id": "1119049", "url": "https://cs.wikipedia.org/wiki?curid=1119049", "title": "Sierra de Guadarrama", "text": "Sierra de Guadarrama\n\nSierra de Guadarrama, v češtině také zkráceně Guadarrama, je horské pásmo v centrální části Iberského poloostrova, ve Španělsku.\nSierra de Guadarrama tvoří východní část Kastilského pohoří, leží přibližně 50 km severozápadně od hlavního města Madridu. Nejvyšší horou je Peñalara s nadmořskou výškou 2 428 m.\nPrekambrický masiv je tvořený žulami a rulami.\nV části pohoří byl v roce 2013 zřízen národní park.\n\nPohoří se rozkládá od jihozápadu k severovýchodu v délce okolo 80 km. Vegetaci tvoří v nižších polohách borové lesy, duby a duby cesmínovité, ve vyšších polohách rostou keře, traviny a jsou zde pastviny. Z živočichů zde žijí španělský kozorožec, srnci, daněk evropský, prasata divoká, jezevci, různé druhy lasic, kočky divoké, lišky a zajíci. \n"}
{"id": "1119050", "url": "https://cs.wikipedia.org/wiki?curid=1119050", "title": "Maxmilián Synek", "text": "Maxmilián Synek\n\nMaxmilián Synek ( 1911 – ) je bývalý český fotbalista, záložník a útočník. Je rekordmanem klubu SK Pardubice v počtu odehraných utkání v nejvyšší soutěži, celkem nastoupil v letech 1937 až 1946 ve 148 zápasech.\n\nS fotbalem začínal ve svých 14 letech a v mládežnických týmech nastupoval jako brankář. V dorostenecké kategorii post mezi tyčemi opustil a začal nastupovat v útoku, nebo na levém kraji zálohy. V 18 letech naskočil do prvního týmu SK Pardubice a nastupoval po boku klubových legend, Eduarda Krčmy nebo Josefa Svobody. V letech 1932 až 1933 působil v SK Slaný a na Podkarpatské Rusi v klubu SK Železničáři Užhorod, poté se vrátil na východ Čech a strávil od roku 1933 zbytek kariéry v Pardubicích. Postoupil s klubem v roce 1937 do nejvyšší soutěže a jako jeden z mála hráčů se objevoval na hřišti ve všech osmi sezónách, ve kterých SK Pardubice v 1. lize působil. Nastoupil ve 148 utkáních, nevstřelil však žádnou branku. V klubu hrál i po jeho sestupu v sezóně 1945/46, na hřišti se objevoval až do svých 40 let. V roce 1949 působil jako trenér u týmu Sokol VČE Hradec Králové.\n\n\n"}
{"id": "1119051", "url": "https://cs.wikipedia.org/wiki?curid=1119051", "title": "Divize E 2008/09", "text": "Divize E 2008/09\n\nV soubojích 18. ročníku Moravskoslezské divize E 2008/09 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník odstartoval v sobotu 9. srpna 2008 úvodními čtyřmi zápasy 1. kola a skončil v neděli 14. června 2009 zbývajícími pěti zápasy 29. kola (30. kolo bylo předehráno jedním zápasem už v úterý 12. května 2009: Hranice – Valašské Meziříčí 2:1, zbývajících sedm zápasů 30. kola se hrálo ve středu 13. května 2009).\n\n\nZdroj: \n\nPoznámky:\n\n"}
{"id": "1119053", "url": "https://cs.wikipedia.org/wiki?curid=1119053", "title": "Jiří Štrunc (sbormistr)", "text": "Jiří Štrunc (sbormistr)\n\nJiří Štrunc (19. dubna 1931 Plzeň – 15. června 2015 Karlovy Vary) byl český sbormistr a hudební pedagog.\n\nJiří Štrunc se narodil 19. dubna 1931 v Plzni. Vystudoval obor \"Hudební výchova pro školy 3. stupně\" na Pedagogické fakultě Univerzity Karlovy v Praze a obor \"Hudební nástroje pro školy 3. stupně\" na Vysoké škole pedagogické. \n\nStal se pedagogem na Pedagogické škole v Sušici, kde vedl dívčí pěvecký sbor. Od roku 1965 vyučoval na Střední pedagogické škole v Karlových Varech, kde v roce 1965 založil Dívčí pěvecký sbor. Dovedl jej na mimořádnou úroveň a sklidil s ním mnoho úspěchů doma i v zahraničí. Vykonal koncertní cesty do 14 zemí Evropy (včetně Malty) a Spojených států. Pravidelně získával medailová umístění na většině domácích a celé řadě zahraničních sborových soutěžích.\n\nKromě toho vedl Smyčcový orchestr Základní umělecké školy Antonína Dvořáka a pět let byl předsedou Západočeské oblasti Unie českých pěveckých sborů. V letech 1994–2001 byl také sbormistrem Karlovarského pěveckého sboru.\n\nZa svůj celoživotní přínos českému sborovému zpěvu byl v roce 1993 vyznamenán Cenou Františka Lýska a v roce 2005 pak Cenou Bedřicha Smetany. V roce 2011 se stal laureátem ceny hejtmana Karlovarského kraje za celoživotní přínos v oblasti kultury a vzdělávání.\n\n"}
{"id": "1119054", "url": "https://cs.wikipedia.org/wiki?curid=1119054", "title": "Friedrich Dressler", "text": "Friedrich Dressler\n\nFriedrich Dressler, též Dreßler, česky Bedřich Dressler (3. května 1833 Obora – 29. dubna 1909 Praha), byl rakouský a český šlechtic a politik, v 2. polovině 19. století poslanec Říšské rady.\n\nPatřila mu polovina panství Staré Smrkovice. Jeho manželkou byla Katharina Radimsky (Kateřina Radimská) z Kolína. Sloužil v armádě, kde dosáhl hodnosti rytmistra. Uvádí se jako majitel pivovaru v Oboře.\n\nByl veřejně a politicky činný. Působil jako poslanec Říšské rady (celostátního parlamentu Předlitavska), kam nastoupil doplňovacích volbách roku 1884 za kurii velkostatkářskou v Čechách. Slib složil 22. ledna 1884. Ve volebním období 1879–1885 se uvádí jako Friedrich Dressler, c. k. rytmistr a statkář, bytem Obora. Zastupoval Stranu konzervativního velkostatku, která byla federalisticky orientována a podporovala české státoprávní aspirace. Na Říšské radě usedl do Českého klubu, který sdružoval staročeské, mladočeské i velkostatkářské křídlo české politiky. \"Národní listy\" ovšem jeho nástup do Říšské rady kritizovaly, protože Dressler prý během zemských voleb v roce 1872, kdy se Češi a Němci snažili vzájemně ovlivnit výsledek hlasování ve velkostatkářské kurii, měl podmínit své hlasování s historickou šlechtou tím, že od něj česká strana odkoupí za výrazně předraženou cenu pivovar ve Smrkovicích. Deník proto v roce 1884 vyzval šlechtu, ať navrhne jiného kandidáta.\n\nZemřel v dubnu 1909. Pohřeb se konal od kostela svatého Vojtěcha na vyšehradský hřbitov v Praze.\n\nJeho syn Friedrich Dressler byl rovněž aktivní jako důstojník v armádě. Jeho zetěm byl Heinrich Wagner von Wallernstädt, který měl za manželku jeho dceru Irenu. Další dcera Helena se provdala za Floriana Hernycha. Dcera Kitty měla za manžela okresního komisaře Augusta von Rosenbauma.\n\n"}
{"id": "1119058", "url": "https://cs.wikipedia.org/wiki?curid=1119058", "title": "Divize E 2007/08", "text": "Divize E 2007/08\n\nV soubojích 17. ročníku Moravskoslezské divize E 2007/08 (jedna ze skupin 4. fotbalové ligy) se utkalo 16 týmů každý s každýmdvoukolovým systémem podzim–jaro. Tento ročník odstartoval v sobotu 11. srpna 2007 úvodními dvěma zápasy 1. kola a skončil v neděli 14. června 2008 zbývajícími pěti zápasy 29. kola (30. kolo bylo předehráno v úterý 7., ve středu 8. a ve středu 15. května 2009).\n\n\nZdroj: \n\nPoznámky:\n\n"}
{"id": "1119059", "url": "https://cs.wikipedia.org/wiki?curid=1119059", "title": "Freddie Stroma", "text": "Freddie Stroma\n\nFreddie Stroma (* 8. ledna 1987 Londýn, Spojené království) je anglický herec, model a zpěvák. Nejvíce se proslavil rolí Cormaca McLaggena ve filmové sérii Harry Potter. Hrál také v seriálu \"UnReal\" nebo \"Time After Time\".\n\nFreddie Stroma se narodil jako Frederic Wilhelm Sjostrom 8. ledna 1987 v Londýně ve Spojeném království. Jeho otec pochází ze Švédska a matka z Německa. Má starší sestru a mladšího bratra. Vzdělával se na chlapecké škole Radley College. Kvůli filmové a modelingové kariéře si dal pauzu od studování a po natočení filmu \"Harry Potter a princ dvojí krve\" se vrátil na University College London, aby získal diplom.\n\nByl přijat na prestižní National Youth Theatre of Great Britain, což vedlo k získání různých hereckých rolí. Menší role si zahrál v britském seriálu \"Casualty\". Poté byl obsazen do role Cormaca McLaggena do filmů \"Harry Potter a princ dvojí krve.\" Kvůli premiérám filmu cestoval po celém světě. Později byl obsazen do thrillerového filmu \"4.3.2.1.\" Další hlavní roli si zahrál ve filmu \".\" Malou roli si zahrál v úspěšném americkém filmu \"Ladíme!.\" Po boku Bonnie Wright se objevil v thrilleru \"Filosofové\". V roce 2014 získal roli v americkém seriálu \"Unreal\" na stanici Lifetime\".\" V roce 2016 si zahrál v seriálu \"Hra o trůny\".\n\nKromě herectví se věnoval modelingu. Stal se tváří Acne Underwear pro jejich Podzim/Zima 2008 kolekci.\n\nV létě roku 2015 začal chodit s herečkou Johannou Braddy, se kterou se seznámil na natáčení seriálu \"Unreal\". Dvojice se v květnu roku 2016 zasnoubila a vzali se dne 30. prosince 2016 v Atlantě v Georgii.\n\n"}
{"id": "1119065", "url": "https://cs.wikipedia.org/wiki?curid=1119065", "title": "Ludwig Ehrlich von Treuenstätt mladší", "text": "Ludwig Ehrlich von Treuenstätt mladší\n\nLudwig Ehrlich von Treuenstätt [\"pro odlišení od otce uváděn jako L. Ehrlich mladší\"], celým jménem Ludwig Max Josef Ehrlich von Treuenstätt (3. srpna 1839 Liberec – 12. března 1901 Liberec ), byl rakouský a český politik německé národnosti, v 2. polovině 19. století poslanec Říšské rady a starosta Liberce.\n\nPocházel z vlivné českoněmecké rodiny, původně usazené v Pardubicích, od počátku 19. působící v Liberci. Jeho otec Ludwig Ehrlich von Treuenstätt starší (12. března 1867 získal rytířský titul s přídomkem von Treuenstätt.) byl zemským poslancem a v 50. a 60. letech 19. století starostou Liberce. Ludwig Ehrlich von Treuenstätt mladší vystudoval piaristické gymnázium v Praze. Do roku 1869 potom studoval práva na Karlo-Ferdinandově univerzitě v Praze, ale po smrti otce školu nedokončil. Od roku 1869 působil jako soukromník v Praze, pak se přestěhoval do Liberce. Byl veřejně a politicky aktivní. Od června 1870 byl členem libereckého obecního zastupitelstva a ještě téhož roku se stal městským radním. Od července 1872 vykonával funkci náměstka starosty Liberce. Od 4. ledna 1882 do 13. listopadu 1885 pak zastával post starosty Liberce.\n\nAngažoval se i ve vysoké politice. V doplňovacích zemských volbách v roce 1874 se stal místo Ignaze Graßeho poslancem Českého zemského sněmu. Reprezentoval městskou kurii, obvod Liberec. Mandát zde obhájil v řádných volbách v roce 1878 a volbách roku 1883. Na mandát rezignoval roku 1885. Patřil mezi německé liberály (ústavověrné).\n\nPůsobil i jako poslanec Říšské rady (celostátního parlamentu Předlitavska), kam nastoupil doplňovacích volbách roku 1880 za kurii městskou v Čechách, obvod Liberec. Slib složil 30. listopadu 1880. Ve volebním období 1879–1885 se uvádí jako rytíř Ludwig Ehrlich von Treuenstätt, starosta, bytem Liberec.\n\nZemřel v březnu 1901.\n"}
{"id": "1119070", "url": "https://cs.wikipedia.org/wiki?curid=1119070", "title": "Michal Bosenský", "text": "Michal Bosenský\n\nMichal Bosenský (po roce 1243 – před 23. březnem 1266) byl bosenský vévoda z dynastie Rurikovců.\n\nNarodil se jako syn uherské princezny Anny a Rostislava Haličského, syna sv. Michala Černigovského , který na dvůr uherského krále uprchl před Tatary. Po dědovi byl ostatně také pojmenován. Po smrti otce roku 1262 si s bratrem Bélou rozdělili dědictví a následně museli odolávat výpadům svého strýce Štěpána. Michal zemřel bezdětný a dědicem se stal bratr Béla.\n"}
{"id": "1119071", "url": "https://cs.wikipedia.org/wiki?curid=1119071", "title": "Ludwig Ehrlich von Treuenstätt starší", "text": "Ludwig Ehrlich von Treuenstätt starší\n\nLudwig Ehrlich von Treuenstätt [\"pro odlišení od syna uváděn jako L. Ehrlich starší\"], celým jménem Ludwig Anton Ehrlich von Treuenstätt (6. června 1810 Liberec – 27. června 1869 Františkovy Lázně ), byl rakouský a český podnikatel a politik německé národnosti, v 2. polovině 19. století poslanec Českého zemského sněmu a starosta Liberce.\n\nPocházel z vlivné českoněmecké rodiny, původně usazené v Pardubicích, od počátku 19. působící v Liberci. 12. března 1867 získal Řád železné koruny a spolu s tím i rytířský titul s přídomkem von Treuenstätt. Profesí byl lékárníkem a chemikem. Roku 1833 získal po otci libereckou lékárnu Zum goldenen Löwen. Byl veřejně a politicky aktivní. Roku 1841 spoluzakládal liberecký živnostenský spolek, v němž dlouhodobě působil jako jednatel pro obor chemie a fyziky. Po roce 1844 byl členem městského výboru pro stavbu nemocnice. Od roku 1844 zasedal v obecním výboru. V roce 1849 navrhl, aby Liberec měl zvláštní statut, což roku 1850 císař schválil. Od 26. února 1851 do 30. května 1866 potom byl prvním starostou Liberce. Za jeho starostování došlo k reformě chudobince, sirotčince a městského špitálu. Změnami prošlo i školství (vznik vyšší reálné školy, obchodní školy).\n\nAngažoval se i ve vysoké politice. V zemských volbách v roce 1861 se stal místo poslancem Českého zemského sněmu. Reprezentoval městskou kurii, obvod Liberec. Byl oficiálním kandidátem německého volebního výboru. Na funkci zemského poslance rezignoval roku 1865.\n\nZemřel v červnu 1869. Jeho syn Ludwig Ehrlich von Treuenstätt mladší byl rovněž zemským poslancem a v 80. letech 19. století starostou Liberce.\n"}
{"id": "1119072", "url": "https://cs.wikipedia.org/wiki?curid=1119072", "title": "Množírna psů a koček", "text": "Množírna psů a koček\n\nPojmem „množírna psů a koček“ se nejčastěji označuje chovné zařízení, kde jsou za účelem zisku v nevyhovujících podmínkách rozmnožována plemena psů a koček, přičemž dochází k týrání zvířat.\n\nStriktně vzato je „psí množírna“ pouhým mediálním pojmem, který právní řád ČR nezná. Jedná se o blíže nedefinovaný způsob chovu psů, realizovaný pro komerční, ale i nekomerční důvody, který provázejí některé závadné jevy. Nejvýraznější z nich je nedostatečná péče o zvířata. V případě komerčních množíren také daňové úniky při prodeji. Činnost komerčních množitelů je bezprostředně podmíněna poptávkou veřejnosti, nejvíce pak po módních plemenech, jejichž cena rozhodně nepatří k nízkým. Cílem je dosáhnout co nejvyššího výdělku při co nejnižších nákladech. Feny představují pouhý zdroj příjmu; komerční množitelé je připouští při každém hárání a ty rodí, dokud jim to jejich fyzický stav umožní. Množitelé přitom sami rozhodují o tom, kterým psem nakryjí fenu, bez ohledu na jejich zdraví, původ a povahové či exteriérové vlastnosti. Kvůli absenci kontroly dochází často ke křížení jedinců úzce příbuzných či nemocných, v důsledku čehož bývají i štěňata nemocná nebo s vrozenými vadami. Překupníci tuto okolnost zastírají falešnými výmluvami a neduhy kompenzují nízkou cenou. Tu však následně mnohonásobně překročí náklady na veterinární péči. Výjimkou nejsou ani prošlé vakcíny a zfalšované očkovací průkazy.\n\nZvířata v množírnách žijí často v klecích nebo kotcích na nepřiměřeně malém prostoru (nejednou se brodí ve vlastních výkalech), nemají dostatek vody ani krmiva, chovatelé jim nezajišťují potřebnou veterinární péči. Jakmile feny nejsou schopny další reprodukce, bývají nemilosrdně utraceny. Štěňata jsou od matky odebírána příliš brzy (většinou tři až čtyři týdny po porodu), což se následně projeví na jejich zdraví a psychice.\n\nNa jaře 2008 byla odhalena množírna podnikatelky Zdeny Bártů v Jarošově, odkud bylo odvezeno několik desítek psů. Podnikatelka Zdena Bártů ale nepřestala, pouze se přesunula do vesnice u Dačic. Na podzim 2013 bylo opět odvezeno 80 psů do záchranných zařízení. Zdena Bártů se přestěhovala do Zachotína, kde dál provozovala svou činnost. Na problém upozorňovala nezisková organizace Azyl Dej pac, která zároveň podala trestní oznámení.\n\nV zimě 2011 napsala česká odbornice na pomoc zvířatům v nouzi Nikol Schneiderová z organizace Pet Heroes článek \"Triky množitelů\", který dosáhl virálních rozměrů. Objevil se postupně na stovkách webů chovatelských stanic a i po 10 letech od jeho vytvoření se jeho obdoba objevuje v internetových magazínech.\n\nReakce na velkou poptávku po informacích dala vzniknout nové iniciativě. Neziskové organizace Šance zvířatům a Občanské sdružení Beky (dnes Pet Heroes) vytvořily informační portál stop-množitelům, ze kterého mohla čerpat veškerá média relevantní informace vycházející z dlouholeté praxe boje s množiteli. Tento projekt měl za cíl rozšířit povědomí o množitelích mezi širokou veřejnost a vytvořit tak místo s přehledně zpracovanými veškerými informacemi jak pro média, tak pro veřejnost.\n\nV únoru roku 2012 vyšla najevo nekomerční množírna v Limuzech, kde bylo na zahradě objeveno přibližně 50 psů ve špatném zdravotním a výživovém stavu. O tyto psy se postupně postaraly organizace Naděje pro čtyři tlapky, DogPoint, Cibela, útulek Libeň, kočičí azýlek Valteřice, soukromý útulek Světec.\n\nV srpnu roku 2012 vyšla kritika Zákona na ochranu zvířat, kde je zdůrazněna potřeba čipování od členky ODS Mgr. Lenky Raadové.\n\nV únoru roku 2013 se podařilo odhalit komerční množírnu v Lískovci, kde bylo přibližně 150 psů. Zachránit se jich podařilo pouhých 27. O tyto se postupně postaraly organizace Mazlíci v nouzi, Neposedné tlapky, Moravskoslezský spolek na ochranu zvířa, Nadace na pomoc zvířatům, Naděje Kavalíra Charlie a Russell Rescue. I přes deklaraci, že podnikatel Petr Žiška svou množírnu zruší, organizace Mazlíci v nouzi, která situaci monitorovala, zaznamenala, že z budov vychází štěkot i nadále.\n\nV létě 2014 se začalo na veřejnosti o množírenské problematice intenzivně hovořit také v souvislosti s kauzou moderátora a sportovního komentátora České televize Jana Smetany. Jan pořídil nevědomky své dceři Nikole k jejím sedmým narozeninám nemocné a příliš mladé štěně od jedné podvodné prodávající. Pejsek záhy, přesně v den sedmých narozenin dcery, uhynul.\n\nJan však svůj příběh uveřejnil, a poté, co se mu v návaznosti na novinové články ozvaly stovky obdobně podvedených osob z celého Česka s žádostí o pomoc, ukázalo se, že zájmové chovy psů představují velký společenský problém. Kauza množení psů odkryla veřejnosti dosud skryté problémy ochrany domácích zvířat v plné šíři.\n\nČeská republika platí spolu se Slovenskem a některými dalšími východoevropskými státy za hlavní „vývoznu“ psů a koček pro celou Evropu. Na alarmující stav poukazují dlouhodobě mezinárodní organizace, podvodné praktiky při prodeji psů mapují zahraniční média. Přestože je Česko považováno za stát pejskařů, nemá paradoxně žádnou obecnou normu, která by závazně upravovala práva a povinnosti při zájmovém chovu domácích zvířat. Chovatelství je zde navíc prostou ohlašovací živností. Konečně české správní úřady mají na rozdíl od zahraničních institucí jen omezené portfolio nástrojů a postihů, které mohou proti nezodpovědným a protiprávně jednajícím chovatelům uplatnit. Například v Austrálii to, čemu se v Česku říká „množírenský byznys“, sankcionují vysokými pokutami a v extrémních případech až dvouletým vězením.\n\nPéče o domácí zvířata a obchod s nimi představují zlatý důl pro lidi, kteří se na něm podílí. Evropané utratí ročně za péči o domácí mazlíčky zhruba 8,5 miliardy euro. Cena psů a koček je navíc v západoevropských zemích až trojnásobně vyšší oproti zemím, z nichž tato zvířata pocházejí (nejčastěji z východní Evropy). Závažným problémem je také pašování zvířat do zahraničí. Z Česka putují nejčastěji přes Belgii a Nizozemí do svých nových domovů nebo do zverimexů ve Francii, Itálii, Německu, Španělsku a Velké Británii. Překupníci si při těchto aktivitách často pomáhají falešnými dokumenty a veterinárními potvrzeními.\n\nVšechny popsané faktory a především chybějící zákony daly v minulosti vzniknout šedé zóně množitelů, tzv. množírenské mafii, která se na rozdíl od poctivých chovatelů neštítí ničeho. Podle listu \"Normandie-Actu\" je světový ilegální obchod se zvířaty po drogách a zbraních třetí největší.\n\nNa podzim roku 2014 vznikla iniciativa NE množírnám!, která sesbírala tisíce podpisů na podporu příslušných legislativních změn.\n\nOsvětově začala působit také veterinární lékařka Martina Načeradská.\n\nNutnost prosazení legislativních změn vedly advokáty z týmu Jana Smetany k založení nové neziskové organizace ANIMAL EYE, jejímž účelem je důslednější prosazování práv a zájmů zvířat, především těch domácích. V jejím čele stanula pražská advokátka se zkušenostmi z médií Zuzana Rennerová, která dříve působila také jako ředitelka odborné asociace zabývající se veřejným investováním a patřila mezi blízké spolupracovníky vlivných pražských advokátů a lobbistů Roberta Pergla a Radka Pokorného. Činnost neziskové organizace ANIMAL EYE podporuje například zakladatelka a prezidentka Nadace Naše dítě a senátorka za hnutí ANO Ing. Zuzana Baudyšová. Spolupracovníkem je dlouholetý náměstek na ministerstvu spravedlnosti a životního prostředí a přední odborník na oblast veřejné správy a legislativu František Korbel. Představitelé ANIMAL EYE se podílí ve spolupráci s předsedou Ústřední komise pro ochranu zvířat a Českomoravskou kynologickou unií na prosazování nové legislativy v oblasti zájmových chovů psů. Ustavila se také expertní parlamentní skupina doplněná o zástupce KVL, ČMKU, veterinární lékařku Martinu Načeradskou a advokátku Zuzanu Rennerovou. Postupem času se někteří lidé z týmu ANIMAL EYE přesunuli do jiných neziskových organizací, kde pokračují ve své činnosti.\n\nDo celé problematiky a legislativního procesu se následně zapojily rovněž klíčové instituce, především Ministerstvo zemědělství, Státní veterinární správa a Policie ČR. Ministerstvo zemědělství připravilo novelu veterinárního zákona, podle které budou mít všichni chovatelé s více než pěti fenami povinnost tento chov před zahájením nebo ukončením chovatelské činnosti oznámit krajské veterinární správě. Na počátku dubna 2016 došlo k uzavření dohody mezi Policejním prezidiem ČR a Státní veterinární správou, která by měla zlepšit právě objasňování případů týrání zvířat, a to i prostřednictvím společných kontrolních akcí policistů a úředních veterinárních lékařů.\n\nDále se podařilo přijetí novely zákona o ochraně spotřebitele, která zavedla bezplatné mimosoudní řešení spotřebitelských sporů před Českou obchodní inspekcí (ČOI). Uvedené řízení dává lidem podvedeným množiteli jednodušší a realističtější možnost, jak se nekalým praktikám bránit.\n\nV roce 2015 vyšla publikace Továrna na štěňata od spisovatelky Simony Smith.\n\nV květnu roku 2015 bylo odvezeno z množírny v Brně-Lískovec od podnikatelky Ministrové 13 koček v katastrofálním stavu.\n\nV květnu 2016 vytáhl do boje proti zoomafii i provozovatel jednoho z největších tuzemských inzertních portálů – společnost ANNONCE, která začala ve spolupráci s partnerskou organizací ANIMAL EYE a dalšími ochranáři jako první subjekt v Česku blokovat závadnou inzerci překupníků a množitelů psů a která při této příležitosti spustila velkou osvětovou kampaň.\n\n1. prosince 2016 Ústřední komise pro ochranu zvířat (ÚKOZ) – poradní orgán ministra zemědělství na úseku ochrany zvířat přijala odborné stanovisko, kterým doporučila zavedení jednotné evidence a označování psů na území ČR. Záměr veřejně podpořil poslanec vládního hnutí ANO – člen zemědělského výboru Miloš Babiš.\n\nKriminální pozadí jednotlivých kauz zaznamenal v dokumentárním cyklu \"Intolerance\" známý český režisér Břetislav Rychlík.\n\nV únoru 2018 bylo odvezeno 212 psů v zuboženém stavu z množírny v Kamenici nad Lipou od manželů Švecových. Psi byli přesunuti to útulků a neziskových organizací po Česku V červenci téhož roku odvezli ochránci zvířat 59 zvířat z další množírny v Podivíně na Břeclavsku.\n\nV roce 2019 vyšel dokumentární cyklus o množírnách v pořadu Černota na Streamu. Pořad zdokumentoval zásah kompetentních institucí ve věci množírny psů.\n\nV lednu 2019 byla odhalena množírna v Ivančicích, kde se našlo kromě zanedbaných zvířat také 6 mrtvých zohavených psů.\n\n\n"}
{"id": "1119074", "url": "https://cs.wikipedia.org/wiki?curid=1119074", "title": "Nižněvartovsk", "text": "Nižněvartovsk\n\nNižněvartovsk () je druhé největší město Chantymansijského autonomního okruhu - Jugry v Ruské federaci. Leží na pravém břehu Obu a při sčítání lidu v roce 2010 mělo přibližně čtvrt miliónu obyvatel.\n\nNižněvartovsk je střediskem západosibiřského ropného průmyslu a jedním z nejbohatších měst celého Ruska. Rozvoj Nižněvartovska z malého sídla na velké město byl také v důsledku ropy – zde objevené ropné pole Samotlor bylo začátkem 80. let 20. století zdaleka nejdůležitějším v celém Sovětském svazu.\n\n\n"}
{"id": "1119077", "url": "https://cs.wikipedia.org/wiki?curid=1119077", "title": "Naučná stezka Po stopě trilobita", "text": "Naučná stezka Po stopě trilobita\n\nPo stopě trilobita je geologicko-paleontologická naučná stezka tvořící dvoukilometrový informační a prožitkový okruh v okolí obce Skryje. Značná část naučné stezky prochází územím přírodní památky Skryjsko-týřovické kambrium, jehož typický symbol - zkamenělina trilobita, je ústředním námětem celé stezky. Stezka však není jen klasickým zdrojem informací v krajině, nýbrž je doplněna i o komiksové podání některých faktů, prolézačky, kukátka a jiné atrakce pro děti, či o možnost zcela nečekaných nálezů.\n\nNaučná stezka byla vybudována v roce 2014 z programu „Posílení návštěvnické infrastruktury v chráněných územích AOPK ČR 2013 - 2014“ celkovým nákladem 1 133 270 Kč Agenturou ochrany přírody a krajiny České republiky - Chráněná krajinná oblast Křivoklátsko, která stezku rovněž udržuje. K slavnostnímu otevření této stezky došlo dne 25.2.2015 za účasti ministra životního prostředí Richarda Brabce, ředitele Agentury ochrany přírody a krajiny České republiky Františka Pelce, vedoucího Správy chráněné krajinné oblasti Křivoklátsko Petra Hůly a starosty Skryjí Josefa Jedličky.\n\nNaučnou stezku tvoří okruh začínající u Památníku Joachima Barranda ve Skryjích, který provozuje Muzeum T. G. M. Rakovník. Odtud směřuje stezka k východu kolem budovy bývalé školy, kde je umístěn pomník Joachima Barranda, na louky za obcí. Zde se nabízí například výhled z vyhlídkové plošiny na nedalekou zříceninu hradu Týřov. Současně tu začíná prožitková část naučné stezky, střídající doposud spíše informačně zaměřené panely. Stezka tu začíná strměji klesat zalesněnou roklí k severu až téměř k řece Berounce. V místě zvaném V Luhu se cesta prudce stáčí k západu a začíná přes zdejší suťoviště vyhlášené nálezy nejrůznějších zkamenělin opět stoupat vzhůru ke Skryjím. Poslední dvě zastavení jsou situované již opět v obci Skryje. Stezka končí poblíž kostela sv. Archanděla Michaela nedaleko místa, kde začíná.\n\n\n"}
{"id": "1119080", "url": "https://cs.wikipedia.org/wiki?curid=1119080", "title": "EPR", "text": "EPR\n\nEvropský tlakovodní reaktor (European Pressurized Water Reactor nebo Evolutionary Power Reactor) je tlakovodní jaderný reaktor generace III+ vyvinutý francouzskými firmami Areva (dříve Framatom) a EDF ve spolupráci s německým Siemens AG. \n\nKoncepce EPR vychází z kombinace předností modelu německé jaderné elektrárny KONVOI a francouzského projektu N4, tak aby jaderná elektrárna vyhovovala požadavkům formulovaných v dokumentech EUR (\"European Utility Requirements\") s důrazem na aktivní bezpečnostní systémy a vysoký výkon (\"~1660 MWe\").\n\nV současnosti (\"k 19. 10. 2017\") jsou na celém světě ve výstavbě čtyři reaktory – Olkiluoto 3 (Finsko), Flamaville 3 (Francie) a dva v čínském Taishan. Další dva bloky jaderné elektrárny Hinkley Point C (Velká Británie) jsou v návrhu realizace a jejich dokončení je předběžně plánované na rok 2027. Neúspěšně se Areva účastnila tendru na výstavbu třetího a čtvrtého bloku jaderné elektrárny Temelín, ze kterého byla na podzim 2012 vyřazena. \n\nV roce 1989 se Framatom a Siemens, dva nejzkušenější evropští výrobci jaderných reaktorů, rozhodli spojit s cílem vytvořit společný návrh nového typu tlakovodního jaderného reaktoru nové generace APWR (\"Advanced Pressurized Water Reactor\"). Tato spolupráce byla formalizována v rámci dohody vedoucí k založení společné dceřiné společnosti NPI (\"Nuclear Power International\"), která bude odpovědná za vývoj a prodej nového modelu jaderného reaktoru. Od roku 1992 se k NPI připojuje i francouzská elektrárenská společnost EDF a další německé společnosti.\n\nV počátečních etapách návrhu nového evropského tlakovodního reaktoru bylo zapotřebí sjednotit přístupy všech partnerů. Tato fáze skončila v roce 1993 předložením základního koncepčního návrhu EPR francouzským a německým bezpečnostním orgánům. V pozdějších fázích projektu se společnost NPI soustředila na propracování projektu základního designu jaderné elektrárny a její následné optimalizace. Ta spočívala ve zvýšení výkonu elektrárny, snížení investičních nákladů a posílení její konkurenceschopnosti při zachování bezpečnostních požadavků, které jsou nezbytné pro udělení licence v souladu s dokumenty EUR. Výsledky této fáze umožnily v roce 1999 formulovat tzv. „Základní projektovou zprávu“, kterou o rok později začlenily francouzské úřady ve svých Technických pokynech pro návrh a výstavbu budoucích jaderných elektráren s PWR.\n\nKvůli mnoha potížím spojených s výstavbou dvou evropských jaderných bloků EPR, které výstavbu elektráren nejen prodlužovaly, ale i výrazně zdaržovaly, zahájila Areva práce na novém modelu EPR s ambicí o snadnější výstavbu a výrazné snížení finančních nákladů. Tento nový model EPR by měl být dokončen v roce 2020.\n\nKonstrukční řešení vychází z evolučního vývoje založeného na plně ověřených technologických řešení a důkladné analýze provozních zkušeností ze standardizovaných projektů jaderných elektráren německého typu KONVOI i francouzského typu N4. Všechny základní projektové charakteristiky odpovídají evropským požadavkům formulované v dokumentech EUR. \n\nPrimární okruh tvoří 4 smyčky (4 horké a 4 studené větve), přičemž každá ze smyček má jeden vertikální parogenerátor a jedno hlavní cirkulační čerpadlo. Oproti předchozím návrhům západních PWR má EPR zvětšeny hlavní komponenty (tj. tlaková nádoba, kompenzátor objemu a vertikální parogenerátory), díky čemuž se zvětšila zásoba vody v primárním okruhu. To zlepšilo schopnost zvládat přechodové procesy. V primárním okruhu je tlak 15,5 MPa s průtokem 28330 m/h. Vstupní teplota vody v primárním okruhu je 295,9 °C a výstupní 327,2 °C.\n\nReaktorová nádoba se skládá ze čtyř svařovaných částí a je v průměru 5,5 metrů široká, vysoká 11 metrů. Díky vyměnitelné vnitřní výstelce, tzv. těžkému reflektoru z nerezové oceli, je reaktorová nádoba pro EPR navržena na 60letou dobu života. Tento těžký reflektor slouží ke snižování neutronového toku dopadajícího na tlakovou nádobu a částečně odráží neutrony zpět do aktivní zóny. \n\nAktivní zóna je navržena tak, že obohacení paliva UO pro počáteční vsázku nepřesahuje 5% a reaktor lze provozovat i s použitím 100% MOX paliva, přičemž jedna reaktorová kampaň může trvat až 24 měsíců. Samotná aktivní zóna se skládá z 241 čtvercových palivových kazet a každá kazeta obsahuje 265 palivových tyčí a 24 vodicích trubek klastrové regulace. \n\nSamotná reaktivita je dlouhodobě řízena převážně změnou koncentrace kyseliny borité (HBO) v chladivu a pro rychlé změny reaktivity se využívají borové regulační týče. Pro potlačení přebytku reaktivity při spouštění jaderného reaktoru se do některých palivových kazet přidávají vyhořívající absorbátory v podobě oxidu gadolinia (GdO).\n\nBezpečnostní systémy EPR vycházejí z tzv. deterministického přístupu a jsou doplněné o pravděpodobnostní kvalifikaci rizik. V deterministických analýzách jsou různé scénáře rozděleny do čtyř kategorií zahrnující předpokládanou frekvenci výskytu jednotlivých rizik (v normálním provozu i přechodových procesech, počínaje malými odchylkami až po vážné havarijní stavy). \n\nKonstrukce reaktoru jednak spojuje provozní zkušenosti s předchozími typy jaderných elektráren a zaručuje bezpečnost díky redundanci ověřených bezpečnostních systémů, ale i díky jejich diverzitě. Celé zařízení je projektováno tak, aby kombinovalo prvky aktivních i pasivních bezpečnostních prvků s cílem zvýšit bezpečnost a zajistit lepší kontrolu procesu při provozu zařízení. Tyto bezpečnostní prvky musejí jednak zajišťovat prevenci, která prakticky eliminuje možnost výskytu těžkých havárií a jednak musejí být schopné vydržet dopady široké škály vnějších i vnitřních událostí tak, aby zmírnily následky těžkých havárií pro samotné okolí elektrárny v mezích přípustných limitů. \n\nPro splnění těchto bezpečnostních cílů zvolila Areva jako hlavní bezpečnostní prvky: ochranná obálka, lapač koria a fyzická separace.\nNa rozdíl od předchozích generací jaderných elektráren se projekt EPR zabývá možností těžké havárie s tavením aktivní zóny. Proto funkcí ochranné obálky reaktoru je zabránit úniku radioaktivních látek z reaktorové budovy do životního prostředí, a to za všech okolností. Aby budova reaktoru EPR splňovala všechny bezpečnostní cíle dané EUR, je vybavena dvouplášťovou ochrannou obálkou skládající se z válcového železobetonového vnějšího pláště, válcového předpjatého betonového vnitřního pláště s ocelovou vložkou a prstencového meziprostoru.\n\nVnitřní průměr válce kontejnmentu je 46,8 m a tloušťka betonové stěny je 1,3 m. Výška kontejnmentu od základové desky ke kopulovitému středu je asi 65 m. Celá vnitřní ochranná obálka byla navržena tak, aby vzdorovala veškerým vnitřním zatížením, jako je například přetlak a vysoká teplota způsobena ztrátou chladicí kapaliny (LOCA havárie). Meziprostor mezi budovami ochranného kontejnmentu má 1,8 m a je v něm udržován podtlak tak, aby byl zachycen jakýkoliv únik z vnitřního kontejnmentu. Případné úniky jsou filtrovány a poté odvedeny do zásobníku, čímž vzniká v podstatě nepropustná bariéra proti nekontrolovanému uvolňování radioaktivity do životního prostředí. Vnější ochranná obálka chrání reaktor před přímým vlivem vnějšího nebezpečí, jakou jsou exploze, tornáda, zemětřesení a pád vojenského letadla.\n\nLapač koria (\"lapač roztavené aktivní zóny\") slouží jako pasivní bezpečnostní prvek, který má zajistit zmírnění následků těžké havárie s tavením aktivní zóny. Na rozdíl od projektu MIR-1200 se u EPR lapač koria nenachází přímo pod reaktorovou nádobou, ale roztavené korium se po protavení ocelovou přepážkou ve dně reaktorové nádoby odvádí transportním tunelem mimo šachtu reaktoru do záchytného prostoru. Odvedení mimo šachtu reaktoru umožňuje vybudovat velký záchytný prostor o ploše 170 m, který je pokryt vrstvou tzv. obětovaného betonu. Jedná se o speciálně navržený beton, který rozředí taveninu a vytvoří tak homogenní směs s výrazně odlišnými vlastnostmi. Záchytný prostor je spojen potrubím s vnitřním bazénem výměny paliva. V případě roztavení aktivní zóny se automaticky inicializuje otevření ventilů a lapač roztaveného koria se zalije chladicí vodou z nádrže pro výměnu paliva (\"IRWST\").\n\nVšechny důležité bezpečnostní a řídicí systémy jsou umístěné v ochranných budovách přiléhajících na kontejnment reaktoru. Budovy jsou vždy uspořádány ve čtyřech nezávislých divizích tak, aby byla zajištěna čtyřnásobná (4x100%) redundance bezpečnostních systémů, která sníží pravděpodobnost těžké havárie. Divize 2 a 3 jsou z důvodu ochrany proti vnějším vlivům konstruovány pod vnitřní ochrannou obálkou. Divize 1 a 4 jsou umístěny na opačných stranách kontejnmentu, takže nemohou být poškozeny obě naráz a nedojde k poškození všech systémů najednou.\n\n\nV návaznosti na žádost finského dodavatele energie TVO (Teollisuuden Voima Oyj) z listopadu 2000, schválil finský parlament v roce 2002 výstavbu pátého finského jaderného bloku v jaderné elektrárně Olkiluoto, který by měl být v provozu už v roce 2009. Výběrové řízení vyhrála společnost Areva NP se svým projektem EPR s tím, že Siemens byl pověřen poskytnutím turbín a generátorů. Počáteční odhady nákladů činily zhruba 3,2 miliardy eur.\n\nSamotná stavba byla zahájena v roce 2005 a už od počátku výstavby docházelo ke zpoždění, především u primárního okruhu. Kromě zpomalení výstavby zapříčiněného nedostatečným dohledem Arevy nad subdodavateli, kteří neměli zkušenosti s výstavbou jaderných reaktorů, přichází finský orgán pro radiaci a jadernou bezpečnost (STUK) s požadavkem na opravu řady bezpečnostních nedostatků, které nastaly při výrobě (jako například nekvalitní betonáž základů a zapracování svarů konstrukcí). \n\nUž v roce 2007 se zahájení komerční výroby odkládá na rok 2010. Během výstavby se konečný rok spuštění posunul ještě čtyřikrát. V září 2014 společnost Areva oznámila, že dokončení výstavby a uvedení do provozu začne v polovině roku 2016 s tím, že komerční provoz by měl začít v roce 2018. V říjnu 2017 Areva znovu posouvá datum komerčního provozu na květen 2019.\n\nVýstavba Olkluoto 3 se zpozdila téměř o deset let a stála téměř třikrát více (8,5 miliard eur) než se předpokládalo v roce 2005. \n\nDlouhou dobu bylo v plánu postavit v JE Olkiluoto i čtvrtý reaktor stejného typu, ale v důsledku problémů s dostavbou třetího reaktoru finský provozovatel v roce 2015 od záměru odstoupil.\n\nV polovině roku 2004 se EDF rozhodlo vybudovat první francouzskou jednotku jaderného reaktoru EPR, kterou už od roku 1992 vyvíjela francouzská Areva a německý Siemens. Práce na pobřeží Normandie začaly 4. prosince 2007 s předpokládaným dokončením v roce 2012 a původním odhadem nákladů na výstavbu třetího bloku jaderné elektrárny Flamanvile ve výši 3,3 miliard eur. \n\nPrvní zpoždění přichází už na konci roku 2008, kdy společnost Areva uvedla, že se výstavba prodlouží o jeden rok a konečné náklady budou činit 4 miliard eur. Další oznámení o prodloužení výstavby přichází v roce 2011, 2014 a pak v září 2015, které nejen navyšují náklady jaderné elektrárny, ale také posouvají zahájení komerčního provozu dále do budoucnosti. Poslední zprávy z července 2017 uvádějí, že nový reaktor Flamanville 3 bude připojen k rozvodné síti v květnu 2019. \n\nPodobně jako finská elektrárna Olkiluoto 3 se i výstavba Flamanville 3 potýkala se značnými problémy s betonováním, provedením svarů a strukturou oceli v reaktorové nádobě. Tyto problémy prodloužily dobu výstavby minimálně o šest let oproti původnímu plánu a navýšily stavební náklady na 10,5 miliard eur.\n\nV únoru 2007 se podařilo francouzské společnostem EDF a Areva získat od CGN (China General Nuclear Power Group) zakázku na stavbu dvou jaderných bloků EPR v Jihočínské provincii Kuang-tung u města Taishan. Celková cena projektu měla činit přibližně 8 miliard eur a stavba jednoho reaktoru byla naplánována na 52 měsíců, takže první jaderný blok měl být spuštěný do prosince 2013 a druhý v říjnu 2014. \n\nVýstavba prvního reaktoru byla oficiálně zahájena 28. října 2009 a druhého 15. dubna 2010. Stejně jako stavba evropských EPR, tak ani tato elektrárna se nevyhnula problémům s dostavbou, které prodloužily její konstrukci. I přes tyto potíže bude Taishan první jadernou elektrárnou typu EPR, která zahájí komerční provoz. Dokončení prvního bloku reaktoru a zahájení komerčního provozu se očekává během roku 2018, zatímco druhý blok má začít fungovat v roce 2019. I přes všechny konstrukční potíže bude navýšení nákladů na stavbu pouze o 17 % a tudíž by cena za oba bloky neměla přesáhnout 10 miliard eur. (\"k 29. 11. 2017\") \n\nPrvní návrh na výstavbu nových jaderných elektráren na území Velké Británie pochází z července 2006, jakožto důsledek vládní energetické koncepce, která má zajistit energetickou bezpečnost státu a nahradit dosluhující jaderné elektrárny. \n\nV říjnu 2010 britská vláda schválila umístění dvou nových bloků jaderné elektrárny Hinkley Point v Anglickém Somersetu. Po havárii jaderné elektrárny Fukušima v březnu 2011 britská vláda přezkoumala bezpečnostní opatření pro nové jaderné elektrárny, jejichž implementace zřejmě povedou k prodloužení doby výstavby. Po dlouhém vyjednávání o financování a zajištění všech potřebných bezpečnostních licencí se v říjnu 2013 uzavřela první oficiální dohoda mezi francouzko-čínským konsorciem (\"společnosti EDF, Areva, CGN, CNNC\") a vládou Spojeného království Velké Británie a Severního Irska o výstavbě jaderné elektrárny Hinkley Point C. \n\nV následném období byl projekt několikrát prošetřen Evropskou komisí, který posuzoval, zda způsob financování neporušuje pravidla státní podpory pro výkup ceny elektřiny. Další odkládání projektu bylo zapříčiněno jednáním o způsobu investování mezi britskou vládou, francouzskými a čínskými společnostmi. V září 2016 britská vláda ratifikuje konečný projekt nové jaderné elektrárny Hinkley Point C (dva bloky) typu EPR. \n\nZahájení betonování základů je plánováno na rok 2019. Původní odhady nákladů se blížily k 20 miliardám eur (18 miliard liber) a připojení k rozvodné síti bylo plánováno na konec roku 2025, ale už v červnu 2017 se počítalo s překročením rozpočtu přibližně o 1-3 miliard eur a zpoždění dostavby přibližně o dva roky.\n\nV srpnu 2009 skupina ČEZ zahájila výběrové řízení na dostavbu dvou jaderných bloků v jaderné elektrárně Temelín. Podmínkou pro účast v tendru byl projekt lehkovodního tlakovodního reaktoru alespoň III. generace. Výkon nových bloků měl vyjít z veřejné zakázky a odhadovaná cena se pohybovala v rozmezí 200 až 300 miliard korun. Do tendru se přihlásili tři zájemci: americký Westinghouse s projektem AP-1000, francouzská Areva s EPR a rusko-české konsorcium Škoda JS, Atomstrojexport a OKB Gidropress s reaktorem MIR-1200.\n\nJelikož tendr probíhal podle zákona o zadávání veřejných zakázek, oznámil ČEZ 5. října 2012 společnosti Areva, že nenaplnila zákonné požadavky na stavbu a její nabídka musí být z dalšího řízení předčasně vyřazena z tendru. \n\nNásledně Areva předložila společnosti ČEZ podrobné námitky proti rozhodnutí o jejím vyloučení ze soutěže a rozhodla se podniknout další právní kroky v souladu s legislativou České republiky a Evropské unie. Prvním z těchto kroků byla žádost o přezkum rozhodnutí společnosti ČEZ podaná k ÚOHS, jako orgánu zodpovědnému za dohled nad zadáváním veřejných zakázek. ÚOHS nejprve několikrát zamítla žádost společnosti Areva o pozastavení tendru, ale až v říjnu 2013 Areva se svojí stížností uspěla a soud v Brně vydal předběžné opatření podle něhož ČEZ nemohl uzavřít smlouvu s případným vítězem tendru. O měsíc později pak Evropská komise požádala Českou republiku o dodatečné informace týkající se právě vyřazení Arevy z tendru. \n\nV dubnu 2014 ČEZ nakonec zadávací řízení na stavbu dalších dvou bloků v Temelíně zrušil. Důvodem byla situace na trhu s elektřinou a nejistota dalšího směřování energetiky v Evropě a z toho plynoucí neposkytnutí státní garance výnosnosti investice, která měla být zajištěna pomocí modelu Contract for difference.\n\nV červnu 2015 česká vláda schválila Národní akční plán rozvoje jaderné energetiky, který počítá s výstavbou jednoho jaderného bloku v Dukovanech a jednoho bloku v Temelíně s možností rozšíření na dva bloky v obou elektrárnách. Znovu se tak otevírá možnost návratu společnosti Areva, jakožto potenciálního dodavatele svého jaderného reaktoru EPR.\n"}
{"id": "1119082", "url": "https://cs.wikipedia.org/wiki?curid=1119082", "title": "Jindřich Uzel", "text": "Jindřich Uzel\n\nJindřich Uzel (10. března 1868 Chomutov – 19. května 1946 Praha), byl český zoolog, entomolog, fytopatolog a vysokoškolský profesor.\n\nJindřich Uzel se narodil 10. března 1868 v Chomutově. Jeho otec Vincenc Uzel byl gymnaziálním profesorem. Malý Jindřich prožil své mládí v Hradci Králové. V roce 1887 na tamějším gymnáziu odmaturoval a další studia absolvoval již v Praze. Navštěvoval filozofickou fakultu Univerzity Karlovy katedru přírodních věd. Studium v Praze kombinoval dvěma semestry na berlínské univerzitě, kde navštěvoval embryologicky a histologicky zaměřené přednášky zoologů E. Korschelta, F. E. Schulze a ekologa K. A. Möbia. V roce 1896 završil svá studia doktorátem. V letech 1901-1902 pobýval ve Východní Indii a Ceyloně, jako vědecký asistent botanické zahrady ve městě Paradenia. V roce 1903 se stal fytopathologem výzkumné stanice fysiologické rady zemědělské při české technice a výzkumné stanice cukrovarnické v Praze. Roku 1905 se stal docentem fytopatologie na české vysoké škole technické v Praze a rovněž byl zvolen za mimořádného člena Královské české společnosti nauk. V roce 1909 se stává titulárním mimořádným profesorem. V letech 1909-1910 opět navštěvuje Východní Indii. Roku 1918 byl jmenován mimořádným profesorem zoologie a o dva roky později získal již řádnou profesuru obecné zoologie a zemědělské entomologie.\nV roce 1929 se přesunul z Prahy do Újezdu nad Lesy, kde vybudoval soukromou biologickou stanici, která zajišťovala studijní a výzkumný materiál. Do důchodu odešel až v roce 1938. Profesor Uzel se zabýval převážně studiem nižších hmyzů a později se věnoval i studiím z oboru rostlinných chorob. Za svého působení na vysoké škole vychoval celou řadu fytopatologů a entomologů, jako třeba Ctibora Blattného a Miloše Dominika Záleského. Jindřich Uzel zemřel v Praze 19. května 1946.\n\n"}
{"id": "1119083", "url": "https://cs.wikipedia.org/wiki?curid=1119083", "title": "Divize E 2006/07", "text": "Divize E 2006/07\n\nV soubojích 16. ročníku Moravskoslezské divize E 2006/07 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník odstartoval v sobotu 12. srpna 2006 úvodními pěti zápasy 1. kola a skončil v neděli 17. června 2007 zbývajícími dvěma zápasy 29. kola (kompletní 30. kolo bylo předehráno již v úterý 8. května 2007).\n\n\nZdroj: \n\nPoznámky:\n\n"}
{"id": "1119084", "url": "https://cs.wikipedia.org/wiki?curid=1119084", "title": "Stibor II. ze Stibořic", "text": "Stibor II. ze Stibořic\n\nStibor II. ze Stibořic (též \"Stibor ze Stibořic mladší\", \"Ścibor Ściborowic\", \"Stibor zo Stiboríc mladší\" 1380? – 1434) byl uherský šlechtic polského původu. Byl synem slavného uherského magnáta Stibora ze Stibořic, jinak to blízkého druha císaře Zikmunda.\n\nDatum narození není známo – jednak se uvádí 1379, jednak po r. 1388. V mládí studoval na Pražské univerzitě, kde získal roku 1400 titul bakaláře. Po smrti svého otce Stibora staršího v roce 1414 byl jmenován trenčínským županem a tuto funkci vykonával po dobu pěti let. V letech 1422 až 1424 byl županem v Nitře a hned poté byl jmenován županem maramurešským. Patrně od téhož roku zastával funkci velitele Povážského kapitanátu. V roce 1428 uskutečnil pouť do Svaté země. Po následující dva roky vykonával opět funkci župana trenčínského a nitranského a navíc tekovského.. Byl členem Dračího řádu.\n\nVýznamnou částí Stiborova života vyplnily boje proti husitům, nejspíše se zúčastnil druhé křížové výpravy a v následných bojích na Moravě mu Zikmund svěřil některé hrady (Veselí, Bzenec, Blatničku a Buchlov). Skutečnost, že si Albrecht II. Habsburský vzal Zikmundovu dceru Alžbětu a v roce 1423 se stal moravským markrabětem, umožnila Stiborovi budovat trvalé panství na Moravě. Rozšířil majetek rodiny o moravská panství Buchlov, Veselí, Ostroh, Hodonín a Bzenec a na uherské straně o Skalici. Ve funkci kapitána Váhu čelil několikrát spanilým jízdám husitů, poprvé v roce 1428. Jeho největším úspěchem bylo vítězství v bitvě u Trnavy v roce 1430. Přesto byly husitské výpady stále úspěšnější a Uhersko ztratilo několik hradů, a to i Stiborovu Skalici (1431). V důsledku toho přišel i o Zikmundovu přízeň a téhož roku sepsal závěť, ve které věnoval obec Andovce augustiniánskému klášteru v Nitře. Mimo ni a výše uvedená panství se v ní uvádí, že vlastní Oravský hrad a přilehlé zboží a též tři vesnice v Německu.\n\nPo smrti Stibora mladšího v roce 1434 skončilo šťastné období rodu Stibořiců v Maďarsku. Zikmund zrušil Stiborovu závěť a jeho dědicům odebral majetky získané za několik posledních desítek let. Hlavním důvodem ke zrušení závěti byly výpady určeného dědice \"Mikuláše Szarlejského\", synovce Stibora ze Stibořic, do Uher a na Moravu. Tím podporoval husity, kteří chtěli českým králem zvolit Jagellonce. Předání velkého majetku v Horních Uhrách (celé obranné linie severních Uher) Szarlejskému, jenž se o něj hlásil, nepřicházelo v úvahu. Podle uherského práva obdržela Stiborova dcera \"Kateřina\" v hotovosti čtvrtinu dědictví, z něhož byly vyňaty hrady Beckov, Košeca, Modra a Skalica. Podle Stiborova záměru se Kateřina měla vdát za Přemysla Těšínského, ale jejím manželem se stal \"Pavel Bánfy\", jenž obdržel od císaře Zikmunda hrad Beckov. Tak se Kateřina vrátila do svého rodiště. Beckov zůstal v držení rodu Bánfyů až do jeho vymření.\n\nNáhrobek Stibora mladšího z červeného mramoru je v současné době v Historickém muzeu na budínském hradě.\n"}
{"id": "1119086", "url": "https://cs.wikipedia.org/wiki?curid=1119086", "title": "Tomáš Doležal", "text": "Tomáš Doležal\n\nJUDr. Tomáš Doležal, Ph.D. (* 1976 Praha) je český advokát a vysokoškolský pedagog. Působí také v Ústavu Státu a Práva Akademie věd České republiky, kde vede oddělení veřejného práva.\n\nAbsolvoval právnickou fakultu Univerzity Karlovy a od roku 2006 působí jako advokát specializující se na medicínské právo. Vedle toho působí na několika vysokých školách, především na Univerzitě Karlově.\n\n"}
{"id": "1119089", "url": "https://cs.wikipedia.org/wiki?curid=1119089", "title": "Derringer", "text": "Derringer\n\nDerringer je ruční palná zbraň malých rozměrů, obvykle nejmenší použitelná zbraň daného kalibru. Derringery často užívají k sebeobraně ženy, protože jsou vzhledem k velikosti vhodné do kabelky.\n\n\"Deringer\" je pojmenován podle Henryho Deringera (1786–1868), puškaře, který se specializoval na kapesní pistole. Označení pistolí názvem \"derringer\" vzniklo až později z důvodu autorských práv. Deringerovy nejznámější zbraně, \"Philadelphia deringer\", se kopírovaly po celém světě různými puškaři a dodnes se vyrábějí. Takovou zbraní byl při atentátu zavražděn Abraham Lincoln. Široce populárním se stal \"Remington derringer\" model 95 s nábojem s okrajovým zápalem .41 Short. Měl nad sebou dvě hlavně, které se automaticky přepínaly při natažení kohoutu. Náboj .41 Short měl velmi malou úsťovou rychlost (asi polovina rychlosti náboje .45 ACP). Střelu tohoto náboje bylo vidět za letu, nicméně při krátkých vzdálenostech dokázala snadno zabít. Design \"Remington derringeru\" se začal vyrábět ve výkonnějších rážích (např. .38 Special) a byl menší a výkonnější než první pistole ráže 6,35 Browning.\n\nPrvní derringery byly jak na černý prach (perkusní i křesadlové), tak i na náboje. Nejčastěji mají jednu nebo dvě hlavně, nicméně se vyskytují i derringery se čtyřmi hlavněmi (COP Derringer). Dnes vyráběné derringery mají obvykle ráže .22 lr, .22 WMR, .38 Special, 9 mm Luger, ale i třeba .45-70.\n"}
{"id": "1119091", "url": "https://cs.wikipedia.org/wiki?curid=1119091", "title": "Křížová cesta (Stříbro)", "text": "Křížová cesta (Stříbro)\n\nKřížová cesta ve Stříbře na Tachovsku se nachází východně od města na Křížovém vrchu, zvaném též Ronšperk.\n\nKřížovou cestu tvoří čtrnáct zděných výklenkových kapliček. V jejich výklencích jsou výjevy poslední cesty Ježíše Krista, které jsou zhotoveny na kachlích technikou holandského fajáns. Z původních výjevů se dochovalo jen pět kusů. Jsou uloženy v Muzeu města Stříbro.\n\nRoku 2010 započala obnova křížové cesty. Do výklenků kapliček byly zhotoveny nové obrazy. Malby zpracovali keramik František Švancar a akademický malíř Ivan Komárek přenesením obrazů technikou holandského fajáns, nebo takzvaného cibuláku, na kachle. O jejich instalaci do kapliček se postarali Ladislav Kůs a jeho syn Ladislav ve spolupráci s autory Ivanem Komárkem, Františkem Švancarem a Miroslavem Kaltenbrunerem z občanského sdružení Ronšperk.\n\nO záchranu křížové cesty se postaralo občanské sdružení Ronšperk. Požehnání obnovené cestě proběhlo 22. června 2013.\n\n"}
{"id": "1119106", "url": "https://cs.wikipedia.org/wiki?curid=1119106", "title": "Ještěrkovec", "text": "Ještěrkovec\n\nJeštěrkovec (\"Saururus\") je rod vlhkomilných, vytrvalých, středně vysokých rostlin rostoucích v subtropických a tropických oblastech. Rostliny jsou nápadné výrazným klasnatým květenstvím s bledě žlutými květy, nejčastěji se vyskytují ve stojatých nebo jen pomalu tekoucích vodách. Své jméno dostal rod podle květenství a plodů, které připomínají ještěrčí ocas.\n\nRostliny rostou na vlhkých místech u břehů vodních nádrží nebo rozlévajících se toků, často také v močálech, bažinách i v rýžovištích. Dobře rostou i na místech, která bývají dlouhodobě zaplavená vodou.\n\nRod je tvořen dvěma druhy, z nichž jeden roste v Číně a druhý v Severní Americe.\nTo napovídá, že rostlina je starobylá a pochází již z období před oddělením Ameriky od zbytku pevniny.\n\nVytrvalá bylina s rýhovanou dutou lodyhou, obvykle u báze plazivou a dále vystoupavou, která se často opírá o okolní rostliny. Větvená lodyha je porostlá jednoduchými listy s řapíky a palisty, které vytvářejí pochvu. Čepele listů jsou celistvé s pěti až sedmi výraznými bazálními žilkami.\n\nKvětenství je složené ze 100 až 350 drobných, žlutavě bílých, oboupohlavných květů, které vytvářejí úzký hrozen bez listenů. Květenství vyrůstá vztyčené z úžlabí listu nebo na konci lodyhy, bývá dlouhé až 35 cm a mívá svěšený vrchol, jehož vřeteno se s kvetením prodlužuje.\n\nKvět bez květního obalu mívá tři až osm volných, bílých tyčinek, jejich nitky bývají asi stejně dlouhé jako podlouhlé prašníky. Semeník je horní, srostlé pestíky mohou být dva až čtyři, stejně tolik jako je plodolistů a čnělek. Rozkvétají obvykle v průběhu června a července.\n\nPlodem je tvrdka, obvykle obsahuje tři až čtyři plůdky (semena). Ještěrkovec se může rozmnožovat pohlavně semeny. Mnohem častěji však dochází k vegetativnímu šíření rozrůstáním oddenků. Nová rostlina také vyroste z odlomeného kousku oddenku odplaveného vodou nebo z části lodyhy plovoucí po hladině.\n\nJeštěrkovců se občas využívá jako půdokryvných rostlin, které se rozrůstají a spolehlivě potlačují plevelné druhy. Vysazují se k okrasným rybníčkům, kde dobře působí svými sytě zelenými listy a bělavými hrozny květů. Pro živočichy jsou rostliny považované za nejedlé.\n\n \n"}
{"id": "1119109", "url": "https://cs.wikipedia.org/wiki?curid=1119109", "title": "Křížová cesta (Jistebnice)", "text": "Křížová cesta (Jistebnice)\n\nKřížová cesta v Jistebnici na Táborsku se nachází na návrší Vyšehrad jihozápadně od města. Je chráněna jako nemovitá Kulturní památka České republiky.\n\nKřížovou cestu tvoří kamenné kříže, kterých se z původních čtrnácti dochovalo třináct. Cesta vede ke kapli svaté Maří Magdalény. Původní kapli z roku 1347 nechal vystavět Petr I. z Rožmberka, současnou kapli vystavěl roku 1861 šlechtic Ludvík Karel Nádherný.\n\nNa konci křížové cesty u kaple svaté Máří Magdaleny se nachází kamenný kříž z roku 1903.\n\n\n"}
{"id": "1119110", "url": "https://cs.wikipedia.org/wiki?curid=1119110", "title": "John Bull (skladatel)", "text": "John Bull (skladatel)\n\nJohn Bull (1562 nebo 1563 - pohřben 15. března 1628 v Antverpách) byl anglický renesanční skladatel, virtuóz ve hře na klávesové nástroje a varhanář.\n\nPřesné datum ani místo narození Johna Bulla nejsou známy; v různých publikacích je uvedeno několik možných míst ve střední a jižní Anglii nebo Walesu.\n\nV roce 1573 se stal členem sboru katedrály v Herefordu a následujícího roku členem chlapeckého sboru Chapel Royal, kde se též učil hrát na varhany. Později sloužil jako varhaník v Herefordu, od roku 1591 v Chapel Royal. V roce 1592 získal doktorát v oboru hudby na Oxfordu a v roce 1596 se stal po doporučení královny Alžběty I. prvním profesorem hudby na londýnské hudební škole Gresham College.\n\nMěl pověst vynikajícího hráče, improvizátora a skladatele, zároveň se však dostával do sporů se svými nadřízenými a jeho osobní život vyvolával skandály. Gresham College musel opustit v roce 1607 poté, co se stal otcem nemanželské dcery (s její matkou se posléze oženil), a v roce 1613 po obvinění z cizoložství odjel z Anglie do Vlámska. Toto jednání rozhněvalo arcibiskupa z Canterbury i samotného krále Jakuba I., kteří žádali jeho postih i v zahraničí. Pozdvižení časem utichlo, nicméně Bull se do Anglie už nikdy nevrátil. Díky svým přátelům získal nejdříve místo varhaníka v Bruselu a od roku 1615 byl varhaníkem v katedrále v Antverpách, kde se pravděpodobně také setkal s Janem Pietrszoonem Sweelinckem. V Antverpách působil až do své smrti v roce 1628, je pohřben na tamějším hřbitově.\n\nJohn Bull byl jedním z nejvýznamnějších skladatelů počátku 17. století. Patřil mezi tzv. virginalisty, tedy anglické pozdně renesanční skladatele hudby pro klávesové nástroje (virginál je druh cembala). Několik desítek těchto skladeb se dochovalo ve sborníku \"Fitzwilliam Virginal Book\".\n\nKolem roku 1612 vyšla první tištěná sbírka skladeb pro klávesové nástroje v Anglii, zvaná \"Parthenia\", do které John Bull přispěl sedmi skladbami. První vydání sbírky bylo věnováno princezně Alžbětě, kterou John Bull učil hudbě, a jejímu snoubenci a pozdějšímu manželovi Fridrichovi Falckému.\n\nKromě skladeb pro varhany a klávesové nástroje skládal například hymny a kánony. Je také považován za jednoho z možných autorů současné britské hymny God Save the King.\n\n"}
{"id": "1119113", "url": "https://cs.wikipedia.org/wiki?curid=1119113", "title": "John Bull (rozcestník)", "text": "John Bull (rozcestník)\n\nJohn Bull může být:\n"}
{"id": "1119114", "url": "https://cs.wikipedia.org/wiki?curid=1119114", "title": "John Bull (lokomotiva)", "text": "John Bull (lokomotiva)\n\nJohn Bull je americká parní lokomotiva. Byla vyrobena v britské továrně Roberta Stephensona a uvedena do provozu 15. září 1831 v New Jersey. Po 35 letech byla stažena z pravidelného provozu a dále byla využívána pouze pro občasné jízdy při zvláštních příležitostech. V roce 1884 ji odkoupilo muzeum Smithsonian Institution jako svůj první větší exponát z oblasti průmyslu. Postupem času byla vystavována spíše staticky, pro jízdy byla v roce 1939 vyrobena přesná replika, která je dnes vystavena v Železničním muzeu v Pensylvánii.\n\nV roce 1981 byla původní lokomotiva při příležitosti 150. výročí uvedení do provozu zrenovována a podnikla krátkou jízdu ve Washingtonu, D.C., čímž se stala nejstarší provozuschopnou lokomotivou na světě. \n"}
{"id": "1119115", "url": "https://cs.wikipedia.org/wiki?curid=1119115", "title": "Katyn-Tau", "text": "Katyn-Tau\n\nKatyn-Tau, též Katyntau (, , v překladu z karačaj-balkarštiny \"Dáma-hora\") je s nadmořskou výškou 4979 m vrchol ve střední části hlavního kavkazského hřebenu na hranici mezi Gruzií (kraj Samegrelo-Horní Svanetie) a Ruskem (Kabardsko-balkarská republika).\n\nTvoří jeden z vrcholů masívu zvaného Bezengská stěna. Z jihozápadního svahu Katyn-Tau stéká ledovec Adiši (), na kterém pramení řeka Adišisčala.\n\n"}
{"id": "1119118", "url": "https://cs.wikipedia.org/wiki?curid=1119118", "title": "Václav Fišera", "text": "Václav Fišera\n\nVáclav A. Fišera (7. února 1837 Sovětice – 8. května 1909 Barchůvek) byl rakouský statkář a politik české národnosti, v 2. polovině 19. století poslanec Říšské rady.\n\nStudoval na gymnáziu v Hradci Králové a na vyšší hospodářské škole v Libverdě. Působil jako správce na statcích hraběte Harracha. Byl též učitelem a ředitelem na rolnické škole ve Stěžerech, kde fungovala první česká rolnická škola. Zastával funkci hospodářského ředitele v Konárovicích, kde byl po několik let i obecním starostou. Od roku 1880 hospodařil na vlastním velkostatku Barchůvek. Byl členem mnoha hospodářských a průmyslových spolků a organizací. Díky jeho přičinění byla v Novém Bydžově otevřena zimní hospodářská škola coby první český vzdělávací ústav tohoto typu.\n\nByl veřejně a politicky činný. Působil jako delegát a člen výboru zemské zemědělské rady. V zemských volbách roku 1883 se stal poslancem Českého zemského sněmu. Reprezentoval velkostatkářskou kurii, nesvěřenecké velkostatky. Mandát zde obhájil ve volbách v roce 1889 a volbách roku 1895. Zastupoval Stranu konzervativního velkostatku, která byla federalisticky orientována a podporovala české státoprávní aspirace.\n\nZasedal taky jako poslanec Říšské rady (celostátního parlamentu Předlitavska), kam nastoupil doplňovacích volbách roku 1885 za kurii venkovských obcí v Čechách, obvod Hradec Králové, Jaroměř atd. Slib složil 23. ledna 1885. Mandát zde obhájil ve volbách roku 1885. Ve volebním období 1879–1885 se uvádí jako Wenzel Fišera, statkář, bytem Barchůvek.\n\nPo volbách v roce 1885 se na Říšské radě připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nZemřel v květnu 1909.\n"}
{"id": "1119119", "url": "https://cs.wikipedia.org/wiki?curid=1119119", "title": "Divize E 2005/06", "text": "Divize E 2005/06\n\nV soubojích 15. ročníku Moravskoslezské divize E 2005/06 (jedna ze skupin 4. fotbalové ligy) se utkalo 16 týmů dvoukolovým systémem podzim–jaro. Tento ročník odstartoval v sobotu 13. srpna 2005 úvodními čtyřmi zápasy 1. kola a skončil v neděli 11. června 2006 zbývajícím zápasem 29. kola a celého ročníku (Zábřeh – Velké Losiny 7:1, kompletní 30. kolo bylo předehráno již ve středu 24. května 2006).\n\n\nZdroj: \n\nPoznámky:\n\n"}
{"id": "1119146", "url": "https://cs.wikipedia.org/wiki?curid=1119146", "title": "Paranthropus boisei", "text": "Paranthropus boisei\n\nParanthropus boisei (česky též \"Australopiték východoafrický\") je druh vyhynulého hominida, žijící ve starším pleistocénu, před 2,3 – 1,3 miliony let ve východní Africe, na území dnešní Etiopie, Keni, Tanzanie a Malawi. Je nejmladším, posledním zástupcem australopitéků, přičemž patří ke skupině robustních druhů, řazených často do samostatného rodu \"Paranthropus\". Žil již současně se zástupci rodu Homo (\"Homo habilis\", \"Homo erectus\").\n\n\"Paranthropus boisei\" byl velmi úspěšným druhem hominidů, který obýval rozsáhlé prostory východní Afriky téměř po milion let. I díky tomu je doložen vcelku značným množstvím kosterních ostatků. Známo je téměř 150 vzorků, většinou se ovšem jedná o zlomky čelistí nebo jednotlivé zuby. Poměrně hojně jsou nalézány i téměř celé nebo částečně dochované lebky, velmi málo jsou naopak dochované pozůstatky trupu a končetin.\n\nKosti druhu \"Paranthropus boisei\" jsou nalézány v dlouhém pásu od střední Etiopie až po severní Malawi. Nejvíce dokladů ovšem pochází z oblasti Koobi Fora na východním břehu jezera Turkana.\n\nPrvní pozůstatky zachytil Louis Leakey již roku 1955 v rokli Olduvai v Tanzanii. Jednalo se však pouze o dva samostatné zuby – mléčný špičák a stoličku – takže jejich přesné taxonomické určení bylo prakticky nemožné.\n\nTo se změnilo 17. července 1959, když Mary Leakey v Olduvajské rokli odhalila téměř celou, dobře dochovanou lebku s podobně utvářenými zuby. Tento výjimečný nález dostal kromě katalogového čísla OH 5 (tj. Olduvai hominid 5) přezdívku Louskáček (\"Nutckracker\") a stal se ve své době velkou senzací. Tehdy se jednalo o nejstaršího známého hominida z východní Afriky a i přes další nálezy, které ji svým stářím nebo významem později překonaly, je lebka OH 5 stále jedním z nejznámějších nálezů z Olduvajské rokle. Louis Leakey pro ni původně vyčlenil zcela nový rod \"Zinjanthropus\" s druhem \"Zinjanthropus boisei\" – „Zinj“ je staré označení pro východní Afriku, zatímco druhový přívlastek připomíná Charlese Boise, jednoho ze sponzorů výprav do Olduvai. Celek lze tudíž přeložit jako „východoafrický člověk Boiseův“.\n\nVětšina odborníků se však domnívala, že jde o variantu jihoafrického druhu \"Paranthropus robustus\", a proto se již od 60. let začal uplatňovat název \"Paranthropus boisei\" nebo \"Australopithecus boisei\".\n\nV roce 1964 byla na lokalitě Peninj u tanzanského jezera Natron zachycena dolní čelist, která dobře doplnila lebku Louskáčka. Množství ostatků bylo zjištěno v 70. letech na dolním toku řeky Omo a především v oblasti Koobi Fora na východním břehu jezera Turkana. Několik zlomků bylo získáno také při západním břehu jezera Turkana a na lokalitě Chesowanja u jezera Baringo v Keni.\n\nDalší významné nálezy pocházejí z přelomu 20. a 21. století. Tak byla v říjnu roku 1993 na etiopské lokalitě Konso zjištěna velmi dobře dochovaná lebka, a to včetně spodní čelisti. Tím se známý areál výskytu robustních australopitéků posunul dále na sever. Naopak jižní okraj rozšíření druhu \"Paranthropus boisei\" tvoří lokalita Malema až na severu Malawi, odkud byl v roce 1999 popsán nález části horní čelisti se silně opotřebenými stoličkami.\n\nVelmi důležitý objev byl učiněn také v letech 2010–2011, kdy byla v Olduvajské rokli zachycena částečná kostra OH 80. Ta představuje první zlomky postkraniálního skeletu, které bylo možné s jistotou přiřknout druhu \"P. boisei\", protože se nalezly spolu s devíti zuby. U jiných ostatků končetin, především z oblastí Omo a Koobi Fora však nelze spolehlivě rozhodnout, zda patří druhu \"Paranthropus boisei\" nebo jiným, soudobým hominidům (\"Homo habilis\", \"Homo erectus\").\n\nNálezy druhu \"Paranthropus boisei\" pocházejí z lokalit, jejichž sedimenty lze velmi dobře datovat pomocí radiometrických metod. Právě při nálezu Louskáčka v Olduvajské rokli byla přitom poprvé aplikována metoda draslík/argon. Ta ukázala, že vývoj člověka trval mnohem déle než asi půl milionu let, jak se v té době často předpokládalo.\n\nNejstarší nálezy \"P. boisei\" jsou nyní známé z Malawi a dosahují stáří 2,3–2,5 milionu let. Naopak nejmladší doklady druhu z etiopské lokality Konso jsou staré jen 1,4 milionu let a nově zachycené pozůstatky částečné kostry z Olduvai dokonce jen 1,34 milionu let. Jen o málo starší jsou další nálezy z tanzanských lokalit Olduvai a Peninj (před 1,7–1,4 milionu let). V Koobi Fora a na dolním toku řeky Omo jsou ostatky \"P. boisei\" nalézány téměř z celého období výskytu tohoto druhu, tedy z doby před 2,3–1,4 milionu let.\n\nMorfologicky byl \"Paranthropus boisei\" nejodvozenějším ze všech australopitéků. Jeho lebka byla mohutnější než u ostatních druhů, včetně jihoafrického \"Paranthropus robustus\". Měl ze všech homininů největší stoličky a třenové zuby, nejsilnější sklovinu a nejrobustnější čelisti, zatímco řezáky a špičáky byly nezvykle silně redukované. Proto je často označován jako hyperrobustní australopiték. Díky mnoha unikátním znakům je navíc jedním z nejsnáze identifikovatelných vyhynulých homininů.\n\nStejně jako pro ostatní australopitéky je i pro tento druh typický výrazný pohlavní dimorfismus, srovnatelný se současnými gorilami. Samci v průměru dosahovali výšky 137 cm a samice 124 cm. Hmotnost samců dosahovala asi 50 kg, zatímco samice vážily kolem 34 kg. Odhady celkové velikosti jsou ovšem odvozeny z velmi nekompletních ostatků, takže je nové objevy mohou změnit.\n\nObjem mozku nalezených lebek se v závislosti na velikosti jedince pohybuje v rozmezí 400–545 cm³ s průměrem 488 cm³. V porovnání se staršími druhy australopitéků lze tudíž pozorovat mírný nárůst průměrné velikosti, může se ovšem jednat jen o důsledek celkově větších tělesných rozměrů a výrazného pohlavního dimorfismu. V porovnání s rodem Homo je případné zvětšování mozku jen nepatrné. Změny v uspořádání mozku zatím nebyly jednoznačně prokázány, celkově se struktura blíží spíše lidoopům než lidem.\nZnaky mozkovny:\n\nZnaky obličeje:\n\nZnaky na zubech:\n\n\nStudie se díky unikátní morfologii lebky a zubů od počátku soustředily především na stravu a životní prostředí východoafrických paranthropů, což bylo na přelomu 20. a 21. století ještě posíleno moderními metodami. Mnohé stránky života lze však studovat jen s obtížemi i kvůli chybějícím nálezům postkraniální kostry.\n\nJen málo odborníků pochybuje o tom, že se \"Paranthropus boisei\" pohyboval vzpřímenou dvounohou chůzí. Dochované fragmenty dolních končetin naznačují plnou adaptaci k bipedii, zatímco prodloužené předloktí, tvořené mohutnými kostmi se silnými svaly svědčí o častém využívání stromového patra, a to i přes nápadně mohutnou stavbu těla.\n\nDosud neexistují doklady, že by \"P. boisei\" používal nebo vyráběl nástroje. Louis Leakey jej sice po nálezu Louskáčka v roce 1959 pokládal za tvůrce oldovanských nástrojů, později však bylo prokázáno, že v oblasti žil ve stejnou dobu také \"Homo habilis\" a je pravděpodobnější, že právě on je původcem těchto artefaktů.\n\nVelká část badatelů předpokládá, že \"Paranthropus boisei\" dával přednost vlhčím místům, podmáčeným loukám nebo mokřinám při březích jezer a vodních toků. Zatímco starší analýzy často ukazovaly spíše na uzavřené prostředí hustších lužních porostů, novější výzkumy naznačují život i v otevřeném prostředí savany, jen s řídkými ostrůvky otevřených lesíků a křovin. Ekologická tolerance tedy mohla být poměrně široká podobně jako například u druhu \"Australopithecus afarensis\". Zdá se, že určujícím faktorem nebyla přítomnost nebo absence stromového porostu, ale dostatek vody, protože i sušší travnaté lokality (Malema, Konso) se vždy nachází v blízkosti vodního toku nebo jezera. Také analýza izotopů kyslíku odpovídá silné závislosti na vodních zdrojích – \"Paranthropus boisei\" nepatřil k druhům, které jsou schopné potřebu vody pokrýt konzumovanou potravou.\n\nV každém případě \"Paranthropus boisei\" obýval otevřenější prostředí než starší \"P. aethiopicus.\" Dokonce nelze vyloučit, že právě šíření travnatých plání mohlo stimulovat přerod \"P.\" \"aethiopicus\" v \"P. boisei.\"\n\nMohutné čelisti a zuby mají silně odvozenou, specializovanou stavbu, která se navíc v průběhu dlouhého výskytu druhu prakticky nezměnila. Malé přední „krájecí“ zuby doplňovaly extrémně velké zadní „mlecí“ zuby, uložené v téměř paralelních řadách. Unikátní byla velmi rychlá tvorba zubní skloviny na korunkách stoliček, která mohla souviset s nároky konzumované potravy.\n\nOd prvních objevů tak převládal názor, že paranthropové byli na rozdíl od gracilních australopitéků a prvních lidí výhradně býložraví, úzce specializovaní na konzumaci tvrdé a křehké potravy. Také přezdívka Louskáček, která se vžila pro lebku OH 5 z Olduvai, vychází z tohoto předpokladu.\n\nAž v novější době se objevily názory, že čelisti a zuby, schopné vyvinout a snést značnou sílu při žvýkání, nemusí být nutně důsledkem konzumace tvrdé stravy. Zvýšenou odolnost si mohlo vyžádat i zpracování měkčích, ale málo výživných zdrojů. Ty samy o sobě nevyžadovaly takovou sílu, bylo však nutné je důkladně rozžvýkat. Kvůli nízkému obsahu živin jich navíc bylo třeba přijímat velké množství. Současně někteří badatelé uvažují o tom, že specifické rysy na lebce a na zubech nemusely být způsobeny úzkou specializací druhu, ale naopak rozšířením spektra přijímané potravy.\n\nVelké stoličky a třenové zuby odpovídají výraznému namáhání a potřebě velké skusové plochy. Naproti tomu velmi malé řezáky ukazují, že přední zuby nebyly v porovnání se stoličkami tak důležité. To znamená, že východoafričtí paranthropové mohli jíst drobné plody, listy, semena či ořechy, které nebylo nutné před rozdrcením zadními zuby dlouze dělit na menší kusy (pokud k tomuto účelu nepoužívali nástroje, což zatím nebylo doloženo). Korunky stoliček ovšem postrádají ostré hrany, jaké mají moderní gorily i jiní listožraví primáti k důkladnému zpracování listů nebo travních čepelí.\n\nAnalýza izotopů uhlíku ze zubní skloviny odpovídá výrazně zvýšené konzumaci rostlin z otevřeného prostoru savany, tvořících 75–80 % všech přijímaných potravních zdrojů. Tím se \"P. boisei\" nápadně liší od starších homininů, kteří z velké části využívali i potravu z lesních porostů (\"Ardipithecus ramidus\" vyhledával dokonce 80–95 % veškeré potravy na stromech nebo v křovinách).\n\nPřekvapivé výsledky přineslo i studium mikroskopických poškození zubní skloviny, které se nápadně liší od jihoafrického druhu \"Paranthropus robustus\" a podobají se spíše starším australopitékům (\"A. anamensis\", \"A. afarensis\") či moderním primátům (mandril, pavián, šimpanz, orangutan). Chybí množství odštěpků a důlků, které vznikají v důsledku konzumace tvrdých objektů a naopak se hojně vyskytují jemné rýhy a škrábance, ukazující na žvýkání tuhé, vláknité stravy. Stejně jako morfologie zubů a celé lebky se přitom ani struktura mikroskopických stop v průběhu celého výskytu druhu \"P. boisei\" nijak výrazně neměnila. U mnoha nalezených ostatků byly také zjištěny výrazně obroušené korunky zubů, což může svědčit o silně abrazivní potravě. Obrušování skloviny mohly způsobovat zbytky zeminy na podzemních zásobních orgánech, ale také křemíkaté fytolity, které se hojně nacházejí v travinách i šáchorovitých.\n\nProto se oproti původním předpokladům nejčastěji uvažuje o tom, že \"Paranthropus boisei\" se v pobřežních mokřinách živil převážně rostlinami z čeledi šáchorovitých. Kromě nejčastěji uváděného šáchoru papírodárného, tj. papyru (\"Cyperus papyrus\") se uvažuje o konzumaci druhů \"Cyperus articulatus\", \"Cyperus\" \"esculentus,\" \"Cyperus immensus\", \"Cyperus laevigatus\", \"Cyperus longus\", \"Cyperus rotundus\" nebo \"Cyperus usitatus.\" Jen menší část potravy pak mohlo tvořit ovoce, semena, ořechy, případně hmyz nebo drobní obratlovci\".\" Stébla i podzemní zásobní orgány šáchorovitých (oddenky, cibulky nebo hlízy) jsou tuhé a vláknité. Nutriční hodnota u některých druhů (\"Cyperus papyrus\") sice přibližně odpovídá domestikovaným bramborám, jedlé části jsou však značně dřevnaté a náročné na konzumaci. Šáchorovité jsou navíc v mokřinatých oblastech východní Afriky hojné a dostupné po celý rok, zatímco traviny jsou silně sezónní.\n\n\"Paranthropus boisei\" je nejmladším zástupcem paranthropů i všech australopitéků. Právě jím tyto druhy homininů vymírají. Ve východní Africe schází dobře prostudované lokality z doby před 1–1,4 miliony let, a proto nelze vyloučit, že robustní australopitékové se zde vyskytovali ještě v této době. Podle většiny autorů je to ovšem málo pravděpodobné.\n\nDůvod zániku druhu dosud nebyl uspokojivě vysvětlen. Obvykle se předpokládá, že paranthropové se již nedokázali přizpůsobit dalšímu vysychání a souvisejícím změnám prostředí, v němž nedokázali najít dostatek potravy. To ovšem není plně v souladu s velmi dlouhým výskytem tohoto druhu bez výraznějších změn v morfologii a také s faktem, že ostatky \"P. boisei\" jsou na známých lokalitách výrazně početnější než nálezy soudobých zástupců rodu \"Homo\". Důvodem vyhynutí paranthropů (respektive australopitéků) ovšem nemusely být jen samotné klimatické změny, ale i neschopnost konkurovat mladším formám rodu \"Homo (\"především \"Homo erectus)\", využívajícím stejné potravní zdroje.\n\n\"Paranthropus boisei\" morfologicky velmi těsně navazuje na druh \"Paranthropus aethiopicus,\" který jej utvářením lebky i dobou výskytu spojuje s druhem \"Australopithecus afarensis\" do jedné vývojové linie. Morfologická blízkost \"P. aethiopicus\" a \"P. boisei\" je dokonce tak úzká, že někteří odborníci starší z druhů neuznávají a veškeré východoafrické nálezy robustních čelistí a zubů určují jako \"P. boisei\". Většinou se však dva druhy alespoň formálně vydělují, přičemž se často předpokládá, že jsou důsledkem vývoje anagenezí. Hranice mezi oběma taxony se klade zhruba do doby před 2,3 miliony let. Předpoklad anageneze podporují nálezy z dolního toku řeky Omo, které na sebe morfologicky i časově dobře navazují. Zhruba před 2,3 miliony let zde podle dosavadních výzkumů vrcholily změny přírodního prostředí (šíření otevřených travin na úkor lesů), které mohly stimulovat změny i mezi homininy.\n\nPřevážná část odborníků se shoduje, že \"P. boisei\" je blízce příbuzný také s jihoafrickým \"Paranthropus robustus\" a že oba druhy tvoří monofyletickou skupinu. Tomu zatím nasvědčuje i většina srovnávacích studií. Přesto nelze vyloučit, že \"P. boisei\" a \"P. robustus\" společného předka nesdílí. To by ovšem znamenalo, že robustní žvýkací aparát se u těchto homininů vyvinul nezávisle na sobě, paralelním vývojem.\n\nTéměř kompletní lebka dospělého samce z Koobi Fora, stará 1,7 milionu let.\n\nZčásti dochovaná lebka samice z Koobi Fora, stará 1,7 milionu let. Oproti jiným ostatkům je méně robustní, má menší tvář a postrádá sagitální hřeben na temeni. Lebka tak názorně ukazuje rozdíly mezi pohlavími u druhu \"P. boisei\".\n\nZlomkovitě dochovaná kostra z Koobi Fora, která se na základě fragmentu dolní čelisti obvykle řadí k druhu \"Paranthropus boisei\". Kostra, dosahující stáří 1,8–1,9 milionu let byla nalezena v roce 1972. Kromě zlomku dolní čelisti zahrnuje špatně dochované pozůstatky vřetenní, loketní, stehenní, holenní i lýtkové kosti a článek prstu. \nVelmi dobře dochovaná lebka, typový nález druhu \"Paranthropus boisei.\" Lebku, starou 1,85 milionu let zachytila 17. července 1959 Mary Leakey v tanzanské roklině Olduvai\".\" Nález vzbudil velký ohlas odborné i laické veřejnosti, protože byl prvním dobře dochovaným pozůstatkem hominida z východní Afriky. Kvůli robustní stavbě získal přezdívku Louskáček (\"Nutckracker\"). Odhalen byl ve stejné úrovni jako artefakty oldovanské kultury a početné zvířecí kosti. Protože lebka zůstala na rozdíl od ostatních kostí téměř neporušená, považoval Louis Leakey Louskáčka za tvůrce nástrojů, který dotyčná zvířata lovil a jedl. V té době by byl nejstarším známým výrobcem nástrojů, a proto jej Leakey původně zařadil do nového rodu jako \"Zinjanthropus boisei\", aby jej odlišil od australopitéků, u nichž se výroba nástrojů nepředpokládala. Až pozdějšími výzkumy bylo zjištěno, že nástroje z Olduvai vyráběl spíše \"Homo habilis\", který se zde vyskytoval souběžně s paranthropy.\nDosud nejúplněji dochovaná kostra, která může být s jistotou přiřazena druhu \"P. boisei\", protože současně s ostatky končetin (kost pažní, vřetenní, stehenní, holenní) se dochovalo také devět zubů. Určení je tak na rozdíl od kostry KNM-ER 1500 mnohem spolehlivější. Zlomky kostí jsou staré jen 1,34 milionu let a jsou tak zároveň nejmladším dokladem druhu. Ukazují, že robustní stavbu neměly pouze čelisti a lebka, ale také končetiny. Dochované zlomky jsou přesto velmi nekompletní, navíc nesou nápadné stopy po ohryzu masožravci.\n\nFragment horní čelisti se dvěma stoličkami z Malema, starý 2,3–2,5 milionu let patří k nejstarším pozůstatkům druhu. Lokalita Malema rozšiřuje areál výskytu \"P. boisei\" výrazně k jihu a může naznačovat komunikační propojení jihoafrických a východoafrických nalezišť. Dosud jsou lokality z jižní i východní Afriky geograficky striktně oddělené rozsáhlým územím bez nálezů, takže jejich vzájemné vztahy jsou nejasné.\n\n\n"}
{"id": "1119147", "url": "https://cs.wikipedia.org/wiki?curid=1119147", "title": "Ezdráš Egon Hýbl", "text": "Ezdráš Egon Hýbl\n\nEzy (* 1987 Jeseník), vlastním jménem Ezdráš Egon Hýbl, je zpěvák, skladatel, textař a frontman skupiny Ezyway, který se narodil v roce 1987 v Jeseníku.\n\nEzy se věnuje hudbě od mládí. Nejprve působil po boku bratra Simeona Hýbla v souboru Alfa Gospel Praises a v kapele BBrothers. Společně se potkali také při projektu Kryštof v Opeře (2008). V roce 2011 stál Ezy u zrodu pop/funkové formace EzyWay. Během své kariéry se zapojil do několika projektů známých českých umělců. Se zpěvákem Benem Cristovaem vytvořil singl Be Mine (Maloobochodník 2013), dále spolupracoval s producentem Borisem Carloffem či Ondřejem Soukupem se kterým vydal singl Little Happy do filmu Bony a Klid II. V roce 2014 se zúčastnil koncertního turné kapely J.A.R. a moderoval nejprestižnější české hudební ceny udělované Akademií populární hudby - Ceny Anděl. V roce 2015 představil dlouho očekávaný duet se zpěvačkou Monikou Bagárovou s názvem \"Na Nebe Nečekej (2015),\" které spoluprodukovali Boris Carloff a Jan Steinsdörfer. V roce 2016 založil společně s tatou Egonem custom dílnu Egmont Garage na úpravu a stavbu vozidel a motocyklů. V roce 2018 dostavěli vozidlo Transporter T2, pro Coca Colu, který hraje v reklamě s Ester Ledeckou a Emmou Drobnou a krom toho každý rok toto vozidlo brázdí českou a slovenskou republiku s nejznámějšími influencery jako je GogoMan, LuyPug,Exploited a nebo Shopoholic Nicol dále staví vozidla pro filmové a firemní projekty. Ezy je také frontman kapely HoraL, která je tvořena členy kapely NightWork. HoraL vydal singl pro film Padesátka s názvem BĚŽ!. Od roku 2018 se věnuje herectví hraje v připravovaném filmu Přes Prsty taxikáře a v seriálu Lajna 2 kuchaře po boku Michala Suchánka. Moderuje nový pořad \"V Náladě\" ve spolupráci s radiem Evropa 2 a YouRadio.\nAktuálně v roce 2019 píše album na nový projekt RAOP kde společně s Johny Machettou budou tvořit duo a v roce 2020 plánují s novou deskou tour.\n\nKapela EzyWay vznikla v roce 2011 v Ostravě. Ve své tvorbě se zaměřuje na pop se silnou inspirací funky, gospelu a R&B. Základ skupiny tvoří 3 bratranci - Ezdráš Hýbl, Jan Rafaj, Lukáš Hýbl, k nimž se přidal klávesista Pavel Kubiczek, kytarista Martin Dorazil a baskytarista Petr Vyhnálek. V roce 2013 vydala kapela debutové album Maloobchodník, které pokřtila v pražském Rock Café za účasti Marka Ztraceného. CD, které obsahuje písně Be Mine, Waste Time a debutový singl Maloobchodník, bylo nahráno ve známém ostravském studiu Citron. Kapela během svého působení prošla personálními změnami. V roce 2015 odešel klávesista Pavel Kubiczek, místo kterého nyní působí David Savkovic a bubeníka Lukáše Hýbla nahradil ostravský bubeník Jan Krompolc. Letos vyjde kapele jejich druhá deska ve spolupráci s Lewron Music Center. Začátkem roku 2016 odjedou jako hosté s kapelou Kryštof SrdceBeat ClubTour 2016.\n\n\n\n\n"}
{"id": "1119148", "url": "https://cs.wikipedia.org/wiki?curid=1119148", "title": "Cokeville Assets", "text": "Cokeville Assets\n\nCokeville Assets Inc. je společnost se základním kapitálem ve výší 50 tisíc dolarů registrovaná na Britských panenských ostrovech, která měla organizační složku registrovanou v Praze, jejímž jednatelem byl právník Peter Kmeť. \n\nFirma je spojována s lobbistou Ivo Rittigem a právní kanceláří MSB Legal, figuruje v několika trestních kauzách.\n\nFirma Oleo Chemical v letech 2010 až 2012, kdy dodávala bionaftu do pražského dopravního podniku, spolupracovala s firmou Cokeville Assets. Na toto propojení už v prosinci 2012 upozornil Karel Randák z Nadačního fondu proti korupci.\n\nV září 2014 Útvar pro odhalování organizovaného zločinu zadržel některé advokáty kanceláře MSB Legal v souvislosti s firmou Oleo Chemical, která měla dodávat předraženou bionaftu pro pražský dopravní podnik. Policie obvinila 10 lidí z několik trestných činů včetně krácení daně a porušení povinnosti při správě cizího majetku. Obvinění podle policie pracovali jako organizovaná skupina, vyváděli peníze z firmy Oleo Chemical. \n\nPodle obžaloby z Oleo Chemical prošlo asi 20 milionů korun přes Cokeville Assets na dva účty Ivo Rittiga. \nNadační fond proti korupci vznesl obvinění, že Ivo Rittig získal desítky milionů korun z pražského dopravního podniku. Společnost Neograph, která pro dopravní podnik dodávala jízdenky, měla uzavřenou smlouvu s firmou Cokeville Assets Inc. a za zprostředkování smlouvy měla tato společnost dostávat z každého lístku 17 haléřů. Karel Randák z protikorupčního fondu tvrdí, že firma Cokeville má smlouvu o spolupráci s Rittigem, na jejímž základě má firma Rittigovi vyplácet provize ve výši 160 tisíc eur měsíčně a procenta ze zisku. Rittig se proti tomu ostře ohradil a uvedl, že je „šokován, jak bezostyšnému osočení byl vystaven\".\n\nV roce 2013 policie v této kauze obvinila 5 lidí, včetně bývalého generálního ředitele dopravního podniku Martin Dvořák. Dne 13. února 2014 byl při policejní razii zadržen a obviněn Rittig, podle státní zástupkyně by mělo jít o trestný čin legalizace výnosů z trestné činnosti související s pražským dopravním podnikem. Spolu s ním policie obvinila právníka MSB Legal Davida Michala, jednatele tiskárny Neograph Jana Janků a bývalého jednatele Cokeville Assets Petera Kmetě.\n\nV únoru 2017 navrhla policie podání obžaloby na 18 obviněných, včetně lobbisty Ivo Rittiga.\n"}
{"id": "1119150", "url": "https://cs.wikipedia.org/wiki?curid=1119150", "title": "Ján Bodnár", "text": "Ján Bodnár\n\nJán Bodnár (* 30. května 1948 Košice) je bývalý slovenský fotbalový obránce a trenér.\n\nV československé lize hrál za Lokomotívu Košice. Nastoupil ve 12 ligových utkáních, gól nevstřelil.\n\n\n\n"}
{"id": "1119153", "url": "https://cs.wikipedia.org/wiki?curid=1119153", "title": "Mravenečník dvouprstý", "text": "Mravenečník dvouprstý\n\nMravenečník dvouprstý (\"Cyclopes didactylus\"), někdy též mravenečník malý, je drobný druh mravenečníka z čeledi mraveničníkovitých (Myrmecophagidae). Patří do rodu \"Cyclopes\", který byl považován za monotypický, avšak studie z roku 2017 jej doporučila rozdělit na sedm druhů. Vyskytuje se tropických deštných lesích, galeriových lesích a mangrovových porostech Střední a Jižní Ameriky v oblasti od Mexika po Brazílii a Bolívii. Lze ho najít i v druhotných lesích a vyskytuje se až do nadmořské výšky 1 500 m n. m.\n\nMravenečník dvouprstý měří jen výjimečně více než 35 cm, což z něj dělá nejmenší druh mravenečníka. Hmotnost činí 175 až 357 gramů. Srst je žlutá s černým pruhem uprostřed zad. Ocas je na konci olysalý a mravenečníkovi pomáhá pohybovat se ve stromovém patře. Vzhledem k tomu, že toto zvíře žije skrytým životem, o jeho chování toho není mnoho známo. Je aktivní v noci a téměř neslézá ze stromů. Jeho končetiny mu umožňují uchopit i větve tenké jako tužka. Většinu dne tráví sháněním potravy, kterou tvoří výhradně mravenci, převážně rody \"Crematogaster\", \"Solenopsis\", \"Pseudomyrmex\", \"Camponotus\" a \"Zacryptocerus\". Jeden mravenečník jich může denně zkonzumovat až 8 000, ale čísla se mohou i výrazně lišit podle pohlaví a věku zvířete. Hnízda mravenců rozervou mravenečníci svými silnými drápy a hmyz poté loví na lepivý jazyk. Drápy také mohou sloužit jako zbraň proti nepřátelům, při obraně se mravenečník nejčastěji postaví na zadní, pomocí ocasu udržuje rovnováhu a předními končetinami útočí.\n\nMravenečník dvouprstý je samotářem, samci si nárokují území o velikosti 11 ha a samice asi 2,8 ha. Území samce se protíná s teritorii několika samic. Mezi zářím a říjnem se samici narodí jedno mládě.\n\nI přes hrozby ze stran ztráty biotopů je podle IUCN je druh málo dotčený. Někdy je také odchytáván do zajetí, ale zde obyčejně žije pouze krátce.\n\n"}
{"id": "1119154", "url": "https://cs.wikipedia.org/wiki?curid=1119154", "title": "Diamantová liga 2015", "text": "Diamantová liga 2015\n\nSamsung Diamantová liga 2015 – šestá edice závodů Diamantové ligy.\n"}
{"id": "1119157", "url": "https://cs.wikipedia.org/wiki?curid=1119157", "title": "Floriade", "text": "Floriade\n\nFloriade (z lat. \"floriat\") může označovat:\n\n"}
{"id": "1119158", "url": "https://cs.wikipedia.org/wiki?curid=1119158", "title": "Karel Hladík (politik)", "text": "Karel Hladík (politik)\n\nKarel Hladík (21. prosince 1831 Praha – 11. prosince 1895 Karlín) byl rakouský železniční odborník a politik české národnosti, v 2. polovině 19. století poslanec Říšské rady.\n\nNarodil se 21. prosince 1831 v Praze-Starém Městě v dnes již neexistujícím domě čp. 728 jako syn obuvníka Josefa Hladíka (1799-1882). (Některé zdroje uvádějí nesprávné datum narození 7. února 1831.)\n\nAbsolvoval technická studia a pak roku 1850 nastoupil na železnici, kde působil téměř čtyřicet let. Pracoval u státních drah, pak u Jižní dráhy a Dráhy císaře Františka Josefa. Habilitoval se také jako soukromý docent strojnictví a železniční správy na pražské technice. V letech 1871–1878 zastával post ředitele Plzeňsko-březenské dráhy. Pak odešel na penzi. Publikoval odborné studie v oboru železniční dopravy. Byl předsedou spolku architektů a inženýrů v Praze a členem státní železniční rady. Měl titul inženýra. Přispíval do \"Ottova slovníku naučného\" pod značkou \"Hlk\".\n\nByl veřejně a politicky činný. Zasedal jako poslanec Říšské rady (celostátního parlamentu Předlitavska), kam nastoupil doplňovacích volbách roku 1880 za kurii městskou v Čechách, obvod Karlín, Vyšehrad atd. Slib složil 30. listopadu 1880. Mandát zde obhájil ve volbách roku 1885. Ve volebním období 1879–1885 se uvádí jako Karl Hladík, majitel nemovitostí, bytem Karlín.\n\nByl členem staročeské strany. Na Říšské radě zasedal v Českém klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci). Ve volbách roku 1891 kandidoval, ale nebyl zvolen. Mladočeské \"Národní listy\" tehdy v rámci vyostřené rivality se staročechy označily Hladíka za pasivního poslance, který nekomunikuje s voliči ve svém obvodu a který při hlasování upřednostňuje ohledy na rakouské ministry před zájmy českých voličů.\n\nZemřel v prosinci 1895 v Karlíně. Pohřeb se konal od karlínského kostela na Olšanské hřbitovy.\n\n"}
{"id": "1119161", "url": "https://cs.wikipedia.org/wiki?curid=1119161", "title": "Digby George Gerahty", "text": "Digby George Gerahty\n\nDigby George Gerahty (1898–1981) byl anglický spisovatel, který psal pod pseudonymy Robert Standish a Stephen Lister. Jeho dílo tvoří především povídky a romány, fungoval však též jako přispěvatel do časopisu \"Saturday Evening Post\". Jeho nejvýznamnějším románem byl \"Elephant walk\", který byl později zfilmován s Elizabeth Taylor v hlavní roli.\n\n"}
{"id": "1119164", "url": "https://cs.wikipedia.org/wiki?curid=1119164", "title": "Jaroslav Jugas", "text": "Jaroslav Jugas\n\nJaroslav Jugas (* 5. března 1946) je bývalý český fotbalista, záložník. Po skončení aktivní kariéry působil jako asistent trenéra.\n\nV československé lize hrál za TJ Gottwaldov. Nastoupil v 57 ligových utkáních a dal 1 gól.\n\n"}
{"id": "1119165", "url": "https://cs.wikipedia.org/wiki?curid=1119165", "title": "Anton Jäkl", "text": "Anton Jäkl\n\nAnton Jäkl, též Anton Jäkel (1827 – 1901), byl rakouský a český politik německé národnosti, v 2. polovině 19. století poslanec Říšské rady a starosta Jablonce nad Nisou.\n\nProfesí byl hodinářským mistrem.\n\nByl veřejně a politicky aktivní. V letech 1867–1873 a 1874–1880 působil jako starosta Jablonce n. Nisou. Působil i jako poslanec Říšské rady (celostátního parlamentu Předlitavska), kam nastoupil doplňovacích volbách roku 1880 za kurii venkovských obcí v Čechách, obvod Liberec, Český Dub, Jablonec atd. Slib složil 30. listopadu 1880. Mandát zde obhájil ve volbách roku 1885. Ve volebním období 1879–1885 se uvádí jako Anton Jaekl, starosta, bytem Jablonec nad Nisou.\n\nV roce 1880 patřil mezi oficiální kandidáty německých liberálů (tzv. Ústavní strana). Na Říšské radě byl koncem listopadu 1880 přijat do mladoněmeckého Klubu sjednocené Pokrokové strany (\"Club der vereinigten Fortschrittspartei\"). Od roku 1881 patřil do klubu Sjednocené levice, do kterého se spojilo několik ústavověrných proudů německých liberálů. Za tento klub uspěl i ve volbách roku 1885. Po rozpadu Sjednocené levice přešel do frakce Německý klub. V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice.\n"}
{"id": "1119169", "url": "https://cs.wikipedia.org/wiki?curid=1119169", "title": "Vlnožil užovkový", "text": "Vlnožil užovkový\n\nVlnožil užovkový (\"Laticauda colubrina\") je mořský had z čeledi korálovcovitých (Elapidae).\n\nVlnožil měří pouze 1 m. Tělo je pruhovaně zbarvené, což může vést k záměně s neškodnou rybou hadařem příčnopruhým. Dýchá podobně jako všichni hadi plícemi, proto se z vody musí pravidelně vynořovat, aby se nadechl.\n\nVlnožil užovkový se vyskytuje především ve vodách Oceánie, například u pobřeží Austrálie nebo Nové Kaledonie.\n\nJed vlnožila je podobně jako u všech korálovcovitých vysoce nebezpečný. Působí na nervový systém. Jedno uštknutí hada by dokázalo zabít dospělého člověka, tento druh má však velice malá ústa a navíc nebývá agresivní. Náruživě se však dovede bránit, pokud ho někdo blokuje, aby se vynořil a nadechl.\n\nVlnožil užovkový je podobně jako všichni hadi masožravý. Živí se hlavně drobnými živočichy, především rybkami, které vyhledává ve skalních štěrbinách. Do štěrbin se dokáže dostat díky svému ohebnému tělu, které je navíc úzké (proto se potápěčům i přes to, že vlnožil obvykle jedové zuby používá zřídka, doporučuje, aby do různých rozsedlin nedávali ruce nebo prsty).\n\nIUCN považuje vlnožila užovkového za málo dotčený druh.\n\n\n"}
{"id": "1119171", "url": "https://cs.wikipedia.org/wiki?curid=1119171", "title": "Josef Müller (politik z Mostecka)", "text": "Josef Müller (politik z Mostecka)\n\nJosef Müller (2. dubna 1820 Slatinice – 2. prosince 1883 Čepirohy) byl rakouský a český politik německé národnosti, v 2. polovině 19. století poslanec Říšské rady.\n\nPůsobil jako hospodář a starosta v Čepirohách a Slatinicích (německy Deutsch Zlatnik). Původně se chtěl věnovat učitelské profesi. Koncem 30. let navštěvoval učitelský kurz v Praze. Až do roku 1846 pak působil jako podučitel v rodné vesnici. Z rodinných důvodů pak ale musel převzít po otci zemědělské hospodářství. Roku 1850 se stal prvním radním a vedoucím obecního úřadu v Slatinicích, k nimž tehdy patřila i katastrální obec Čepirohy. Starostou obce se stal roku 1873. V roce 1871 se přestěhoval na větší statek do Čepiroh. Podílel se na založení mostecko-teplického pojišťovacího spolku a mosteckého akciového cukrovaru.\n\nAngažoval se i ve vysoké politice. V zemských volbách v roce 1878 se stal poslancem Českého zemského sněmu. Reprezentoval kurii venkovských obcí, obvod Most, Hora Svaté Kateřiny, Jirkov. Porazil tehdy oficiálního německého kandidáta. Sám ale patřil mezi německé liberály (Ústavní strana). Mandát zemského poslance obhájil i ve volbách v roce 1883, ovšem zemřel již v prosinci téhož roku.\n\nPůsobil i jako poslanec Říšské rady (celostátního parlamentu Předlitavska), kam nastoupil ve volbách roku 1879 za kurii venkovských obcí v Čechách, obvod Žatec, Chomutov, Most, Teplice atd. Poslancem byl do své smrti roku 1883. Ve volebním období 1879–1885 se uvádí jako Josef Müller, hospodář, bytem Čepirohy.\n\nJe zmiňován jako ústavověrný poslanec. V říjnu 1879 se uvádí na Říšské radě coby člen mladoněmeckého Klubu sjednocené Pokrokové strany (\"Club der vereinigten Fortschrittspartei\").\n\nZemřel v prosinci 1883 na rakovinu střev po několikaměsíční nemoci.\n"}
{"id": "1119172", "url": "https://cs.wikipedia.org/wiki?curid=1119172", "title": "FC Komín", "text": "FC Komín\n\nFootball Club Komín byl moravský fotbalový klub z Brna, který vznikl roku 1932 a zanikl roku 2007 sloučením s FK FC Žabovřesky do nově vzniklého klubu FC Svratka Brno. Svá domácí utkání hrál ve fotbalovém areálu v Brně-Komíně.\n\n\n\nPoznámky:\n\nFC Komín „B“ byl rezervním týmem Komína, který se pohyboval v městských soutěžích.\n\n\nPoznámky:\n\n"}
{"id": "1119173", "url": "https://cs.wikipedia.org/wiki?curid=1119173", "title": "Německé volby do národního shromáždění 1919", "text": "Německé volby do národního shromáždění 1919\n\nNěmecké federální volby byly první volby konané ve Výmarské republice. Konaly se 19. ledna 1919, ale němečtí váleční zajatci z Východní fronty hlasovali až 2. února téhož roku.\n\nPoprvé mohli volit všechny ženy z republiky. V posledních Německých federálních volbách roku 1912 mohli volit občané starší 25 let, ale v roce 1919 byla věková hranice snížena na 20 let. Zajímavostí je, že mohli volit i rakouští občané, a naopak v Rakousku mohli volit i němečtí občané. Volební účast dosáhla 83 %. Kancléřem se na rok stal Hermann Müller. Vytvořila se koalice z tří nejsilnějších stran – Sociálnědemokratická strana Německa (SPD), Deutsche Zentrumspartei (Z) a Německá demokratická strana. Váleční zajatci zvolili 2 sociální demokraty, jejichž hlasy jsou započítány na konci tabulky.\n\n"}
{"id": "1119175", "url": "https://cs.wikipedia.org/wiki?curid=1119175", "title": "Sierra de Gredos", "text": "Sierra de Gredos\n\nSierra de Gredos, v češtině také zkráceně Gredos,\nje horské pásmo v centrální části Iberského poloostrova, ve Španělsku.\nSierra de Gredos tvoří střední část Kastilského pohoří, leží přibližně 150 km západně od hlavního města Madridu. Nejvyšší horou je Pico Almanzor s nadmořskou výškou 2 592 m.\nHlavní horninou je žula. Turisticky je nejvíce oblíbená střední část pohoří, kde se nachází nejvyšší vrcholy a pohoří zde má velehorský ráz.\n\nPohoří se rozkládá od jihozápadu k severovýchodu, má délku 120 km a šířku okolo 30 km. V pohoří se nachází pět hlavních údolí s řekami: \"Alto Tormes\", \"Alto Alberche\", \"Tiétar Oriental\", \"Tiétar Occidental y la Vera\" a \"Valle del Ambroz\".\n\nVegetaci v údolích tvoří zejména olše, jasany a duby, ve vyšších polohách pak borovice a duby, nad 2 000 m převažují porosty janovce (\"Cytisus purgans\"). Z živočichů jsou zde zastoupení především kozorožec iberský (jako typický představitel místní fauny), dále medvěd hnědý, vlk a prase divoké. Z ptáků jsou přítomni např. orel skalní, supi, jestřáb lesní.\n"}
{"id": "1119178", "url": "https://cs.wikipedia.org/wiki?curid=1119178", "title": "Červen 2015", "text": "Červen 2015\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1119180", "url": "https://cs.wikipedia.org/wiki?curid=1119180", "title": "Kostel Narození Panny Marie (Měděnec)", "text": "Kostel Narození Panny Marie (Měděnec)\n\nKostel Narození Panny Marie v Měděnci je pozdně barokní stavba z let 1803–1814. Od roku 1963 je chráněn jako kulturní památka. Původně byl farním kostelem farnosti Měděnec, která byla v roce 2003 sloučena s farností Vejprty.\n\nMěděnecký kostel byl vybudován ve stylu opožděného baroka v letech 1803–1814 jako náhrada původního kostela dřevěného, připomínaného již v roce 1581. Po roce 1945 kostel zchátral. V roce 2003 byla místní farnost, tehdy patřící do plzeňské diecéze, zrušena a sloučena s farností Vejprty. V současnosti prochází kostel rekonstrukcí. Od roku 2013 patří vejprtská farnost včetně Měděnce do litoměřické diecéze. V současné době se konají v kostele bohoslužby pouze příležitostně.\n\nKostel je jednolodní stavba orientovaná k severu s trojboce uzavřeným presbytářem. V ose jižního průčelí je mohutná věž. V interiéru je gotická soška Madony z 15. století, původně umístěná v kapli na Mědníku. Ostatní zařízení je soudobé se stavbou kostela, případně ještě mladší (většinou novorománské, novobarokní a klasicistní). Pouze v podvěží se nachází pozdně gotická socha Madony ze druhé poloviny patnáctého století. Některé novodobé doplňky pochází z kaple Neposkvrněného početí Panny Marie na Mědníku.\n\n\n"}
{"id": "1119182", "url": "https://cs.wikipedia.org/wiki?curid=1119182", "title": "FC Odra Petřkovice", "text": "FC Odra Petřkovice\n\nFC Odra Petřkovice (celým názvem: Football Club Odra Petřkovice) je český fotbalový klub, který sídlí v ostravské městské části Petřkovice. Založen byl v roce 1936 pod názvem SK Petřkovice. Svůj současný název nese od roku 1995. Od sezóny 2016/17 působí v Moravskoslezské fotbalové lize (jedna ze dvou skupin 3. nejvyšší soutěže).\n\nSvé domácí zápasy odehrává na stadionu Odra Petřkovice s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1119183", "url": "https://cs.wikipedia.org/wiki?curid=1119183", "title": "Rover K-series", "text": "Rover K-series\n\nMotory Rover K-Series jsou sérií motorů vyvinutých a vyráběných společností Powertrain Ltd, dceřiné společnosti tehdejší MG Rover Group. Motor byl vyvinut ve dvou variantách: řadový čtyřválec s rozvody SOHC a DOHC, ve zdvihových objemech od 1.1 až po 1.8 litru a variace šestiválcových modelů KV6.\n\nMotory řady K mají své kořeny v 80. letech, kdy společnost Rover Group získala vládní finanční prostředky na jejich vývoj. V té době byla vláda ve Velké Británii proslulá svou nelibostí státní podpory průmyslu. Oficiálně byla řada K automobilkou představena a zavedena v roce 1988 jako pohonné jednotky pro automobily Rover 200. Návrh konstrukce s jednou sadou šroubů držící celý motor pohromadě je v mnoha ohledech považován za světovou třídu. Revolučním krokem byla výroba v novém závodě (v části Briminghamu mezi East Works a Cofton Hacket) litím do pískových forem za nízkého tlaku (L.P.S. odlévací technologie - poprvé použita v závodě South Works, jenž přiléhal k budově bývalé kovárny). Tento proces výroby tkví v čerpání kapalného hliníku zespodu do chemicky vázané pískovcové formy. Tento proces značně omezil výskyt vzduchových bublin v odlitku a kvalita slitiny se tak zvýšila na zhruba 90% (při běžně užívaném gravitačním lití to bývá kolem 60%). Tato výrobní technologie odstranila mnoho z neodmyslitelných problémů při odlévání hliníkových komponent a mimo jiné umožnila odlévat pevnější odlitky s menší toušťkou a tudíž i hmotností. Nicméně, tento proces vyžadoval použití tepelně ošetřeného materiálu s označením LM25, který dal pak motorům pověst křehkých agregátů. Přehřátí motoru často vedlo k vyžíhání materiálu a vypalování okrajů válců. Hliníkové motorové bloky byly osazeny válci vyráběnými průmyslovým odstředivým litím. Původně je vyráběla firma GKN v Chesterfieldu, ale později byla nahrazena společností Goetze. Stalo se tak po seminárním průzkumu prováděného společností Charlese Bernsteina v Longbridge, který se ukázal jako odpovědný i za zkvalitnění výroby závodních motorů pro motocykly Ducati. Bohužel, velký počet prodaných motorů, takzvaných \"VHPD\", byl vybaven válci vyrobenými ještě starou, nestandardní metodou firmy GKN. Motory K-Series, kterými byly vybaveny některé modely automobilky Lotus, byly i nadále vybavovány válci vyrobenými firmou GKN a to i po zavedení válců od firmy Goetze v roce 2000.\n\nDalší důležité součásti jako jsou klikové hřídele a vačkové hřídele byly dodávány externím dodavatelem ve formě kovaných polotovarů. Následovalo přesné soustružení, broušení a finální povrchová úprava. Poté byly tyto komponenty zabudovány do odlitých a opracovaných bloků a tvořili tzv. srdce a duši celého agregátu. Sestavení probíhalo na dvou linkách běžících vedle sebe, kde na jedné straně se kompletovala spodní část (olejová vana atd.) a na konci linky byl agregát obrácen a pokračovalo se sestavením vrchní části, kde byla hlava motoru (taktéž odlitá L.P.S. technologií), těsnění, rozdělovače a další dílčí komponenty. Montáž ventilového rozvodu byl prováděn krytou automatizovanou linkou. Přes zdánlivou jednoduchost konstrukce byl celý proces výroby funkční jednotky poměrně složitý. V průběhu let výroby se technologie stále vylepšovali a tím také kvalita výroby, čímž se většinu agregátů dařilo vyrobit v prodejní kvalitě již na první pokus.\n\nMotor byl představen nejprve s obsahem 1.1 litru s rozvody SOHC a 1.4 litru s rozvody DOHC. Ještě než došlo k ukončení spolupráce se společností Honda (společný vývoj karosérií) a převzetí společnosti Rover Group automobilkou BMW, byly vytvořeny i motory o zdvihovém objemu 1.6 litru a 1.8 litru. Motory těchto obsahů byly vytvořeny zvětšením vrtání válců a úpravou zdvihu. Tato úprava si také vyžádala jinou hlavu motoru a výměnu vložek válců. Plastové tělo škrticí klapky, montováno na motor do roku 2001, bylo vyrobeno firmou SU Carburettor company. Mimo jiné bylo přidáno i větší hliníkové tělo motoru.\n\nMotory byly drženy pohromadě v podobě \"sendvičové\" konstrukce dlouhými průchozími šrouby, které výborně držely motor pod tlakem. Tato konstrukce však není zcela neznámá, byla používána u prvních lehkých stíhacích letounů z první světové války a také u motocyklů a závodních vozů Triumph \"Sabrina\". Motory řady KV6 však tuto koncepci nepoužívají. Ač řada KV6 sdílí se čtyřválci mnoho stejných komponentů i výrobní technologii, u KV6 se jedná o klasickou koncepci šestiválce do V se čtyřmi vačkovými hřídeli a čtyřmi ventily na válec.\nTyto dva typy hlavy motoru, sešroubovány společně s blokem, byly navrženy jak pro 8 ventilové (K8) tak i pro 16 ventilové (K16) verze. Později byla hlava válce doplněna i o Roverem navržený systém VVC, odvozený od prošlého patentu ze sedmdesátých let. To umožnilo navýšit výkon motoru bez toho, aniž by musel být snížen točivý moment při nízkých otáčkách a celková pružnost motoru. Systém VVC neustále mění dobu otevírání vstupní vačky, což má za následek mimořádnou flexibilitu hnacího kroutícího momentu a výkonová křivka K-motorů s VVC systémem je prakticky plochá v celém rozsahu otáček a výkon bez poklesu rovnoměrně stoupá, dokud jej omezovač při 7200 otáčkách za minutu počítačem nezastaví. Výkon verze s VVC byl téměř dvojnásobný oproti původním plánům, což vyvolalo obdiv. Z toho důvodu byl také motor řady K series s VVC vyhledáván výrobci malých, sportovních vozidel jako byl Lotus Elise nebo Caterham.\n\nPo zhroucení společnosti MG Rover Group v roce 2005, koupila továrnu v Longbridge čínská automobilka Nanjing Automobile. Tato transakce zahrnovala i práva duševního vlastnictví k mnoha patentům a řešením, včetně k motorům řady K. Čínský majitel (nyní SAIC Motor) pokračoval dále ve vývoji motorů K-Series, které přejmenoval na \"řadu N\" a používá je v současnosti jejich dceřiná společnost MG Motor ve své současné nabídce vozů (např. model MG 6). Změny se týkaly například jiné konstrukce těsnění hlavy válců, vyšší tahové pevnosti průchozích šroubů a silnější mazací lišty umístěné na dolním konci motoru, do které se průchozí hlavové šrouby montují. Tyto revize jsou distribuovány prostřednictvím britské společnosti XPart a měly by vyřešit problémy, které některé motory řady K měly a vedly k selhání těsnění hlavy válců.\n\nNicméně jsou tyto motory obecně hodnoceny jako spolehlivé což dokázali i v několika náročných závodech, jako například ve světově proslulém závodu Nürburgring 24 Hours v roce 2002, kdy vůz Caterham Superlight zvítězil ve své třídě s motorem K Series 1.8L upraveným společností XPOWER.\n\nRané verze modelů K8 používaly jednoduché karburátory KIF firmy SU carburetter s ručně ovládaným sytičem. Jednobodové vstřikování MEMS se stalo standardem při zahájení výroby vozu Rover 100 v roce 1994.\n\nModely K16 používaly ECU MEMS 1.6 litru od roku 1990 až do roku 1994. Od roku 1995 bylo vestavěno elektronické řízení vstřikování buď jednobodové nebo vícebodové, s jednou cívkou na zadní části bloku motoru a víkem rozdělovače a ramenem rotoru na konci vačkového hřídele sacích ventilů. Na motoru VVC byla použita řídící jednotka MEMS 2 k ovládání variabilního časování ventilů a také elektronického zapalovacího systému, což bylo nezbytné kvůli tomu, že řemeny hnacího hřídele byly na obou koncích motoru. Se zahájením výroby automobilů Rover 25 a Rover 45 v roce 1999 byl představen systém vstřikování MEMS 3 s oddělenými cívkami a sekvenčním vstřikováním.\n\nRané verze motoru KV6, které byly montovány v modelu Rover 800, používaly systém MEMS 2J, který řídil tři komplety zapalovacích cívek a proměnnou geometrii sacího potrubí. Později KV6 používaly Siemens EMS 2000.\n\nVšechny motory 1100 nahrazující typ 1.1 litru (1,120 cm³/68 cu in). Vyráběny čtyři varianty:\n\nVozy vybavené motorem 1100:\n\nKódy motoru: 14K2F (8V), 14K4F (16V), 14K16 (16V)?\n\nVšechny motory 1400 nahrazující typ 1.4 litru (1,396 cm³/85 cu in). Bylo vyráběno šest variant:\n\nK16 82hp varianta je přesně stejný motor jako 103hp, ale rozdíl je v restriktivní škrticí klapce, která měla snížit třídu (tedy i cenu) pojišťovací skupiny vozu.\n\nVozy vybavené motorem 1400:\n\n\nKód motoru: 16K4F\n\nVšechny motory 1600 nahrazující typ 1.6 litru (1,588 cm³/96 cu in). Vyráběny dvě varianty:\n\nVozy vybavené motorem 1600:\n\n\nKódy motorů:: 18K4F, 18K4G, 18K4K (VVC varianta)\n\nVšechny motory 1800 nahrazující typ 1.8 litru (1,796 cm³/109 cu in). Bylo vyráběno šest variant:\n\nVozy vybavené motorem 1800 litru:\n\n\n"}
{"id": "1119190", "url": "https://cs.wikipedia.org/wiki?curid=1119190", "title": "Gabriel Lamé", "text": "Gabriel Lamé\n\nGabriel Léon Jean Baptiste Lamé (22. červenec 1795, Tours – 1. květen 1870, Paříž) byl francouzský matematik a fyzik. Věnoval se hlavně teorii pružnosti a izostatickým a izotermickým povrchům těles. Určil tzv. Laméovy koeficienty pružnosti.\n\nV letech 1813-1817 absolvoval studium na École polytechnique v Paříži a pokračoval na École des mines (důlní škole), kde roku 1832 obhájil titul inženýra. V tomtéž roce požádal ruský car Alexandr I. Pavlovič francouzskou vládu o pomoc ve snaze posílit vědeckou činnost v Rusku. Povzbuzoval ruské učitele a vědce, aby cestovali na západ, navazovali odbornou spolupráci a zvali dobré odborníky do Ruska. Uvědomil si totiž jak rostoucí význam přírodních věd, a to i pro vojenskou techniku, tak také ruské zaostávání v této oblasti. Francouzská vláda mu vyhověla a vyslala do Petrohradu dva mladé nadějné vědce se zájmem o inženýrské problémy. Vedle Lamého to byl termodynamik a konstruktér lokomotiv Émile Clapeyron.\nLamé byl jmenován profesorem na institutu ženijního vojska a komunikací, kde působil 12 let a publikoval množství odborných článků ve francouzštině, němčině i ruštině. Některé napsal společně s Clapeyronem, přičemž sám sledoval i hlubší teorii řešených problémů. Přednášel matematickou analýzu, fyziku, mechaniku a inženýrská témata, zejména teorii pružnosti. Účastnil se také plánování silnic a mostů kolem Petrohradu a v této souvislosti se začal zajímat i o železnice, jimž se pak věnoval po návratu do Paříže. Zúčastnil se otevření první železniční trati pro osobní dopravu Liverpool – Manchester 15. září 1830.\n\nV Paříži byl hned po návratu v roce 1832 jmenován profesorem fyziky na \"École Polytechnique\" a s Clapeyronem a dvěma dalšími kolegy založili inženýrskou firmu. Od roku 1836 byl vrchním inženýrem francouzských dolů a podílel se na projektech železničních tratí z Paříže do Versailles a do St Germain, které byly otevřeny v roce 1837. Roku 1843 byl zvolen do Akademie věd a o rok později přešel z \"École Polytechnique\" na Sorbonnu, kde od roku 1851 vedl katedru matematické fyziky a pravděpodobnosti.\n\nVěnoval se široké řadě většinou inženýrských problémů, které však sledoval do jejich teoretických základů. Tak když pracoval na problému stability klenba|kleneb a visutých mostů, vytvořil soustavnou teorii pružnosti. Studium vedení tepla ho dovedlo k teorii křivočarých souřadnic, jimž se věnoval v různých souvislostech. Významně přispěl k diferenciální geometrii, k teorii čísel a dalším matematickým disciplinám.\n\nJeho jméno je jedním ze 72 jmen významných mužů, zapsaných na Eiffelově věži v Paříži. Je po něm pojmenován i kráter Lamé na Měsíci\n\n"}
{"id": "1119193", "url": "https://cs.wikipedia.org/wiki?curid=1119193", "title": "Demínka", "text": "Demínka\n\nDemínka je kavárna v Praze na Vinohradech, na rohu Škrétovy a Anglické (původně Palackého) ulice. Byla založena roku 1886 Josefem Demínem, bývalým vrchním číšníkem na pražském státním nádraží, na místě, kde předtím v letech 1876 až 1885 stálo dřevěné Nové české divadlo. Po Demínovi ji převzal Josef Čížek a později řezník Josef Michnovský. Na počátku 20. století se v Demínce scházeli anarchističtí básníci, navštěvovali ji také Jaroslav Hašek, Fráňa Šrámek, Stanislav Kostka Neumann, Jiří Mahen, František Gellner či Rudolf Těsnohlídek a po první světové válce se v ní setkávali bratři Čapkové s Františkem Langrem. Roku 1997 byla Demínka uzavřena a v roce 2002 po rekonstrukci opět otevřena.\n\n"}
{"id": "1119194", "url": "https://cs.wikipedia.org/wiki?curid=1119194", "title": "Panenka běloprsá", "text": "Panenka běloprsá\n\nPanenka běloprsá, známá také jako amadina běloprsá (\"Heteromunia pectoralis\"), je druh astrildovitého ptáka obývající sever Austrálie. Často je chována jako okrasný pták, podobně jako mnoho jiných zástupců téže čeledi. Ve volné přírodě se živí ovocem, bobulemi, popřípadě malým hmyzem. Při hnízdění staví samci hnízdo, do kterého pak samička naklade okolo pěti vajec, vzácně i více.\n\nV zajetí jsou vhodné směsi pro drobné exotické ptactvo. Jsou vhodné do voliérového chovu a pokud je to nutné, snesou v jedné voliéře i jiné druhy ptáků. \n\nVyskytují se převážně na severu Austrálie, východně až do severozápadního Queenslandu, na západ po řeku Fitzroy. Žije v travnatých porostech při řekách a vodních plochách. Při delším období sucha se stahují k pobřeží. V době hnízdění žijí v párech, po vyhnízdění v menších skupinkách. Do větších hejn se sdružují pouze nepravidelně.\n\nPanenka běloprsá je pták menšího vzrůstu s lehkou konstrukcí. Mají středně dlouhý a široký zobák, který je většinou ve tmavě barvě. Oči perlovitého tvaru, černé. Má zvláště velké pařáty, které jsou ne´měrné velikosti zbytku těla. Co se zbarvení týče, pak je samec lehce odlišitelný od samice, ale mimo to jsou stejně velcí i těžcí.\n\nSamec má stříbrošedý hřbet a černošedý ocas. Uzdička, brada a hrdlo černé s drobnými bílými tečkami. Spodní část těla má hnědou barvu a na bocích je znatelné bílé páskování. Vole má zvláštní bílé perlování. Zobák tmavý, většinou v šedé nebo tmavě hnědé barvě.\n\nSamice jsou zbarveny podobně, pouze na hrdle a vrchní části prsou mají bílé proužky. Mláďata jsou celkově šedohnědá, na břiše světlejší. Zobák je černohnědý.\n\nPanenky běloprsé jsou populární klecoví ptáci i v Česku, přestože jsou poměrně finančně náročné na chov. Jednou z jejich výhod je ale i nenáročnost pro začínající chovatele a fakt, že se snesou i s jinými druhy pěvců.\n\nV zajetí by měla být hlavní složkou jejich potravy směs pro drobné exotické ptáky. Jako občasný doplněk, hlavně době hnízdění, se hodí vaječná míchanice, ale jen ve velmi malém množství. V době krmení mláďat jsou vhodné i larvy plesnivce obilného.\n\nCo se týká hnízdění, pak je vhodné umístit jeden pár do bednových klecí. Samec postaví hnízdo, které mu samice schválí, pokud chovný samec ale hnízdo nestaví nebo to neumí, je nutné postavit mu umělé. Pak přichází na řadu \"svatební tanec\". Později samice snese poměrně velkou snůšku; okolo pěti vajec. Během dne se střídá samec i samice na zahřívání. Mláďata se běžně líhnou asi po 14 dnech. Panenky běloprsé se o svá mláďata umí postarat a většinou není nutné shánět náhradní chůvu.\n"}
{"id": "1119196", "url": "https://cs.wikipedia.org/wiki?curid=1119196", "title": "Liber viaticus Jana ze Středy", "text": "Liber viaticus Jana ze Středy\n\nLiber viaticus Jana ze Středy je breviář zhotovený někdy v 50. letech 14. století, nejpozději roku 1364 pro biskupa Jana IX. ze Středy. Jedná se o pergamenový kodex o 319 listech v poměrně dobrém stavu dodnes dochován (vazba není původní a začátek je vytržen) a uložen v Knihovně Národního muzea (sign. XIII A 12).\n\nOznačení Liber viaticus pochází přímo z knihy samé, kde se jako jakési ex libris nachází text \"\"Liber viaticus domini Johannis, Luthomislensis episcopi, imperialis cancellarii\"\". Lze přeložit jako \"\"Cestovní kniha pana Jana, biskupa litomyšlského, císařského kancléře\"\", kodex tedy mohl sloužit Janovi jako cestovní breviář, byť nákladné zhotovení spíše vzbuzuje přinejmenším pochybnosti, že s knihou běžně cestoval.\n\nKniha je zejména známá svou bohatou iluminací. Tu provedl jediný malíř (anonymní, v literatuře znám jako Mistr Liber viaticus), který byl zřejmě dobře vzdělán, byl obeznámen jak s italskou, tak francouzskou malířskou tradicí. Malba se týkala jak několika velkých figurálních výjevů v iniciálách, drobnějších iniciál abstraktních a také drolerií.\n\nV roce 2016 vyšel breviář ve dvousvazkové publikaci, první svazek obsahuje studie historiků a historiků umění, druhý svazek obsahuje zmenšenou fotografickou reprodukci rukopisu.\n\n\n"}
{"id": "1119198", "url": "https://cs.wikipedia.org/wiki?curid=1119198", "title": "Silvie Dymáková", "text": "Silvie Dymáková\n\nSilvie Dymáková (* 30. dubna 1982 Hradec Králové) je česká režisérka, novinářka, kameramanka a scenáristka.\n\nV roce 2000 odmaturovala na Integrované střední škole–Centru odborné přípravy v Hradci Králové, kde studovala obor management ekonomiky. V letech 2000–2004 pracovala pro televizi Puls, v letech 2004–2008 působila jako moderátorka zpravodajství Rádia OK. Od ledna 2006 do října 2014 pracovala jako regionální reportérka televize Prima v Hradci Králové. V roce 2008 založila produkční společnost DSi studio, která vytváří zpravodajské, publicistické pořady a dokumenty. Od února 2013 působí v České televizi jako redaktorka, střihačka a režisérka.\n\n\n\n"}
{"id": "1119202", "url": "https://cs.wikipedia.org/wiki?curid=1119202", "title": "Blow-off ventil", "text": "Blow-off ventil\n\nBlow-off ventil (BOV), bypass ventil nebo dump ventil je ventil uvolňující tlak ve většině turbodmychadlem přeplňovaných zážehových motorů. Jeho účelem je zamezit vysokému tlaku mezi turbodmychadlem a škrticí klapkou a snižuje tak opotřebení motoru a turbodmychadla. Blow-off ventil pomáhá vyprázdnit prostor mezi turbodmychadlem a škrticí klapkou tím, že stlačený vzduch vypouští do okolí, přičemž vzniká charakteristické syčení nebo pískot.\n\nBlow-off ventil je spojen přes podtlakovou hadici se sacím potrubím za škrticí klapkou. Když je škrticí klapka zavřená, relativní tlak v sacím potrubí klesne pod úroveň atmosférického tlaku, a výsledné rozdílné tlaky ovládají píst blow-off ventilu. Nadměrný tlak z turbodmychadla je tak uvolněn do atmosféry nebo je zpětně přiváděn na vstup turbodmychadla.\n"}
{"id": "1119203", "url": "https://cs.wikipedia.org/wiki?curid=1119203", "title": "Občina Starše", "text": "Občina Starše\n\nObčina Starše je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 8 sídel, její rozloha je 34,0 km² a k 1. lednu 2017 zde žilo 4 005 obyvatel. Správním střediskem občiny je sídlo Starše.\n\nObčina se rozkládá na pravém břehu řeky Drávy v nížině zvané \"Dravske polje\". Nadmořská výška je v rozsahu zhruba od 225 do 255 m. Dráva zde protéká původním meandrovitým řečištěm. Kromě toho je ale také vedena umělým \"vodním kanálem Zlatoličje\", na kterém byla postavena vodní elektrárna Zlatoličje. Občinou je vedena dálnice A4 spojující Maribor s městem Ptuj (s výhledem napojení na chorvatskou dálnici A2).\n\nObčinu tvoří tato sídla: Brunšvik, Loka, Marjeta na Dravskem polju, Prepolje, Rošnja, Starše, Trniče, Zlatoličje.\n\nObčina Starše sousedí celkem s 8 občinami: na severu Maribor a Duplek, na východě Ptuj, na jihovýchodě Hajdina, na jihu Kidričevo, na západě Rače-Fram a Hoče-Slivnica a na severozápadě Miklavž na Dravskem polju.\n\n\n"}
{"id": "1119204", "url": "https://cs.wikipedia.org/wiki?curid=1119204", "title": "Německé volby do říšského sněmu 1920", "text": "Německé volby do říšského sněmu 1920\n\nNěmecké federální volby se konaly 6. června 1920. Sociálnědemokratická strana Německa se stala nejsilnější stranou v Reichstagu, ačkoliv ztratila třetinu mandátů. Volební účast mírně oproti minulým volbám klesla na 79,2 %. Po volbách sestavil vládu Konstantin Fehrenbach, v níž byla koalice z Centra a Německá lidová strana (Německo), a vznikla tím Vláda Konstantina Fehrenbacha. Později následovaly další vlády.\n\n"}
{"id": "1119207", "url": "https://cs.wikipedia.org/wiki?curid=1119207", "title": "Sokol Konice", "text": "Sokol Konice\n\nSokol Konice je moravský fotbalový klub z Konice, hrající v sezóně 2015/16 I. A třídu Olomouckého kraje - sk. A. Klub byl založen v roce 1933 pod názvem SK Konice.\n\nNejvětším úspěchem klubu bylo odehrání celkem 6 ročníků ve 4. nejvyšší soutěži (2005/06 – 2010/11).\n\nZdroj: \n\n\nPoznámky:\n\n"}
{"id": "1119208", "url": "https://cs.wikipedia.org/wiki?curid=1119208", "title": "Prištinský okruh", "text": "Prištinský okruh\n\nPrištinský okruh je největší ze sedmi kosovských okruhů. Hlavním sídlem je Priština, která je zároveň hlavním městem celé země. Okruh je složený z 8 měst a 298 vesnic. Podle sčítání z roku 2011 zde žije 477 312 obyvatel.\n\nV okruhu se nachází těchto 8 měst:\n"}
{"id": "1119210", "url": "https://cs.wikipedia.org/wiki?curid=1119210", "title": "Amada", "text": "Amada\n\nAmada (\"Erythrura\") je rod ptáků z čeledi astrildovitých (Estrildidae). Má celkem třináct zástupců, amad, z nichž asi nejznámější je amada Gouldové, která se chová i v České republice. Ptáci z tohoto rodu se vyskytují nejčastěji na zalesněných plochách Austrálie, nebo na přilehlých ostrovech a často jsou chováni jako okrasní ptáci. Tito ptáci se živí ovocem a bobulemi, případně i larvami nebo malým hmyzem. Vzhledem jsou amady různorodé, ale většina z nich je pestře zbarvená a bývá zde výrazný pohlavní dimorfismus. Také je nutné podotknout, že se jedná spíše o drobné ptáky, kteří mají délku těla jen okolo 13 cm. Některé druhy, třeba právě amada Gouldové, se hodí i pro začínající chovatele exotického ptactva.\n\n"}
{"id": "1119211", "url": "https://cs.wikipedia.org/wiki?curid=1119211", "title": "TJ Sokol Klenovice na Hané", "text": "TJ Sokol Klenovice na Hané\n\nTělovýchovná jednota Sokol Klenovice na Hané je moravský fotbalový klub z Klenovic na Hané, který byl založen v roce 1930 pod názvem Sokol Klenovice na Hané. Od sezóny 2016/17 hraje I. B třídu Olomouckého kraje - sk. A (7. nejvyšší soutěž).\n\nNejvětším úspěchem klubu bylo odehrání jednoho ročníků v 5. nejvyšší soutěži (2014/15).\n\n\"Aktuální k datu: 04.01.2017\"\n\nPoznámky:\n\n"}
{"id": "1119212", "url": "https://cs.wikipedia.org/wiki?curid=1119212", "title": "Výtrysk plazmatu", "text": "Výtrysk plazmatu\n\nVýtrysk plazmatu (anglicky \"astrophysical jet\", česky relativistický či astrofyzický výtrysk) je výtrysk hmoty (plazmatu) pozorovaný v astronomii. Vyskytuje se u center galaxií a hvězd. Proud částic se často blíží rychlosti světla (\"relativistický výtrysk\"). Tvoří se tam Alfvénovy vlny.\n"}
{"id": "1119214", "url": "https://cs.wikipedia.org/wiki?curid=1119214", "title": "Semmering (lyžařské středisko)", "text": "Semmering (lyžařské středisko)\n\nSemmering je nejstarší lyžařské středisko v Evropě. Jeho součástí jsou lyžařská střediska nacházející se na horách Stuhleck a Hirschenkogel. Středisko bylo založeno v roce 1888, dnes je to lyžařské středisko s celoročním provozem s lyžařskými a saňovými trasami v zimě a s parkem pro cyklisty a s pěšími trasami v létě. V Semmeringu se několikrát konal Světový pohár v alpském lyžování.\n\nSemmering se nachází na pomezí Dolního Rakouska a Štýrska v nadmořské výšce 1000 metrů a je obklopen lesy. Obec Semmering se nachází v okrese Neunkirchen asi 100 km od Vídně.\n\nLyžařské středisko je dostupné z Vídně, cesta autem po dálnici trvá zhruba hodinu. Cesta vlakem po rakouské jižní dráze trvá jednu hodinu a čtvrt. Každý den mezi rakouským hlavním městem a lyžařským střediskem jezdí asi 10 přímých vlakových spojů. Železniční trať Semmering, jež prochází obcí, byla v roce 1998 vyhlášena objektem světového dědictví UNESCO. Jde o první horskou železnici na světě, vlak zde překonává mnoho viaduktů a projíždí množstvím tunelů.\n\nNejbližší letiště je vídeňský Schwechat (106 km).\n\nLyžařská sezóna trvá od poloviny listopadu do začátku dubna. V zimě Semmering je lyžařským místem s:\n\"Rozdíl ve výšce\" do 400 m.\n\nV létě se lyžařské středisko mění na sportovní centrum pro rodiny a také na místo konání extrémních cyklistických akcí - nachází se zde jeden z největších cyklistických parků v Evropě. Pořádá se zde například celodenní cyklistický závod “Race the night”.\n\nV létě jsou v Semmeringu k dispozici:\n\nV Semmeringu je 19 hotelů, jedním z nejznámějších je Hotel Panhans založený v roce 1888, který během své historie hostil mnoho slavných spisovatelů, umělců a osobností veřejného života: Arcivévoda Karel František Josef, Oskar Kokoschka, Karl Kraus, Adolf Loos, Peter Altenberg, Arthur Schnitzler, Gerhart Hauptmann nebo Stefan Zweig.\n"}
{"id": "1119219", "url": "https://cs.wikipedia.org/wiki?curid=1119219", "title": "Ústav fyziky atmosféry Akademie věd České republiky", "text": "Ústav fyziky atmosféry Akademie věd České republiky\n\nÚstav fyziky atmosféry AV ČR, v. v. i., patří ke středně velkým ústavům Akademie věd České republiky (AV ČR). Zaměstnává přes osmdesát pracovníků. V rámci organizace Akademie věd se řadí do první vědní oblasti (oblast věd o neživé přírodě) a zde dále do sekce věd o Zemi. Jde o veřejnou výzkumnou instituci. Ústav byl založen 1961 a jeho hlavní sídlo se nachází v areálu ústavů AV ČR na pražském Spořilově (pracoviště jsou rozdělena do dvou budov areálu).\n\nVětšinu výzkumu vědci provádějí v rámci grantových projektů, a to mezinárodních (například projekty 7. RP, ESA, NATO apod.) i tuzemských (Grantová agentura ČR, Technologická agentura ČR, projekty Ministerstva školství, mládeže a tělovýchovy České republiky, Akademie věd ČR apod.). Činnost ústavu se uskutečňuje ve spolupráci se zahraničními i tuzemskými výzkumnými pracovišti včetně vysokých škol.\n\nÚstav používá zkratku ÚFA AV ČR a jeho anglický název je Institute of Atmospheric Physics CAS.\n\nVýzkumná aktivita ústavu pokrývá celou atmosféru Země – od přízemní vrstvy až po meziplanetární prostor – a zahrnuje i výzkum atmosféry jiných planet.\n\nÚstav se člení se na pět vědeckých oddělení (oddělení meteorologie; klimatologie; aeronomie; horní atmosféry; kosmické fyziky), k nimž je přidána ještě jedna samostatná pracovní skupina (Skupina numerických simulací heliosférického plazmatu).\n\nBadatelé této skupiny se po roce 2000 zabývali např. příčinami extrémních srážek na území ČR, jejich časoprostorovým rozdělením a vazbami mezi příčinami těchto srážek a jejich rozdělením. Výzkumná činnost byla dále soustředěna na objektivní metody pro zpřesnění lokální předpovědi meteorologických jevů, a to především právě předpovědi přívalových srážek z konvekčních bouří. Na oddělení byl vyvíjen automatizovaný předpovědní systém, který umožňuje odhadnout množství srážek na povodí s dobou předpovědi 1 až 3 hodiny, a to s využitím dat naměřených meteorologickými radiolokátory stejně jako s využitím výstupů z matematického modelu předpovědi počasí. Výstupy vyvíjeného systému jsou navrženy tak, aby byly využitelné jako vstup do hydrologických modelů, které následně předpovídají stav vodních toků, nutný pro odhad vývoje případné povodňové situace. Vychází se přitom ze systému, který je používán v USA a je zaměřen na předpověď přívalových srážek ze silných bouří.\n\nJeden z nejnovějších projektů se týká rekultivace hnědouhelného lomu Ležáky. Rekultivace dala vzniknout nové vodní ploše, jezeru Most, a vedla tak ke změnám v okolní atmosféře, které jsou zapříčiněny odlišnými vlastnostmi vody oproti pevnému povrchu (rozdílná tepelná kapacita, tepelná vodivost, drsnost povrchu a albedo). To má vliv především na teplotu a vlhkost okolní atmosféry, ale i na další meteorologické veličiny v okolí jezera. Cílem projektu bylo kvantifikovat tento vliv. Kromě statistických analýz historických i nově naměřených dat je pro tuto práci využit komplexní numerický model popisující chování atmosféry a její interakci s půdou a vodní plochou.\n\nExperimentální sledování a matematické modelování proudění vzduchu nad složitým horským terénem poskytuje poznatky potřebné např. při rozhodování, kde a jak stavět větrné elektrárny. Výkon větru závisí především na třetí mocnině jeho rychlosti, a tak i malá chyba v určení průměrné rychlosti větru na daném místě může být příčinou velké odchylky v odhadu výroby elektrické energie větrnou elektrárnou. Vzhledem k tomu, že se měření rychlosti větru před stavbou elektrárny často provádí v mnohem nižších výškách nad zemí, než v jakých má být střed jejího rotoru, má na určení výroby velký vliv i vertikální profil rychlosti větru, pomocí kterého je potřeba větrné charakteristiky do větší výšky přepočítat. Na oddělení byly vypracovány významné posudky: odhad realizovatelného potenciálu větrné energie na území ČR, zpráva z výzkumu vhodnosti lokalit v ČR z hlediska zásob větrné energie a zpracování metodiky pro posuzovací a schvalovací řízení při zavádění větrných elektráren. Oddělení vypracovává i posudky na konkrétní lokality.\n\nZnalost fyzikálních vlastností mlhy a nízké oblačnosti umožňuje předpovědět vznik a rychlost růstu námrazových jevů, které mohou působit velké škody mj. na rozvodech vysokého napětí a lesních porostech. Výskyt silné námrazy je nebezpečný i v letovém provozu. Speciální měření spekter dešťových kapek jsou důležitá při zkoumání vlivu dešťových oblastí, oblačnosti a srážek na šíření elektromagnetických vln, zjištěné poznatky pomáhají zvyšovat spolehlivost a kvalitu telekomunikačních sítí. Na oddělení je vyvíjen též systém pro předpověď stavu povrchu vozovky na území České republiky. Systém bude využitelný správci komunikací pro operativní nasazení techniky zajišťující údržbu a bude využíván pro optimalizaci dopravy a zajištění bezpečností motoristů. Nezanedbatelným faktorem by měla být návaznost na systémy optimalizující úspory posypových materiálů a zásahy v zimním období.   \n\nDalší výzkumná činnost se týká problematiky šíření škodlivých látek v atmosféře, vlivu konkrétních jevů (např. kouřových vleček z chladicích věží) na mikroklima a dalších speciálních meteorologických měření, modelování či interpretací naměřených dat.      \n\nVýzkum oddělení klimatologie pokrývá tři základní oblasti: statistickou klimatologii, tj. vývoj a implementaci statistických metod ve výzkumu klimatu; studium nedávné proměnlivosti klimatu; a změnu klimatu, včetně její detekce, analýzy jejího dopadu a vytváření scénářů možného budoucího vývoje.\n\nVýzkum oddělení klimatologie tedy spadá do vzájemně se doplňujících oblastí statistické a dynamické klimatologie. První oblast řeší především vývoj a implementaci metod analýzy extrémních hodnot, která pomáhá lépe porozumět nedávným teplotním nebo srážkovým extrémům, a vývoj metod tzv. statistického downscalingu. Práce v oblasti dynamické klimatologie zahrnují studium velkoprostorových cirkulačních režimů na obou polokoulích a vazeb mezi atmosférickou cirkulací a přízemním klimatem. Ve velké míře jsou využívány výstupy globálních a regionálních klimatických modelů ze světových modelovacích center, a to jak k hodnocení kvality modelových simulací pro nedávné klima, tak za účelem analýzy možných změn klimatu, souvisejících neurčitostí a potenciálních dopadů těchto změn. Studium nedávné proměnlivosti klimatu zahrnuje také analýzu vlivů proměnlivosti sluneční a geomagnetické aktivity na klimatické poměry v troposféře. Pro výzkum změn klimatu, včetně jejich detekce a scénářů možného budoucího vývoje a dopadů, mj. v zemědělství, se využívá stochastický generátor počasí.\n\nPozornost vědci věnují i výzkumu souvislostí mezi projevy počasí a lidským zdravím. V rámci výzkumu týkajícího se dopadů klimatu a klimatické změny na člověka byla analyzována úmrtnost související se stresem z horka ve vztahu k meteorologickým podmínkám v ČR v současném i předpokládaném budoucím klimatu. Bylo zjištěno, že ke statistickému zvýšení úmrtnosti dochází už při teplotách přesahujících 25 °C a dopady na úmrtnost jsou větší v ženské než mužské populaci. V horkých vlnách dochází v průměru ke zvýšení denní úmrtnosti v celé populaci ČR o 13 %, ve vrcholech horkých vln až o 30 %, což představuje více než 100 obětí za den. Kromě tradičních postupů lze v podmínkách střední Evropy při analýze úmrtnosti v důsledku stresu z horka použít objektivní klasifikaci vzduchových hmot. V pravděpodobném teplejším budoucím klimatu je třeba počítat s mírným nárůstem úmrtnosti způsobené horkem, k roku 2050 nejpravděpodobněji o 6 až 17 % (v závislosti na rychlosti zvyšování teploty vzduchu). \n\nDále byly k odhadu dopadů změny klimatu na vybrané sektory (zejména zemědělství a vodní hospodářství) připraveny meteorologické řady reprezentující současné a změněné klima. Byly zkonstruovány přímou modifikací pozorovaných řad podle scénářů změny klimatu nebo pomocí stochastického generátoru, jehož parametry byly modifikovány podle vybraného scénáře změny klimatu. Pro odhad dopadů změny klimatu na zemědělství byly vytvořeny scénáře změny klimatu pro tři časové horizonty (roky 2025, 2050, 2100) a dva emisní scénáře (SRES-A2 a SRES-B1). Výsledky simulací růstovým modelem mj. ukazují, že výnosy pšenice se na většině našeho území zvýší v rozsahu 7,5 až 25,3 %. Důležitým faktorem je meziroční proměnlivost teplot a srážek, která významně ovlivňuje jak průměrné výnosy, tak jejich variabilitu. Pro odhad dopadů změny klimatu na kvalitu vodních zdrojů byl zkonstruován regresní model, který koreluje koncentraci rozpuštěných organických látek s měsíčními průměry teplot a průtoků. Model naznačuje, že zdvojnásobení koncentrace CO2 v atmosféře způsobí růst organických složek cca o 7 %.     \n\nOddělení aeronomie se zaměřuje především na zkoumání ionosféry, studium dlouhodobých změn v systému horní atmosféra-ionosféra a studium ozonu a cirkulace ve stratosféře. Oddělení zajišťuje data pro výstrahy související se zvýšenou geomagnetickou/ ionosférickou aktivitou a předává je službě ISES. Připravovány a zveřejňovány jsou i pravidelné měsíční předpovědi stavu ionosféry.\n\nVe výzkumu ionosféry se pracovníci oddělení soustřeďují na dopad kosmického počasí (které zahrnuje i geomagnetické bouře a vliv atmosférických vln z dolní atmosféry) na stav a vývoj ionosféry. Zdejší badatelé se ve spolupráci s dalšími odděleními (především s Oddělením horní atmosféry) podílejí na vývoji modelu mezinárodní referenční ionosféry IRI a s využitím digisondy a dopplerovských měření se společně zabývají studiem driftů, gravitačních a infrazvukových vln v ionosféře. Dopplerovské měřicí systémy, které jsou pro tento výzkum využívány, byly instalovány nejen v České republice, ale i v Jižní Africe, Argentině a na Taiwanu, čímž vznikla mezinárodní síť měření. Oddělení dále na observatoři Průhonice, která patří Ústavu fyziky atmosféry a je součástí celosvětové měřící sítě, provádí měření elektronové koncentrace v ionosféře (do roku 2004 pomocí ionosondy \"KEL Aerospace\", dále pomocí \"Digisondy DPS.4\"). Ionosonda funguje na stejném principu jako radar. Z pozemní vysílací antény se vyšle směrem vzhůru krátký pulz a měří se doba návratu do přijímací antény či antén. Elektromagnetická vlna se v ionosféře odrazí právě ve výšce, kde se její frekvence rovná frekvenci okolního plazmatu. Vlny s vyšší frekvencí prostředím plazmatu procházejí. Z časového zpoždění návratu odražené vlny lze spočítat výšku odrazu. Maximální frekvence signálu, který se ještě od dané vrstvy odrazí, se nazývá kritická frekvence, signály s vyšší frekvencí vrstvou procházejí. Koncentrace elektronů v závislosti na výšce se zachycuje v ionogramech.\n\nMezinárodní tým pod vedením pracovníků ústavu vytvořil první globální obraz dlouhodobých změn v horní atmosféře: horní atmosféra se jako celek ochlazuje. Zatímco v dolní atmosféře způsobuje rostoucí koncentrace skleníkových plynů (zvláště CO) ohřev, v horní atmosféře (ve výškách nad 50 km) vede naopak k ochlazení. Ohřev je způsoben tím, že pronikající viditelné a další světelné záření je atmosférou a zemským povrchem ze značné části absorbováno, tím se jejich částice ohřejí a pak zase vyzáří zpět část přebytečné energie, ale už ve formě infračerveného záření („tepelné záření“). To je z velké části zachyceno dostatečně tlustou vrstvou CO které tak brání úniku části infračerveného záření do prostoru (více viz Skleníkový efekt). Se vzrůstající výškou atmosféra řídne, v 50 km je zhruba 1000x řidší, než u povrchu, a tento pokles s výškou pokračuje. Koncentrace CO je ve vyšších oblastech tak nízká, že molekuly CO již téměř žádné zdola přicházející infračervené záření nezachytí, a to uniká do vesmíru. Převládá druhá vlastnost CO, které rovněž intenzivně vyzařuje v infračervené oblasti (v pásmu okolo 15 µm ale i jinde), tím v atmosféře v této výšce ubývá energie a atmosféra se ochlazuje. Následkem ochlazování se horní atmosféra smršťuje, tj. na pevných výškách klesá její hustota, a poněkud se mění chemické složení atmosféry (hlavně minoritní složky) a rychlost různých reakcí. V důsledku toho dochází rovněž ke změnám ionizované části atmosféry, ionosféry – a to tak, že koncentrace volných elektronů, její hlavní charakteristika, na některých výškách roste, jinde klesá. Ochlazování horní atmosféry se v závislosti na výšce mění značně nerovnoměrně a existují dokonce vrstvy, jako např. ve výškách 85–90 km, které se neochlazují vůbec. Dlouhodobé změny ve výškách pod 120 km přispívají poněkud i na rušení ozónové vrstvy, v horní ionosféře naopak k dlouhodobým změnám geomagnetické aktivity. Zesilující skleníkový efekt tedy ovlivňuje celou atmosféru, nejenom její dolní část (troposféru), která se ohřívá.\n\nVe výzkumu ozonu a cirkulace ve stratosféře se studium orientuje hlavně na dlouhodobé změny těchto veličin a jejich následný dopad na klima.\n\nVýsledky získané při studiu změn v ionosféře mají praktické využití. Předpověď stavu ionosféry je důležitá zejména pro telekomunikace: pro radiové vysílání, pro komunikaci s družicemi na oběžné dráze či pro globální navigační systémy (např. GPS nebo evropský projekt Galileo). Je to proto, že stav ionosféry rozhodujícím způsobem ovlivňuje šíření radiových vln. Týká se to radiových vln krátkých, středních a dlouhých, používaných rozhlasem, stejně jako navigačních systémů typu GPS. Družice (satelitní televize, mobilní telefony, předpovědi počasí atd.) jsou na výškách zhruba mezi 200–600 km atmosférou brzděny. Poruchy v ionosféře se mohou projevit ve zhoršení komunikace s družicemi na oběžné dráze. Dlouhodobý pokles hustoty horní atmosféry působí prodloužení životnosti družic.    \n\nStěžejními tématy Oddělení horní atmosféry jsou experimentální a teoretický výzkum plazmatu v okolí Země a studium magnetosféry Země a vztahů Slunce–Země. Oddělení se zabývá konstrukcí speciálních přístrojů a provozuje observatoř Panská Ves, která přijímá telemetrická data v rámci mezinárodních projektů – například CLUSTER (ESA), RBSP (NASA) a CHIBIS (Rusko). Oddělení horní atmosféry se věnuje příjmu a zpracování telemetrických dat.\n\nMezi projekty týkající se výzkumu horní atmosféry patří družice MAGION, které startovaly v rámci několika mezinárodních projektů mezi lety 1978 až 1996 ze sovětského arktického kosmodromu Pleseck a které byly součástí fyzikálních výzkumů v rámci československého kosmického programu. Vyvinuli je pracovníci Geofyzikálního ústavu ČSAV (od roku 1994 lidé i program přešli do Ústavu fyziky atmosféry AV ČR). Družice MAGION se pohybovaly po protáhlých eliptických drahách v horní ionosféře, případně procházely oblastmi se zvýšeným zářením (Van Allenovy pásy). Magion 4 v apogeu vylétal až za pás geostacionárních družic a v některých obdobích roku opouštěl zemskou magnetosféru a zkoumal sluneční vítr. Ačkoliv poslední data byla přijata v červenci 2012, data z družic Magion se stále zpracovávají a přinášejí i dnes důležité výsledky. Spolu s údaji získanými z dalších družic slouží např. pro vytváření mezinárodního referenčního modelu ionosféry IRI (viz výše). \n\nV současné době pokračuje oddělení ve vývoji a stavbě družicových přístrojů, dokončuje se např. přístroj pro měření parametrů chladného plazmatu pro družici PROBA2 Evropské kosmické agentury (ESA). Na oddělení byla vyvinuta digitální sluneční čidla pro zjišťování orientace družice vůči Slunci, která byla použita na družici ruského projektu RADIOASTRON. Telemetrická družicová stanice Panská Ves sloužila jako řídicí stanice pro další českou družici MIMOSA a byla také jednou ze stanic, které monitorovaly start kosmické plachetnice v roce 2005.  \n\nOddělení nezajišťuje pouze příjem a zpracování dat, ale také jejich analýzu, interpretaci a využití v modelech. Projekty jsou věnované např. modelování a analýze parametrů chladného plazmatu či modelování variability parametrů termálního plazmatu v horní ionosféře a vnitřní magnetosféře Země. Další výzkum se týká jevů spojujících neutrální a ionizovanou atmosféru a jejich vzájemných vazeb. Role poruch ve slunečním větru při předpovědi kosmického počasí. Jeden z aktuálních projektů je zaměřen na výzkum vývoje výrazných struktur ve slunečním větru (struktury ICMEs a CIRs) a jejich interakce s vnějšími hranicemi magnetosféry (magnetopauzou a rázovou vlnou). Tento výzkum sleduje pohyb výsledných diskontinuit magnetosférou až do jejího dalekého chvostu a určuje jejich efekt na geomagnetické pole (vyvolaný modifikací magnetosférických proudových systémů). Metodologie tohoto projektu je založena a na detailní analýze jednotlivých pozorování a na statistickém vyhodnocení vícebodových měření. Experimentální výzkum bude konfrontován výsledky počítačového modelu vývoje ICME a globálního MHD modelu interakce slunečního větru magnetosférou.  \n\nSluneční vítr (tj. proud nabitých částic – protonů, jader hélia a elektronů) naráží na magnetické pole Země a vytváří komplikovaný systém nabitých částic, magnetických polí a vln. Studium a monitorování tohoto prostředí má velký význam pro řadu oborů lidské činnosti, neboť náhlé změny v toku slunečního větru, vyvolané slunečními erupcemi, mohou zasáhnout prostředí v blízkém okolí naší planety a poškodit sluneční články nebo elektronické vybavení družic, případně ohrozit zdraví kosmonautů pracujících na orbitálních stanicích a plánovaných základnách na Měsíci. Atmosférický obal Země je kromě slunečního větru vystaven také energii, která uniká ze Slunce ve formě elektromagnetických vln (v širokém spektru od radiových vln přes infračervené záření až po Rentgenovy paprsky). Záření a sluneční vítr interagují se zředěnou horní atmosférou a s magnetickým polem Země.    \n\nOddělení kosmické fyziky zkoumá kosmické plazma, ionosféru a magnetosféru Země a dalších planet Sluneční soustavy a též studuje sluneční vítr. Dále se věnuje experimentálnímu a teoretickému studiu vln, nestabilit, nelineárních jevů a vzájemného působení vln a částic v kosmickém plazmatu. V mezinárodní spolupráci se podílí na vývoji a stavbě přístrojů pro vědecká měření na umělých družicích a sondách a na zpracování a analýze získaných dat. Účast na přípravě velkých družicových projektů podporují programy Evropské kosmické agentury (ESA).\n\nOddělení se rovněž prací na družicovém projektu Cluster (a Cluster II), který je klíčovým mezinárodním projektem ESA. V jeho rámci byla vypuštěna čtveřice identických družic, jejichž výhodou jsou čtyřbodová měření v zemské magnetosféře a jejím blízkém okolí. Každá z těchto družic nesla celkem 11 přístrojů zkoumajících nabité částice a vlny vyzařované plazmatem. Družicový projekt Cluster poprvé detekoval plazmové vlny v magnetopauze, pohyby rázové vlny pod nápory slunečního větru, prolétl skrze polární kasp, kterým jako obrovským vírem pronikají nabité částice do atmosféry Země, a vytvořil první třírozměrný obraz magnetosféry Země. Pomohl objevit příčiny vzniku relativistických elektronů velmi vysokých energií, jež jsou odpovědné za škody na umělých družicích a jež jsou též velkým rizikem pro posádky kosmických lodí. Tyto elektrony mohou pronikat i silným pláštěm umělé družice (např. telekomunikační) a poškodit její citlivou elektroniku. Zvýšená radiace může též ohrozit lidské posádky kosmických lodí. V průběhu posledních let učinili vědci z Velké Británie, Spojených států a České republiky za pomoci čtyř družic projektu Cluster několik významných objevů ohledně toho, jak, kde a za jakých podmínek se relativistické elektrony objevují v magnetosféře Země. Dva stálé prstence v okolí Země – Van Allenovy pásy – jsou vyplněny částicemi zachycenými magnetickým polem Země. Vnější Van Allenův pás obsahuje proměnlivé množství elektronů, z nichž některé mohou být urychleny na velmi vysoké energie. Vědci ukázali, že pozorované urychlování elektronů a nárůst nového Van Allenova pásu mohou způsobit intenzivní elektromagnetické vlny šířící se v plazmatu magnetosféry Země. Tyto vlny nazývané chorus jsou přírodními elektromagnetickými vlnami na slyšitelných kmitočtech (jejich signály, zavedeny do reproduktoru a převedeny na zvuk, připomínají zpěv ptactva za ranního rozbřesku). Jsou to jedny z nejsilnějších přírodních vln v magnetosféře. Jejich působením může během magnetické bouře dojít až k tisícinásobnému zvýšení počtu vysoce energetických elektronů. Vlny chorus jsou významným objektem výzkumu Oddělení kosmické fyziky.  \n\nV rámci řešení projektu Cluster II ve spolupráci s firmou SPRINX Systems s. r. o. vybudoval pracovní tým výkonný paralelní počítačový systém Amálka, který je svými parametry srovnatelný s obdobnými systémy ve světě. Na tomto výpočetním systému bylo možné ověřit řadu teorií z oblasti rázových vln v plazmatu a prokázat správnost některých hypotéz o stavu plazmatu ve slunečním větru i v blízkém okolí planety Země. Výpočetní systém také umožňuje zkoumat interakci slunečního větru s Měsícem a dalšími objekty sluneční soustavy na globálních prostorových škálách.\n\nDružice TARANIS bude další družicí ze série mikrodružic MYRIADE financovaných francouzskou kosmickou agenturou CNES. Vypuštění na nízkou polární dráhu o výšce 700 km je plánováno na konec roku 2015. Z českých institucí se projektu účastní Ústav fyziky atmosféry, který je odpovědný za vývoj a stavbu analyzátoru vysokofrekvenčních vln přístroje IME-HF, a Matematicko-fyzikální fakulta Univerzity Karlovy v Praze.   \n\nSkupina numerických simulací heliosférického plazmatu studuje lineární a nelineární procesy v bezesrážkovém kosmickém plazmatu. Mezi hlavní zaměření výzkumu patří zejména třírozměrné modely některých planet (Merkur) a měsíců obřích planet (Io, Ganymed) popisující globální strukturu jejich interakce s okolním plazmatem. Vyvíjené modely se převážně zakládají na hybridním kódu, který kombinuje částicový a magnetohydrodynamický popis chování individuálních iontů a elektronového plynu. Výpočetně velmi náročné úlohy se řeší pomocí vysoce výkonného paralelního clusteru; jeho aktuální konfigurace zahrnující 832 samostatných výpočetních jader představuje maximální teoretický výkon přes 7,7 TFlops.\n\nZaložení Ústavu fyziky atmosféry ČSAV (později AV ČR) předcházelo ustavení samostatného meteorologického pracoviště v Československé akademii věd. Z iniciativy prof. Aloise Gregora a prof. Stanislava Brandejse vznikl v Geofyzikálním ústavu ČSAV (dnes Geofyzikální ústav AV ČR) tzv. meteorologický sektor, z něhož se vyvinulo samostatné pracoviště – Laboratoř meteorologie. Byla ustavena 1. ledna 1961 a zaměřila se na základní meteorologický a klimatologický výzkum.\n\nÚstav fyziky atmosféry vznikl 1. ledna 1964. Zahájil svou činnost na základě rozhodnutí Prezídia ČSAV z 30. října 1963. K ústavu, jehož hlavní část se nachází v areálu ústavů AV ČR v Praze na Spořilově, dále patřilo detašované pracoviště v Hradci Králové, meteorologická observatoř na Milešovce a později i observatoř Kopisty u Mostu. Ústav sestával ze tří oddělení: fyziky oblaků; všeobecné cirkulace atmosféry; mezní vrstvy. Tato struktura odpovídala trojici hlavních směrů výzkumu, jimiž byly laboratorní a experimentální studium fázových změn v atmosféře spolu analýzou vlivu umělých příměsí na vznik srážkových částic, studium vývoje velkoprostorových polí meteorologických proměnných včetně studia využitelnosti družicových informací v meteorologii a výzkum mezní vrstvy atmosféry se zaměřením na otázky čistoty ovzduší.\n\nV devadesátých letech 20. století se v ústavu udály významné změny. V roce 1991 se v souvislosti s financováním ČSAV zredukoval počet zaměstnanců o 33 %, což vedlo ke změně struktury ústavu, z níž vyplynuly změny názvů oddělení; vzniklo oddělení klimatologie a experimentální laboratoř pro větrnou energii. Další výrazná proměna nastala v roce 1994, kdy se do Ústavu fyziky atmosféry včlenilo ionosférické oddělení z Geofyzikálního ústavu, čímž se oblast výzkumu rozšířila na celý rozsah atmosféry. Strukturu ústavu tvořila oddělení horní atmosféry, meteorologie, klimatologie a aeronomie a dvě laboratoře: experimentální laboratoř pro větrnou energii a laboratoř pro observatorní činnost a práci s daty. Kromě meteorologických observatoří Milešovka a Kopisty se součástí Ústavu fyziky atmosféry stala telemetrická stanice Panská Ves, ionosférická observatoř Průhonice a experimentální větrná elektrárna Dlouhá Louka.\n\nNejúplnější obraz vědecké činnosti ústavu podávají autorské články, publikované konferenční příspěvky, výzkumné zprávy, posudky, aplikované výstupy (přístroje, programy apod.) a další výstupy vědců ústavu. Záznamy o výstupech uchovává databáze ASEP – veřejně dostupná databáze výsledků AV ČR. Vybrané výsledky se z této databáze exportují do Registru informací o výsledcích státem podporovaného výzkumu a vývoje (RIV), kde jsou hodnoceny.\n\nÚstav má pět observatoří:\n\nKnihovna, založená roku 1961, je určena vědeckým pracovníkům ústavu a odborné veřejnosti, kterým nabízí výpůjční a rešeršní služby. Pro své uživatele zpřístupňuje zahraniční elektronické informační zdroje zásadní pro dané vědní obory. Tištěný knižní a časopisecký fond čítá přibližně 7000 svazků domácích i zahraničních odborných publikací. Současná odborná literatura je aktuálně doplňována. Fond výběrově zachycuje i historii oboru v podobě titulů z 19. století. Literatura, kterou knihovna soustřeďuje, je relevantní pro obory: \"meteorologie\", \"klimatologie\", \"aeronomie\", \"fyziky horních vrstev atmosféry\", \"kosmické fyziky\", dále okrajově také \"ochrany životního prostředí\" (zejména ochrany ovzduší) a dalších hraničních disciplin. Knihovna zajišťuje evidenci publikační činnosti vědců domovského ústavu v příslušných specializovaných databázích (ASEP, RIV). Zpřístupňuje tak informace o vědecké činnosti ústavu, a to veřejnosti i státní správě.\n\n\n"}
{"id": "1119220", "url": "https://cs.wikipedia.org/wiki?curid=1119220", "title": "FC Čáslavice-Sádek", "text": "FC Čáslavice-Sádek\n\nFC Čáslavice-Sádek je moravský fotbalový klub z Čáslavic, hrající od sezóny 2017/18 Okresní soutěž Třebíčska - sk. B. Klub byl založen v roce 1941 pod názvem SK Čáslavice.\n\nMezi nejznámější hráče hrající za Čáslavice patřili Petr Maléř, Karel Jarůšek, Jiří Hamřík a Pavel Šustr.\n\n\"Aktuální k datu: 10. července 2015\"\n\n"}
{"id": "1119222", "url": "https://cs.wikipedia.org/wiki?curid=1119222", "title": "Občina Duplek", "text": "Občina Duplek\n\nObčina Duplek je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 10 sídel, její rozloha je 40,0 km² a k 1. lednu 2017 zde žilo 6 803 obyvatel. Správním střediskem občiny je Spodnji Duplek.\n\nObčina se nachází zhruba 10 km jihovýchodně od centra Mariboru. Při jihozápadním okraji území protéká řeka Dráva.\n\nObčina se dělí na sídla: Ciglence, Dvorjane, Jablance, Spodnja Korena, Spodnji Duplek, Vurberk, Zgornja Korena, Zgornji Duplek, Zimica, Žikarce.\n\nSousedními občinami jsou: Lenart na severovýchodě, Ptuj na jihovýchodě, Starše na jihozápadě a Maribor na severozápadě.\n\n\n"}
{"id": "1119223", "url": "https://cs.wikipedia.org/wiki?curid=1119223", "title": "SK Buwol Metal Luka nad Jihlavou", "text": "SK Buwol Metal Luka nad Jihlavou\n\nSportovní klub Buwol Metal Luka nad Jihlavou je moravský fotbalový klub z městyse Luka nad Jihlavou, který byl založen v roce 1932 pod názvem SK Slavia Luka nad Jihlavou. Od sezony 2017/18 hraje I. B třídu Kraje Vysočina – sk. B (7. nejvyšší soutěž).\n\nZdroj: \n\n\nPoznámky:\n\n"}
{"id": "1119224", "url": "https://cs.wikipedia.org/wiki?curid=1119224", "title": "Montes de Toledo", "text": "Montes de Toledo\n\nMontes de Toledo (česky \"Toledské hory\") je pohoří ve střední části Iberského poloostrova, ve Španělsku. Nachází se v regionech Extremadura a Kastílie - La Mancha. Pohoří se rozkládá ze západu na východ, má délku 350 km a maximální šířku 100 km. Oblast leží v nižší části kastilské náhorní plošiny (mesety). Nejvyšší horou je \"La Villuerca\" s nadmořskou výškou 1 603 m. Pohoří bylo vyzdviženo během alpinského vrásnění a skládá se především ze sedimentárních hornin.\n"}
{"id": "1119225", "url": "https://cs.wikipedia.org/wiki?curid=1119225", "title": "Е̃", "text": "Е̃\n\nЕ̃ (minuskule е̃) je písmeno cyrilice. Jeho tvar se v minuskulní i majuskulní variantě shoduje s tvarem písmena Ẽ v latince. Písmeno se používá v chinalugštině, kde zachycuje nosovou hlásku variující mezi ẽ a ɛ̃.\n\nЕ̃ je pouze jednou z variant, jak v cyrilici zachytit nosovou samohlásku, v godoberijštině je k tomuto účelu použito písmeno еᵸ.\n"}
{"id": "1119226", "url": "https://cs.wikipedia.org/wiki?curid=1119226", "title": "Občina Kungota", "text": "Občina Kungota\n\nObčina Kungota je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 19 sídel, její rozloha je 49,0 km² a k 1. 1. 2017 zde žilo 4 788 obyvatel. Správním střediskem občiny je sídlo Plintovec.\n\nSousedními občinami jsou: Šentilj a Pesnica na východě a Maribor na jihu. Na západě a na severu hraničí s rakouskými obcemi Leutschach an der Weinstraße, Gamlitz, Ehrenhausen an der Weinstraße a Straß in Steiermark.\n\n\nObčina Kungota se dělí na 19 sídel: Ciringa, Gradiška, Grušena, Jedlovnik, Jurski Vrh, Kozjak nad Pesnico, Pesnica, Plač, Plintovec, Podigrac, Rošpoh, Slatina, Slatinski Dol, Spodnje Vrtiče, Svečina, Špičnik, Vršnik, Zgornja Kungota, Zgornje Vrtiče. Ta jsou sdružená do 4 místních obcí (Zgornja Kungota, Spodnja Kungota, Svečina a Jurij).\n\n\n"}
{"id": "1119228", "url": "https://cs.wikipedia.org/wiki?curid=1119228", "title": "Jack Robinson", "text": "Jack Robinson\n\nJack Robinson, celým jménem John William Robinson (22. dubna 1870 Derby — 28. října 1931 tamtéž) byl anglický fotbalový brankář. Hrál za klub Derby County FC, s nímž vybojoval roku 1896 druhé místo v lize, a Southampton FC, v jehož dresu hrál finále FA Cupu 1900 a 1902. Později působil také v Plymouth Argyle FC, Exeter City FC a Stoke City FC. Odchytal jedenáct zápasů za anglickou reprezentaci a vyhrál s ní British Home Championship v letech 1898, 1899, 1901 a 1903. V dubnu 1901 se zúčastnil zájezdu Southamptonu na evropský kontinent, který přinesl vítězství nad SK Slavia Praha 3:0 a nad Vienna Cricket and Football-Club 7:0. Robinson zaujal publikum dosud nevídaným brankářským stylem, kdy se vrhal po umístěných přízemních střelách efektními skoky. Tento druh zákroku se podle něj dodnes označuje v němčině a češtině jako robinzonáda. \n\n"}
{"id": "1119231", "url": "https://cs.wikipedia.org/wiki?curid=1119231", "title": "Lepovkovití", "text": "Lepovkovití\n\nLepovkovití (\"Scytodidae\") je čeleď pavouků. Jejich poznávacím znakem je široká kopulovitá hlavohruď a skvrnité vzory na hlavohrudi i zadečku. Mají pouze 6 očí uspořádaných do tří dvojic.\n\nNázev čeledi je odvozen od charakteristického způsobu lovu: lepovky svou kořist znehybňují směsí jedu a silně lepkavých vláken, kterou \"plivou\" ze vzdálenosti 1-2 cm. Poté následuje ještě kousnutí chelicerami a kořist je před konzumací obalena obvyklými vlákny ze snovacích bradavek.\n\nŽlázy produkující lepivou hmotu, které jsou umístěny v hlavohrudi a ústí na chelicerách, jsou unikátním jevem - u ostatních pavouků se snovací žlázy s podobnou funkcí nacházejí pouze v zadečku.\n\nDo čeledi lepovkovití je řazeno přibližně 230 druhů v pěti rodech, její zástupci se vyskytují po celém světě. V ČR byl nalezen jediný druh, lepovka jižní (\"Scytodes thoracica\"). Měří obvykle méně než 6 mm a preferuje teplé a suché prostředí. Aktivní je v noci, přes den se ukrývá v pavučinovém zámotku pod kameny.\n\n"}
{"id": "1119238", "url": "https://cs.wikipedia.org/wiki?curid=1119238", "title": "Estrilda", "text": "Estrilda\n\nEstrilda neboli astrild či modroušek je rod z čeledi astrildovitých (\"Estrildida)\" a jedná se o exotické ptáky menší velikosti, vyskytující se převážně v zalesněných oblastech Afriky a Austrálie. Většina z nich se vyznačuje pestrým zbarvením, přičemž samci jsou pestří a samice jednolité nebo tmavě zbarvené. Často se chovají jako okrasní ptáci a asi nejznámějším zástupcem je astrild vlnkovaný.\n\n"}
{"id": "1119246", "url": "https://cs.wikipedia.org/wiki?curid=1119246", "title": "Tokarev", "text": "Tokarev\n\nPříjmení Tokarev má více nositelů:\n\n"}
{"id": "1119249", "url": "https://cs.wikipedia.org/wiki?curid=1119249", "title": "Římskokatolická farnost Rychtářov", "text": "Římskokatolická farnost Rychtářov\n\nŘímskokatolická farnost Rychtářov je územní společenství římských katolíků s farním kostelem Nanebevzetí Panny Marie v děkanátu Vyškov.\nObec je poprvé písemně zmiňována roku 1381. Farní kostel Nanebevzetí Panny Marie postaven v roce 1783 na místě původního kamenného kostelíku.\n\nAdministrátorem excurrendo byl od července 2010 ThLic. ICLic. František Cinciala. Jeho nástupcem se v červenci 2015 stal R. D. Mgr. Michal Pořízek.\n\nFarnost se pravidelně zapojuje do akce Tříkrálová sbírka. V roce 2018 se při ní v Rychtářově vybralo 14 497 korun.\n\n"}
{"id": "1119250", "url": "https://cs.wikipedia.org/wiki?curid=1119250", "title": "František Úprka", "text": "František Úprka\n\nFrantišek Úprka, zásadně nazývaný hypokoristickou formou svého jména Franta Úprka (26. února 1868 Kněždub – 8. září 1929 Tuchoměřice), byl moravský sochař.\n\nFranta Úprka se narodil 26. února 1868 v obci Kněždub na Moravském Slovácku. Františkův otec Ján Uprka vlastnil selskou usedlost, na které hospodařil. Úprkova matka Eva rozená Machálková pocházela z obce Lipov. Ján Uprka se krom hospodaření věnoval také lidové umělecké tvorbě, konkrétně malbě náboženských i folklorních motivů aplikovaných v interiérech obydlí, na předmětech denní potřeby i na svatých obrázcích. Franta Úprka měl tři sourozence. Jožu (1861), který byl významným malířem, Martina (1863), který hospodařil na rodovém majetku a sestru Alžbětu (1865). Ján Uprka mohl výtvarně na své dva syny působit velmi krátce, jelikož zemřel předčasně v roce 1874. Frantova matka nebyla nakloněna uměleckému směřování svého syna Franty, naopak se snažila, aby si zajistil praktické vzdělání pro budoucí učitelskou nebo duchovní dráhu.\n\nMladý Franta navštěvoval dva roky německé piaristické gymnázium ve Strážnici. Pro neuspokojivý prospěch gymnázium opustil a krátce vypomáhal ovdovělé matce s hospodářstvím. Další studia se již ubírala uměleckým směrem. V letech 1883–1884 studoval na řezbářské škole ve Valašském Meziříčí. Školu však nedokončil a v roce 1885 odešel do Prahy, kde se zajímal o studium modelování na Akademii u prof. Maudra. Vzhledem k nedokončenému středoškolskému vzdělání nemohl být přijat. Úprka proto nastoupil jako pomocník v řezbářské a sochařské firmě Jana Krejčíka. Následně se učil kamenickému řemeslu u sochaře Jindřicha V. Čapka a pracoval v ateliérech sochařů Antonína Pavla Wagnera a Bohuslava Schnircha.\n\nV roce 1887 zemřela Frantova matka Eva Úprková. V letech 1890–1892 si odbyl Úprka vojenskou službu v Kroměříži. Po absolvování vojny se vrátil zpět do Prahy a následně podnikl studijní cestu po českých a německých městech. Navštívil během ní odbornou školu sochařskou a kamenickou v Hořicích, pobýval krátce ve Frankfurtu nad Mohanem a Erfurtu. Po cestách zakotvil zpět v Praze, kde pozvolna přešel od kamenického řemesla k uměleckému sochařství. V roce 1896 se v Praze definitivně usadil. Oženil se zde s Otilii Chramostovou, dcerou Josefa Karla Chramosty herce Stavovského a později Národního divadla. Franta Úprka byl členem SVU Mánes a od roku 1909 též zakládajícím členem \"Sdružení výtvarných umělců moravských\". Mezi léty 1903 a 1908 byly jeho sochy k vidění na členských výstavách v Praze i mimo ní.\n\nRoku 1906 vystavoval své dílo na Mezinárodní výstavě v Miláně. Rok 1910 se nesl v duchu italských výstav. Vystavoval v Benátkách, opět v Miláne, Turíně a Římě. Další zahraniční vystoupení proběhlo od 15. března do 22. dubna 1911 v Londýně v \"Doré Gallery\", kde se konala Výstava slovanského umění. Roku 1918 otevíral Franta Úprka obnovení provozu galerie Topičova salonu po nucené sedmileté pauze, a to společnou výstavou s Aloisem Kalvodou. V poválečných letech provedl dva náhrobky na Národním hřbitově v Martině. Náhrobky byly odhaleny v roce 1923 za přítomnosti prezidenta T. G. Masaryka. Roku 1920 zastupoval na pařížském Salonu české sochařství svou známou sochou Poutníků. Před koncem svého života, od roku 1927, často pobýval na Slovensku, kam jej přivedly mj. pracovní záležitosti. Dokončoval zde sochařskou výzdobu fasád veřejných budov v Bratislavě, konkrétně \"Zemské banky\" a \"Zemědělského muzea\". V roce 1929 navrhl pomník Františka Bohumíra Zvěřiny u Památníku Františka Bohumíra Zvěřiny v Hrotovicích. Jeho posledním dílem, odhaleným až posmrtně, je Pomník padlých hrdinů v Uherském Ostrohu.\n\nV roce 1928 prodělal Franta Úprka zánět slepého střeva a byl operován ve Vinohradské nemocnici. Po operaci se jeho zdravotní stav postupně zhoršoval. Po dalším pobytu v nemocnici odjel s manželkou načerpat nové síly do Tuchoměřic u Prahy. Zde 8. září 1929 stižen infarktem zemřel.\n\nSvým dílem náleží Franta Úprka k národopisně a folkloristicky orientovanému proudu české secese reprezentovanému mj. také Jožou Uprkou, Stanislavem Suchardou, Dušanem Jurkovičem, Janem Koulou či Augustinem Němejcem. Rozpětí jeho tvorby je široké: od portrétních i ryze uměleckých bust a reliéfů přes sochařskou výzdobu architektury, volnou sochu a sochařská i architektonická řešení náhrobků až po realizaci drobných modelů porcelánových sošek určených k masovému prodeji. Tematicky je dílo Franty Úprky svázáno s jeho rodným Slováckem, tamější lidovou kulturou i životním stylem. Stěžejní část Úprkova dochovaného uměleckého odkazu spravuje Galerie výtvarného umění v Hodoníně. \n\n\n\n"}
{"id": "1119252", "url": "https://cs.wikipedia.org/wiki?curid=1119252", "title": "Boyzone", "text": "Boyzone\n\nBoyzone je irská hudební skupina. Její nejslavnější složení tvořili Keith Duffy, Stephen Gately, Mikey Graham, Ronan Keating a Shane Lynch. Skupinu v roce 1993 založil Louis Walsh, který je též známý jako manažer Johnnyho Logana a Westlife. O rok později vydali debutové album \"Said and Done\". V roce 1999 se skupina rozpadla, ale v roce 2007 oznámila comeback, původně se záměrem pouze koncertovat. 10. října 2009 zemřel Stephen Gately a Boyzone na jeho počest pojmenovali album \"Brother\".\n\n\n"}
{"id": "1119254", "url": "https://cs.wikipedia.org/wiki?curid=1119254", "title": "Großer Muntanitz", "text": "Großer Muntanitz\n\nGroßer Muntanitz (3232 m n. m.) je hora ve skupině Granatspitzgruppe (součást Vysokých Taur) v rakouské spolkové zemi Tyrolsko. Nachází se asi 9 km severozápadně od vesnice Kals am Großglockner a asi 9 km severovýchodně od městečka Matrei in Osttirol. Na jižních svazích se rozkládá ledovec Gradötzkees. Jako první vystoupili na vrchol 2. září 1871 Arthur von Schmid a Thomas Groder. Großer Muntanitz je nejvyšší horou Granatspitzgruppe.\n\nNa horu lze vystoupit po značené turistické trase č. 535 (Karl-Schottner-Weg) od chaty Sudetendeutsche Hütte (2650 m n. m.).\n\n"}
{"id": "1119257", "url": "https://cs.wikipedia.org/wiki?curid=1119257", "title": "Sfinx (Nestlé)", "text": "Sfinx (Nestlé)\n\nSfinx je závod na výrobu cukrovinek sídlící v Holešově - místní část Všetuly. Byl založen v roce 1863 a funguje dodnes. V dnešní době patří pod skupinu Nestlé. Vyrábějí se zde nečokoládové cukrovinky, z nichž nejznámější jsou Jojo, Bon Pari, Hašlerky, Anticol a Toffo. V současnosti je nejrozšířenější značkou nečokoládových cukrovinek na českém trhu.\n\nPhilipp Kneisl roku 1863 založil firmu Kneisl na výrobu kandytů a cukrovinek ve svém domě - v Palackého ulice 67, v Holešově. Původně primitivní domácká výroba se rychle zvyšovala a zdokonalovala. Po krátké době firma zaměstnávala 20 dělníků a rozšiřovala se do sousední ulice dr. Groha. Po smrti zakladatele firmy vedla podnik vdova Emilie Kneislová až do roku 1900, kdy vedení přebírají synové Philipp a Rudolf Kneislovi. Výroba sortimentu se rozšířila až na 70 druhů, převážně kandytů a výrobků z ovocného cukru, dražé a pečiva. \n\nV důsledku zvyšující se poptávky po cukrovinkách a dalšího rozšiřování výroby byla v letech 1910 a 1911 postavena nová továrna u obce Všetuly u Holešova. Výhodou bylo umístění v těsné blízkosti surovárny (již se uvažovalo o její přestavbě na rafinerii cukru) a možnost napojení vlastní vlečkou na trať Kojetín – Ostrava. V neposlední řadě, na vesnici bylo pro podnikatele výhodnější zdanění. Od roku 1912 vede továrnu Rudolf Kneisl sám jako jediný majitel a téhož roku byla zaregistrována ochranná známka s motivem sfingy. Roku 1920 byla uvedena nová značka čokolád \"Peka\". Firma měla více než 60 vlastních luxusních prodejen po celé zemi.\n\nV roce 1935 bylo v reprezentativní publikaci \"Holešov, město a okres\" napsáno: \"K zpracování všelijakých druhů zboží se používá znamenitých surovin a pracuje se se vším hygienickým opatřením. Mimo deserty, čokoládové bonbony a čokolády v různém balení zaslouží si zmínky i kandity, fourrées, dražé, želé, fondanty atd. Veškeré uvedené druhy může nynější továrna vyráběti v libovolném množství. Heslem podniku jest: \"Vždy bezvadné zboží\", neboť záleží všem na tom, aby si neúmornou prací získané dobré jméno i nadále udrželi.\" \n\nZa nacistické okupace pracovala továrna dál, s omezením sortimentu způsobeném příděly surovin, objevily se náhražky jako umělý med atd. Kneislova rodina se totiž hlásila k němectví, sám Kneisl hned po okupaci vstoupil do nacistické strany. V NSDAP byla i značná část německého úřednického personálu, jeden z úředníků továrny byl okresním vedoucím NSDAP. Část budovy sloužila k výrobě a montáži součástek pro Wehrmacht.\n\nPo osvobození a skončení 2. světové války byl majetek Kneislovy rodiny, včetně továrny, konfiskován československým státem a byli do něj jmenováni národní správci Josef Tihlář a Stanislav Konečný. Počet zaměstnanců po válce stoupl na 280 (bezprostředně po válce bylo v závodu jen 165 zaměstnanců). Pro zatajení zásob surovin po německých majitelích byli odvoláni. 28. října 1946 nastupuje nový správce Ing. Antonín Vémola. Závod byl znárodněn po únoru 1948 a Československé čokoládovny, n.p. Praha jmenovaly ředitelem Antonína Höniga, Vémola i nadále zůstal v užším vedení podniku. Sortiment obsahoval čokoládové i nečokoládové dražé, karamely, čokoládu a kakao. Vánoční kolekce, velikonoční zboží, čokoládové krokety i figurky byly dodávány od roku 1947 i do USA, zemí Beneluxu a Velké Británie.\n\nPůvodní majitelé obnovili výrobu firmy Kneisl v bavorském Geretsriedu.\n\nS platností od 1. 1. 1949 byl vytvořen národní podnik Sfinx, do něhož bylo začleněno šest závodů. Podnikové ředitelství n.p. Sfinx sídlilo ve Všetulích. V roce 1950 byl n.p. zrušen a Sfinx se stává součástí Jihomoravských čokoládoven Rohatec. Od roku 1953 nastupuje jako ředitel František Staňka a setrvá v této funkci až do roku 1968. Od 1. 10. 1963, dochází k další reorganizaci, při které se Sfinx stává závodem oborového podniku Československých čokoládoven Praha – Modřany. Zároveň byl vypracován plán generální přestavby závodu včetně nových skladů, s jejichž výstavbou se začalo v roce 1964. Pro výhodné podmínky byl Sfinx rozhodnutím tehdejšího ministerstva potravinářského průmyslu určen jako hlavní závod pro výrobu nečokoládových cukrovinek a lentilek pro celé Československo.\n\nV roce 1970 nastupuje jako ředitel Josef Polách za jehož působení dochází k dalším stavbám s automatizací výroby. Díky níž bylo vyrobeno 17,3 tisíc tun cukrovinek proti 5 tisícům tunám v roce 1963. Byly postaveny 2 haly, kotelna, údržbářské dílny a garáže. V roce 1973 byla zahájena výstavba sociální budovy propojené zaskleným mostem přímo s výrobní halou.\n\nV roce 1980 dochází k modernizaci u dalšího hlavního výrobku – lentilek. Byla dovezena automatická linka z Francie. V roce 1982 byla do závodu přemístěna výroba karamel. V roce 1983 byla provedena přístavba technologické budovy, v níž byla též balírna čokoládových specialit, kroket, kočičích jazýčků, čokoládových tabuliček, které tvořily doplněk hlavní výroby kandytů, lentilek a karamel. V roce 1990 nastupuje do funkce ředitele Ing. Ladislav Sklenář.\n\nNová kapitola továrny Sfinx se začala psát v roce 1992, kdy došlo k privatizaci akciové společnosti Čokoládovny, a.s., jejíž součástí byl i závod Sfinx. Majitelem továrny se stala nově založená společnost Copart, která byla ve vlastnictví nadnárodních společností Nestlé a Danone. V roce 1999 došlo k rozdělení majetku společnosti mezi vlastníky přičemž majitelem továrny Sfinx (a např. také čokoládovny Zora Olomouc) se stala výhradně společnost Nestlé.\n\nTaké v devadesátých letech pokračovaly přesuny technologií a koncentrace výroby nečokoládových cukrovinek do Sfinxu. K nejvýznamnějšímu nárůstu výroby došlo přesunutím výroby litých kandytů – Bon Pari – ze závodu Orion. Současný závod Sfinx vyrábí velice pestrou paletu bonbónů – dropsy, furé, lízátka, karamely, lentilky a další dražé.\n\nV letech 2002 až 2004 v rámci projektu restrukturalizace a posílení konkurenceschopnosti výroby byly do závodu Sfinx převedeny výrobní linky na některé želatinové a pěnové cukrovinky z bývalého závodu Maryša Rohatec. Ředitelkou do konce dubna 2008 byla paní Nataša Matyášová, od května 2008 pracoval ve funkci ředitele Ivan Hondré, jehož vystřídal Marco Toppino.\n\n\n"}
{"id": "1119259", "url": "https://cs.wikipedia.org/wiki?curid=1119259", "title": "Touleň srdčitá", "text": "Touleň srdčitá\n\nTouleň srdčitá (\"Houttuynia cordata\") je vytrvalá, nevysoká, vlhkomilná bylina, jediný druh monotypického rodu touleň. Pochází z Indie, Nepálu, Číny, Tchaj-wanu, Koreje, Japonska, Myanmaru, Thajska, Vietnamu a Indonésie. Byla zavlečena do Austrálie, na Nový Zéland i Tichomořské ostrovy a také do Severní Ameriky. Na nových místech se rychle šíří a často je považována za invazní druh.\n\nExistují dva typy odlišující se vůní. Rostliny prvého typu, tzv. japonského, voní po pomerančích a druhého, tzv. čínského, voní po koriandru.\n\nVe své domovině roste ve vlhkých půdách na plném slunci i v částečně zastíněných místech, od mořského pobřeží až do nadmořské výšky okolo 2500 m. Vyskytuje se podél vodních toků nebo nádrží, ve vlhkých okrajích lesů, křovin i na mokrých loukách a prameništích, často též na rýžových polích. Nachází se někdy v místech dlouhodobě zaplavovaných vodou, až do výšky vodního sloupce 10 cm.\n\nNa suchých místech roste poměrně pomalu a špatně se rozmnožuje. Není rostlinou mrazuvzdornou a při pěstování v chladnějších oblastech pomůže zakrytí kořenů vrstvou kompostu. Spolehlivější je vytažení trsu a přezimování ve vlhkých a bezmrazých místech.\n\nBylina s poléhavými a vystoupavými lodyhami vysoká 30 až 60 cm. Z tenkých oddenků vyrůstají lysé, drsné, podélně rýhované, zelené a někdy purpurově zbarvené lodyhy, které jsou u báze poléhavé, u vrcholu vzpřímené a v uzlinách často zakořeňují. Jsou porostlé střídavými, lysými, celistvými listy s membranózními palisty tvořícími pochvu a s řapíky dlouhými až 3 cm. Široce srdčité listové čepele bývají 4 až 10 cm dlouhé a 3 až 6 cm široké, u báze jsou srdčité a na vrcholu krátce špičaté, na spodní straně i nafialovělé. Před příchodem zimního období listy usychají.\n\nDrobné, žlutavě zelené, oboupohlavné květy bez okvětí vytvářejí husté válcovité klasy 1,5 až 2,5 cm dlouhé. Květenství, obsahující až 100 květů, jsou podepřená čtyřmi až šesti nápadnými bílými listeny. Zelené listeny květů jsou krátké a nenápadné. Tyčinky s podlouhlými prašníky jsou nejčastěji tři. Polospodní gyneceum je vytvořeno třemi plodolisty, obsahuje po 6 až 9 vajíčkách. Tři částečně srostlé pestíky mají zakřivené čnělky kratší než nitky tyčinek. Květy rozkvétají obvykle v červnu a červenci, plody počínají uzrávat od konce července.\n\nPlody jsou kulovité tobolky velké asi 2 mm. Ve zralosti se otvírají na vrcholu a ven vypadávají drobná semena. Ploidie druhu je 2n = 96.\n\nRostliny se rozmnožují svými tenkými, vodorovnými oddenky, které za příznivých podmínek ročně narostou do délky i jednoho metru, téměř z každého odlomeného kousku může vyrůst rostlina. Rozšiřují se i drobnými semeny, tisíc semen váží asi 0,04 gramů.\n\nV zahradnické praxi se rostliny tohoto rodu používají jako rychle se rozrůstající půdokryvné pro vlhké, teplejší a chráněné polohy. Listy počínají vyrůstat v pozdním jaru a pak velmi rychle pokryjí velký prostor. K původní formě se zelenými listy byly vyšlechtěny i některé kultivary. S pestře zbarvenými listy od žluté do červené je to 'Chameleon', s bílými 'Sunshine', se zlatavými 'Joker Gold' a s růžovými 'Flame', obzvláště velký bílý listen má 'Flora Pleno'. Doporučuje se rostliny co tři roky vytáhnout a rozdělit. Pro své rychlé šíření oddenky se může za příhodných podmínek stát hrozbou pro okolní přírodu.\n\nV zemích jižní a východní Asie bývá touleň pěstovaná jako potravina. Mladé listy a lodyhy se konzumují syrové jako salát nebo se vaří v různých omáčkách a polévkách, oddenky se smaží a podávají jako příloha. Mimo to bývají tytéž rostliny místními obyvateli někdy využívány pro léčbu téměř všech nemocí, od spalniček, cholery, úplavice, rakoviny, kašle, uštknutí hadem, kapavky, hemeroidů a ženských nemocí až po léčbu očních problémů.\n\nPreferuje slunečné polohy, ale snese i polostín. Vyžaduje stanoviště s vlhkou, propustnou půdou, roste i přímo ve vodě, ačkoliv snáší i přísušky. Substrát má být lehčí nebo až jílovitý, pH kyselé až zásadité. V ČR je zcela otužilou venkovní trvalkou, na jaře ale raší pozdě. Je expanzivní, šíří se do okolí, může zaplevelovat.\n"}
{"id": "1119260", "url": "https://cs.wikipedia.org/wiki?curid=1119260", "title": "Občina Lovrenc na Pohorju", "text": "Občina Lovrenc na Pohorju\n\nObčina Lovrenc na Pohorju je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 7 sídel, její rozloha je 84,4 km² a k 1. lednu 2017 zde žilo 3 055 obyvatel. Správním střediskem občiny je vesnice Lovrenc na Pohorju.\n\nVětšina území občiny zasahuje do Pohorje, nejvýchodnějšího výběžku Alp. Nejvyšší bod občiny dosahuje nadmořské výšky 1529 m. Nadmořská výška klesá směrem od jihu k severu až k řece Drávě, která zároveň tvoří severní hranici občiny. Většina občiny je porostlá lesy. Údolím řeky Drávy prochází železniční trať Maribor – Dravograd – Celovec.\n\n\nObčina se dělí na sídla: Činžat, Kumen, Lovrenc na Pohorju, Puščava, Rdeči Breg, Recenjak, Ruta.\n\n\n"}
{"id": "1119267", "url": "https://cs.wikipedia.org/wiki?curid=1119267", "title": "Maň-pupu-ňor", "text": "Maň-pupu-ňor\n\nMaň-pupu-ňor (azbukou \"Маньпупунёр\", což v mansijštině znamená \"Malá hora idolů\"), také \"Sedm silných mužů\" nebo \"Sloupy zvětrávání\", je návrší se sedmi unikátními skalními útvary, které se nachází v Pečoro-ilyčské rezervaci na jihovýchodě ruské autonomní republiky Komi. Jednotlivé skály jsou vysoké 30 až 42 metrů, štíhlé a nepravidelného tvaru. Jde o svědecké hory, poslední pozůstatky pohoří existujícího před 200 miliony let, z něhož se v důsledku eroze zachovaly pouze nejpevnější části tvořené svorem.\n\nMansové považují toto místo za posvátné. Vztahuje se k němu legenda, podle níž se obr Torev ucházel o Aim, dceru náčelníka Mansů, ale byl odmítnut. Rozhodl se tedy, že ji unese, a vzal si na pomoc šest svých bratrů, ochranní duchové Mansů však všechny vetřelce proměnili v kameny.\n\nV roce 2008 byl objekt zařazen na seznam Sedm divů Ruska. Zájem turistů o Maň-pupu-ňor roste, navzdory špatné dopravní dostupnosti a obavám správy rezervace z poškození přírody. \n\nV roce 2013 vylezl německý horolezec Stefan Glowacz na vrchol jedné za skal, což vzbudilo protesty domorodců, kteří to označili za znesvěcení kultovního místa.\n\n"}
{"id": "1119276", "url": "https://cs.wikipedia.org/wiki?curid=1119276", "title": "Kostel Nanebevzetí Panny Marie (Mašťov)", "text": "Kostel Nanebevzetí Panny Marie (Mašťov)\n\nDěkanský kostel Nanebevzetí Panny Marie v Mašťově na Chomutovsku byl založen ve 14. století a následně několikrát přestavován, naposledy v 18. století. Od roku 1963 je zapsán jako kulturní památka.\n\nV letech 1193–1196 působili v Mašťově cisterciáčtí mniši. Kostel je poprvé připomínán ve 14. století, zřejmě je však ve svém jádru ještě starší. Roku 1580 proběhla přestavba lódi, roku 1765 byl barokně upraven. Zatím poslední zásadní rekonstrukce proběhla v 90. letech 20. století. Místní farnost je v současné době administrována z Kadaně. V kostele jsou slouženy pravidelné bohoslužby.\n\nKostel je jednolodní, se zúženým presbytářem. K západní stěně lodi přiléhá věž, která je zřejmě nejstarší částí kostela. Loď má valenou klenbu, v presbytáři je zachována gotická klenba s žebry. V interiéru je zachována barokní štuková výzdoba, a cenný (rovněž barokní) inventář. Hlavní oltář z roku 1765 je dílem místního řezbáře Jakuba Eberleho.\n\n\n"}
{"id": "1119278", "url": "https://cs.wikipedia.org/wiki?curid=1119278", "title": "Elmira Alembeková", "text": "Elmira Alembeková\n\nElmira Alembeková, (* 30. června 1990 Saransk) je ruská atletka, která se věnuje sportovní chůzi. Její hlavní disciplínou je chůze na 20 km, ve které se stala v roce 2014 mistryní Evropy.\n\nPrvního úspěchu dosáhla jako osmnáctiletá – na juniorském mistrovství světa získala stříbrnou medaili v chůzi na 10 000 metrů. V této disciplíně se o rok později stala juniorskou mistryní Evropy. Největším úspěchem se pro ni zatím stalo vítězství na evropském šampionátu v Curychu v roce 2014 v chůzi na 20 kilometrů. Její osobní rekord v této disciplíně 1:25:27 pochází z roku 2012.\n"}
{"id": "1119279", "url": "https://cs.wikipedia.org/wiki?curid=1119279", "title": "Erich Lessing", "text": "Erich Lessing\n\nErich Lessing (13. července 1923 Vídeň – 29. srpna 2018) byl rakouský fotograf a fotožurnalista, člen agentury Magnum. Dokumentoval dění v Evropě především v padesátých letech. Byl rovněž autorem řady obrazových publikací na historická a zeměpisná témata.\n\nNarodil se ve Vídni v židovské rodině dentisty a koncertní klavíristky. V roce 1939 uprchl před nacisty do Palestiny. Zde se vyučil radiotechnikem. Prošel různými zaměstnáními: choval kapry v kibucu či řídil taxík. Nakonec se začal věnovat svému koníčku z mládí: fotografii. Nejprve fotografoval běžné portrétní a skupinové fotografie. Pak se stal fotografem britské armády.\n\nV roce 1947 se vrátil do Rakouska. Pracoval pro agenturu Associated Press. V roce 1951 se stal členem agentury Magnum Photos. Spolupracoval s jejími předními fotografy, jako byli: Robert Capa, Henri Cartier-Bresson, Ernst Haas, George Rodger či David Seymour. Jeho fotografie otiskovaly přední obrazové magazíny, například: Quick, Life, Paris Match, Epoca. \n\nZachytil fotograficky řadu významných politických událostí, například:\n\nPo roce 1960 se věnoval tvorbě fotografických publikací se zeměpisnými a uměleckými tématy:\n\nDokumentoval i vznik některých významných filmů:\n\n\nJe nositelem celé řady ocenění, například:\n\n"}
{"id": "1119281", "url": "https://cs.wikipedia.org/wiki?curid=1119281", "title": "Hans Krtkovic", "text": "Hans Krtkovic\n\nHans Krtkovic (anglicky \"Hans Moleman\") je fiktivní postava v seriálu v Simpsonovi. Je trochu menší a plešatý. Poprvé se objevil v epizodě Láska klíčí i v ředitelně. Tehdy byl známý jako Ralph Melish. Je jednou z hlavních postav dabovaných Danem Castellanetou. V epizodě Homer na suchu tvrdí, že je mu 31 let a že pití alkoholu mu zničilo život. Avšak je pravděpodobně starší než Homer Simpson, neboť v epizodě Walking big and Tall se dozvíme, že byl starostou Springfieldu, tenkrát byl Homer ještě malý.\n\nVelkou roli sehrál Hans v epizodě Burnsův dědic. Měl si myslet že on je Bart Simpson, syn Homera a Marge. Homer si ho chtěl nechat, když Bart byl u Burnse. Když se Bart vrátil, Homer mu řekl, ať se seznámí se svým novým bratrem a Hanse líbal. V epizodě Lízina rivalka řídil kamion s cukrem a vrazil do sloupu. Homer mu řekl ať si zavolá odtahovku, že mu ten cukr zatím pohlídá, ale ve skutečnosti mu ten cukr ukradl a potom ho prodával.\n\n"}
{"id": "1119284", "url": "https://cs.wikipedia.org/wiki?curid=1119284", "title": "Polat Kemboi Arıkan", "text": "Polat Kemboi Arıkan\n\nPolat Kemboi Arıkan (* 12. prosince 1990 jako Paul Kipkosgei Kemboi) je turecký atlet, běžec keňského původu, který se věnuje dlouhým tratím. V roce 2012 se stal mistrem Evropy v běhu na 10 000 metrů.\n\nTurecko reprezentuje od června 2011. Nejúspěšnější sezónou pro něj byl zatím rok 2012 - tehdy získal na evropském šampionátu v Helsinkách bronzovou medaili v běhu na 5000 metrů a zvítězil na dvojnásobné trati. Jeho osobní rekord v běhu na 5000 metrů 13:05,98 pochází z roku 2011, svůj dosud nejlepší čas na 10 000 metrů 27:38,81 zaběhl na londýnské olympiádě, kde skončil devátý.\n\nTitul evropského šampiona v běhu na 10 000 metrů získal podruhé v roce 2016 v Amsterdamu.\n\n"}
{"id": "1119287", "url": "https://cs.wikipedia.org/wiki?curid=1119287", "title": "Gistola", "text": "Gistola\n\nGistola, též (z ruštiny) Gestola (, ) je s nadmořskou výškou 4860 m vrchol ve střední části hlavního kavkazského hřebenu na hranici mezi Gruzií (kraj Samegrelo-Horní Svanetie) a Ruskem (Kabardsko-balkarská republika). Vrchol Gistoly lze snadno poznat, jelikož vytváří typickou pyramidu se stěnami pod úhlem 45°.\n\nTvoří jeden z vrcholů masívu zvaného Bezengská stěna.\n\nZ jihovýchodního svahu Gistoly (mezi Gistolou a Katyn-Tau) stéká ledovec Adiši (), na kterém pramení řeka Adišisčala.\n\n"}
{"id": "1119293", "url": "https://cs.wikipedia.org/wiki?curid=1119293", "title": "Pavel Hanuš", "text": "Pavel Hanuš\n\nPavel Hanuš (8. června 1928 Praha – 8. února 1991 Praha) byl český spisovatel, dramatik, scenárista a publicista.\n\nPocházel z dělnické rodiny. Po ukončení měšťanské školy roku 1943 pracoval ve slévárně v ČKD a jako zřízenec v Živnostenské bance. Od počátku roku 1945 do konce války byl v táboře nucených prací ve Slezsku. Pak dálkově vystudoval novinařinu na Vysoké škole politické a sociální v Praze.\n\nPracoval v různých organizacích a v různých funkcích:\nV roce 1964 se stal zakládajícím členem a předsedou \"Odboru přátel a příznivců Slavie\", který měl za cíl zachránit a pozdvihnout fotbalovou Slavii, toho času živořící ve druhé fotbalové lize. Roku 1972 vážně onemocněl a byl mu přiznán trvalý invalidní důchod.\n\nSvou literární činnost zahájil jako básník, když na přelomu 40. a 50. let časopisecky publikoval poměrně naivní dobové verše. Následně se zaměřil na tvorbu tendenčních satiricky zaměřených aktovek a scének a ideově zaměřených divadelních her. Psal také detektivní příběhy pro dospělé i pro děti. Během 70. a 80. let přenesl těžiště své spisovatelské činnosti do tvorby televizních a rozhlasových scénářů komediálního, detektivního a společensky mravoličného charakteru, které se však vyznačují hodnotovou nevyrovnaností.\n\n\n"}
{"id": "1119298", "url": "https://cs.wikipedia.org/wiki?curid=1119298", "title": "Jaroslav Jičínský", "text": "Jaroslav Jičínský\n\nJaroslav Jičínský (9. dubna 1870 Slezská Ostrava – 2. května 1959 Praha) byl důlní inženýr, montanista a vysokoškolský profesor.\n\nProf. Dr. mont. Ing. Jaroslav Jičínský byl syn významného báňského odborníka Ing. Viléma Jičínského (1832–1902), studoval na vysoké škole báňské v Lubně (Leoben), v letech 1892–1896 působil jako hornický a hutnický inženýr na několika dolech Vítkovických kamenouhelných dolů. V letech 1896–1898 působil jako závodní na dolech v Pruském Slezsku. V letech 1898–1901 pak byl závodním na dole Terezie ve Slezské Ostravě. Podílel se také na výstavbě dolu Oskar v Petřkovicích a důl Terezie nechal bez omezení provozu přestavět.\n\nV letech 1901–1913 byl ředitelem Rosické báňské společnosti. Jeho nástupem 1. ledna 1901 byla zahájena přestavba celého rosického revíru, jeho modernizace a centralizace. Dosud dřevěné těžní věže byly nahrazovány železnými, byly instalovány výkonné těžní stroje, v podzemí se k práci využíval stlačený vzduch atd. Pro využití méně kvalitního uhlí z jižní části revíru zpracoval návrh na výstavbu uhelné elektrárny. Elektrárna byla postavena v období 1911–1913 společností AEG Union prostřednictvím Rakouské akciové společnosti na dodání elektřiny (OELAG). S výstavbou elektrárny byl modernizován a přestavěn důl Kukla, který se stal centrálním dolem jižní části revíru a dodával uhlí oslavanské elektrárně až do roku 1973. Projekt přestavby vypracoval sám ing. Jaroslav Jičínský. V letech 1906–1908 byla u dolu Simson postavena moderní koksovna s provozy pro zpracování druhotných surovin.\n\nV roce 1913 vstoupil do služeb Dunajské paroplavební společnosti ve Vídni. Ve funkci technického poradce a pak ředitele provedl reorganizaci a rekonstrukci dvou kamenouhelných dolů podle shodného projektu s dolem Kukla v Pětikostelí (Pésc) v Maďarsku. Také podnikl řadu studijních cest po bývalém Rakousko-Uhersku, Německu, Belgii, Polsku, Francii, Anglii a Holandsku. Po návratu do Československa působil jako technický konzultant Rosické báňské společnosti a vedoucí správní rady, pověřený vedením závodů v rámci Západomoravských elektráren v Brně. V roce 1913 mu byl udělen rakouskou vládou čestný titul c. k. horního rady. Na Vysoké škole báňské v Příbrami, kde se ujal vedení ústavu Hornictví I, působil jako vysokoškolský profesor a za jeho zásluhy mu byl udělen v roce 1922 čestný titul doktor honoris causa.\n\n\n"}
{"id": "1119312", "url": "https://cs.wikipedia.org/wiki?curid=1119312", "title": "Beau Biden", "text": "Beau Biden\n\nJoseph Robinette „Beau“ Biden (3. února 1969 Wilmington, Delaware – 30. května 2015 Bethesda, Maryland) byl americký právník a demokratický politik, nejstarší syn amerického viceprezidenta Josepha Bidena. V letech 2007–2015 působil z titulu generálního prokurátora jako ministr spravedlnosti Delawaru.\n\nMezi roky 2003–2015 sloužil v Armádě Spojených států. V hodnosti majora pracoval ve vojenské justiční službě (JAG; Judge Advocate General's Corps) a byl také členem delawerské Národní gardy se sídlem ve Smyrně. Na roční misi se zúčastnil války v Iráku.\n\nNarodil se roku 1969 v delawarském Wilmingtonu jako nejstarší syn senátora a viceprezidenta Josepha Bidena a jeho první manželky Neilie Bidenové (rozené Hunterová). Při autonehodě v roce 1972 byly usmrceny jeho matka a mladší sestra Naomi Bidenová. Sám s bratrem Hunterem Bidenem utrpěli vážná zranění. Otce podpořili v rozhodnutí se znovu oženit a roku 1977 se uskutečnil sňatek s Jill Jacobsovou. Nevlastní sestra, Ashley Bidenová, se narodila v roce 1981.\n\nS manželkou Hallie Bidenovou měl dvě děti – dceru Natalii a syna Huntera.\n\nOtce uvedl na plénum Demokratického konventu 2008 poté, co získal stranickou nominaci na úřad viceprezidenta. V projevu, který u řady delegátů vzbudil silné emoce, zmínil také tragickou autonehodu z roku 1972.\n\nPo ukončení střední školy Archmere Academy, vystudoval Pensylvánskou univerzitu, kde získal bakalářský titul (B.A.). Magisterský stupeň absolvoval, stejně jako otec, na Právnické fakultě Syrakuské univerzity s titulem doktor práv (J.D.).\n\nV období 1995–2004 pracoval ve Filadelfii jako státní žalobce Ministerstva spravedlnosti. V roce 2004 se stal společníkem v právní kanceláři Bifferato, Gentilotti, Biden & Balick. Po dvou letech ji opustil když došlo k jeho zvolení delawarským ministrem spravedlnosti.\n\nMezi roky 2003–2015 působil v Armádě Spojených států. Jeho jednotka byla o plánovaném nasazení v Iráku informována 3. října 2008. Následně se přemístila do výcvikového kempu v dallaském Fort Bliss, den po otcově viceprezidentské předvolební debatě.\n\nZ Iráku přicestoval v lednu 2009 do Washingtonu, D.C. na inauguraci Obamy i otce za viceprezidenta Spojených států. Poté odletěl zpět za jednotkou. Na oslavu Dne nezávislosti jej otec navštívil 4. července 2009 na základně Camp Victory v Bagdádu. Z irácké mise se definitivně vrátil v říjnu 2009.\n\nPodle vlastního vyjádření, během bojového nasazení, stále spolupracoval s personálem úřadu ministra spravedlnosti Delawaru, ačkoli jeden z jeho blízkých spolupracovníků sdělil, že většinu pracovních povinností delegoval na svého zástupce, aby se mohl plně zaměřit na iráckou misi.\n\nV poslední fázi života trpěl mozkovým nádorem. V květnu 2010 byl přijat do nemocnice Christiana v Newarku pro bolesti hlavy, sníženou citlivost a ochrnutí. Oficiální zpráva za příčinu uvedla „tranzitorní ischemickou ataku“. Stejný měsíc došlo k jeho převozu do filadelfské Univerzitní nemocnice Thomase Jeffersona na několikadenní pozorování.\n\nV srpnu 2013 nastoupil léčbu v Andersonově onkologickém centru Texaské univerzity v Houstonu s diagnózou mozkového nádoru, když jeho předchozí zdravotní stav Bílý dům označil za „epizodu dezorientace a slabosti“. Po odstranění nádorového ložiska v kombinaci s chemoterapií a radioterapií došlo k remisi. Dne 20. května 2015 byl opět přijat do Národního centra vojenského lékařství Waltera Reeda v marylandské Bethesdě v důsledku relapsu nádoru. Zemřel o deset dní později 30. května 2015. Smuteční obřad proběhl 6. června téhož roku v římskokatolickém kostele sv. Antonína ve Wilmingtonu.\n\n"}
{"id": "1119313", "url": "https://cs.wikipedia.org/wiki?curid=1119313", "title": "Šachty", "text": "Šachty\n\nŠachty () jsou město v Rostovské oblasti Ruské federace. Při sčítání lidu v roce 2010 měly bezmála čtvrt miliónu obyvatel a byly tak třetím největším městem oblasti po Rostově na Donu a Taganrogu.\n\nŠachty leží v jižní části Východoevropské roviny, v jihovýchodním cípu Doněcké vysočiny, v nadmořské výšce přibližně 100 metrů. Od Rostova na Donu jsou vzdáleny přibližně 75 kilometrů na severovýchod. Nejbližší města jsou Krasnyj Sulin přibližně dvacet kilometrů na severozápad a Novošachtinsk dvacet kilometrů na západ.\n\nRozvoj města je spjat s těžbou uhlí. V roce 1867, kdy se stalo městem s jménem Gornoje Gruševskoje () už zde byly v provozu desítky dolů. V roce 1881 bylo přejmenováno na Alexandrovsk-Gruševskij () k poctě zabitého cara Alexandra II. Nikolajeviče. Od roku 1921 se jmenuje \"Šachty\".\n\nKoncem v sedmdesátých a osmdesátých letech 20. století zde působil masový vrah Andrej Romanovič Čikatilo.\n\nPřes Šachty vede evropská silnice E50 z Brestu do Machačkaly.\n\nV letech 1932–2001 měly Šachty síť tramvajové dopravy a v letech 1975–2007 síť trolejbusové dopravy.\n"}
{"id": "1119319", "url": "https://cs.wikipedia.org/wiki?curid=1119319", "title": "Město vojenské slávy", "text": "Město vojenské slávy\n\nMěsto vojenské slávy je čestný titul Ruské federace, který se uděluje za \"„odvahu, vytrvalost a masové hrdinství obránců města v boji za svobodu a nezávislost vlasti“\". Titul byl zřízen dekretem prezidenta Ruské federace № 1340 z 1. prosince 2006.\n\nDekretem prezidenta Ruské federace № 557 z 27. dubna 2007 byly provedeny změny v podmínkách a v pořadí udělených čestných titulů Město vojenské slávy.\n\nK 6. dubnu 2015 bylo poctěno čestným titulem celkem 45 měst.\n\n"}
{"id": "1119322", "url": "https://cs.wikipedia.org/wiki?curid=1119322", "title": "Seven Mountains", "text": "Seven Mountains\n\nSeven Mountains je třetí studiové album švýcarské folk rockové kapely 77 Bombay Street, jež vyšlo 18. září 2015. Patnáctistopá deska, kterou produkoval Chris Vallejo, přišla na hudební scénu téměř tři roky od předchozího alba \"Oko Town\" (říjen 2012), opět v rámci vydavatelství Gadget Records.\n\nOznámení počátku práce na novém hudebním materiálu pro třetí album proběhlo již 9. ledna 2014. Matt Buchli v rozhovoru uvedl, že jsou bratři „plně zaměstnáni psaním nových písní a mají pocit, že výsledek bude fantastický“. Během prosince 2014 vyrazila skupina do německého Berlína, kde dokončili psaní nových písní a začali prvotní nahrávání ve Vox-Ton Studio. Matt Buchli k tomu řekl: „Vlastně je to jedno, kde se rozhodnete skládat. V cizině, kde objevujete nové věci a poznáváte nové lidi, nás však častěji políbí hudební múza.“\n\nV polovině února 2015 se 77 Bombay Street přesunuli do australského Sydney, kde hledali inspiraci pro dokončení nahrávacího procesu. Ten proběhl v soukromém studiu Linear Recording Studios, jejichž majitelem je právě producent Vallejo. Na konci února kapela zveřejnila i fotku z přípravy seznamu stop, kde lze vidět názvy dvou nových písní „Seven Mountains“ a „Amazing Day“. Počínaje 17. březnem toho roku začali vydávat přes kanál You Tube celkově dvanáctidílný seriál videí, která prozrazovala různé podrobnosti ze zákulisí nahrávacího studia. Dne 16. června 2015 skupina oznámila konečné datum vydání, název alba a první stejnojmenný singl „Seven Mountains“, k němuž 3. července téhož roku uveřejnili hudební videoklip.\n\nČervenec 2015 přinesl novou akustickou verzi singlu „Seven Mountains“ a během srpna odstartovala čtyři týdny před vydáním série akustických nahrávek nových písní „Club of Optimistic People“ (vydána již 24. srpna), „Falling“, „Bombay“ a „Own the World“, které v tomto pořadí kapela představila každý pátek počínaje 28. srpnem 2015.\n"}
{"id": "1119323", "url": "https://cs.wikipedia.org/wiki?curid=1119323", "title": "Nýrská kauza", "text": "Nýrská kauza\n\nNýrská kauza je silně zmedializovaný případ kontroverzního odebrání dětí klatovským OSPODem z do té doby bezproblémové rodiny, který vyústil sebevraždou otce dětí vyšetřovaného pro zneužívání jedné ze svých dcer. Klatovský OSPOD je již nechvalně proslulý skrze kauzu Půlnoční Bouře, kdy odebral plně kojené prospívající miminko alternativním rodičům proto, že jej nenechali zapsat na matrice.\n\nKauza má svůj počátek v lednu 2015. Lucie, dcera nesezdaných partnerů Marty J. a Vlastimila K. s bydlištěm v Nýrsku nedaleko Klatov, byla toho času dívenkou v předškolním věku s logopedickými problémy. Její praktická lékařka jí vypsala doporučení ke klinickému logopedovi. Vytížené klatovské klinické logopedky nepřijímaly nové pacienty a z tohoto důvodu se dle svých slov Marta J. obrátila na soukromou ordinaci speciální pedagožky Dominiky Bezděkové, již pokládala za logopedku a o jejíchž službách tohoto charakteru se dozvěděla přes novinový inzerát. Pedagožka vyžadovala možnost pracovat s dítětem bez přítomnosti rodiče. \n\nPři třetí (placené) návštěvě ordinace pedagožky ve čtvrtek 15. ledna 2015 došlo k zadržení otce dívenky Vlastimila K. přímo před ordinací D. Bezděkové, dcera Lucie byla mezitím z ordinace odvezena sociálními pracovnicemi na policii k výslechu policejním znalcem. Vlastimil K. byl rovněž předveden k výslechu a posléze i jeho partnerka Marta J., podezření se týkalo sexuálního obtěžování dívky. Martě J. nebylo dovoleno nahlédnout do spisu ohledně výslechu dcery Lucie, byla pouze slovně informována vyšetřovateli během svého výslechu a podle informací, které dostala, nemělo jít o nijak závažná zjištění. V pátek 16. ledna se rodině ozval OSPOD s rozhodnutím o odebrání dvou dcer partnerů ze společné domácnosti. Otci byl klatovským OSPODem zakázán jakýkoliv styk (včetně telefonického) s dcerami po dobu vyšetřování, které dle nich mělo trvat až půl roku, pod hrozbou vzetí do vazby. A to přesto, že v soudním rozhodnutí o zákazu styku nic nebylo, děti podle něj pouze neměly být ve společné domácnosti s otcem do konce vyšetřování. OSPOD tak proti rodině jednal zcela svévolně nad rámec soudního rozhodnutí. Matka byla zpočátku považována za \"nedůvěryhodnou\" pro svěření dcer do péče z důvodu zastávání se partnera, následně jí bylo nabídnuto, že dcery mohou být u ní, pokud se odstěhuje ze společné domácnosti a nebude umožňovat jejich styk s otcem. \n\nPočátkem následujícího týdne oslovili partneři řadu právníků, všichni jim ale odmítli pomoci. Během této doby byli partneři sevřeni stresem a pocitem absolutní bezvýchodnosti situace, Vlastimil K. měl psychosomatické problémy (třes, nemohl jíst, zvracel pozřené jídlo, byl \"mimo\"). Marta J. se rozhodla odejít v pátek 23.1. do azylového domu, aby alespoň ona mohla mít děti při sobě. Vlastimil K. celkovou situaci neunesl a to páteční ráno byl nalezen oběšen na borovici v Nýrsku. Martě J. byly následně děti promptně vráceny, protože důvody k odebrání podle OSPOD pominuly.\n\nSpouštěčem k medializaci kauzy byly dva obsáhlé příspěvky v diskuzi na serveru rodina.cz. První příspěvek, psaný Martou J., se zde objevil 20. ledna. Marta J. popisuje, co se rodině stalo, a žádá o jakoukoliv pomoc a radu v situaci, kterou partneři vyhodnocují jako zoufale bezvýchodnou. Druhý příspěvek připojila v pátek 23. ledna večer sestra Marty J., kde emotivně informuje o sebevraždě Vlastimila K. a označuje Dominiku Bezděkovou a psycholožku a soudní znalkyni Holubcovou společně s OSPOD za ty, kteří jsou za jeho tragické ukončení života zodpovědní. Server rodina.cz poté diskuzi s příspěvky sester v řádu hodin smazal pro \"pomluvu\" konkrétních osob, zálohy zůstaly v počítačích diskutérů ze serveru a jistě také u policie, jež smazání pravděpodobně iniciovala. Texty se několik dní šířily po sociálních sítích, zhruba po týdnu se kauzy chytila média. Jako první o kauze informoval Klatovský deník s ohledem na skutečnost, že prakticky všichni lidé v Nýrsku tragédii a její okolnosti velmi prožívali a řešili.\n\nMedializací kauzy začal masový virtuální lynč i fyzické a slovní napadání Dominiky Bezděkové. Ta se po prvotních snahách s médii nekomunikovat rozhodla vystoupit veřejně. Vyšlo najevo, že pedagožka nechala dítě v době, kdy byla placena za lekci výslovnosti, kreslit obrázek \"začarovaná rodina\", používaný s omezenou vypovídající hodnotou při psychologických diagnostikách. Pedagožka zpočátku tvrdila, že děvčátko nechala kreslit obrázek poté, co si stěžovalo na to, že jej tatínek \"divně lechtá\". (Postupem času svá tvrzení o chování dívenky v médiích doplňovala a rozšiřovala o další závažné indicie.) Obrázek dále konzultovala se dvěma psycholožkami a dítě pak pod falešnou záminkou nechala matkou ve středu 14. ledna odvést k psycholožce I. Holubcové. Psycholožka Holubcová neučinila žádná konkrétní zjištění (kromě toho, že dívka otce myje ve vaně), důvodem k jejímu podezření tak zůstala zejména řeč těla dívky. Poté došlo k nahlášení podezření na policii. Zde je sporné, kdo nahlášení provedl. Dle původních příspěvků Marty J. a její sestry měla být tím, kdo věc nahlásil, Dominika Bezděková. Později ale psycholožka I. Holubcová deklarovala, že podezření nahlásila ona osobně, a i Dominika Bezděková prohlásila, že věc oznámila I. Holubcová. Tvrzení o I. Holubcové jako nahlašovatelce se objevuje i na serveru Krimi Plzeň, evidentně blízkém policejnímu zdroji. Krimi Plzeň zde rovněž explicitně uvádí, že za oznamovatelku označuje Holubcovou samotný šéf klatovské kriminálky Antonín Šmíd. Podle nejnovějších zjištění z policejního spisu, k němuž dostala Marta J. po měsících obstrukcí (OSPOD učinil opatrovnicí = zákonným zástupcem Lucie jednu z úřednic a matce tím zamezil nahlížet do policejního spisu) soudem posvěcený přístup, je ale oznamovatelem právě Dominika Bezděková (k oznámení došlo 14.1. večer) a I. Holubcová nefiguruje ve spisu ani jako svědek, pouze coby zmínka ve výpovědi Bezděkové. Tato informace by usvědčovala ze lži nejen psycholožku Holubcovou a pedagožku Bezděkovou, ale i šéfa klatovské kriminálky.\n\nPo několika dnech medializace vyšlo rovněž najevo, že se před začátkem vyšetřování v ordinaci Dominiky Bezděkové objevila žena, která tvrdila, že je příbuznou Vlastimila K. a ten ji v jejím dětství před více než dvaceti lety zneužíval. Kromě Dominiky Bezděkové byla rovněž klientkou I. Holubcové. Tato žena podle článku v Blesku byla policií navštívena v práci a vypovídala v den odebrání dětí sociálkou, tedy 16. ledna. Podle informací Marty J. tato žena provedla svou výpověď v pátek po sebevraždě. Žena uváděla, že se s ní Vlastimil stýkal od jejích 5 do 8 let. Marta J. se proti tomu ohradila a označila zejména časové období za nereálné, protože Vlastimil K. byl v části této doby na vojně a posléze se s tetou holčičky rozvedl, tedy doba, kdy by mohlo ke stýkání dojít, mohla podle Marty J. trvat jen něco přes jeden rok. Matka ani teta (exmanželka Vlastimila K.) si zneužití své dcery/neteře po celých více než 20 let nebyly vědomy, dozvěděli se o něm od ní až po sebevraždě Vlastimila K..\n\nDominika Bezděková po medializaci kauzy popírala, že by kdykoliv tvrdila či propagovala, že poskytuje logopedickou péči, nicméně například na portále www.sumavanet.cz je stále uvedena v seznamu ordinací nabízejících logopedickou pomoc spolu se dvěma klinickými logopedkami. Pro laika je takovýto seznam minimálně zavádějící. K záležitosti se vyjádřila i asociace klinických logopedů. Jedna z klatovských klinických logopedek médiím sdělila, že v žádném případě není běžnou praxí chtít po rodičích dětí, aby před sezením opustili místnost a nechali děti s logopedkami samotné.\n\nPo medializaci kauzy se Martě J. rozhodla pomoci právnička J. Jakubčíková. Prvním cílem, jehož musely dosáhnout, aby mohlo dojít k podání žalob na stát a případně některé jedince, bylo vysoudit právo matky na přístup k policejnímu spisu. Dne 28. května Marta J. hlásí, že získali přístup ke spisu a studují jej. Druhý den vychází blogový článek Martina Práška autorizovaný Martou J., který jako první informuje o obsahu spisu odhalujícím obludné rozměry zbytečné šikany vedené proti rodině Marty J. a účelové lži zúčastněných osob, stejně jako o tom, že policejní znalec u holčičky neshledal žádné známky sexuálního zneužití. Marta J. nyní společně s právničkou připravuje žalobu na stát.\n"}
{"id": "1119332", "url": "https://cs.wikipedia.org/wiki?curid=1119332", "title": "Bangalore Open", "text": "Bangalore Open\n\nBangalore Open je zaniklý tenisový turnaj žen na profesionálním okruhu WTA Tour, hraný v Indii jako největší ženská událost v Jihovýchodní Asii. Konal se v letech 2003–2008 na otevřených dvorcích s tvrdým povrchem. Generálním sponzorem byl indický státní bankovní dům Canara Bank.\n\nÚvodní tři ročniky 2003–2005 z kategorie Tier IV proběhly v Hajdarábádu. Postup do úrovně Tier III provázela změna dějistě, když se turnaj v roce 2006 přestěhoval do Bengalúru. Poslední ročník 2008 proběhl v kategorii Tier II. Účastnilo se jej třicet dva, či dvacet osm, tenistek ve dvouhře, třicet dva kvalifikantek a šestnáct párů ve čtyřhře. Na termínové listině okruhu byl zařazen na únor nebo březen.\n\nV únoru 2003 v Hajdarábádu debutovala Sania Mirzaová mezi profesionálkami okruhu WTA Tour. O rok později vyhrála s Jihoafričankou Liezel Huberovou deblovou soutěž, když ve finále porazily čínskou dvojici Li Ťing a Sun Tchien-tchien. Stala se tak první indickou tenistkou, která zvítězila na turnaji WTA Tour. Další primát přidala v únoru 2005, když jediný kariérní titul z dvouhry znamenal, že jako první Indka vybojovala singlovou trofej v této úrovni tenisu. Poslední ročník 2008 v domovském městě však již záměrně bojkotovala, když uváděla kontroverze, které provázely její starty v předchozích letech. Poslední vítězkou se stala Američanka Serena Williamsová po finálové výhře nad Švýcarkou Patty Schnyderovou.\n\nKomerčními názvy postupně byly AP Tourism Hyderabad Open, Sony Ericsson Bangalore Open a Canara Bank Bangalore Open.\n"}
{"id": "1119340", "url": "https://cs.wikipedia.org/wiki?curid=1119340", "title": "Qatar Athletic Super Grand Prix 2015", "text": "Qatar Athletic Super Grand Prix 2015\n\nQatar Athletic Super Grand Prix 2015 byl lehkoatletický mítink, který se konal 15. května 2015 v katarské hlavním městě Dauhá. Byl součástí série mítinků Diamantová liga.\n"}
{"id": "1119342", "url": "https://cs.wikipedia.org/wiki?curid=1119342", "title": "Jean-Baptiste Dumas", "text": "Jean-Baptiste Dumas\n\nJean-Baptiste André Dumas (15. červenec 1800, Alès – 11. duben 1884, Cannes) byl francouzský chemik a politik, průkopník organické chemie a profesor na Sorbonně.\n\nNarodil se v rodině městského tajemníka a začal se učit v místní lékárně. Roku 1816 dostal nabídku do velké lékárny v Ženevě, kde byla vybavená laboratoř a kde se konaly i farmaceutické přednášky. Zde začal Dumas vědecky pracovat a publikovat, mimo jiné navrhl užívání jodové tinktury v lékařství. Ze také roku 1822 navštívil německý přírodovědec Alexander von Humboldt a na jeho radu odjel do Paříže. Tam se seznámil a spolupracoval s řadou vynikajících vědců a začal přednášet na École polytechnique.\nRoku 1826 se oženil s dcerou slavného chemika A. Brogniarda a roku 1828 se stal profesorem chemie na Sorbonně, nástupcem Gay-Lussaca. Od roku 1840 byl profesorem chemie na Pařížské lékařské škole (École de médicine). \n\nPatřil k zakladatelům organické chemie, zejména analázy, a klasifkoval organické sloučeniny podle aktivních skupin. Uvědomil si, že charakteristické vlastnosti molekul nezávisejí jen na druhu a počtu atomů, ale také na struktuře molekuly. Proto také odmítal Berzeliovu dualistickou teorii chemické struktury, která vysvětlovala soudržnost atomů a molekul přitažlivostí mezi kladnými a zápornými atomy a která v jeho době převládala. Vymyslel metodu stanovení přítomnosti dusíku v organických sloučeninách. Určil, jak stanovit atomovou hmotnost na základě měření hustoty par prvků a upřesnil atomové hmotnosti asi 30 prvků, včetně uhlíku. Popsal složení vzduchu a je též objevitelem řady organických sloučenin (např. chlormethan, chloroform aj.).\nPo revoluci roku 1848 se stal politicky aktivní, Byl zvolen poslancem a za Napoleona III., v letech 1850-51 zastával funkci ministra obchodu a zemědělství, později také senátora. Po pádu císařství v roce 1871 se z politického života stáhl a věnoval se pouze chemii.\n\nJe jedním ze 72 významných mužů, jejichž jméno je zapsáno na Eiffelově věži v Paříži.\n\n"}
{"id": "1119344", "url": "https://cs.wikipedia.org/wiki?curid=1119344", "title": "Antoine César Becquerel", "text": "Antoine César Becquerel\n\nAntoine César Becquerel [\"antuan sézar bekerel\"] (8. březen 1788, Châtillon-Coligny – 18. leden 1878, Paříž) byl francouzský fyzik, průkopník elektrochemie. Jako první na světě získal kov elektrolýzou. Dnes je připomínán především pro objev fotovoltaického jevu, který umožňuje získávat energii ze slunečního záření. Studoval též atmosférickou elektřinu, telegrafii a magnetismus. I jeho syn Alexandre Edmond Becquerel (1820–1891) se stal fyzikem, jeho vnuk Henri Becquerel (1852-1908) dokonce získal Nobelovu cenu za fyziku.\n\nTento objev Becquerel učinil v roce 1839. Do nádoby rozdělené průlinčitou stěnou umístil dvě platinové elektrody a do obou částí nádoby nalil elektrolyt. Elektrody připojil ke galvanometru. Poté zamezil veškerému přístupu světla do nádoby. V té chvíli galvanometr nezaznamenal žádnou hodnotu. Jakmile však Becquerel vpustil do nádoby světlo, zaznamenal galvanometr mezi elektrodami napětí. Šlo o první zaznamenanou přeměnu světelné energie na elektřinu. Becquerel to nazval fotovoltaickým jevem, ale dlouho nebyl považován za nijak významný pro průmysl. Až v 2. polovině 20. století se jev stal základem pro vznik výkonnějších fotovoltaických článků a tedy i fotovoltaických elektráren (průlomovým byl zejména patent Russella Shoemakera Ohla z roku 1946).\nJe jedním ze 72 významných mužů, jejichž jméno je zapsáno na Eiffelově věži v Paříži.\n"}
{"id": "1119345", "url": "https://cs.wikipedia.org/wiki?curid=1119345", "title": "Olga Golovkinová", "text": "Olga Golovkinová\n\nOlga Golovkinová, (* 17. prosince 1986 Berezniki) je ruská atletka. Její specializací je běh na středních a dlouhých tratích.\n\nNa mistrovství Evropy v roce 2010 skončila ve finále běhu na 5000 metrů devátá, o dva roky později na evropském šampionátu v Helsinkách v této disciplíně zvítězila. V roce 2013 byla za použití dopingu potrestána dvouletým zákazem startu (do 1. srpna 2015). Její osobní rekord na 5000 metrů 15:05,26 pochází z roku 2012.\n\n"}
{"id": "1119370", "url": "https://cs.wikipedia.org/wiki?curid=1119370", "title": "Đakovický okruh", "text": "Đakovický okruh\n\nĐakovický okruh je jedním ze sedmi kosovských okruhů. Leží v západní části země a hlavním městem je Đakovica.\n\nV okruhu se nachází tato 4 města:\n"}
{"id": "1119371", "url": "https://cs.wikipedia.org/wiki?curid=1119371", "title": "Yves Pambou", "text": "Yves Pambou\n\nYves Simon Pambou Loembet (* 27. listopadu 1995, Paříž, Francie) je francouzský fotbalový záložník, který je od léta 2015 hráčem slovenského klubu DAC Dunajská Streda.\n\nV mládí prošel akademií francouzského klubu FC Nantes. Po třech a půl letech odešel na své první zahraniční angažmá do italského klubu Reggina Calcio, kde hrál za mládežnické týmy a později zde debutoval i mezi dospělými (odehrál v druhé italské lize Serii B celkem 20 zápasů v sezóně 2013/14). Na jaře 2015 se vrátil do Francie a hrál za třetiligový klub Trélissac FC.\n\nV červenci 2015 se stal posilou slovenského prvoligového celku DAC Dunajská Streda.\n\n"}
{"id": "1119372", "url": "https://cs.wikipedia.org/wiki?curid=1119372", "title": "Serranía de Cuenca", "text": "Serranía de Cuenca\n\nSerranía de Cuenca je pohoří na jihovýchodě Iberského poloostrova, ve Španělsku. Nachází se v regionech Kastilie – La Mancha a Aragón. Nejvyšší bod má nadmořskou výšku 1839 m. Oblast je známá velmi dobře zachovanými hustými borovými lesy. Hlavní horninou je vápenec.\n"}
{"id": "1119374", "url": "https://cs.wikipedia.org/wiki?curid=1119374", "title": "Německé volby do říšského sněmu 1924 (květen)", "text": "Německé volby do říšského sněmu 1924 (květen)\n\nNěmecké federální volby se konaly 4. května 1924. Volební účast oproti předcházejícím volbám mírně klesla. Volební účast byla 77,4 %. Sociálnědemokratická strana Německa se stala znovu nejsilnější stranou v Reichstagu.\n\n"}
{"id": "1119375", "url": "https://cs.wikipedia.org/wiki?curid=1119375", "title": "TJ Slavoj Třešť", "text": "TJ Slavoj Třešť\n\nTělovýchovná jednota Slavoj Třešť je moravský fotbalový klub z města Třešť, hrající od sezony 2015/16 I. A třídu Kraje Vysočina (6. nejvyšší soutěž). Klub byl založen v roce 1922 pod názvem SK Meteor Třešť.\n\nZdroj: \n\n\nJednou se účastnil Perleťového poháru v Žirovnici (1938) a obsadil 3. místo.\n\nPoznámky:\n\n"}
{"id": "1119377", "url": "https://cs.wikipedia.org/wiki?curid=1119377", "title": "Malpa hnědá", "text": "Malpa hnědá\n\nMalpa hnědá (\"Sapajus apella\") je ploskonosá opice z čeledi malpovitých (Cebidae). Podle tradiční defince se jednalo o jeden z nejrozšířenějších druhů neotropické oblasti, ale novější studie tento původní druh rozdělily na čtyři druhy v novém rodu: malpa hnědá (\"Sapajus apella\"), malpa pruhořbetá (\"Sapajus libidinosus\"), malpa černá (\"Sapajus nigritus\") a malpa zlatobřichá (\"Sapajus xanthosternos\"). Podle tohoto pohledu se malpa hnědá vyskytuje v Amazonii a přilehlých regionech. Žije v různých lesních biotopech, nejčastěji v tropických deštných lesích, někdy obývá i otevřenější oblasti. Obývá nadmořské výšky až do 2 700 metrů.\n\nMalpa hnědá měří 32 až 57 cm bez ocasu, ocas dosahuje délky 38 až 56 cm a hmotnost činí 1,9 až 4,8 kg. Obecně platí, že samci jsou mohutnější nežli samice. Malpa hnědá má silnější tělo než jiné druhy malp. Ocas je tlustý a na konci olysalý, opice jej může využívat coby pátou končetinu. Zbarvení je hnědavě šedé se světlejším břichem, končetiny jsou černé. Čelo porůstají dlouhé tvrdé vlasy.\n\nMalpa hnědá se shlukuje do menších skupinek. V jedné skupině obvykle žije jeden samec, ale objevují se i smíšené skupinky s více samci, přičemž jeden z nich bývá dominantní. Malpy hnědé se živí rostlinnou i živočišnou potravou, jako je ovoce, ořechy, vejce, hmyz nebo menší druhy obratlovců. Potravu hledají ve skupinách a pokud jeden člen objeví něco jedlého, může to dát ostatním najevo vysokým písklavým zvukem. Malpy hnědé patří mezi zvířata, u kterých bylo pozorováno ve volné přírodě i v zajetí používání nástrojů, jako zadržování vody pomocí nádob, lovení hmyzu pomocí větviček, využívání nasákavých předmětů k zadržování tekutin nebo rozbíjení tvrdých plodů pomocí kamenných kladiv a kovadlin. Opice byly pozorovány např. při rozbíjení ořechů palem \"Attalea\" a \"Astrocaryum\" a dokonce při využívání kamenů k uvolnění jiných kamenů, které by mohly sloužit jako vhodné nástroje. Toto chování známé jako použití nástroje druhého řádu bylo dříve známo pouze u šimpanzů.\n\n"}
{"id": "1119379", "url": "https://cs.wikipedia.org/wiki?curid=1119379", "title": "Uffe Bech", "text": "Uffe Bech\n\nUffe Manich Bech (* 13. ledna 1993, Kodaň, Dánsko) je dánský fotbalový útočník a reprezentant, který hraje v německém klubu Hannover 96.\n\nS profesionální kopanou začal v dánském klubu Lyngby BK, poté hrál v letech 2013–2015 za FC Nordsjælland. V červenci 2015 se vydal na první zahraniční angažmá, přijal nabídku německého bundesligového celku Hannover 96, kde podepsal smlouvu na 4 roky.\n\nBech nastupoval za dánské mládežnické reprezentační výběry v kategoriích od 16 let. Zúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti, kde byli mladí Dánové vyřazeni v semifinále po porážce 1:4 ve skandinávském derby s pozdějším vítězem Švédskem.\n\nV A-týmu Dánska debutoval 11. 10. 2014 v kvalifikačním zápase na EURO 2016 proti týmu Albánie (remíza 1:1).\n\n"}
{"id": "1119386", "url": "https://cs.wikipedia.org/wiki?curid=1119386", "title": "Pećský okruh", "text": "Pećský okruh\n\nPećský okruh (albánsky: Rajonii Pejës, srbsky:Пећки округ) je jeden ze sedmi kosovských okruhů. Hlavní město okruhu je Peć.\n\nV Pećském okruhu se nachází tato 3 města:\n"}
{"id": "1119387", "url": "https://cs.wikipedia.org/wiki?curid=1119387", "title": "Dějiny lidské sexuality", "text": "Dějiny lidské sexuality\n\nDějiny lidské sexuality jsou oblastí kterou zkoumají především historici, filosofové, psychiatři i sexuologové. V historii se v oblasti sexuality ale kříží vlivy prakticky všech oborů od zdravovědy, statistiky a ekonomiky po politiku, okultismus a náboženství.\n\nPrávní předpisy týkající se sexuality jsou zmiňovány v nejstarších asyrských zákonících. V starověkém Římě byl pohlavní styk zobrazován obrazy a popisován v literárních dílech. Během období středověku začal být pohlavní styk považován za hříšný a pošpiňující, ženy za prostopášnice. Během období humanismu se pohled na lidskou sexualitu změnil. Michel Foucault zdůrazňuje, že ještě na konci 17. století panovala značná sexuální otevřenost a tolerance. Až křesťanská pastorace učinila ze sexu jakousi „znepokojivou záhadu“ a až moderní společnost sexu přikládá hodnotu tajemství.\n\nOvšem i poté bývalo v slušných rodinách společenskou nezbytností zakrývat nohy od nábytku, aby nesváděly k hříšným myšlenkám. V 18. století v rámci osvícenství došlo k další sexuální revoluci a uvolnění chování pojímaného jako mravné.\n\nUvádí se, že byla frekvence pohlavních styků mezi manželi vyšší na venkově. Naproti tomu se ve městech dbalo hlavně na to, aby nevhodným sexuálním chováním nedošlo k újmě dobrého jména měšťanské rodiny.\n\nBěhem 19. století změnili evropský pohled na pohlavní styk a lidskou sexualitu svými pracemi filosofové a lékaři. Na počátku 20. století došlo k sexuální revoluci po zveřejnění statistických a zdravotnických výzkumů.\n\nNejvětším přelomem ve vnímání sexuality byly v polovině 20. století celosvětově známé Kinseyho zprávy, vědecké studie, zabývající se bez ohledu na atmosféru \"mravnosti\", všeobecné hlouposti a prudérnosti lidskou sexualitou, především z hlediska sexuality. Tyto zprávy statistickou metodou dokazovaly, že se propagované sexuální pravidla a principy mravnosti zcela rozcházejí s běžnou praxí a především uspokojující praxí při pohlavním styku. Prokázal například, že celá řada zastrašujících tvrzení ohledně masturbace je zcela nepravdivá a hloupá, že masturbace je přes tyto nesmyslná tvrzení praktikována velkou většinou obyvatel USA a má pozitivní vliv i v manželství a na pohlavní styk. Průzkumy a zprávy prováděné Kinseyem vzbudily nejen vlnu zájmu ale i rozsáhlé společenské změny.\n\nV 60. letech 20. století došlo k společenské revoluci (hippies) v USA, která svými účinky do 21. století vyprchala a především v rámci boje s AIDS, vzrůstajícímu vlivu křesťanství a islámu dochází v Evropě k silnému utužování morálky a změně pohledu na pohlavní styk. Společensky se v USA významnou akcí stává tanec čistoty (purity ball) . Tato aktivita ostendativně poukazuje na \"čistotu mysli, těla a duše\" . Akce se účastní otcové a dcery.\n\nPodle některých zdrojů společnost v 21. století v ČR upouští od tradičních rodinných hodnot, které jsou nahrazovány jinými. Konzervatismus české populace se oploštil a nahradil jej liberalismus. Podle domněnek těchto autorů toto měnící se prostředí vytvářící se na základech liberalismu, více vytváří podmínky pro vznik sociálně patologických jevů, nežli prostředí konzervativní s tím, že oslabováním pevných pravidel a omezením společenské kontroly dochází k porušování společensky přijatelných norem chování.\n\nSexualita má podle některých zdrojů obrovský politický náboj, a ačkoli konzervativci prosazují omezení projevu témat souvisejících s pohlavním stykem a vytěsnění tématu sexuality mimo veřejný prostor, je snahou konzervativních politiků dosáhnout zakotvení sexuality určitého typu (výhradně heterosexuální, manželská a prokreativní) . Poté, podle názoru některých sociologů, využívají sexuality k marginalizaci, diskriminaci či diskreditaci všech, kteří normě neodpovídají, nebo jsou tak označeni. Jako způsobu získávání a udržení politického vlivu. Z uvedeného vyplývá že pohlavní styk a způsob jeho (ne)provádění může být úspěšnou metodou získání moci a legáním způsobem eliminace části konkurence.\n\nV rámci kampaní různých náboženských skupin, které prosazují sexuální abstinenci před svatbou (často i jako formu sexuální výchovy) je propagovaným módním trendem nosit „prsteny čistoty“. Módu sexuální abstinence a nošení prstenů prosazoval i prezident George Bush mladší.Výsledkem posilování pocitů studu a snahy o zachovávání panenství mezi mladými lidmi byl však nedostatek znalostí a následkem toho předčasný vstup do sexuálního života a šíření sexuální nákazy. V minulosti takové snahy měly za následek často i nechtěná těhotenství a umělé potraty, včetně utajených. naopak sexuální osvěta a dostupná antikoncepce působí opačně.\n\nPohlavním studem se v minulosti zabývalo mnoho autorů s křesťanskými vlivy a byl zdůrazňován církvemi a podporován výchovou. Podle některých knih z 19. století \"Jako takový není stud důsledkem mravní výchovy, nýbrž spíše předpokladem skutečné mravnosti.\" Politické záměry osob a skupin s cílem získat publicitu, mohou využívat prudérie a zabraňovat jiným ve vzdělávání i bez toho, že by se uvedené osoby samy vyhýbaly pohlavnímu styku, nebo byly prudérní.\n\nPohlavní styk někdy není uskutečnitelný pro fyzické možnosti nebo odpor druhého. V minulosti se pro dosažení pohlavního styku používaly nápoje lásky a afrodisiaka. Tyto přípravky měly poblouznit osobu která byla cílem, vyvolat milostnou touhu, vrátit fyzickou sílu, nebo vyvolat erekci. Některé takové přípravky byly nebezpečné. Základem nápojů lásky mnohdy bývaly jedovaté a neúčinné mandragory nebo vysoce jedovaté španělské mušky (Puchýřník lékařský). K vyvolání stavu bezmocnosti a následné amnézie, pro provedení pohlavního styku na bezmocné osobě, byl v ČSSR na konci 20. století používán běžně prodávaný přípravek proti bolesti zubů nastrouhaný do kávy. Takové chování se hodnotilo jako znásilnění. Pro riziko širokého zneužívání byl přípravek stažen z prodeje. \n\nAfrodisiakální účinky při pohlavním styku jsou tradičně přisuzovány rohům živočichů nebo plodům a houbám s tvarem podobným penisu (např. hadovka smrdutá).\n\nVe starověku a středověku byla víra v afrodisiaka poměrně silná, byly používány různé, často jedovaté rostliny či jejich kořeny (oblíbené byly mandragora či alraun), připravovaly se různé nápoje lásky, výroba afrodisiak byla součástí čarodějných obřadů. V současné době je známa víra v afrodisiakální účinky částí nebo výtažků z tygra nebo rohu nosorožce, klu slona. Mezi přírodní látky s povzbudivými účinky jsou řazeny výtažky z rostlin bujarník johimbe, děhel čínský, škornice velkokvětá, zázvor, ženšen pravý a další.\n\nRůzné metody antikoncepce se používají už od starověku, opravdu spolehlivé a bezpečné metody se ale objevily teprve ve 20. století. podle dostupných informací si po pohlavním styku opakovaně a důkladně oplachovaly pohlavní orgány ve snaze vymýt sperma a tím zabránit oplodnění. Popsáno je i pojídání silně kořeněných jídel ve větší míře po dobu několika dní po pohlavním styku, jako antikoncepce. Přičemž je známo., že některé jedovaté látky obsažené v koření působí jako abortivum.\n\nZobrazením a vyjádřením pohlavního styku a touhy po něm se zabývalo zřejmě nejčastěji výtvarné umění v malbě, sochařství a fotografii, ale lze je najít i v jiných oborech umění,divadle, hudbě a literatuře. Tyto díla tvořily se téměř v každé civilizaci, dávnověkých i moderních. Rané kultury často spojovaly sexuální akt s nadpřirozenými silami a proto je jejich víra s takovými znázorněními propletena. \n\n"}
{"id": "1119388", "url": "https://cs.wikipedia.org/wiki?curid=1119388", "title": "Ussurijsk", "text": "Ussurijsk\n\nUssurijsk (; dříve \"Nikolskoje\", \"Vorošilov\"; ) je město v Přímořském kraji Ruské federace. Při sčítání lidu v roce 2010 měl přes 150 tisíc obyvatel a je tak třetím největším městem kraje po Vladivostoku a Nachodce.\n\nUssurijsk leží na řece Razdolnaja přibližně 60 kilometrů severně od jejího ústí do Amurského zálivu Japonského moře a přibližně 60 kilometrů východně od čínsko-ruské hranice, za kterou leží městská prefektura Mu-tan-ťiang. Od Vladivostoku, správního střediska celého kraje, je Ussurijsk vzdálen bezmála 100 kilometrů na sever a od Chabarovsku je vzdálen 660 kilometrů na jih.\n\nSoučasný Ussurijsk byl založen v roce 1866 s jménem Nikolskoje (). Na jeho rozvoj měla velký vliv stavba a dokončení Ussurijské dráhy a celé Transsibiřské magistrály. V roce 1898 se stal Ussurijsk městem pod jménem Nikolsk (). Byl významným obchodním střediskem a v roce 1913 byl čtvrtým nejlidnatějším městem ruského Dálného východu (po Vladivostoku, Blagověščensku a Chabarovsku). V roce 1926 byl přejmenován na Nikolsk-Ussurijski () pro odlišení od jiných Nikolsků. V roce 1935 byl přejmenován k poctě Klimenta Jefremoviče Vorošilova na Vorošilov. Po nástupu Nikity Sergejeviče Chruščova byl v roce 1957 konečně přejmenován na Ussurijsk podle řeky Ussuri, která pramení v horách Sichote-Aliň východně od města.\n\n\nUssurijsk je železničním uzlem na trase Transsibiřské magistrály z Moskvy do Vladivostoku. Jezdí odtud také vlaky po trati do Chasanu a dále do Severní Korey do Rasonu a Pchjongjangu a vlaky do Čínské lidové republiky do Mu-tan-ťiangu a Charbinu.\n\nPřes Ussurijsk vede také dálnice A370 z Chabarovsku do Vladivostoku.\n\nV Ussurijsku působil v letech 1992–2012 fotbalový klub FK Mostovik-Primorje Ussurijsk.\n"}
{"id": "1119390", "url": "https://cs.wikipedia.org/wiki?curid=1119390", "title": "TJ Kelč", "text": "TJ Kelč\n\nTělovýchovná jednota Kelč je moravský fotbalový klub z města Kelč, který byl založen v roce 1942 pod názvem Sportovní klub Kelč. V sezóně 2015/16 vyhrál I. A třídu Zlínského kraje - sk. A a postoupil do Přeboru Zlínského kraje, z něhož však ihned sestoupil.\n\nZdroj: \n\n\nPoznámky:\n\n"}
{"id": "1119393", "url": "https://cs.wikipedia.org/wiki?curid=1119393", "title": "Riza Durmisi", "text": "Riza Durmisi\n\nRiza Durmisi (* 8. ledna 1994, Kodaň, Dánsko) je dánský fotbalový obránce a reprezentant s makedonskými kořeny, který hraje v klubu Brøndby IF.\n\nS profesionální kopanou začal v dánském klubu Brøndby IF v sezóně 2012/13.\n\nDurmisi nastupoval za dánské mládežnické reprezentační výběry v kategoriích od 16 let. Zúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti, kde byli mladí Dánové vyřazeni v semifinále po porážce 1:4 ve skandinávském derby pozdějším vítězem Švédskem.\n\nV A-týmu Dánska debutoval 8. 6. 2015 v přátelském zápase ve Viborgu proti týmu Černé Hory (výhra 2:1).\n\n"}
{"id": "1119394", "url": "https://cs.wikipedia.org/wiki?curid=1119394", "title": "Občina Makole", "text": "Občina Makole\n\nObčina Makole je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 13 sídel, její rozloha je 36,9 km² a k 1. lednu 2017 zde žilo 2 025 obyvatel. Správním střediskem občiny je vesnice Makole.\n\nObčinou protéká řeka Dravinja, do které se vlévá Ložnica. Nadmořská výška se pohybuje přibližně od 230 m po 810 m. Jižní část je více hornatá.\n\nObčina se dělí na sídla: Dežno pri Makolah, Jelovec pri Makolah, Ložnica, Makole, Mostečno, Pečke, Savinsko, Stari Grad, Stopno, Stranske Makole, Strug, Štatenberg, Varoš.\n\nSousedními občinami jsou: Majšperk na severu a na východě, Rogaška Slatina na jihu, Poljčane na západě, Slovenska Bistrica na severozápadě.\n\n\n"}
{"id": "1119395", "url": "https://cs.wikipedia.org/wiki?curid=1119395", "title": "Mistr Oplakávání ze Zvíkova", "text": "Mistr Oplakávání ze Zvíkova\n\nMistr Oplakávání ze Zvíkova byl pozdně gotický řezbář, který působil na jihozápadě Čech v první třetině 16. století.\n\nVelice bohatá umělecká kultura oblasti povodí Úhlavy a horního toku Otavy dosáhla vrcholu na přelomu 15. a 16. století v objednávkách Půty Švihovského z Rýzmberka a Zdeňka Lva z Rožmitálu.\nMistr Oplakávání ze Zvíkova vyšel patrně z dílny Mistra Oplakávání ze Žebráku. Je znám teprve od 60. let 20. století, protože některé jeho sochy byly dříve mylně připsány Mistru Oplakávání ze Žebráku. Pokud měl samostatnou dílnu, působil v některém místě na Zlaté stezce - buď v Kašperských Horách nebo Sušici.\n\nNejznámějším dílem tohoto anonymního mistra je Oplakávání Krista z kaple na hradě Zvíkov, které zachycuje klečící Marii v tiché modlitbě nad Kristovým tělem. Kompozice reliéfu je obdobná jako na bruselském obraze, jehož autorem byl nizozemský malíř Petrus Christus. Tělo mrtvého leží na rubáši položeném na zemi a hlava a rameno se opírají o pravé koleno Marie. \n\nVe Vídeňském Oplakávání je užit motiv Piety a stojících figur sv. Jana, Josefa z Arimatie a tři Marií. Expresivně prohnuté tělo Ježíše připomíná mrtvého z Oplakávání, které je dílem Žebráckého mistra.\n\n\n\n"}
{"id": "1119396", "url": "https://cs.wikipedia.org/wiki?curid=1119396", "title": "Ruský Superpohár", "text": "Ruský Superpohár\n\nRuský Superpohár (rusky Суперкубок России по футболу) je ruská jednozápasová soutěž v kopané, která probíhá od roku 2003. Střetávají se v ní vítěz ruské Premier Ligy a vítěz ruského fotbalového poháru.\n\nNejúspěšnějším týmem je k roku 2015 se 6 prvenstvími klub CSKA Moskva.\n\nPozn.: vítěz označen tučně\nZdroj:\n\n\n\n"}
{"id": "1119397", "url": "https://cs.wikipedia.org/wiki?curid=1119397", "title": "Křížová cesta (Žulová)", "text": "Křížová cesta (Žulová)\n\nKřížová cesta v Žulové na Jesenicku vede na poutní místo Boží hora východně od obce.\n\nKřížovou cestu tvoří čtrnáct žulových sloupků s kapličkou s pašijovým obrázkem. Cesta vede ke kostelu Panny Marie Bolestné v poutním místě Boží hora na vrcholu kopce.\n\nObec Žulová vyjádřila roku 1877 připravenost postavit vlastní cestu k horské kapli na poutním místě. Vlastním nákladem a prací byla cesta v květnu téhož roku dokončena. Obrazy na sloupcích křížové cesty byly roku 1893 obnoveny vidnavským malířem Bauchem a křížová cesta byla duchovním správcem 30. května znovu vysvěcena.\n\nFarní kniha Friedebergu se zmiňuje o 12. století, kdy se na vrcholu Boží hory objevila na kůlu upevněná podobizna Panny Marie Bolestné. Velké množství křesťanů sem přicházelo se svými pobožnými modlitbami a vykonávali je na kolenou před obrazem bolestné Matky Boží. Když byl tento obraz větrem utržen, postavili obyvatelé Friedebergu na tomto místě, kam vítr obraz zanesl, kapličku, do které mariánský obraz umístili. Protože i tato stavba během doby opět zchátrala, bylo rozhodnuto o postavení velké kaple. Roku 1712 proběhlo shromáždění starostů okolních vesnic ve Friederbergu, duchovní Bedřich Schubert ze Skorošic přijal tento návrh, vymohl nutné povolení k vybudování kostelíčka a vyhlásil sbírku. Novostavba tak byla zahájena ještě v roce 1712 a 12. května 1713 byla dokončena.\n\nV letech 1878 - 1880 byla dosavadní dřevěná poutní kaple nahrazena novostavbou novogotického kostela. Roku 1905 byla pro poutníky u kostela postavena chata \"Jiřího dům\", pojmenovaná podle kardinála Georga Koppa. Chata je zaniklá.\n\n\n"}
{"id": "1119398", "url": "https://cs.wikipedia.org/wiki?curid=1119398", "title": "Matched betting", "text": "Matched betting\n\nMatched betting (známo také pod názvem sázení bez rizika, dvojité sázení či oboustranné sázení) je technika sázení, která se používá k docílení zisku z uvítacích bonusů a bonusových sázek zdarma, které hráčům nabízí sázkové kanceláře. Tento typ sázení je považován za bezrizikový, jelikož je založený na sázení na všechny možné výsledky určitého zápasu a na matematickém modelu, což zcela eliminuje rizika spojená se sázením. Jelikož se nejedná o hazard, lze vydělat na každé nabídce sázkových kanceláří, a to kolem 85% a více v případě tzv. Free betů a kolem 70% v případě, kdy se úvodní sázka hráči nevrací. Matched betting sázením se v současnosti živí tisíce lidí zejména ve Spojeném království a dalších zemích Západní Evropy.\n\nPrincip sázení metodou matched betting je založen na sázení na všechny výsledky určitého zápasu. U sázkové kanceláře, která poskytne uvítací bonus či jinou nabídku volné sázky s příhodnými podmínkami je zapotřebí vsadit na určitý výsledek zápasu. Ihned poté je zapotřebí vsadit na opačný výsledek stejného zápasu na tzv. betting exchange (nejde o typickou sázkovou kancelář, ale trh sázek). <div>Obvykle sázkové kanceláře požadují umístění kvalifikační sázky pro získání bonusu či sázky zdarma. Kvalifikační sázka musí být uzavřena s použitím vlastních peněz sázejícího a na této sázce sázející zpravidla nic nevydělá. Po skončení kvalifikační sázky přidělí sázková kancelář hráči bonusovou sázkou, kterou využije stejným způsobem. Tentokrát však již nesází s vlastními penězi, a proto se dostane do zisku ve výši 70-90% hodnoty bonusu. Bez ohledu na výsledek utkání má sázející profit garantovaný. K výpočtu výše sázek, zisku a vhodných kurzů se používají speciální kalkulátory a porovnávače kurzů.\n\n\"Online betting exchange\" poskytovatelé se stali oblíbenými v posledních letech, protože dovolují uživatelům sázet proti sobě a umožňují umístit sázku na výhru i na nevýhru určitého sportovního týmu v zápase.\n\nExistuje několik způsobů, jakými lze při matched bettingu postupovat - automatický, asistovaný a manuální.\n\nAutomatický systém sázek je software, který automaticky skenuje kurzy u všech sázkových kanceláří, a kalkuluje správnou výši sázek pro kvalifikační i bonusovou sázku tak, aby dosáhl co nejvyššího zisku. Systém poté sám vsadí nebo poskytne uživateli instrukce, jak sázku provést. Automatické systémové a software řešení je zpravidla možné získat po zakoupení programu za značnou sumu.\n\nAsistovaný matched betting je způsob, který je postaven na webové stránce s návody, srovnávačem kurzů a kalkulačkou. Porovnávače kurzů nabídnou uživatelům vhodné zápasy na sázení a kalkulátor vypočte správnou výši sázky. Webové stránky zpravidla obsahují návody, jak krok za krokem dosáhnout zisku na dané nabídce sázkové kanceláře.\n\nManuální matched betting je když sázející sám hledá nabídky, srovnává zápasové kurzy a vypočítává správnou výši sázek. Tento způsob je značně časově náročný a vyžaduje velmi dobrou znalost způsobu výpočtu kurzů a kalkulování sázek.\nMatched betting je považováno za zcela bezrizikové, jelikož se sází vždy na všechny možné výsledky zápasu a využívá se bonusů, které zdarma poskytly sázkové kanceláře.\n\"Tento příklad využívá náhodně zvolená čísla.\"\nSázkové kanceláře obvykle vyžadují aby uživatelé udělali kvalifikační sázku předtím než obdrží bonus.\n\nNejdříve je nutné provést kvalifikační sázku - např. sázku ve výši £10 u sázkové kanceláře X na to, že Anglie vyhraje. Této sázce u sázkové kanceláře se říká Back sázka.<div>Existuje možnost, že Anglie nevyhraje, což normálně znamená, že by sázejí o vsazenou částku £10 přišel. U matched bettingu je však tato ztráta minimalizována díky umístěn sázky ve stejný čas na betting exchange webu na to, že Anglie nevyhraje (tzn. nastane prohra či remíza). Této sázce na exchange webu se říká Lay sázka.\n\nPři dodržení návodu a použití kalkulátoru k výpočtu výše sázek ví sázející kolik přesně vydělá či prohraje na kvalifikační sázce, ať zápas dopadne jakkoliv. U kvalifikační sázek dochází zpravidla k menší prohře (obvykle ve výši 1-5 % hodnoty bonusu), v tomto případě dojde ke ztrátě -£1. Pokud jsou kurzy pro sázejícího příhodné, může dojít i k menšímu zisku. Umístěním kvalifikační sázky se však sázející kvalifikoval pro získání sázky zdarma, která je vždy zisková.\n\nV druhém kroku se používá bonusová sázka zdarma, kterou uživatel obdržel od sázkové kanceláře. Nyní vsadí £10 u sázkové kanceláře X na to, že Francie zvítězí. Opět vsadí zároveň i na exchange webu na to, že Francie nezvítězí (tedy že prohraje či nastane remíza).\n\nDíky matematickému modelu matched betting sázení na identické zápasy a opačné výsledky dojde k zisku vždy, nehledě na výsledek utkání. V tomto příkladě by zisk z bonusové sázky dosáhl £8. Po započtení menší ztráty či zisku z kvalifikační sázky se vypočte celkový zisk z bonusu, v tomto případě by to bylo £8 - £1 = £7 čistý zisk.\n\n\nV internetových diskusích nepopírají sázející bezrizikovost, upozorňují však na časté překážky, časovou náročnost a nevelkou praktickou výnosnost.\n\nVýhry z matched bettingu a dalších typů sázek je v současné době osvobozeny od daně jak ve Spojeném království, tak v České republice. \n\n\n"}
{"id": "1119400", "url": "https://cs.wikipedia.org/wiki?curid=1119400", "title": "Ksenija Sankovičová", "text": "Ksenija Sankovičová\n\nKsenija Andrejevna Sankovičová (nepřechýleně \"Sankovič\", ;* 27. února 1990 Minsk, Sovětský svaz) je běloruská moderní gymnastka.\n\nNa letních olympijských hrách 2008 v Pekingu získala Ksenija Sankovičová bronzovou medaili ve skupinové soutěži moderní gymnastiky. Spolu s Marynou Hančarovou, Alinou Tumilovič, Nataljou Leščykovou, Aliaksandrou Narkevičovou a Nastassjou Ivankovou si ve stejné disciplíně vybojovala stříbrnou medaili na letních olympijských hrách 2012 v Londýně. Běloruská skupina moderních gymnastek také získala stříbrnou medaili na mistrovství Evropy 2012.\n"}
{"id": "1119403", "url": "https://cs.wikipedia.org/wiki?curid=1119403", "title": "Nikolskoje", "text": "Nikolskoje\n\nNikolskoje může být:\n\n"}
{"id": "1119407", "url": "https://cs.wikipedia.org/wiki?curid=1119407", "title": "Alois Bílek", "text": "Alois Bílek\n\nAlois Bílek (14. června 1887 Slapy u Tábora – 18. ledna 1961 Praha) byl český malíř, grafik, ilustrátor a architekt, jeden z prvních doložených tvůrců abstraktní malby.\n\nByl žákem Maxe Pirnera na AVU v Praze. Studoval také architekturu. Po studiu odešel do Paříže, kde se spřátelil s Františkem Kupkou a namaloval jedny z prvních nefigurativních obrazů na světě. V roce 1914 vystavoval na Salonu nezávislých v Paříži. Žil dlouho ve Francii, kde maloval mj. francouzskou Riviéru. V pozdějších etapách svého života přešel ke konzervativnějšímu způsobu malby; tvořil s oblibou zátiší a krajiny, např. v Českém Meránu.\n\n"}
{"id": "1119408", "url": "https://cs.wikipedia.org/wiki?curid=1119408", "title": "Mistr Týnské Kalvárie", "text": "Mistr Týnské Kalvárie\n\nMistr Týnské Kalvárie, také Mistr Týnského Ukřižování byl anonymní řezbář působící v Praze přibližně v období 1390-1420, který vyšel z parléřovského sochařství. Jeho dílo tvoří paralelní větev české plastiky, která není přímo závislá na krásném slohu. Dochované sochy tohoto řezbáře patří k vrcholným dílům českého gotického umění. \n\nMistr Týnské Kalvárie je totožný s tzv. \"Mistrem Dumlosů\" nebo \"Mistrem Dumlosovského ukřižování\" Ericha Wiese , který ho tak označil podle Ukřižování v kapli Dumlosů ve vratislavském kostele sv. Alžběty a jeho dílnu situoval do Vratislavi. Pozdější badatelé přinesli doklady, že sochař působil v Praze a vratislavské sochy jsou importy. Jan Chlíbec uvádí, že byl činný od devadesátých let 14. století do počátku husitských válek na konci 20. let 15. století a pak doklady o jeho činnosti mizí. Formální znaky jeho umění lze nalézt v dílech následovníků a žáků, např. tzv. Mistra z Eriskirchu, který působil ve švábské oblasti Pečírka se domníval, že do Eriskirchu se před husitskými válkami uchýlil samotný Mistr Týnské Kalvárie.\n\nNěmečtí badatelé Wiesse, Pinder a Opitz ve 20. letech 20. století a později také Milena Bartlová datovali jeho díla až po husitských válkách, které by znamenalo zařazení soch do zcela jiných společenských souvislostí. Jejich tvrzení je založeno na zprávě z období baroka, která udává vložení ostatků do hlavy Ukřižovaného Krista z Týnského chrámu v roce 1439. Podle Bartlové se Mistr Týnské Kalvárie vyučil až v prvních desetiletích patnáctého století v Praze, další zkušenosti nabral v zahraničí, mimo jiné v Budíně, a do Prahy se opět vrátil po skončení husitských válek. Zakázky získával v Praze a Vratislavi. Jeho díla lze podle ní datovat do let 1407-1420 a 1436-1450. \n\nAlbert Kutal tuto pozdní dataci již dříve odmítl a poukázal na to, že vznik takové slohově čisté a kvalitní práce v roce 1439 by byl v Praze anachronismem a navíc vnější poměry nepřály podobné monumentální objednávce. Kutal seřadil díla do časové řady a upozornil i na souvislost s tehdejší deskovou malbou (Roudnický oltář, 1410-1420, Kapucínský cyklus, kolem 1420). Na základě dochovaných dobových listin předpokládal, že Mistr Týnské Kalvárie by mohl být totožný s mistrem Mikulášem, který byl zároveň malířem a je zmíněn roku 1413, kdy pracoval pro Novoměstskou radnici a polychromoval blíže neurčenou sochu, pravděpodobně \"Bolestného Krista\".\n\nMistr Týnské Kalvárie byl současníkem Mistra z Großlobmingu a severského řezbáře, působícího v severní Itálii (Hans z Judenbergu ?), který ve 20. letech 15. století vytvořil expresivní a monumentální \"Ukřižování\" pro benátský kostel S. Giorgio Maggiore a patrně též pro S. Lorenzo ve Florencii a dóm v Imole. V jeho dílně působil další významný řezbář, autor Krucifixu Martelli a dalších tří \"Ukřižování\" pro kostely v Bologni (S. Michele in Bosco, S. Petronio) a Římě (S. Agostino). Panna Marie z kostela S. Marco, jejímž autorem je patrně Mistr z Großlobmingu, má řasení drapérie podobné Panně Marii z dumlosovského Ukřižování. Také další sochy v tomto kostele dokládají vliv českého krásného slohu. \n\nVětší počet sochařských děl, která ovlivnil Mistr Týnské Kalvárie, se nachází zejména v Polsku (Ukřižovaný z Kalvárie v Hnězdně, Kristus a Jan Evangelista ze skupiny Kalvárie v kostele sv. Alžběty a kostele Corpus Christi ve Wroclawi) nebo v Košicích (dóm sv. Alžběty). Přímo z dílny Mistra Týnské Kalvárie pravděpodobně pochází tzv. Mistr z Eriskirchu (pokud to nebyl samotný Mistr Týnské Kalvárie po emigraci z husitských Čech), jehož dílna ve druhém desetiletí 15. století působila ve Švábsku. Ten, spolu s dalšími českými umělci, působícími v Ulmu, ovlivnil i díla Hanse Multschera z konce 20. let (Bolestný Kristus ze západního portálu ulmské katedrály, 1429). Zprostředkovaný vliv děl Mistra Týnské Kalvárie lze nalézt i ve svatoštěpánském dómu ve Vídni, v Norimberku (Germanisches Nationalmuseum) a dómu ve Wismaru nebo v díle Mistra Ukřižování ze sv. Bartoloměje, který působil po roce 1450 v Plzni. Směr vytyčený Mistrem Týnské Kalvárie reprezentuje v deskové malbě Mistr Rajhradského oltáře. \nDílo Mistra Týnské Kalvárie navazuje na parléřovskou stavební a sochařskou huť a má kořeny v okruhu \"horizontálních piet\". Je v něm patrný odklon od krásného slohu, představovaného zejména opukovými líbeznými postavami \"Madon s dítětem\" a bezprostředně souvisí spíše s řezbářskou tvorbou parléřovské huti, do jejíhož okruhu jsou řazena díla jako Madona z Kladska, torzo sv. Prokopa ze Strakonic, Sv. Kunhuta ze Stanětic, Světice z Dolní Vltavice, Sv. Mikuláš z Vyššího Brodu nebo reliéfy z rámu Madony svatovítské. Plasticky cítěnou formu, realismus a monumentalitu jeho děl badatelé odvozují od sochařské výzdoby Staroměstské mostecké věže, zejména sochy \"sv. Vojtěcha\". Blízké analogie v typice tváří lze nalézt v dobové deskové malbě (Církvická deska - Mistr Třeboňského oltáře, Roudnický oltář, Kapucínský cyklus) nebo tzv. Ambraském náčrtníku. \n\nSochař směřuje od estetické účinnosti a nádhery k hledání smyslu lidské existence, monumentalitě a naturalistickému zobrazení pašijových scén a Kristova utrpení. Charakteristickými formálními rysy děl Mistra Týnské Kalvárie jsou větší štíhlost a ušlechtilost formy, vyhraněný typ tváře a sugestivní polychromie s plastickým vyobrazením Kristových ran, dávajícím důraz na eucharistii. Řezbář sice také využívá formálního\naparátu krásného slohu, ale jeho vztah k světu se vyznačuje novou vážností a hloubku citového života, otřeseného náboženskou krizí.\nZa nejranější práce Mistra Týnské Kalvárie jsou považovány Ukřižovaný Kristus ze Svatovítského chrámu a Kalvárie z kaple Dumlosů ve Vratislavi. Vrcholnými díly jsou monumentální Týnská Kalvárie v Týnském chrámu v Praze a oba Bolestní Kristové z pražských radničních síní. V jeho dílně vznikla patrně i Pieta z Všeměřic a \"Madona týnská\". V posledním případě jde o dřevořezbu v dubovém dřevě bez polychromie, která dokládá vliv jihoněmeckého sochařství z počátku 15. století. Je možné, že byla zhotovena při příležitosti návštěvy císaře Zikmunda v Praze. Podle Turečkové jsou Týnské madoně nejbližší \"Madona z Eichstattu\" a \"Madona z Tirol\", obě z roku 1420. \n\n"}
{"id": "1119420", "url": "https://cs.wikipedia.org/wiki?curid=1119420", "title": "Letohrad (zámek)", "text": "Letohrad (zámek)\n\nZámek Letohrad (dříve Kyšperk) se nachází ve stejnojmenném městě na Václavském náměstí.\n\nMěstečko a panství Kyšperk náleželo před svým osamostatněním v roce 1568 šlechtickému rodu Žampachů z Potštejna, po smrti Zdeňka Žampacha v roce 1562 to byl od roku Čeněk Žampach. Jeho starší bratr Jan Burian založil na ostrohu nad Tichou Orlicí tvrz, doloženou poprvé roku 1570. Po jeho smrti musel Čeněk kyšperské panství prodat. Zboží zdědil v roce 1653 hrabě Hynek Jetřich Vitanovský, který nevyhovující tvrz v roce 1681 zbořil a na jejím místě vybudoval dvoupatrový zámek obdélníkového půdorysu se samostatnou věží. Stavbu dokončila Hynkova manželka Jana Magdalena z Harasova, provdaná podruhé za Norberta Leopolda Libštejnského z Kolovrat. K zámku byla přistavěna jednopatrová budova, sloužící jako patrimoniální úřad. K ní přiléhala jednolodní barokní zámecká kaple sv. Václava s bohatou štukovou výzdobou od Giovanniho Maderny. Kaple byla roku 1726 přestavěna na kostel sv. Václava.\n\nPo roku Libštejnských z Kolovrat a Harrachů z Hřebene se kyšperské panství stalo majetkem rodiny Bredů. Nová majitelka, hraběnka Tereza Bredová (Cavriani) ze Špandavy zahájila roku 1730 rozsáhlé úpravy, které dokončil začátkem 19. století Petr Marcolini z Ferraty, manžel její dcery Marie Anny. Změnilo se původní prostorové uspořádání místností hlavní budovy, původní věž byla odstraněna, nová věž v současné podobě byla později doplněna hodinami. Terénními úpravami získaný prostor byl využit pro rozšíření nádvoří a založení zahrady. Jednoduchá zeď s vjezdem mezi křídly byla zbořena a vznikl úzký patrový spojovací trakt. Upravena byla i severní část západní křídla směrem do náměstí. Roku 1836 získal zámek sňatkem s dcerou Petra Marcoliniho Terezií Karel Nimptsch. Jižní spojovací trakt byl zbořen, severní přestavěn, v přízemí opatřen arkádami a hlavní bránou. V polovině 19. století byla v zámku zřízena škola pro dívky, které zde byly vyučovány ručním pracím. Spolu s přestavbou byl zřízen anglický krajinářský park s empírovým altánkem, grottou s vyhlídkou a oranžérií.\n\nRoku 1877 přešlo panství sňatkem dcery Karla Nimptsche Anny do vlastnictví Stubenbergů. Došlo k přestavbě interiérů jižního křídla a západní křídlo bylo rozšířeno o lokajnu v letech 1897-1898. Počátkem 20. století byla pseudoklasicisticky fasáda celého zámku, včetně nových říms a frontonů u oken. Za Karla Stubenberg-Nimptsch byla upravena zahrada před vstupem do zámku současně s úpravami interiéru. V roce 1945 byl Stubenbergům zámek zkonfiskován.\n\nPo roce 1945 byl zámek využíván jako sídlo národního výboru, byla v něm zřízena obřadní síň a místní knihovna, část sloužila jako internát, umístění tu našlo i městské muzeum. V letech 1983-1996 byla provedena celková rekonstrukce. Zámek využívá Letohradské soukromé gymnázium, hotel a restaurace, městská knihovna, základní umělecká škola a stálá zámecká expozice. V parku přibyla voliéra pro exotické ptactvo, celoročně přístupná.\n\n\n"}
{"id": "1119423", "url": "https://cs.wikipedia.org/wiki?curid=1119423", "title": "Národní park Monfragüe", "text": "Národní park Monfragüe\n\nNárodní park Monfragüe (španělsky \"Parque nacional de Monfragüe\") je španělský národní park v západní části země, v regionu Extremadura. Park leží v oblasti údolí řeky Tajo, která zde protéká z východu směrem na západ. Tajo zde křižuje hornatou krajinu a vytváří tak útesy a skalnaté útvary. Na západě parku se vlévá do Tajo řeka \"Tiétar\". Vegetaci tvoří především křoviny a nižší dubové porosty. Kromě obce \"Villareal de San Carlos\" s 30 obyvateli a \"hradu Monfragüe\" je oblast neosídlená.\nPark má rozlohu 179 km² a byl založen v roce 2007.\n"}
{"id": "1119426", "url": "https://cs.wikipedia.org/wiki?curid=1119426", "title": "Shanghai Golden Grand Prix 2015", "text": "Shanghai Golden Grand Prix 2015\n\nShanghai Golden Grand Prix 2015 byl lehkoatletický mítink, který se konal 17. května 2015 v čínském městě Šanghaji. Byl součástí série mítinků Diamantová liga.\n"}
{"id": "1119428", "url": "https://cs.wikipedia.org/wiki?curid=1119428", "title": "Mistr Michelské madony", "text": "Mistr Michelské madony\n\nMistr Michelské madony byl gotický řezbář působící patrně v Brně ve druhé třetině 14. století.\n\nVětšina děl tohoto anonymního sochaře se nachází na Moravě a předpokládá se, že jeho sochařská dílna sídlila v Brně nebo Olomouci. Není vyloučeno, že později přišel do Prahy. Michelská madona byla od 19. století uctívána v barokním kostele Narození Panny Marie v Praze Michli. Uvádí se, že vznikla kolem roku 1340, pochází údajně z Brna a v roce 1856 ji kostelu Sv. Václava v Praze-Michli daroval F. Halla, kamnář v Brně.\n\nV dílech Mistra Michelské madony lze vystopovat vlivy poklasické francouzské gotiky (Štrasburk, Paříž, Freiburg), které charakterizuje extrémní štíhlost postav a linearizovaná, precizně provedená drapérie. Odtud pochází domněnka, že přišel na Moravu z oblasti Horního Porýní nebo Île-de-France. Pozvat ho mohla královna Eliška Rejčka, nebo olomoucký biskup Jan Volek, případně moravský markrabě a pozdější císař Karel IV. \n\nSochař tvořil poměrně dlouhou dobu nepřetržitě na jednom místě a jeho díla charakterizuje slohová vyhraněnost i postupné vstřebávání dalších vlivů. V detailech obličeje, řasení šatu a umístění Ježíška na pravém boku madon je spatřován vliv severoitalského malířství nebo české italizující malby. \n\nS díly Mistra Michelské madony souvisejí některé sochy z řezbářské dílny, která kolem roku 1350 pravděpodobně sídlila v Jihlavě (\"Madona z Jihlavy zv. Eiglova\", \"Madona z kostela sv. Jakuba v Jihlavě\", \"Madona ze Seče\") a dále celý soubor slezských Madon na lvu. Základním mezičlánkem, od kterého lze další díla odvodit, je \"Broumovská madona\", která má dynamicky vyváženou kompozici a plastické ztvárnění. Další vývoj vedl k plošné stylizaci reliéfu a zjednodušení drapérie, dekorativnímu pojetí detailu a prohnutí těla do dynamické křivky. Dílna, ve které kromě Broumovské madony pravděpodobně vznikly také madony ze Szymocina a Králík, mohla sídlit ve Vratislavi. \n\nMadony na lvu náležejí k typologické řadě, kterou lze odvodit od \"Madony na lvu z kostela sv. Matěje ve Vratislavi\" a \"Madony z kostela sv. Vojtěcha ve velkém Chřipsku\" (Chrzypsko Wielke). \n\n\n\n\n\n"}
{"id": "1119430", "url": "https://cs.wikipedia.org/wiki?curid=1119430", "title": "Křížová cesta (Antonínský kopec)", "text": "Křížová cesta (Antonínský kopec)\n\nKřížová cesta v poutním místě Svatý Antonínek je křížová cesta nacházející se na severním okraji katastru obce Blatnice pod Svatým Antonínkem, na rozhraní okresů Hodonín a Uherské Hradiště, severozápadně od vrcholu Antonínského kopce a poutní kaple svatého Antonína.\n\nKřížová cesta se nachází na palouku, obklopená lesem. Tvoří ji čtrnáct zděných sloupků na obdélném půdorysu, složených ze dvou částí. Na základně je umístěn hranol s mělkou nikou pro pašijový výjev. Jednotlivá zastavení jsou umístěna oboustranně podél centrální cesty.\n\nKřížová cesta je součástí poutního místa Svatý Antonínek. Nedaleko křížové cesty se nachází poutní kaple ze 17. století, vodní pramen objevený v polovině 18. století a venkovní liturgický prostor vybudovaný na počátku 21. století.\n\n\n"}
{"id": "1119436", "url": "https://cs.wikipedia.org/wiki?curid=1119436", "title": "BBC News", "text": "BBC News\n\nBBC News je provozní oddělení BBC, které je zodpovědné za získávání a vysílání zpráv a aktuálních událostí. Jedná se o největší organizaci zabývající se vysíláním zpráv na světě. Každý den produkuje přibližně 120 hodin radiové a televizní tvorby a online zpravodajství. Její hlavní sídlo se nachází v Broadcasting House v Londýně. Zprávy z parlamentu jsou vysílány ze studií v londýnské čtvrti Millbank. BBC News má také svá regionální centra po celé Anglii a národní centra v Severním Irsku, Skotsku a Walesu.\n"}
{"id": "1119438", "url": "https://cs.wikipedia.org/wiki?curid=1119438", "title": "Clementa Pinckney", "text": "Clementa Pinckney\n\nClementa Carlos „Clem“ Pinckney (30. července 1973 – 17. června 2015) byl americký politik, člen sněmovny reprezentantů a později senátor státu Jižní Karolína za Demokratickou stranu. V senátu byl za 45. okrsek od roku 2000 až do své smrti.\n\nPinckney byl pastorem v Charlestonu. 17. června 2015 byl jednou z obětí střelby při večerním čtení Písma svatého v tamním kostele Africké metodistické episkopální církve.\n\nPinckney se narodil v Beaufortu učitelce Theopii Stevensonové Aikensové (1945–2005) a automechanikovi Johnu Pinckneymu. Už od třinácti let vedl modlitby ve svém kostele a v 18 letech se stal pastorem.\n\nZe strany matky bylo povolání reverend v Africké metodistické episkopální církvi součástí rodinné stevensonovské tradice. Jeho pradědeček reverend Lorenzo Stevenson bojoval za zrušení rasově oddělených základních škol a strýc referend Levern Stevenson spolupracoval s NAACP při úsilí o zrušení segregace ve školních autobusech.\n\nPinckney vystodoval střední školu v Jasper County. V roce 1995 absolvoval Allenovu univerzitu a o čtyři roky později obhájil titul magistra veřejné správy na Univerzitě Jižní Karolíny. Později absolvoval Luteránský teologický jižní seminář a studoval Wesleyho teologický seminář.\n\nPinckney se stal v roce 2010 pastorem kostela Africké metodistické episkopální církve v Charlestonu. V této pozici následoval vzory jiných vedoucích osobností v církvi a zapojil se i do politiky, aby ještě lépe sloužil své obci. Sám Pinckney se svěřil, že cítil svou politickou činnost jako pokračování církevní práce.\n\nPoprvé byl Pinckney zvolen do parlamentu Jižní Karolíny v roce 1996 ve věku 23 let. Byl tak nejmladším Afroameričanem, který kdy nastoupil do takové funkce v Jižní Karolíně. Sloužil ve sněmovně reprezentantů až do roku 2000, kdy byl zvolen do státního senátu za 45. okrsek.\n\nJako senátor prosazoval zákon, podle kterého by policisté museli nosit na své uniformě kameru. Bylo to poté, co policista v North Charlestonu zabil osmi ranami neozbrojeného černocha Waltera Scotta.\n\nV roce 1999 si Pinckney vzal Jennifer Benjaminovou, se kterou se seznámil za studií na Allenově univerzitě a byli spolu i na Univerzitě Jižní Karolíny. Měli spolu dvě dcery, Elianu Yvette Pinckneyovou a Malanu Elise Pinckneovou.\n\nVečer 17. června 2015, poté, co strávil většinu dne na předvolební kampani s kandidátkou Hillary Clintonovou, Pinckney vedl čtení ze Svatého slova a modlitby v kostele v Charlestonu. Na shromáždění zahájil palbu 21letý Dylann Roof a zabil celkem devět lidí včetně Pinckneyho. FBI vyšetřovala čin jako zločin z nenávisti, ale byla kritizována, že ho neoznačila za rasisticky motivovaný teroristický čin.\n\nRakev s Pinckneyho ostatky byla vystavena v rotundě Kapitolu Jižní Karolíny, a v kostelech Africké metodistické episkopální církve v Ridgelandu a Charlestonu. Pohřeb proběhl 26. června 2015 ve sportovní hale TD Arena, která byla zcela zaplněná. Pohřbu se zúčastnili např. prezident Barack Obama, jeho choť Michelle Obamová, viceprezident Joe Biden a další osobnosti. Smuteční řeč pronesl i sám Obama.\n\n"}
{"id": "1119448", "url": "https://cs.wikipedia.org/wiki?curid=1119448", "title": "Antoš Frolka", "text": "Antoš Frolka\n\nAntoš Frolka (13. června 1877 Kněždub - 8. června 1935 Tvarožná Lhota-Doubravka u Strážnice) byl moravský malíř, žák Joži Úprky. Hlavním námětem jeho realistických obrazů je život prostých lidí na slováckém venkově.\n\nAntoš Frolka, vlastním jménem Antonín Frolka, se narodil 13. června 1877 v obci Kněždub. Frolkův otec Jiří Frolka (1850-1908) byl sedlák - \"půlčtvrtník\". Malý Antonín od mládí rád maloval, ale jeho otec si nepřál, aby se stal malířem. Po ukončení základního vzdělání chtěl Antonín, kterému se říkalo „Antoš“, pokračovat na střední škole s uměleckým zaměřením. Z finančních důvodů si to však rodina nemohla dovolit. Jeho malířského nadání si všiml tehdy již slavný malíř Joža Uprka, který žil v nedaleké Hroznové Lhotě. Antošův otec Jiří nakonec souhlasil. V roce 1897 vstoupil do hospodářské služby a malířského učení k Jožovi Uprkovi. \n\nV roce 1902 a 1903 se pokusil o přijetí na malířskou Akademii v Praze. Nějaký čas i v Praze bydlel, ale po úmrtí matky se vrátil k Jožovi Uprkovi. Roku 1906 byl Frolka přijat na Akademii umění v bavorském Mnichově, kde byl žákem profesora Otto Seitze. Studium z rodinných důvodů opět nemohl dokončit a vrátil se domů. V roce 1907 složil zkoušky na malířskou Akademii ve Vídni, kde studoval u profesora Kazimierze Pochwalského. Ani zde mu osud nedopřál studium dokončit. Roku 1908 mu zemřel otec a Frolka se musel vrátit do rodného Kněždubu. Přátelil se s mnoha mnohými moravskými umělci (mj. bratři Mrštíkové, Oto Bystřina, Franta Úprka) a v r. 1907 se stal tajemníkem nově založeného Sdružení výtvarných umělců moravských v Hodoníně. \n\nV roce 1909 se Frolka oženil s Marianou Falešníkovou z Tasova a začal hospodařit na statku, ve kterém si zřídil i malířský ateliér. Narodily se jim čtyři děti.\n\nV roce 1914 získal studijní stipendium do Paříže, kde strávil několik měsíců. Po vypuknutí první světové války byl mobilizován a odvelen přes Vídeň na východní frontu. Na frontě prodělal vážné onemocnění, byl zproštěn válečné služby a na frontu se až do konce války nevrátil. V letech 1915-1916 pracoval ve Vídni jako módní návrhář.\n\nPo návratu domů začal Frolka hospodařit a malování ve volném čase mu pomáhalo živit rodinu. Kromě vlastní malířské tvorby navrhl na objednávku řadu plakátů k různým společenským a kulturním událostem v regionu. Je autorem několika cyklů akvarelových maleb s námětem života na vesnici, které sloužily jako podklad pro tisk pohlednic. \n\nV roce 1927 zakoupil statek Doubravka nedaleko Tvarožné Lhoty a přestěhoval se tam se svou rodinou. Po celý svůj život chodil v lidovém kroji a mluvil rodným slováckým nářečím.\n\nAntoš Frolka zemřel po dlouhé nemoci 8. června 1935 v Doubravce a byl pohřben v rodném Kněždubu vedle bratrů Joži a Františka Úprkových.\n\nUž během svého života Frolka jako člen vystavoval téměř na všech výstavách Sdružení výtvarných umělců moravských v Hodoníně a dalších městech: Německý Brod (1927), Prostějov (1930), Luhačovice (1933,1936). S úspěchem bylo jeho dílo prezentováno i v Praze, Paříži a Londýně. V 70. a 80. letech 20. století se konaly výstavy Frolkovy tvorby v regionálních galeriích v Hodoníně, Strážnici a Uherském Hradišti. V roce 2019 uspořádal Národní ústav lidové kultury reprezentativní výstavu díla Antoše Frolky na zámku ve Strážnici.\n\n"}
{"id": "1119452", "url": "https://cs.wikipedia.org/wiki?curid=1119452", "title": "Divize A 1984/85", "text": "Divize A 1984/85\n\nV soubojích 20. ročníku České divize A 1984/85 se utkalo 16 týmů dvoukolovým systémem podzim – jaro. Tento ročník začal v srpnu 1984 a skončil v červnu 1985.\n\nZ 2. ligy - sk. A 1983/84 sestoupilo do Divize A mužstvo TJ Spartak Pelhřimov. Z krajských přeborů ročníku 1983/84 postoupila vítězná mužstva TJ Dynamo České Budějovice \"B\" ze Jihočeského krajského přeboru a TJ Sokol Svéradice ze Západočeského krajského přeboru. Také sem bylo přeřazeno mužstvo TJ Montáže Praha z Divize C. Navíc sem byly zařazeny juniorské týmy prvoligových týmů TJ Bohemians ČKD Praha a TJ Slavia IPS Praha.\n\nPoznámky:\n\n"}
{"id": "1119454", "url": "https://cs.wikipedia.org/wiki?curid=1119454", "title": "Občina Hoče-Slivnica", "text": "Občina Hoče-Slivnica\n\nObčina Hoče-Slivnica je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 13 sídel, její rozloha je 53,7 km² a k 1. lednu 2017 zde žilo 11 285 obyvatel. Správním střediskem občiny je vesnice Spodnje Hoče.\n\nObčina se rozkládá jižně od Mariboru. Nadmořská výška se zvyšuje od východu směrem na západ a pohybuje se od 259 m po téměř 1210 m nedaleko vrcholu \"Sedovce\" (vrchol 1231 m n. m.). Západní část území zaujímá Pohorje, nejvýchodnější výběžek Alp. Je zalesněné a poměrně řídce osídlené. Na samém východním okraji se nachází mezinárodní Letiště Edvarda Rusjana Maribor. Západně od letiště se kříží dálnice A1 s dálnicí A4. Od severu k jihu tudy prochází železniční trať.\n\n\nObčina se dělí na sídla: Bohova, Čreta, Hočko Pohorje, Hotinja vas, Orehova vas, Pivola, Polana, Radizel, Rogoza, Slivnica pri Mariboru, Slivniško Pohorje, Spodnje Hoče, Zgornje Hoče.\n\n\n"}
{"id": "1119455", "url": "https://cs.wikipedia.org/wiki?curid=1119455", "title": "Zetor 3011", "text": "Zetor 3011\n\nZetor 3011 (zkrácený název Z-3011) byl traktor unifikované řady UR I. s tříválcovým motorem vyráběným společností Zetor.\nVyráběn byl v letech 1962 až 1967.\n\n"}
{"id": "1119456", "url": "https://cs.wikipedia.org/wiki?curid=1119456", "title": "Poutní cesta (Vranov)", "text": "Poutní cesta (Vranov)\n\nPoutní cesta do Vranova v okrese Brno-venkov se nachází při cestě mezi brněnskou čtvrtí Útěchov a obcí Vranov. Boží muka jsou chráněna jako nemovitá kulturní památka České republiky.\n\nSoubor božích muk je součástí 10 kilometrů dlouhé poutní cesty od bývalého kláštera kartuziánů v Králově Poli v Brně k poutnímu kostelu Narození Panny Marie ve Vranově, která vede přes Soběšice a Útěchov.\n\nZastavení jsou v podobě zděných sloupků na obdélném půdorysu, složených ze dvou částí – na spodní část je umístěna kaplička s nikou a stříškou.\n\n"}
{"id": "1119458", "url": "https://cs.wikipedia.org/wiki?curid=1119458", "title": "Magdalena Horňanová", "text": "Magdalena Horňanová\n\nMagdalena Horňanová ( Žilina – 30. září 2017, Praha) je spisovatelka, autorka svědectví o holokaustu.\nMarie Magdalena Horňanová-Jodasová se narodila v židovské rodině. V Praze vystudovala gymnázium. Hudební konzervatoř začala studovat v Praze. Za protektorátu pro ni nebylo v Praze bezpečno a tak se uchýlila na Slovensko. Konzervatoř dokončila v Bratislavě. V roce 1942 se vdala (její manžel byl též židovského původu); v prosinci 1942 se jí narodila dcera Olga. Situace na Slovensku se začala zhoršovat. Od své přítelkyně (spolužačky z gymnázia ) si půjčila rodný list a tak si mohla opatřit falešné doklady na jméno Hana Zbončáková. Na podzim roku 1944 utekla s manželem a dvouletou dcerkou z Bratislavy do Orechového u Trenčína. Tady se celá rodina ukrývala až do konce války v boudě po polním hlídači.\nJejí rodiče a dalších dvacet pět členů její rodiny bylo zavražděno v Osvětimi. Vyvázla jen ona, její bratr a sestřenice. \n\nPo válce učila Magdalena Horňanová dějiny hudby a hru na klavír v Praze na Vyšší hudebně-pedagogické škole. Po srpnu 1968 emigrovaly dcery Marta Luba (Kanada) a Olga a syn Ladislav do zahraničí, kde žijí dodnes. V současné době (rok 2015) žije Magdalena Horňanová v domově seniorů. \n\nVe svých třinácti letech napsala své první povídky a pohádky, ale systematicky se beletrií začala zabývat až po svých osmdesátých narozeninách (Tehdy dostala od své dcery darem počítač). Od té doby publikuje (jako nejstarší aktivní spisovatelka v České republice) pravidelně jednu knihu každé dva roky (do roku 2015 jich vydala celkem sedm). Ve své próze se vrací do minulosti své i svých příbuzných s cílem zprostředkovat čtenářům, co museli Židé za války i po ní prožít, aby se nezapomínalo na bezpráví a genocidu a aby se obdobné události už nikdy neopakovaly. Literární výpovědi Magdaleny Horňanové jsou cenným svědectvím druhé světové války. Většina jejích děl končí větou: Napsala jsem tuto knihu, aby se nikdy neopakovaly válečné roky. \n\n\nV rámci 9. ročníku mezinárodního projektu MENE TEKEL (proti totalitě, zlu, násilí a pro paměť národa), který se uskutečnil na přelomu února a března 2015 v Praze byl Magdaleně Horňanové udělen titul Dáma české kultury. Toto resortní vyznamenání jí předal dne 27. února 2015 v Národním divadle v Praze ministr kultury České republiky Daniel Herman. \n\n \n"}
{"id": "1119459", "url": "https://cs.wikipedia.org/wiki?curid=1119459", "title": "Divize B 1984/85", "text": "Divize B 1984/85\n\nV soubojích 20. ročníku České divize B 1984/85 se utkalo 16 týmů dvoukolovým systémem podzim - jaro. Tento ročník fotbalové soutěže začal v srpnu 1984 a skončil v červnu 1985.\n\nZ 2. ligy - sk. A 1983/84 sestoupila do Divize B mužstva TJ CHZ Litvínov a TJ Spartak Roudnice nad Labem. Z krajských přeborů ročníku 1983/84 postoupila vítězná mužstva TJ Kaučuk Kralupy nad Vltavou a TJ Lokomotiva Kladno ze Středočeského krajského přeboru a TJ Tatran SZ Praha z Pražského přeboru. Také sem bylo přeřazena mužstva TJ ČKZ Rakovník z Divize A a TJ Admira Praha 8 a TJ ČKD Kompresory Praha z Divize C. Navíc sem zařazen juniorský tým prvoligového mužstva TJ Rudá hvězda Cheb a TJ Sklo Union Teplice \"B\", který nahradil odstoupivší mužstvo TJ Slovan Kadaň.\n\nPoznámky:\n\n"}
{"id": "1119464", "url": "https://cs.wikipedia.org/wiki?curid=1119464", "title": "Čínsko-ruská státní hranice", "text": "Čínsko-ruská státní hranice\n\nČínsko-ruská hranice je státní hranice mezi Čínskou lidovou republikou a Ruskou federací. Má celkovou délku 4250 kilometrů a je rozdělena na dvě části Mongolskem. Západní část od trojmezí s Kazachstánem k trojmezí s Mongolskem má pouhých 55 kilometrů, zatímco východní část od trojmezí s Mongolskem k trojmezí se Severní Koreou má 4195 kilometrů. Co do délky je to šestá nejdelší mezistátní hranice na světe.\n\nDějiny vývoje hranice sahají až k hranicím mezi ruským impériem a čínským císařstvím. První dohodou mezi oběma státy byla Něrčinská smlouva v roce 1689, která mimo jiné řešila hranici v oblasti řeky Arguň a dále ji vedla Stanovým pohořím k Ochotskému moři. V roce 1727 následovala Kjachtská smlouva, která řešila oblast dnešní mongolsko-ruské hranice. Výsledek Něrčinské smlouvy výrazně změnila v roce 1858 Ajgunská smlouva a na ni v roce 1960 navazující Pekingská smlouva, tyto tzv. nerovné smlouvy uzavřela Čína za vlády dynastie Čching v období, kdy prohrávala druhou opiovou válku. V Ajgunské smlouvě získalo ruské impérium území mezi Stanovým pohořím a Amurem, přičemž území na východ od Ussuri a jižně od Amuru se stalo společným kondominiem, Pekingskou smlouvou získalo Rusko území východně od Ussuri jen pro sebe.\n\nVýraznější novodobější spory o hranice začaly v šedesátých letech dvacátého století a vyvrcholily v čínsko-sovětských konfliktech roku 1969, z nichž nejvýraznější byly první bitva o Damanskij a druhá bitva o Damanskij, v kterých se Číňané dvakrát neúspěšně pokusili obsadit a udržet ostrov Damanskij na Ussuri, který pokládali za sporné území. Konečné řešení sporu přinesl až rok 1991, kdy Damanskij připadl Číně.\n\nNa čínsko-ruské hranici jsou tři železniční hraniční přechody, všechny ve východní části:\n"}
{"id": "1119466", "url": "https://cs.wikipedia.org/wiki?curid=1119466", "title": "Zákupská šajtle", "text": "Zákupská šajtle\n\nZákupská šajtle je pojmenování tradičního turnaje v malé kopané. Organizuje jej Asociace Amatérských Sportovců Českolipska (AASČ) ve sportovním areálu Emila Zátopka v Zákupech.\n\nTurnaj byl založen v Blíževedlech na Českolipsku v létě roku 1999 a hrál se zde 10 let pod názvem Blíževedly Cup. V roce 2005 jej organizačně převzalo občanské sdružení Asociace Amatérských Sportovců Českolipska a o čtyři roky se turnaj přestěhoval do větších Zákup. Zde se rychle zvyšoval počet zúčastněných týmů až na 28 v roce 2009 a zahrály si i ženy. O rok později získal turnaj nový, současný název – Zákupská šajtle.\n\nV dalších letech se počet týmů začal mírně snižovat. V letech 2011 a 2012 se zúčastnilo 20 týmů. Hrála se i Veteránská zákupská šajtle.\n\n\n"}
{"id": "1119469", "url": "https://cs.wikipedia.org/wiki?curid=1119469", "title": "Divize C 1984/85", "text": "Divize C 1984/85\n\nV soubojích 20. ročníku České divize C 1984/85 se utkalo 14 týmů dvoukolovým systémem podzim–jaro. Tento ročník začal v srpnu 1984 a skončil v červnu 1985.\n\nZ 2. ligy – sk. A 1983/84 sestoupilo do Divize C mužstvo TJ Náchod. Z krajských přeborů ročníku 1983/84 postoupilo vítězné mužstvoTJ Slovan Elitex Liberec \"B\" ze Severočeského krajského přeboru. Také sem bylo přeřazena mužstva TJ EMĚ Mělník, TJ Jiskra Nový Bor a TJ Slavoj Vyšehrad z Divize B a TJ Spartak Choceň z Divize D. Navíc sem byly zařazeny juniorské týmy prvoligových týmů TJ Sparta ČKD Praha a ASVS Dukla Praha.\n\nPoznámky:\n\n"}
{"id": "1119481", "url": "https://cs.wikipedia.org/wiki?curid=1119481", "title": "Sokrat Džindžolija", "text": "Sokrat Džindžolija\n\nSokrat Džindžolija (abchazsky: Сократ Аџьынџьал (Sokrat Adžindžal), gruzínsky: სოკრატ ჯინჯოლია; nar. ) je abchazský politik a bývalý premiér (resp. Předseda rady ministrů) a ministr zahraničí separatistické Abcházie. Premiérem byl během války v Abcházii v letech 1992 až 1993. Byl také prvním předsedou abchazského lidového shromáždění.\n\nDžindžolija, resp. Adžindžal, se narodil v malé východoabchazské vesničce Agubedia tehdejší Abchazské ASSR. Po absolvování střední školy v roce 1956 sloužil až do roku 1959 v Rudé armádě, než byl přeřazen do rezerv. Zatím vystudoval na Suchumském pedagogickém institutu na filologické fakultě ruský jazyk a ruskou literaturu. Začátkem 60. let 20. století začal pracovat v tepelné elektrárně v Tkvarčeli. V roce 1967 nastoupil do veřejné sféry a stal se tajemníkem městského výboru v Tkvarčeli. Mezi lety 1985 až 1988 pracoval v městském výboru Komunistické strany Sovětského svazu, kde byl vedoucím sekce pro agitaci a propagandu. Na léta 1988 až 1992 opustil politiku a věnoval se novinářské činnosti, když dostal místo šéfredaktora novin \"Tkvarčelský horník (: Ткварчальский горняк).\"\n\nV roce 1991 se vrátil do aktivní politiky a byl zvolen jako poslanec do Nejvyšší rady Abchazské ASSR. V době, než v roce 1992 vypukl naplno gruzínsko-abchazský konflikt, byl jmenován náměstkem náčelníka formujících se abchazských ozbrojených sil. V roce 1993 se v blíže nespecifikovaný čas stal premiérem, resp. předsedou rady ministrů separatistické Abcházie. Po skončení války v Abcházii se pak za abchazskou stranu v prosinci 1993 účastnil mírových rozhovorů uspořádaných poprvé od krvavých událostí ze Suchumi ze září toho roku. Setkal se v Ženevě s gruzínskými vyjednavači a se zplnomocněným vůdcem tehdejších gruzínských ozbrojených složek (de facto především polovojenské organizace Mchedrioni) Džabou Joselianim podepsal memorandum o výměně všech válečných zajatců a okamžitém přijetí opatření k návratu uprchlíků. Tyto dohody o uprchlících byly stvrzeny Moskevskou dohodou z dubna 1994 mezi Abcházií, Gruzií, Ruskem a OSN. Dodatkem byly dohody z 15. května 1994 o příměří a oddělení stran konfliktu, podepsané Džindžolijou a Joselianim, s ministrem zahraničí Ruské federace a zástupcem z OSN.\n\nBěhem svého působení v čele Rady ministrů Abcházie též vedl od prosince 1993 do listopadu 1994 ministerstvo zahraničí.\n\nV listopadu 1994 vešla v platnost nová Ústava Abcházie, zřizující regulérní post premiéra. Džindžolija tak v tomto roce ukončil své působení jako předseda rady ministrů a přesunul se do abchazského lidového shromáždění, kde se stal v roce 1996 jejím předsedou. Ještě před tím na tiskové konferenci prohlásil, že k volbám do Abchazského lidového shromáždění budou připuštěni pouze abchazští občané, momentálně žijící v Abcházii. Poté, co se ujal funkce, vydal s prezidentem Ardzinbou a s ministrem zahraničí Lakerbajou společné prohlášení, v němž Abcházie neuznává sankční politiku Ruska a zároveň odmítá posílení ruských mírových jednotek v oblasti, neboť podle návrhu vyjednaného ruským ministrem zahraničí a potvrzeným gruzínskou vládou mají hlavně asistovat v návratu gruzínských uprchlíků, tedy jdou proti zájmu separatistické Abcházie. V této funkci vydržel dvě volební období, až do roku 2002, kdy opustil lidové shromáždění i politiku poté, co překvapivě neobhájil svůj mandát. V roce 2000 pronesl v abchazském parlamentu výrok: „Jsme nezávislí. Přijali jsme akt o nezávislosti a mezinárodní neuznání nás netrápí.“\n\nV roce 2004 se ještě účastnil prezidentských voleb v Abcházii, kdy byl ředitelem volebního týmu opozičního kandidáta Sergeje Bagapše. Během politické krize, jež následovala po zveřejnění výsledků, jež hrozila přerůst v nepokoje, měl nově zvolený prezident Abcházie Bagapš ke dni 6. prosince 2004 pronést prezidentskou přísahu, přičemž Džindžolija prozradil agentuře RIA Novosti, že za zajištění bezpečnosti akce zodpovídá ministerstvo vnitra, které již přísahalo Bagapšovi věrnost. K této inauguraci však nedošlo, neboť se volby nakonec opakovaly. Poté politiku nadobro opustil a stal se ředitelem institutu euroasijských studií v Suchumi, jež se kromě výzkumu podílí nemalou měrou na humanitární pomoci, zejména v oblasti nákupu knih a počítačů do škol nebo v pomoci starým lidem. V roce 2006 též vykonal pracovní cestu do Turecka, aby se osobně setkal s představiteli abchazské diaspory, jež v Turecku žije od druhé poloviny 19. století, ve věci jejich možné repatriace do Abcházie, neboť Rusové ten rok plně zpřístupnili hraniční přechod přes řeku Psou.\n\nV roce 2012 byl jedním z účastníků semináře v Picundě za účasti účastníků ženevských mírových rozhovorů (za EU Philip Lefort, za OSN Antti Turunen a za OSCE Pádraig Murphy) z let 1993-1994, kde měli řečníci svým partnerům z mezinárodních organizací vyjasnit názory abchazské strany na statut Abcházie.\n\n"}
{"id": "1119498", "url": "https://cs.wikipedia.org/wiki?curid=1119498", "title": "Apple Music", "text": "Apple Music\n\nApple Music je hudební streamovací služba americké společnosti Apple. Uživatelé si skladby streamují – stahují při současném poslechu. Součástí služby je také nepřetržitě vysílající internetové rádio Beats 1 a blogovací platforma Connect pro interprety ke sdílení obsahu s fanoušky. Apple Music také nabízí hudební doporučení která jsou založena na uživatelském vkusu a která jsou propojena s hlasovou asistentkou Siri.\n\nApple oznámil na Apple Worldwide Developers Conference, že služba bude spuštěna koncem června 2015 a že bude po první 3 měsíce zdarma. Poté služba v USA vyjde na 9,99 USD za měsíc.\n\nUživatel si nejdříve zvolí skladbu k poslechu přímo na zařízení a ta se začne přes internet stahovat a zároveň přehrávat (streamovat) do zařízení. Uživatel si takovou skladbu může i uložit do paměti aby k ní měl offline přístup. Služba se také snaží vytvářet doporučení pro poslech určitých skladeb na základě uživatelského vkusu který uživatel definuje při spuštění služby a dále je vypozorováván podle toho co uživatel poslouchá. Vzhledem k tomu že cena Apple Music i obsáhlost hudební knihovny je srovnatelná s ostatními službami, Apple Music se chce odlišit další přidanou hodnotou a exkluzivním obsahem.\n\nSoučástí Apple Music je také internetové rádio Beats 1 hrající nepřetržitě ve 100 státech ve kterých je k dispozici Apple Music. Výběr skladeb mají na starosti DJ Zane Lowe (bývalý DJ na BBC 1 rádiu), hip hop DJ Ebro Darden, a Julie Adenuga. Další součást je blogovací platforma Connect, kde interpreti sdílí určitý obsah s fanoušky. Apple Music je také svázáno s hlasovou asistentkou Siri. Je možné zadávat hlasové příkazy pro přehrání určité skladby, nebo i obecnější zadání, jako například nechat přehrát nejlepší skladby žebříčku v určitém období nebo nechat vyhledat skladbu např. z filmu Selma a dalších. Toto platí pro jazyky do kterých je Siri lokalizována.\n\nAplikace Apple Music má několik záložek (tabů), záložka „Pro Vás“ uživateli doporučuje hudbu k poslechu. Tu nabízí na základě určitých algoritmů, zároveň také výběru a doporučení hudebních expertů. Každý interpret má záložku „Moje Hudba“ kde se sdružují jak nakoupené skladby tak skladby připravené na streaming.\n\nJeště před Apple Music byla společnost stojící za zrodem produktů iPod a iTunes známá pro převrat na poli digitalní hudby. Bývalý ředitel společnosti Steve Jobs byl dříve proti myšlence hudby skrze předplatné. Po určité době neurčitých zpráv a očekávání ze strany veřejnosti, Apple v roce 2015 na červnové konferenci Worldwide Developers Conference představuje Apple Music s plánem na spuštění služby na konci měsíce. Oznámení provázelo typické \"one more thing\", tentokrát z úst Tima Cooka. Rozjezd služby byl potvrzen i generálním ředitelem Sony Music Dougem Morrisem který se navíc vyjádřil očekávání, že služba navrátí do hudebního průmyslu vysokou finanční prosperitu kterou míval a že marketingem podpořená nová služba bude mít „halo efekt“ na trh kde bylo Spotify neschopno profitovat. Na pódiu se při uvedení objevil i rapper Drake aby řekl něco o tom jak používá platformu Connect. Apple zároveň zdůraznil že i umělci bez podepsané spolupráce s Apple mohou využívát Connect.\n\nApple music odstartovala 30. června 2015 ve 100 státech včetně České republiky. Nový uživatelé získají tříměsíční zkušební předplatné které se poté změní na měsíční s poplatkem. Rodinné předplatné poté umožňuje využívat službu až 6 uživatelům přičemž cena je výhodnější. Apple původně hledal způsob jak vstoupit na trh s ještě nižší cenu, hudební průmysl ovšem takovéto plány přerušil. Službu je možné využívat jak na zařízeních iOS tak i na konkurenčním Androidu.\n"}
{"id": "1119499", "url": "https://cs.wikipedia.org/wiki?curid=1119499", "title": "Fifth Harmony", "text": "Fifth Harmony\n\nFifth Harmony byla americká dívčí hudební skupina, která byla vytvořená v druhé sérii americké verze soutěže \"X Factor\". Členkami skupiny byly Ally Brooke Hernandez, Normani Kordei, Dinah Jane Hansen a Lauren Jauregui. V roce 2016 opustila skupinu Camila Cabello. Podepsaly nahrávací smlouvu se Syco Music (kterou vlastní Simon Cowell) a s Epic Records, (kterou vlastní L.A. Reid), poté co v soutěži skončily na třetím místě po Tateovi Stevensovi a Carly Rose Sonenclar. V roce 2018 skupina oznámila pauzu na neurčitou dobu.\n\nPo skončení soutěže se jejich debutový singl \"Miss Movin' On\" umístil na 76. místě v žebříčku Billboard Hot 100 a prodalo se ho přes 500 000 kopií. Jejich debutové EP \"Better Together\" bylo vydáno v roce 2013 a první týden od zveřejnění se umístil na 6. místě v žebříčku Billboard 200. Skupina získala v roce 2014 cenu v kategorii MTV umělec, který by se měl sledovat na MTV Video Music Awards.\n\nNásledovalo vydání singlů \"BO$$\" a \"Sledgehammer\" a studiového alba \"Reflection\". Album se umístilo na 5. místě v žebříčku Billboard 200. Album podpořilo první turné – Reflection Tour, které začalo 27. února 2015 v San Franciscu a skončilo 27. března 2015 ve Filadelfii.\n\n3. června 2015 byl singl \"Worth It\", který skupina nazpívala s raperem Kid Inkem, oceněn platinovou certifikací. První týden se písnička umístila na 14. místě v žebříčku Billboard Hot 100.\n\n19. prosince 2016 Camila Cabello oznámila odchod ze skupiny skrze své zástupce.\n\nFifth Harmony se skládal z pěti zpěvaček, které se úspěšně zúčastnily konkurzu do soutěže \"X Factor\" jako sólo zpěvačky, ale nedostaly se do etapy souteže, kdy soutěžící navštěvují domy porotců. Později byly na konci takzvaného bootcampu vytvořeny Simonem Cowellem a do domů porotců se vydaly jako skupina. Původní jméno skupiny bylo \"LYLAS\" (akronym pro Love You Like a Sister), ale jiná skupina už se jmenovala \"The Lylas\" (čtyři sestry zpěváka Bruna Marse), které tvrdily, že show ukradla jejich jméno. Později LYLAS změnily své jméno na 1432 (což znamené I Love You Too), které bylo uveřejněno při první živé show 31. října 2012 při jejich prvním vystoupení s písničkou \"We Are Never Ever Getting Back Together\" od Taylor Swift. Simonovi a L.A. Reidovi se jméno vůbec nelíbilo a tak Simon navrhl, aby se skupina znovu přejmenovala. Při prvním vyřazovacím večeru se Simon Cowell rozhodoval mezi skupinou Sister C. a 1432. Skupina zpívala písničku \"Skyscraper\" od Demi Lovato. Simon se rozhodl poslat do TOP 10 1432 a bylo oznámeno, že se přejmenují a diváci budou moci online hlasovat o jménu. Publikum vybralo jméno \"Fifth Harmony\".\n\nPři semi-finále skupina vystoupila s písničkami \"Anything Could Happen\" od Ellie Goulding a \"Impossible\" od Shontelle. Diváci poslaly skupinu do Top 3. Při finálovém večeru vystoupily znovu s písničkou \"Anything Could Happen\", která se stala písničkou série. Jejich druhá písnička byla \"Give Your Heart a Break\", kterou si zazpívaly s porotkyní soutěže Demi Lovato. Jejich poslední písničkou byla \"Let it Be\" od Beatles. Po prvním kole finále nezískaly dostatečný počet hlasů a nepostoupily do Top 2.\n\nPo měsíci od finále druhé série \"X Factoru\", byla skupina jmenována \"Novou Pop Superstar roku 2013\" magazínem \"Popdust.\" Začaly nahrávat cover verze písniček a nahrávat je na YouTube. Tři z těchto cover verzí byly uznávány samotnými umělci jako Ed Sheeran, Ariana Grande a Mikky Ekko. Také s staly součástí EP skupiny Boyce Avenue nazvané \"Cover Collaborations, Volume 2\",kam společně nahrály cover verze písniček \"Mirrors\" od Justina Timberlakea a \"When I Was Your Man\" od Bruna Marse.\n\nJejich debutové EP \"Better Together\" bylo vydáno 22. října a umístilo se na 6. místě žebříčku Billboard 200, s 28 000 prodaných kopií. Jejich EP se také umístilo na 3. místě v žebříčku Billboard Digitální alba. Španělská verze EP \"Juntos\" a \"Juntos Acuoustic\" byly vydané 8. listopadu a umístily se na 2 a 12 místě Billboard žebříčku Top latinská alba. Hlavní singl \"Miss Movin' On\" se umístilo na 26. místě žebříčku Billboard Hot 100. Písnička získala zlatou certifikaci poté, co se jí prodalo na 500 000 kopií. \"Miss Movin' On\" získala nominaci na Teen Choice Award v kategorii Nejlepší rozchodová písnička. Další singl \"Me & My Girls\" získal cenu Radio Disney Music Award v kategorii \"Nejlepší písnička, na kterou můžeš pařit se svojí nejlepší kamarádkou\".\n\nBěhem července a srpna roku 2013 Fifth Harmony vystupovaly po obchodních centrech po celých Spojených státech s turné nazvané \"Harmonize America\". 5. srpna 2013 skupina oslavila výročí pěti vystoupením, včetně vystoupení v divadle iHeartRadio a v Madison Square Park. Byly předkapelou zpěvačky Cher Lloyd při jejím turné I Wish Tour, které začalo 6. září 2013. 11. září skupina oznámila první turné \"Fifth Harmony 2013\" po Spojených státech a Kanadě. Po boku Demi Lovato předávaly cenu Nickovi Jonasovi při ceremoniálu Teen Choice Awards. 24. listopadu vystoupily s písničkou \"Better Together\" na červeném koberci při předávní cen American Music Awards. Demi Lovato oznámila, že skupina bude její předkapelou na dvou koncertech při jejím turné \"Neon Lights Tour\".\n\nNa začátku roku 2013 skupina potvrdila, že začaly nahrávat studiové album s producenty Julianem Bunettou, Daylightem, Joe Londonem a Ricky Reedem. Čtvrté turné nazvané \"Fifth Times a Charm Tour\" bylo oznámeno na konci března 2014. Společnosti Epic Records oznámila posunutí vydání alba z 16. prosince 2014 na 27. ledna 2015.\n\nDebutové album \"Reflection\" bylo nakonec vydáno 3. února 2015. Umístilo se na 5.místě v žebříčku Billboard 200. Hlavní singl \"Boss\" byl vydán 7. července 2014 a umístil se na 43. místě žebříčku Billboard Hot 100. Písnička získala platinovou certifikaci of RIAA. Druhý singl \"Sledgehammer\" se umístil na 21. místě žebříčku Billboard Hot 100. Třetí singl \"Worth It\", který nazpívaly s raperem Kid Inkem se umístil na 14. místě žebířku Billboard Hot 100 a stal se tak jejich nejvýše umístěným singlem. Písnička získala platinovou certifikaci za prodání milionu kopií. Také se stala jejich prvním mezinárodním hitem, kdy se umístila v Top 10 žebříčkách v Řecku, Libanonu a Lucembursku, v Top 20 v zemích jako Belgie, Kanada, Slovensko a Německo. V roce 2014 se staly tvářemi značky Clean & Clear.\n\n28. října 2014 se objevily v jedné epizodě seriálu stanice MTV \"Faking It,\" kde vystoupily s písničkou \"You Got It (The Right Stuff)\" od New Kids On The Block. 4. prosince 2014 byly pozvané vystoupit na rozsvícení vánočního stromečku v Bílém domě, kde vystoupily s cover verzí písničky \"All I Want for Christmas Is You\" od Mariah Carey. Do Bílého domu se vrátily o Velikonocích. Měly vystupovat při předávání cen Billboard Music Awards, ale nakonec jen předávaly cenu. S písničkou \"Worth It\" vystoupily při finálové epizodě soutěže \"Dancing with the Stars\".\n\n16. června 2014 nahrála skupina písničku \"I'm in Love With A Monster\" pro film \"Hotel Transylvánie 2\", který měl premiéru 25. září 2015. V červnu 2015 se Fifth Harmony staly tvářemi značky Candie's.\n\nAllyson Brooke Hernandez se narodila 7. července 1993 v San Antoniu v Texasu. Je dcerou Jerryho a Patricie Hernandez. Má bratra Brandona. Má hispánské kořeny.\n\nNormani Kordei Hamilton se narodila 31. května 1996 v Atlantě v Georgii. Je dcerou Derricka a Andrey Hamilton. Vyrostla v New Orleans. Poté se rodina přestěhovala do Houstonu v Texasu. Má starší nevlastní sestry Arielle a Ashlee. Od tří let začala vyhrávat soutěžte jako tanečnice a gymnastka. Ve 13 letech nahrála první singl. Také získala malou roli v seriálu stanice HBO \"Treme\".\n\nLauren Michelle Jauregui se narodila 27. června 1996 v Miami na Floridě. Je dcerou Michaela a Clary Jauregui. Má dva sourozence: Taylor a Chrise. Má hispánské kořeny.\n\nDinah Jane Hansen se narodila 22. června 1997 v Santa Aně v Kalifornii. Je dcerou Gordona a Maliky Hansen. Je nejstarší ze šesti sourozenců.\n\nKarla Camila Cabello se narodila 3. března 1997 na Kubě. Je dcerou Alejandra a Sinuhe Cabello. Má sestru Sofiu. Má hispánské kořeny. Do jejich pěti let žila v Havaně a Mexiku, než se její rodina nastěhovala do Miami na Floridě.\n\n\n\n"}
{"id": "1119501", "url": "https://cs.wikipedia.org/wiki?curid=1119501", "title": "David Uličník", "text": "David Uličník\n\nDavid Uličník (* 1972, Dřínov) je český muzikálový zpěvák a herec. Je členem vokálního tělesa 4TET.\n\n\n\n\n\n\n\nV letech 2003 až 2013 se každoročně umísťoval v první stovce ankety Český slavík. Nejvyšší pozici v rámci mužské zpěvácké kategorie zaznamenal v r. 2004, kdy s celkovým počtem 1599 bodů skončil na 36. místě. Nicméně od r. 2007 a s seskupením 4TET se Uličník paralelně umísťuje v horní patnáctce ankety, ve které v letech 2009 a 2011 obsadila skupina 9. (3501 bodů), respektive 10. místo (3665 bodů), neboli jinak své nejlepší výsledky.\n\n"}
{"id": "1119502", "url": "https://cs.wikipedia.org/wiki?curid=1119502", "title": "Prefontaine Classic 2015", "text": "Prefontaine Classic 2015\n\nPrefontaine Classic 2015 byl lehkoatletický mítink, který se konal 29. května a 30. května 2015 v americkém městě Eugene. Byl součástí série mítinků Diamantová liga.\n"}
{"id": "1119505", "url": "https://cs.wikipedia.org/wiki?curid=1119505", "title": "Bahník západoafrický", "text": "Bahník západoafrický\n\nBahník západoafrický (\"Protopterus annectens\") je ryba z čeledi \"Protopteridae\". Patří mezi dvojdyšné (\"Dipnoi\"). Tyto ryby se na naší planetě vyskytují velice dlouhou dobu a patří mezi tzv. živoucí zkameněliny.\nBahníci západoafričtí žijí ve sladkých bažinatých jezerech Afriky. Jejich areál rozšíření je velký, ze všech zemí, ve kterých se vyskytuje, jmenujme například Čad. IUCN ho řadí mezi málo dotčené druhy.\nBahník západoafrický má dlouhé tělo, které může měřit až 1 metr. Bahníci jsou dlouhověcí, byl u nich zjištěn věk i 20 let. \nTyto primitivní ryby nejsou, co se týče potravy, příliš vybíravé. Živí se všemi organismy které najdou, včetně obojživelníků a jiných tvorů.\nBahníci žijí v jezerech, která v období sucha vysychají. Nedostatek vody jim však nevadí a ani je nemůže zahubit. Když přijde období sucha, bahník si vyhloubí ve vlhkém bahně komůrku, do které zaleze a otvor ucpe slizovým víčkem. Skrz toto víčko poté dýchá atmosférický kyslík. Je neuvěřitelné, že této rybě se vyvinuly orgány pro dýchání běžného vzduchu. Takto schovaný dokáže bahník vydržet až do období dešťů.\n\n\n"}
{"id": "1119506", "url": "https://cs.wikipedia.org/wiki?curid=1119506", "title": "Adidas Grand Prix 2015", "text": "Adidas Grand Prix 2015\n\nAdidas Grand Prix 2015 byl lehkoatletický mítink, který se konal 13. června 2015 v americkém městě New Yorku. Byl součástí série mítinků Diamantová liga.\n"}
{"id": "1119512", "url": "https://cs.wikipedia.org/wiki?curid=1119512", "title": "Wetlaid", "text": "Wetlaid\n\nWetlaid je technologie výroby netkaných textilii v češtině častěji nazývaná hydrodynamický nebo mokrý výrobní postup.\n\nWetlaid je modifikace technologie výroby papíru, kterou vypracoval \"F.H.Osborne\" u americké firmy Dexter. Na jeho principu vyráběla firma Dexter od roku 1934 průmyslově z rostlinných vláken tzv. \"dlouhovlákný papír\" a od roku 1940 netkané textilie. Na začátku 21. století (v roce 2010) se podílel wetlaid s cca 450 000 tunami na celosvětové produkci netkaných textilií 6,5 %.\n\nVýroba hydrodynamickým způsobem se vyznačuje:\n\n\n\nVýchozí surovina je vodní suspenze s velmi nízkou koncentrací textilních vláken (0,01-0,08%).\n\nPlošná textilie – rouno - se tvoří tak, že se suspenze naplavuje na filtr (šikmé pohyblivé nebo rotující síto), voda se pod sítem odsává a jednotlivá vlákna se vzájemně zaklíní. Vrstva vláken se suší, soudržnost rouna se během procesu zpravidla zvyšuje s pomocí různých chemických a mechanických prostředků. Odpadní voda se kontinuálně recykluje a znovu mísí s vlákninou.\nKonstrukce strojů je odvozena od zařízení na výrobu papíru. Výrobci netkaných textilií používají kombinace různých strojů na tvorbu rouna (Rotoformer®, Delta Former®, HydroFormer®) se zařízeními na sušení, nanášení pomocných prostředku do rouna a svinování rouna do stůčky.\n\nStroje se staví s pracovní šířkou až 5 m a výkonem do 400 m/min Textilie se upravují např. zvrásňováním, krepováním, plisováním, sešíváním do různých tvarů atd.\nKe zhotovení textilie hydrodynamickým způsobem se dají použít téměř všechny druhy přírodních i umělých vláken smáčitelných ve vodě. Kvalitní rouno se však dá vyrobit jen ze stejnoměrně ukládaných vláken, při čemž podstatný vliv má: \nPrakticky použitelná jsou jen vlákna do určité délky, resp. do určitého poměru délky k jemnosti vlákna.\n\nMatematicky se tato závislost vyjadřuje tzv. štíhlostním poměrem\n\nformula_1 \n\nJestliže poměr štíhlosti L/D překročí určitou hranici, mají daná vlákna při formování rouna sklon k vzájemnému zaplétání a zhlukování, takže se z nich nedá vyrobit stejnoměrná, hladká textilie.\nVlákna nepravidelným průřezem (trojúhelník, ledvina apod) mají nižší sklon ke zhlukování, než stejný materiál s (běžně vyráběným) kruhovým průřezem. Např. viskózová vlákna s \"trilobálním\" průřezem a délkou 15 mm přinášejí stejně dobrý výsledek jako stejný materiál s kruhovým průřezem a délkou 9 mm (štíhlostní poměry 825 ku 495).\nStejnoměrné rouno se dá vyrobit jen ze suspenze s velmi nízkou koncentrací vláken.\nZávislost kritické (maximální) koncentrace na štíhlostním poměru se vyjadřuje empirickým vzorcem:\n\nformula_2\n\n\nza sucha 25-30 g ve směru běhu stroje, 10-15 g příčně \n\nza mokra 10-12 g ve směru běhu, 4-5 g příčně\n\nPleny, sanitární zboží, filtry (např. v automobilech je více než 90% z wetlaidu), těsnění, bateriové separátory, obaly, výrobky na jednorázové použití\n"}
{"id": "1119513", "url": "https://cs.wikipedia.org/wiki?curid=1119513", "title": "Křížová cesta (Malé Svatoňovice)", "text": "Křížová cesta (Malé Svatoňovice)\n\nKřížová cesta v Malých Svatoňovicích na Trutnovsku se nachází v severní části obce v poutním místě Mariánský sad. Celý areál je chráněn jako nemovitá Kulturní památka České republiky.\n\nKřížová cesta byla postavena v poutním místě roku 1893. Tvoří ji čtrnáct dřevěných křížů, které mají uprostřed dřevěnou kapličku s pašijovým obrázkem. Kříže lemují cestu od brány k Božímu hrobu.\n\nPoutní místo Mariánský sad bylo založeno Spolkem pro zvelebení poutního místa roku 1891 podle návrhu architekta Edmunda Chaury z Červeného Kostelce. Původně bylo postaveno sedm zděných kaplí, které ozdobil obrazy Sedmera radostí Panny Marie akademický malíř Josef Cobl. Poté byla v sadu vybudována křížová cesta a v letech 1902–1906 byl v jejím závěru postavena zděná kaple – Boží hrob. Uvnitř Božího hrobu je zasklená skříň obložená araukarity, ve které je socha Ježíše Krista, dílo umělce a řezbáře Antonína Suchardy mladšího z Nové Paky, otce Stanislava Suchardy.\n\nRoku 1995 začala rozsáhlá úprava celého Mariánského sadu. Nejdříve byl proveden odborný zdravotní výřez zeleně a úprava dle původního záměru. Roku 1998 byly obnoveny kapličky a v letech 1999–2000 byl zrekonstruován Boží hrob.\n\nDo Mariánského sadu vede cesta od barokního kostela Sedmi radostí Panny Marie se studánkou.\n\n"}
{"id": "1119514", "url": "https://cs.wikipedia.org/wiki?curid=1119514", "title": "Ploskorep fantastický", "text": "Ploskorep fantastický\n\nPloskorep fantastický (\"Uroplatus phantasticus\") je ještěrka z čeledi gekonovití (Gekkonidae).\n\nTento druh se vyskytuje v lesích ostrova Madagaskar. Žije převážně na stromech.\n\nPloskorep měří na délku kolem 20 cm. Na každém prstu má jakousi „přísavku“, podobně jako všichni gekoni, která mu umožňuje viset i na kolmém podkladu. Krom toho dovede gekon také výtečně skákat.\n\nTento tvor má ploché tělo, jenž navíc vzezřením připomíná kůru stromů nebo žilnatinu listů. Ve svém přirozeném prostředí je tedy prakticky neviditelný, což mu umožňuje schovat se před predátory a zároveň nalákat kořist. Tu tvoří drobný hmyz, například mravenci, kteří po něm nic netušící lezou a plaz je chytá na lepivý jazyk.\n\nDíky exotické podobě je gekon často chován lidmi doma, ovšem to také ničí tento druh. Lidé ho v přirozené domovině (tedy v madagaskarských lesích) lapají a poté prodávají, kvůli čemuž se stává ohroženým. Jeho existenci nepomáhá ani kácení porostů. IUCN ho nicméně řadí mezi málo dotčené druhy.\n\n"}
{"id": "1119515", "url": "https://cs.wikipedia.org/wiki?curid=1119515", "title": "Společně a nerozdílně", "text": "Společně a nerozdílně\n\nPrávní pojem „společně a nerozdílně“ označuje solidární závazek, v němž na jedné straně vystupuje více dlužníků (\"pasivní solidarita\"), nebo více věřitelů (\"aktivní solidarita\"). V českém právu je upraven v ustanoveních § 1872–1878 občanského zákoníku.\n\nSolidární závazky vznikají na základě smlouvy, zákona nebo konstitutivního rozhodnutí soudu. Zákon je zná např. v případě manželů a jejich společného jmění (), nálezu věci více osobami současně (), právního jednání týkajícího se věci ve spoluvlastnictví (), dluhů vzešlých z činnosti ve společnosti () nebo u společné odpovědnosti za škodu (). Kromě toho občanský zákoník také obsahuje vyvratitelnou právní domněnku solidárního závazku vyplývajícího ze společné činnosti podnikatelů ().\n\nPasivní solidarita spočívá v tom, že všichni dlužníci jsou povinni plnit „jeden za všechny a všichni za jednoho“. To znamená, že každý z nich má povinnost splnit třeba i celý dluh, je-li k tomu věřitelem vyzván, a zároveň, že nemůže-li této povinnosti dostát, musí za něj plnit ostatní spoludlužníci. Dluh je ovšem jen jeden, pokud zanikne, typicky splněním (\"soluce\"), zaniká tím i v rozsahu zániku povinnost plnit u všech dlužníků. Není-li ujednáno jinak, jsou podíly na dluhu ve vzájemném vnitřním vztahu spoludlužníků, který ale nemá na vnější vztahy s věřitelem žádný vliv, stejné. Toto určení se projevuje zejména tak, že dlužník, který byl vyzván k plnění dluhu v rozsahu větším, než odpovídá jeho podílu, může po ostatních dlužnících žádat, aby plnili své podíly (\"preventivní regres\"). Jestliže k tomu však nedojde a dlužník věřiteli proto nakonec vyrovná více, než je jeho podíl, má pak právo na poměrnou náhradu od ostatních (\"následný regres\").\n\nSolidarita mezi věřiteli označuje podobný princip, kterýkoli ze solidárních věřitelů může po dlužníkovi žádat splnění celé pohledávky, bez ohledu na to, na jakou část má ve vnitřním spoluvěřitelském vztahu nárok. A také zde pak platí, že v rozsahu uspokojení věřitele zanikají oprávnění ostatních věřitelů. Každý z nich má nicméně právo tzv. \"předstihu\", požádá-li některý z nich dlužníka o plnění jako první, musí být plněno již jen jemu. Do té doby má ovšem právo předstihu dlužník, který si může vybrat, komu bude plnit. Věřitel, kterému bylo splněno nad rámec jeho podílu, má pak povinnost následného poměrného regresu. Zákonem neupravenou otázku, jak určit spoluvěřitelské podíly, které nejsou předem dohodnuty a nelze je ani jinak odvodit, např. při nálezu věci, řeší právní teorie domněnkou jejich rovnosti podle obecných pravidel spoluvlastnictví ( odkazuje na ).\n"}
{"id": "1119516", "url": "https://cs.wikipedia.org/wiki?curid=1119516", "title": "Luniněc", "text": "Luniněc\n\nLuniněc (bělorusky \"Лунінец\", rusky \"Лунинец\", polsky \"Łuniniec\") je město v Brestské oblasti v Bělorusku a administrativní centrum Luniněckého rajónu. Nachází se 240 km východně od Brestu a 250 km jižně od Minsku. Je železničním uzlem na linkách směřujících na Baranavičy, Homel, Rivne a Brest.\n\nMěsto je poprvé zmíněno v historických pramenech v roce 1449 pod jménem Малы Лулін. Od roku 1540 známý jako Luniněc patřil polockému guvernéru Stanislavu Dovojnému. V roce 1588 měla obec 484 obyvatel, 74 domů a lihovar. V roce 1622 jeho majitel Constantine Dolmat daroval obec s klášterem Dzjatlavickému mužskému klášteru.\n\nV roce 1793 se v důsledku druhého rozdělení Polska obec stala součástí Pinského újezdu Ruského impéria. Podle údajů z roku 1795 žilo v obci 624 obyvatel a bylo zde 75 domů. V roce 1842 byl majetek a pozemky převedeny do státní pokladny kláštera, obyvatelé se stali státními rolníky. V souvislosti s výstavbou Poleských železnic se počet obyvatel zvýšil — v roce 1897 zde žilo 3 167 obyvatel a stálo tady 855 dvorů. V provozu byly dva mlýny, veřejná škola a farní škola.\n\nV únoru 1918 byla obec okupována Němci, v letech 1919—1939 bylo město součástí druhé Polské republiky a bylo centrem Luniněckého povětu Poleského vojvodství. V té době ve městě žilo něco málo přes 8 000 obyvatel. Byla dokončena stavba pravoslavného kostela svatého kříže, který působí dodnes. Také tu byl postaven kostel svatého Josefa.\n\nV roce 1939 se v důsledku Sovětské invaze do Polska město stalo součástí Běloruské SSR. V té době zde žilo asi 8 300 obyvatel. Od 10. července 1941 do 10. července 1944 bylo město pod německou okupací. Bylo osvobozeno 23. a 55. oddílem Rudé armády.\n\nVe středověku město nemělo znak ani vlajku, heraldické symboly získalo až v naší době. V modrém poli znaku jsou tři stříbrné symboly. Na vrchu se nachází koruna, která symbolizuje příslušnost ke knížecímu panství v období Litevského velkoknížectví. Uprostřed jsou umístěny dva protínajících se šípy, které znázorňují důležitost města jako železničního uzlu. Ve spodní části se nachází lilie, která připomíná přírodní bohatství Luniněckého rajónu, zejména Bílého jezera.\n\nNa konci 19. století a na počátku století dvacátého se město stalo důležitým železničním uzlem. V letech 1884—1886 byly zavedeny vlakové spoje Homelu, Rivna, Vilna a Brestu. Nedaleko obce byl postaven velký železniční uzel se sklady, dílnami a ostatními budovami a byla postavena stanice.\n\nVýznamnou roli v ekonomice města hraje železnice. Ve městě jsou tyto továrny: «Полесьеэлектромаш», РУВП «Лунінецкі рамонтна-механічны завод», «Лунинецкий молочный завод», ААТ «Лунінецлес», dřevozpracující závod a luniněcké RPO.\n\nV roce 2011 město otevřelo ledový palác (podobné arény byly dříve postaveny v Pružanech a Kobrynu). K dispozici je bazén, který byl otevřen v roce 2012. Město má sportovní klub «Лунинец» zaměřující se na motoball, který opakovaně zvítězil v mistrovství Evropy.\n\n"}
{"id": "1119519", "url": "https://cs.wikipedia.org/wiki?curid=1119519", "title": "Claude-Louis Navier", "text": "Claude-Louis Navier\n\nClaude-Louis Navier [\"klód lui navjé\"] (15. únor 1785, Dijon – 21. srpen 1836, Paříž) byl francouzský fyzik a technik, specialista na mostní konstrukce.\n\nRoku 1802 začal studovat \"École polytechnique\", o dva roky později pokračoval na \"École Nationale des Ponts et Chaussées\", kde absolvoval v roce 1806. V roce 1824 byl přijat za člena Francouzské akademie věd. Roku 1830 se stal profesorem na \"École Nationale des Ponts et Chaussées\", roku 1831 na \"École polytechnique\".\n\nRoku 1821 formuloval matematicky teorii pružnosti (Navierova–Bernoulliho hypotéza). To vedlo k revoluci zejména v oblasti stavby mostů (sám navrhl konstrukci mostů v Choisy, Asnières, Argenteuil či lávky na Île de la Cité v Paříži). Roku 1822 odvodil pohybovou rovnici pro viskózní tekutinu. Nezávisle na něm tak učinil i George Gabriel Stokes, a tak se rovnice dnes nazývá Navierova–Stokesova. Je základním stavebním kamenem mechaniky tekutin. V roce 1826 definoval tzv. modul pružnosti.\n\nJe jedním ze 72 významných mužů, jejichž jméno je zapsáno na Eiffelově věži v Paříži. Roku 1831 získal titul rytíře Čestné legie.\n\n"}
{"id": "1119521", "url": "https://cs.wikipedia.org/wiki?curid=1119521", "title": "Primorsk", "text": "Primorsk\n\nJméno Primorsk nese více sídel:\n\n"}
{"id": "1119522", "url": "https://cs.wikipedia.org/wiki?curid=1119522", "title": "SK Slavia Praha – juniorský tým 2015/16", "text": "SK Slavia Praha – juniorský tým 2015/16\n\nTento článek se podrobně zabývá juniorským týmem SK Slavia Praha v sezoně 2015/16, jeho zápasy a hráči. Slávistická juniorka ve čtvrtém ročníku Juniorské ligy obhajovala předchozí umístění na 5. místě, mistrovský titul z ročníku 2013/14 a druhé místo z ročníku 2012/13. V soutěži se v ročníku 2015/16 představilo 17 týmů poté, co druholigové týmy Varnsdorfu a FC MAS Táborsko odhlásili své týmy a 1. FC Slovácko s do Synot ligy postoupivší Olomoucí a Zlínem získali výjimku z povinné účasti v soutěži. Los tak Slavii například ve druhém kole nepřidělil soupeře.\n\nRealizační tým se od předchozího ročníku juniorské ligy příliš nezměnil. Hlavním trenérem zůstal Pavel Řehák, který se funkce ujal po odchodu Daniela Šmejkala na pozici trenéra Baníku Sokolov. Asistentem trenéra zůstal i Ivo Knoflíček a trenérem brankářů Oldřich Pařízek, jenž stejnou funkci vykonával v sezoně 2013/2014 u A-týmu pod Alexem Pastoorem. Druhý asistent trenéra, Jan Bauer, odešel vykonávat tuto funkci k týmu do 19 let. V prúběhu dubna 2016 si trenér juniorského týmu Pavel Řehák vyměnil pozici s trenérem týmu do 19 let Michalem Petroušem. Důvodem byla nevyhovující pozice týmu U-19 v tabulce 1. ligy dorostu, a potřeba dát dorosteneckému týmu nový impuls.\n\nPoslední úprava: 20. května 2016.\n\nPoslední úprava: konec sezony\nVysvětlivky: Z = Zápasy; V = Výhry; R = Remízy; P = Prohry; VG = Vstřelené góly; OG = Obdržené góly; B = Body.\nPoslední úprava: konec sezóny.\n\nPoslední úprava: konec sezóny.\nHřiště: D = Domácí; V = Venkovní. Výsledek: V = Výhra; P = Prohra; R = Remíza\n\n\n"}
{"id": "1119523", "url": "https://cs.wikipedia.org/wiki?curid=1119523", "title": "Divize A 1985/86", "text": "Divize A 1985/86\n\nV soubojích 21. ročníku České divize A 1985/86 se utkalo 16 týmů dvoukolovým systémem podzim – jaro. Tento ročník začal v srpnu 1985 a skončil v červnu 1986.\n\nZ 2. ligy - sk. A 1984/85 nesestoupilo do Divize A žádné mužstvo. Z krajských přeborů ročníku 1984/85 postoupila vítězná mužstva TJ Fezko Strakonice z Jihočeského krajského přeboru a TJ Jawa Metaz Týnec nad Sázavou ze Středočeského krajského přeboru. Také sem bylo přeřazeno mužstvo TJ Tatran SZ Praha z Divize B.\n\nPoznámky:\n\n\n"}
{"id": "1119525", "url": "https://cs.wikipedia.org/wiki?curid=1119525", "title": "Křížová cesta (Lutová)", "text": "Křížová cesta (Lutová)\n\nKřížová cesta v Lutové na Jindřichohradecku se nachází v severozápadní části obce na hřbitově u kostela Všech Svatých. Je chráněna jako nemovitá Kulturní památka České republiky.\n\nKřížová cesta původně vedla z Lutové k poutnímu kostelu Narození Panny Marie severozápadně od obce. Tvořilo ji čtrnáct barokních žulových sloupků z 2. poloviny 18. století. Po zrušení kostela byly sloupky přemístěny na lutovský hřbitov. Dochovaných sloupků je třináct a jsou bez obrázků.\n\nKostel nechal roku 1666 vystavět tehdejší majitel chlumeckého panství Adam Pavel Slavata jako poděkování Panně Marii za záchranu života. Za Josefa II. byl kostel zrušen a stavební materiál byl rozebírán. Odstřel západní stěny kostela se nezdařil a tak zůstala stát.\n\nTento kostel-zřícenina je významné poutní místo. Farnost Lutová udržuje poutní tradici a jednou ročně se v prostoru před zříceninou scházejí poutníci při mši svaté.\n\n\n"}
{"id": "1119528", "url": "https://cs.wikipedia.org/wiki?curid=1119528", "title": "Michal Zahradníček", "text": "Michal Zahradníček\n\nIng. Michal Zahradníček, MBA (* 11. února 1968 Krnov) je český filantrop, podnikatel a investor, zakladatel a spolumajitel několika společností v oborech informačních technologií, biomedicíny a energetiky. Tyto společnosti mají mezinárodní působnost, fungují celkem v sedmnácti zemích světa (EU, Rusko, USA, Izrael, Indonésie, Singapur, Turecko, Maroko aj.). Podle médií a informací z obchodního rejstříku ovládá majetek v hodnotě několika miliard Kč. Žije střídavě v Praze a Bostonu. \n\nAbsolvoval základní atletickou školu v Krnově, v letech 1974-1986 se vrcholově věnoval atletice. V roce 1993 ukončil ekonomická studia na Technické univerzitě v Darmstadtu v SRN a na VUT v Brně. Poté zastával především ekonomické pozice v mezinárodních firmách. Studium MBA dokončil v roce 2001 na Manchester Metropolitan University. Po studiích v Německu nastoupil jako provozní ekonom do logistické společnosti. V letech 1996-2000 pracoval jako finanční ředitel v nadnárodní společnosti Arjo Wiggins Appleton s odpovědností za několik zemí regionu CEE (střední a východní Evropy).\n\nV letech 2005-2006 byl poradcem ministra financí Slovenské republiky a spolupracoval na slovenské reformě zdravotnictví. V roce 2004 převzal od ministra průmyslu ČR Milana Urbana ocenění v soutěži vyhlašované Svazem průmyslu a dopravy ČR – nejlepší manažer roku v kategorii střední firma a byl zařazen mezi 10 nejúspěšnějších manažerů ČR.\n\n\nMnoho let podporoval nejen finančně Český paralympijský výbor. V letech 2014 a 2015 a 2016 obdržel od ministra kultury ČR Daniela Hermana Ocenění za zásluhy o podporu a rozvoj českého kulturního dědictví. V letech 1994-1996 byl členem Kontrolního výboru města Krnova. V letech 2005-2010 byl členem Rady expertů České manažerské asociace. V letech 2009-2013 byl členem Výboru České golfové federace. Je duchovním otcem projektu Hraj golf – změň život, který zpřístupnil možnost hrát golf široké veřejnosti a dětem ze sociálně slabších rodin. Několik let provozuje mezinárodní dětskou surfařskou školu v Portugalsku, Maroku a Bali. Příležitostně přednáší pro některé vysoké školy a instituce. Od roku 2014 je členem sekce zdravotnictví Hospodářské komory ČR. V roce 2015 a 2017 byl zvolen členem Rady Česko-Izraelské smíšené obchodní komory a je čestným členem Česko-Čínské smíšené obchodní komory. Založil Nadační fond Regenerativní medicíny Regeneron, který poskytuje nedostupnou léčbu vybraným skupinám pacientů.  \n\n1. Konica Minolta za stovky milionů kupuje český WEBCOM - Connect!, 2. 7. 2015\n\n2. Konica Minolta investuje stamiliony do české IT firmy - Hospodářské noviny, 3. 7. 2015\n\n3. BGS a LEVI oznamují „strategickou alianci“ - Svět Hardware, 14. 6. 2005\n\n4. Švýcaři usilují o české elektrárny Solar Global - E15.cz, 4. 12. 2014\n\n5. Pro buňky jako do banky - Euro, 31. 3. 2014\n\n6. Vlastní buňky léčí tělo nejlépe - novinky.cz, 31. 3. 2014\n\n7. Centrum v Ostravě bude vyvíjet léky na neléčitelná onemocnění - tyden.cz, 22. 9. 2014\n\n8. Michal Zahradníček: Biomedicína má potenciál jako IT před lety - ihned.cz, 30. 8. 2012\n\n9. Vynese 4MEDi – biotechnologické centrum Českou republiku na světovou špičku? - Věda pro život, 7. 4. 2014\n\n10. Superčistá líheň nových léčiv startuje, pomůže i lidem s leukémií - idnes.cz, 22. 9. 2014\n\n11. Do české biotechnologické firmy PrimeCell vstoupil čínský investor - Hospodářské noviny, 4. 5. 2015\n\n12. Ocenění mecenášů BOHEMIAN HERITAGE FUND - BOHEMIAN HERITAGE FUND, 2. 4. 2014 \n\n13. Volební teze kandidáta na prezidenta ČGF Michala Zahradníčka - golf.cz, 23. 2. 2011\n\n14. Zahradníček: Taková soukromá investice do sportu tu nebyla od roku 1989 - idnes.cz, 13. 5. 2010\n\n15. Prof. MUDr. Petr Arenberger o dermatologii, 4MEDi a Národním centru tkání a buněk - PrimeCell, 23. 10. 2015 \n\n16. Studie přinesla nadějné výsledky - koncentrát terapeutických faktorů vyráběných kultivací lidských buněk může zabránit amputacím - PrimeCell, 2. 12. 2015\n\n17. Credit Suisse pozval do Vídně vizionáře a investory z celé Evropy – zakladatel PrimeCell Therapeutics mezi hlavními speakery - PrimeCell, 4. 12. 2015 \n\n18. Významný čínský investor kupuje majoritu biotechnologické firmy SCL v ČR. Míří s ní do EU - PrimeCell, 14. 1. 2016 \n\n19. Miliardář Zahradníček prodává byznys Pentě - Hospodářské noviny, 8. 2. 2016 \n\n20. Národní Centrum Tkání a Buněk mezi světovou elitou v oblasti využívání pupečníkové krve - PrimeCell, 8. 4. 2016\n\n21. Špičkové evropské zařízení uzavřelo spolupráci s českou společností PrimeCell Therapeutics - PrimeCell, 2. 5. 2016\n22. Korejské ministerstvo dokončilo inspekci Národního Centra Tkání a Buněk - PrimeCell, 22. 6. 2016\n\n23. Zahájení vývoje čipů a biosenzorů pro regenerativní medicínu - PrimeCell, 2. 11. 2016 \n\n24. Pokračující výzkum léčby diabetické nohy PrimeCell ve 4MEDi přináší slibné výsledky - PrimeCell, 6. 10. 2016 \n\n25. Vynálezy z Ostravska zlepšují léčbu i zpříjemňují dopravu - Hospodářské noviny, 3. 10. 2016\n\n26. Česko má předpoklady být v biotechnologiích na špičce - Hospodářské noviny, 15. 11. 2016\n\n27. Biotechnologie jako lákadlo pro české byznysmany - Ekonom, 20. 2. 2017\n\n28. Prime Cell láká do Ostravy biotechnologické start-upy ze zahraničí - Hospodářské noviny, 24. 3. 2017\n\n29. Léčba chronických ran s využitím amniové membrány přinesla vynikající výsledky - PrimeCell, 16. 5. 2017 \n\n30. Cenu dům roku získala atletická hala - Město Ostrava, 31. 5. 2017\n\n31. PrimeCell Bioscience rozvíjí spolupráci s akademickými institucemi v Ostravě a připravil zázemí pro investice do medicínských technologií včetně peněz rizikového kapitálu - PrimeCell, 16. 6. 2017\n\n32. Přelom v léčbě závažných stavů imunity a osteoartrózy- PrimeCell, 1. 8. 2017\n\n"}
{"id": "1119529", "url": "https://cs.wikipedia.org/wiki?curid=1119529", "title": "Divize B 1985/86", "text": "Divize B 1985/86\n\nV soubojích 21. ročníku České divize B 1985/86 se utkalo 16 týmů dvoukolovým systémem podzim - jaro. Tento ročník fotbalové soutěže začal v srpnu 1985 a skončil v červnu 1986.\n\nZ 3. ligy - sk. A 1984/85 sestoupilo do Divize B mužstvo TJ KŽ Králův Dvůr. Z krajských přeborů ročníku 1984/85 postoupila vítězná mužstva TJ Chmelařství Žatec ze Severočeského krajského přeboru, TJ Slavia Karlovy Vary ze Západočeského krajského přeboru a TJ Aritma Praha z Pražského přeboru.\n\nPoznámky:\n\n"}
{"id": "1119531", "url": "https://cs.wikipedia.org/wiki?curid=1119531", "title": "Divize C 1985/86", "text": "Divize C 1985/86\n\nV soubojích 21. ročníku České divize C 1985/86 se utkalo 16 týmů dvoukolovým systémem podzim–jaro. Tento ročník začal v srpnu 1985 a skončil v červnu 1986.\n\nZ 2. ligy – sk. A 1984/85 sestoupilo do Divize C mužstvo TJ Náchod. Z krajských přeborů ročníku 1984/85 postoupilo vítězné mužstvo VTJ Hradec Králové z Východočeského krajského přeboru. Také sem bylo přeřazena mužstva TJ Admira Praha 8 z Divize B a TJ Jiskra Holice z Divize D.\n\nPoznámky:\n\n"}
{"id": "1119532", "url": "https://cs.wikipedia.org/wiki?curid=1119532", "title": "Občina Ruše", "text": "Občina Ruše\n\nObčina Ruše je jednou z 212 občin ve Slovinsku. Nachází se v Podrávském regionu na území historického Dolního Štýrska. Občinu tvoří 7 sídel, její rozloha je 60,8 km² a k 1. lednu 2017 zde žilo 7 075 obyvatel. Správním střediskem občiny je město Ruše.\n\nObčina leží západním směrem od města Maribor. Její severní hranice je tvořena řekou Drávou. Nadmořská výška se pohybuje v rozmezí od 309 m po 1347 m (\"Žigartov vrh\"). Většina území občiny zasahuje do značně zalesněného Pohorje, nejvýchodnějšího výběžku Alp. Údolím řeky Drávy prochází železniční trať Maribor – Dravograd – Celovec. Město Ruše a vesnici Selnica ob Dravi, ležící na protějším břehu řeky, spojuje silniční most.\n\n\nObčina se dělí na sídla: Bezena, Bistrica ob Dravi, Fala, Lobnica, Log, Ruše, Smolnik.\n\n\n"}
{"id": "1119533", "url": "https://cs.wikipedia.org/wiki?curid=1119533", "title": "Dečani", "text": "Dečani\n\nDečani nebo Deçan (albánsky: Deçan; srbsky: Дечани) je město a opština v Djakovickém okruhu v západním Kosovu. Město leží v pohoří Prokletije a je obklopeno horou Beleg. Součástí opštiny, která se rozkládá na území o rozloze 371 km², je dalších 36 vesnic.\nBěhem války v letech 1998–99 bylo Dečani jednou z pevností Kosovské osvobozenecké armády a velká část místní infrastruktury byla následně poškozena srbskou armádou a polovojenskými jednotkami. Hodně budov bylo zrekonstruováno díky mezinárodní podpoře. Nejznámějším místem v Dečani (hlavně mezi srbskou populací) je klášter Visoki Dečani.\n\nVisoki Dečani je klášter Srbské pravoslavné církve v horách nedaleko Dečani. Je jedním ze čtyř objektů, chráněných od roku 2004 jako světové dědictví pod souhrnným názvem Středověké památky v Kosovu.\nStavba kláštera byla zahájena roku 1327 na příkaz srbského krále Štěpána Uroše III.. Stavba byla dokončena roku 1335. Dominantou areálu je pětilodní chrám vysoký 30 metrů, zasvěcený Pantokratorovi. V klášteře se nacházejí cenné středověké fresky, nejznámější je \"Ukřižování\", na němž jsou nad Kristovou hlavou stylizovaně zobrazeny Měsíc a Slunce.\n"}
{"id": "1119538", "url": "https://cs.wikipedia.org/wiki?curid=1119538", "title": "Národní park Majella", "text": "Národní park Majella\n\nNárodní park Majella (italsky \"Parco nazionale della Majella\") je jeden z italských národních parků. Leží ve střední části Itálie, v regionu Abruzzo, v provinciích Chieti, Pescara a L'Aquila. Oblast náleží do Středních Apenin, respektive Abruzzských Apenin. V centrální části parku se nachází masiv Majella, jehož nejvyšší bod Monte Amaro (2 793 m), je druhou nejvyšší horou celého Apeninského pohoří. Park má rozlohu 741 km² a byl založen v roce 1991. Nachází se zde na 500 km turistických tras.\n\nV tomto článku byly použity informace z článku Maiella National Park na anglické Wikipedii\n"}
{"id": "1119540", "url": "https://cs.wikipedia.org/wiki?curid=1119540", "title": "Křížová cesta (Nová Paka)", "text": "Křížová cesta (Nová Paka)\n\nKřížová cesta v Nové Pace na Jičínsku se nachází v jihozápadní části města. Vede ulicemi Svatojánská, V Aleji, Gebauerova a Křížová. Je chráněna jako nemovitá Kulturní památka České republiky.\n\nKřížová cesta byla pořízena roku 1746 primátorem Martinem Šádkem. Původně stála na cestě od Střelnice k Poštmistrovu kopci, roku 1862 byla přemístěna. Byla tvořena čtrnácti pískovcovými pomníčky vysokými přibližně dva metry. Na přední straně byl zapuštěný rámec s obrazy jednotlivých zastavení. Obrazy byly roku 1960 již značně zašlé a na několika posledních pomníčcích již chyběly. Třináctý pomníček byl již povalen patrně při stavbě vedlejšího domu.\n\nZe zápisu Památkového ústavu z roku 1988: „Barokní zastavení na nízkém jednoduchém soklu s hranolovitým nezdobeným dříkem, který je ukončen profilovanou římsou na čelní straně s obloukem. Obrazy, kříže i číselná označení jsou na mnohých zastaveních zničena. Počet zastavení je 12, ostatní nebyla nalezena. Číslování svědčí o přemístění některých zastavení. Bez nápisů – pouze číselná označení nad obrazy v nikách čelní strany zastavení.“\n\nV nedávné minulosti došlo k rekonstrukci křížové cesty a k obnově jejích obrázků.\n\n"}
{"id": "1119541", "url": "https://cs.wikipedia.org/wiki?curid=1119541", "title": "Nežádoucí účinky", "text": "Nežádoucí účinky\n\nNežádoucí účinky jsou účinky, které působí vedle účinků léčiva (\"vedlejší účinky\"). Zamýšlené kladné účinky mohou převážit ty negativní (např. chemoterapie) jen v jistých případech (nikoli u zdravého člověka), a proto může být nesprávné užívání problematické (např. antibiotická rezistence, zneužívání návykových látek, závislost na lécích).\n\n"}
{"id": "1119543", "url": "https://cs.wikipedia.org/wiki?curid=1119543", "title": "Jannik Vestergaard", "text": "Jannik Vestergaard\n\nJannik Vestergaard (* 3. srpna 1992, Kodaň, Dánsko) je dánský fotbalový obránce a reprezentant, hráč německého klubu Borussia Mönchengladbach.\n\nV mládí hrál mj. za dánský klub Brøndby IF z Kodaně. V létě 2010 přestoupil do německého TSG 1899 Hoffenheim. V lednu 2015 změnil v rámci německé Bundesligy působiště a stal se hráčem Werderu Brémy. V červnu 2016 Werder opustil a podepsal smlouvu do roku 2021 s klubem Borussia Mönchengladbach.\n\nHrál za dánské reprezentační výběry od kategorie U18.\nZúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti, kde byli mladí Dánové vyřazeni v semifinále po porážce 1:4 ve skandinávském derby pozdějším vítězem Švédskem.\n\nV A-týmu Dánska debutoval 14. 8. 2013 v přátelském utkání ve Gdańsku proti týmu Polska (prohra 2:3).\n\n"}
{"id": "1119545", "url": "https://cs.wikipedia.org/wiki?curid=1119545", "title": "Golden Gala 2015", "text": "Golden Gala 2015\n\nGolden Gala 2015 byl lehkoatletický mítink, který se konal 4. června 2015 v italském městě Řím. Byl součástí série mítinků Diamantová liga.\n"}
{"id": "1119546", "url": "https://cs.wikipedia.org/wiki?curid=1119546", "title": "Super Meat Boy", "text": "Super Meat Boy\n\nSuper Meat Boy je americká nezávislá počítačová hra, vyvíjená studiem Team Meat. Hru naprogramoval Tommy Refenes a designoval Edmund McMillen. Hudbu vytvářel herní skladatel Danny Baranowsky. Vývoj hry začal v lednu 2009.\n\nHráč musí hlavního hrdinu „Meat boye“ dostat ke své milované ženě „Bandage Girl“. K dispozici má pouze základní typy pohybu – chůzi, běh a skok. Při tom se musí vyhýbat bodákům, ozubeným kolům, soli a jiným nebezpečným předmětům. Po každé smrti se level okamžitě restartuje a hráč musí začít znovu. Pro splnění levlu, je třeba přesné načasování pohybu postavičky. Ve hře je více než 300 levelů, které jsou rozděleny do pěti kapitol. Většinu z nich jde projít za několik desítek sekund. Na konci hry je závěrečný souboj s bossem.\n\n\n"}
{"id": "1119548", "url": "https://cs.wikipedia.org/wiki?curid=1119548", "title": "Sergi Samper", "text": "Sergi Samper\n\nSergi Samper Montaña (* 20. ledna 1995, Barcelona, Španělsko) je španělský profesionální fotbalista, který hraje za rezervní tým FC Barcelona na pozici defenzivního záložníka.\n\nSamper se připojil k týmu FC Barcelona v roce 2001, ve věku 6 let. Dne 9. května 2013 podepsal čtyřletou profesionální smlouvu s Barcelonou.\n\nO měsíc později 10. června 2013 byl Samper poslán do rezervního týmu FC Barcelona. Zde měl 17. srpna svůj oficiální debutový zápas za B-tým Barcelony proti CD Mirandes, ve kterém jeho družstvo prohrálo 1:2. Během svojí prémiérové sezóny nastřádal celkem 40 startů ve druhé španělské nejvyšší soutěži, jeho tým skončil v lize na třetí příčce.\nPrvní debut za A-tým Barcelony si připsal 17. září 2014, jednalo se také o jeho první zápas v Lize mistrů UEFA, tehdy FC Barcelona vyhrála 1:0 na Camp Nou proti APOEL FC.\n\nJeho starší bratr Jordi je profesionální tenisový hráč.\n\n"}
{"id": "1119551", "url": "https://cs.wikipedia.org/wiki?curid=1119551", "title": "Nohejl", "text": "Nohejl\n\nNohejl, ženská varianta Nohejlová, je české příjmení.\n\n\n"}
{"id": "1119553", "url": "https://cs.wikipedia.org/wiki?curid=1119553", "title": "Manuel Guggenberger", "text": "Manuel Guggenberger\n\nManuel Guggenberger (* 22. října 1980 Innsbruck) je rakouský herec.\n\nV letech 1992–1998 účinkoval v 72 epizodách televizního seriálu Doktor z hor. V roce 2005 se jako host objevil ve dvou epizodách. \n\nV roce 1998 po ukončení natáčení Doktora z hor opustil hereckou dráhu. Složil maturitu a vystudoval architekturu a stavebnictví v Innsbrucku. Poté začal pracovat jako inženýr v jedné innsbrucké architektonické kanceláři.\n\nJeho mladší bratr Matthias je mistrem Rakouska ve skeletonu.\n\n\n"}
{"id": "1119554", "url": "https://cs.wikipedia.org/wiki?curid=1119554", "title": "Nohel", "text": "Nohel\n\nNohel, ženská varianta Nohelová, je české příjmení.\n\n\n"}
{"id": "1119558", "url": "https://cs.wikipedia.org/wiki?curid=1119558", "title": "Paul Broca", "text": "Paul Broca\n\nPierre-Paul Broca (28. červen 1824, Saint-Foy-la-Grande u Bordeaux – 9. červenec 1880, Paříž) byl francouzský chirurg, anatom, antropolog, histolog a patolog. Založil moderní kraniometrii a rozvinul antropologický výzkum lebek, pro nějž vynalezl řadu měřících přístrojů. Zastával myšlenku evoluce, a jako většina antropologů jeho doby byl přesvědčen, že lidské rasy jsou samostatné druhy, které se vyvinuly odděleně. V psychiatrii je uznáván jako objevitel centra artikulované řeči a zároveň podal první anatomický důkaz pro umístění určité mentální funkce v mozku.\n\nPocházel z rodiny protestantského lékaře, v 17 letech nastoupil na pařížskou lékařskou školu a ve 20 letech ji ukončil. Po několik let praktikoval u vynikajících lékařů na různých odděleních a roku 1847 se stal asistentem slavného anatoma a chirurga Gerdyho. Roku 1849 získal doktorát mediciny a roku 1853 se stal docentem (\"agrégé\"). V roce 1857 se na naléhání matky oženil s dcerou slavného lékaře Jeana Lugola a měl s ní tři děti. Roku 1868 byl zvolen profesorem klinické chirurgie a členem \"Academie de médecine\". Funkci nemocničního chirurga vykonával v několika pařížských nemocnicích až do smrti. Byl členem anatomické, biologické a chirurgické společnosti a v roce 1876 založil \"Laboratoire d'Anthropologie de Paris\". \n\nRoku 1880, krátce před smrtí, byl jmenován doživotním senátorem Francouzské republiky. Je jedním ze 72 významných mužů, jejichž jméno je zapsáno na Eiffelově věži v Paříži a dočkal se i mnoha dalších ocenění.\n\nRoku 1861 provedl pitvu pacienta, jenž zemřel v 51 letech a dvacet posledních let svého života ztratil řeč. Ač rozuměl všemu, co se mu sdělovalo, sám byl schopen vydávat jediný zvuk, slovo \"tan\", které nemá ve francouzštině žádný význam. Když Broca objevil, že v dolní levé oblasti čelního laloku chyběla pacientovi mozková tkáň zhruba o velikosti slepičího vejce, vyslovil názor, že právě tato oblast v mozku je centrem řečových projevů. To se dodnes přijímá a tato oblast mozku se nazývá Brocova oblast. Pokud je narušena, nejčastěji po mrtvici, dochází k poruchám řeči čili tzv. motorické afázii, která je také někdy nazývána Brocova (Broca sám ovšem užíval pojmu afémie). Další zpřesnění lokalizace centra řeči v mozku později učinil Carl Wernicke. Právě řeč je jednou z mentálních funkcí, kterou se podařilo v mozku lokalizovat poměrně přesně. U některých složitějších (\"vyšších\") funkcí (jako je například myšlení) se věda dnes přiklání spíše k názoru, že vznikají koordinací různých částí mozku a své hlavní centrum mohou při poškození do jisté míry i přemístit.\n\n\n\n"}
{"id": "1119560", "url": "https://cs.wikipedia.org/wiki?curid=1119560", "title": "Noel", "text": "Noel\n\nNoel či Noël má více významů:\n\n\n\n"}
{"id": "1119568", "url": "https://cs.wikipedia.org/wiki?curid=1119568", "title": "Erin Brockovich", "text": "Erin Brockovich\n\nErin Brockovich-Ellis (* 22. června 1960, Lawrence, Kansas, USA) je americká právní a ekologická aktivistka, která i při absenci formálního právního vzdělání sehrála významnou roli v soudní při mezi energetickou společností Pacific Gas and Electric Company (PG&E) a lidmi z kalifornského města Hinkley postiženými kontaminací vody rakovinotvorným šestimocným chromem.\n\nJejí příběh byl inspirací pro americké filmové drama z roku 2000 \"Erin Brokovich\", které režíroval Steven Soderbergh v hlavní roli s Julií Robertsovou, jež za roli získala cenu americké filmové akademie – Oscara.\n\n"}
{"id": "1119569", "url": "https://cs.wikipedia.org/wiki?curid=1119569", "title": "Rané případy Hercula Poirota", "text": "Rané případy Hercula Poirota\n\nRané případy Hercula Poirota (\"Poirot's Early Cases\") je soubor osmnácti povídek od Agathy Christie s belgickým detektivem Herculem Poirotem. Poprvé byl vydán ve Spojeném království v září 1974 u vydavatelství Collins Crime Club.\n\n"}
{"id": "1119572", "url": "https://cs.wikipedia.org/wiki?curid=1119572", "title": "Národní park Appennino Lucano - Val d'Agri - Lagonegrese", "text": "Národní park Appennino Lucano - Val d'Agri - Lagonegrese\n\nNárodní park Lukánské Apeniny – Val d'Agri – Lagonegrese (italsky \"Parco nazionale dell'Appennino Lucano Val d'Agri Lagonegrese\") je nejmladší z italských národních parků, byl založený v roce 2007. Leží na jihu Itálie, v regionu Basilicata, v provincii Potenza. Jižně od hlavního města regionu Potenzi. Nachází se v oblasti Lukánských Apenin a údolí \"řeky Agri\". Park má rozlohu 690 km².\n\nÚzemí je bohaté na lesy, rostou zde duby pýřité, habry, jasany, buky, javory a jedle bělokoré. Z fauny jsou zde zastoupeni především vlci, divoká prasata a vydry.\n"}
{"id": "1119574", "url": "https://cs.wikipedia.org/wiki?curid=1119574", "title": "Behaviorální modernita", "text": "Behaviorální modernita\n\nBehaviorální modernita jsou projevy člověka, které ho odlišují od jeho druhových předků, například pohřeb, umění (jeskynní malířství, figurky Venuše). K přechodu k modernímu chování došlo zhruba před 50 000 lety. Tou dobou také vzrostla mobilita lidí. Přechod však nebyl způsoben nárůstem populace ani klimatickou změnou. Před 70 000 lety k tomu mohla napomoci schopnost ovládat rekurzivní jazyk. Existují nálezy starší než 70 000 let, které svědčí o modernitě v chování (např. v Blombosu), což svědčí o postupném přechodu a souvislosti s anatomicky moderním člověkem (o stáří až 200 000 let). Ovšem uvažuje se i o náhlé změně.\n\nČlověk moderního typu pochází z Afriky a odkud se také rozšířil. Nové vlastnosti umožnily moderním lidem osídlit i místa oddělená mořem, jako je Austrálie (Austrálci) či Japonsko. Neandrtálec pak také pravděpodobně vymřel kvůli kulturní nadvládě moderního člověka, který přišel do Evropy.\n\n"}
{"id": "1119576", "url": "https://cs.wikipedia.org/wiki?curid=1119576", "title": "Bislett Games 2015", "text": "Bislett Games 2015\n\nBislett Games 2015 byl lehkoatletický mítink, který se konal 11. června 2015 v norském městě Oslo. Byl součástí série mítinků Diamantová liga.\n"}
{"id": "1119577", "url": "https://cs.wikipedia.org/wiki?curid=1119577", "title": "Viktor Fischer (fotbalista)", "text": "Viktor Fischer (fotbalista)\n\nViktor Gorridsen Fischer (* 9. června 1994, Aarhus, Dánsko) je dánský fotbalový útočník a reprezentant, od roku 2017 hráč klubu 1. FSV Mainz 05.\n\nV Dánsku hrál v mládežnických týmech klubů Lyseng IF, Aarhus GF a FC Midtjylland. S profesionální kopanou začal v nizozemském klubu AFC Ajax v sezóně 2012/13.\n\nFischer nastupoval za dánské mládežnické reprezentační výběry v kategoriích od 16 let. Zúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti, kde byli mladí Dánové vyřazeni v semifinále po porážce 1:4 ve skandinávském derby pozdějším vítězem Švédskem.\n\nV A-týmu Dánska debutoval 14. 11. 2012 v přátelském zápase ve Istanbulu proti týmu Turecka (remíza 1:1).\n\n"}
{"id": "1119578", "url": "https://cs.wikipedia.org/wiki?curid=1119578", "title": "Yussuf Poulsen", "text": "Yussuf Poulsen\n\nYussuf Yurary Poulsen (* 15. června 1994, Kodaň, Dánsko) je dánský fotbalový útočník a reprezentant s tanzanskými kořeny, který hraje v německém klubu RB Leipzig.\n\nOtec pocházel z Tanzanie, matka z Dánska.\n\nV Dánsku hrál v mládeži za BK Skjold. S profesionální kopanou začal v dánském klubu Lyngby BK v roce 2012. V červenci 2013 přestoupil do německého druholigového klubu RB Leipzig.\n\nPoulsen nastupoval za dánské mládežnické reprezentační výběry v kategoriích od 16 let. Zúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti, kde byli mladí Dánové vyřazeni v semifinále po porážce 1:4 ve skandinávském derby pozdějším vítězem Švédskem.\n\nV A-týmu Dánska debutoval 11. 10. 2014 v přátelském zápase v Elbasanu proti týmu Albánie (remíza 1:1).\n\n"}
{"id": "1119579", "url": "https://cs.wikipedia.org/wiki?curid=1119579", "title": "Zahájený", "text": "Zahájený\n\nZahájený (845,6 m) je vrch v Mladotické vrchovině v Šumavském podhůří v katastrálním území \"Zálesí u Drážova\" v obci Drážov, 2 km jihozápadně od vsi Zálesí. Jedná se o nejvyšší vrchol okresu Strakonice. Na vrcholu je vytyčen triangulační bod.\n\nZahájený je sukem na hřbetu vybíhajícím k severovýchodu z Javorníku. Vrch je tvořen moldanubickými pararulami a migmatitem.\n\nNa Zahájený nevede žádná značená cesta, z východu vedou pod vrchol lesní cesty od samot Paloucký (816 m) a Korytský (799 m).\n"}
{"id": "1119582", "url": "https://cs.wikipedia.org/wiki?curid=1119582", "title": "Astrild žlutobřichý", "text": "Astrild žlutobřichý\n\nAstrild žlutobřichý (\"Estrilda rhodopyga)\" je pták z čeledi astrildovitých (\"Estrildida),\" z rodu Estrilda. Jedná se o exotického ptáka malého vzrůstu a nevýrazného zbarvení, který je běžně chován jako okrasný — stejně jako mnoho jiných druhů astrildovitých ptáků. Nalezneme jej, krom klecí, i v Africe, kde se astrildové žlutobřiší stále vyskytují i ve volné přírodě. Sdružují se zde do menších skupinek. Živí se převážně zrním, semeny trav a bobulemi. V zajetí se dožívají až deseti let,ve volné přírodě je to méně . Co se ohrožení týče, pak jsou tito ptáci nedotčení.\n\nAstrild žlutobřichý má celkem dva poddruhy:\n\nAstrild žlutobřichý je pták malého vzrůstu, silné postavy s nevýrazným pohlavním dimorfismem. Má asi 11 cm na výšku. Základní barva je světle hnědá, která pokrývá většinu těla, avšak ocasní pera mohou být do černa a důležitým znakem je červený pruh na hlavě, který se táhne od zobáku, přes oko až po zátylek . Samotný zobák je většinou tmavě červený. Svrchní křídelní krovky jsou červené. Rozlišovacím znakem pro určování pohlaví je barva zobáku; samice mají zobák černý, samci vždy s podílem tmavě červené barvy . Mláďata ale mají vždy zobák zcela černý a začíná jim červenat až později, proto je těžké určení pohlaví.\n\nVe volné přírodě nemají tito ptáci téměř žádné nepřátele a k zemi slétávají pouze ve výjimečných případech. Ale na astrildech žlutobřichých často parazituje vdovka černobílá. Nejedná se o vnitřního ani vnějšího parazita; je to hnízdní parazit. Dospělá vdovka naklade svá vejce do hnízda astrildů a vyklubaná mláďata později vyrůstají s původními astrildy.\n\nAstrild žlutobřichý se hodí pro vnitřní voliérový chov (pakliže nebude voliéra uvnitř, je nutné ji připravit na zimu, aby ptáci nestrádali) s větší budkou. Přestože u mnoha okrasných ptáků se doporučuji občasně podávat i hmyz (např. moučné červy), u astrildů žlutobřichých to neplatí.\n\nPři hnízdění je dobré oddělit jednotlivé páry do vlastních voliér, protože různé druhy astrildů se mezi sebou mohou křížit a vytvořit tak nežádoucí vzhled. Tento pár společně postaví hnízdo kulovitého tvaru z trav a to i přes to, že ve voliéře již budku mají. Samice pak naklade menší snůšku, většinou 4 vejce, ze kterých se mláďata vylíhnou asi za 2 týdny.\n"}
{"id": "1119583", "url": "https://cs.wikipedia.org/wiki?curid=1119583", "title": "Alexander Scholz", "text": "Alexander Scholz\n\nAlexander Scholz (* 24. října 1992, Kodaň, Dánsko) je dánský fotbalový obránce a bývalý mládežnický reprezentant, který hraje v belgickém klubu Standard Lutych.\nMá i německé občanství.\n\nV Dánsku hrál fotbal v letech 2010–2012 za Vejle Boldklub, poté přestoupil do islandského klubu UMF Stjarnan. V letech 2013–2015 působil v Belgii v KSC Lokeren. V lednu 2015 přestoupil do belgického popředního klubu Standard Lutych.\n\nPoulsen nastupoval za dánské mládežnické reprezentační výběry U19 a U21. Zúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti, kde byli mladí Dánové vyřazeni v semifinále po porážce 1:4 ve skandinávském derby pozdějším vítězem Švédskem.\n\n"}
{"id": "1119585", "url": "https://cs.wikipedia.org/wiki?curid=1119585", "title": "Křížová cesta (Pavlov)", "text": "Křížová cesta (Pavlov)\n\nKřížová cesta v Pavlově na Šumpersku se nachází v místech zaniklé vsi Střítěž v lesích západně od Pavlova. Je chráněna jako nemovitá Kulturní památka České republiky.\n\nKřížovou cestu tvoří dvanáct kamenných sloupků s nikou a pašijovým obrázkem, kaple Panny Marie a dřevěný misijní kříž. Zastavení pocházejí z roku 1840 a jsou zhotovena z maletínského pískovce. Podle datace na posledním sloupku byla křížová cesta opravována roku 1907. Původní obrazy malované na plechu byly ze sloupků odcizeny, na začátku 21. století byly nahrazeny novými obrazy s pašijovou tematikou od místního umělce Petra Herziga Dubnického.\n\nČelní fasáda samostatně stojící zděné emírové kaple Panny Marie má podobu edikuly, kdy dva mohutné přízemní sloupy portálu s dórskými hlavicemi nesou hmotnou římsu. V interiéru se nachází jednoduchý zděný oltář, původně doplněný soškami svatého Huberta a svatého Josefa. Po pravé straně kaple je umístěn dřevěný misijní kříž.\n\nPoutní areál je posledním odkazem na stále živý kult Panny Marie Střítežské.\n\nVes Střítěž byla zpustošena během uherských válek v 60. – 70. letech 15. století. Jedinou dochovanou stavbou zde zůstala hájenka časem přeměněná na myslivnu, která je známá z příběhů o lišce Bystroušce.\n\n\n"}
{"id": "1119586", "url": "https://cs.wikipedia.org/wiki?curid=1119586", "title": "Brian Kehew", "text": "Brian Kehew\n\nBrian Kehew (* 24. září 1964) je americký hudebník a producent. Je členem skupiny The Moog Cookbook a spoluautorem knihy \"Recording The Beatles\".\n\nOd roku 2002 pracoval pro The Who jako nástrojový technik (převážně pro klávesy) a v letech 2006–2007 na několika koncertech s The Who zastoupil v hraní na klávesy Johna Bundricka. Mimo The Who hrál také se skupinami Air, Hole nebo s hudebníkem Davem Daviesem.\n\nKehew je též známý jako člen skupiny The Moog Cookbook, která vydala dvě studiová alba, \"The Moog Cookbook\" a \"Ye Olde Space Bande\". V roce 2006 skupina vydala sbírku dříve nevydaného materiálu nazvanou \"Bartell\".\n\nKehew koprodukoval album \"Extraordinary Machine\" americké zpěvačky Fiony Apple. Ve studiu pracoval také s umělci jako jsou Eels, Eleni Mandell, Aimee Mann, Matthew Sweet, Michael Penn, Andrew Sandoval, Kevin McMahon, Beck nebo Jon Brion. Mixážní práce zahrnovala interprety jako jsou Aretha Franklinová, Talking Heads, Little Feat, Fleetwood Mac, Ramones, The Pretenders, Morrissey, Alice Cooper, The Faces, Eagles, Black Sabbath, Emerson, Lake & Palmer, The Stooges, MC5, Yes, Elvis Costello, Judee Sill, Rasputina, Crazy Horse, Tiny Tim, Gene Clark, Stone Temple Pilots nebo Saviour Machine.\n\nSe spoluautorem Kevinem Ryanem strávil Kehew patnáct let výzkumem a psaním knihy \"Recording The Beatles: The Studio Equipment and Techniques Used to Create Their Classic Albums\". Ta byla vydána v roce 2006 a podává detailní dokumentaci obsazení, nástrojů a průběhu studiové práce The Beatles. Získala si uznání od historika The Beatles Marka Lewisohna a mnoha techniků, kteří ve studiu s The Beatles spolupracovali, jako jsou Norman Smith, Ken Townsend, Alan Parsons, Ken Scott, John Kurlander, Martin Benge a Richard Lush. Kehew také psal články pro časopisy \"Tape Op\", \"Keyboard\" a \"Beatlefan\".\n\n"}
{"id": "1119589", "url": "https://cs.wikipedia.org/wiki?curid=1119589", "title": "Nicolaj Thomsen", "text": "Nicolaj Thomsen\n\nNicolaj Thomsen (* 8. května 1993, Skagen, Dánsko) je dánský fotbalový záložník a reprezentant, který hraje v klubu Aalborg BK.\n\nV Dánsku debutoval v profesionální kopané v dresu Aalborg BK v sezóně 2011/12. V sezóně 2013/14 získal s týmem double, tedy titul v Superligaen i v dánském poháru.\n\nNicolaj Thomsen nastupoval za dánské mládežnické reprezentační výběry v kategoriích od 18 let. Zúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti, kde byli mladí Dánové vyřazeni v semifinále po porážce 1:4 ve skandinávském derby pozdějším vítězem Švédskem.\n\nV A-týmu Dánska debutoval 18. 11. 2014 v přátelském zápase v Bukurešti proti týmu Rumunska (porážka 0:2).\n\n"}
{"id": "1119591", "url": "https://cs.wikipedia.org/wiki?curid=1119591", "title": "Live in Boston", "text": "Live in Boston\n\nLive in Boston může odkazovat na alba nebo filmové záznamy různých interpretů:\n\n"}
{"id": "1119593", "url": "https://cs.wikipedia.org/wiki?curid=1119593", "title": "Nicolai Brock-Madsen", "text": "Nicolai Brock-Madsen\n\nNicolai Brock-Madsen (* 9. ledna 1993, Randers, Dánsko) je dánský fotbalový útočník a bývalý mládežnický reprezentant, který hraje v klubu Randers FC.\n\nV Dánsku debutoval v profesionální kopané v dresu Randers FC v roce 2010.\n\nNicolai Brock-Madsen nastupoval za dánské mládežnické reprezentační od kategorie U18. Zúčastnil se Mistrovství Evropy hráčů do 21 let 2015 konaného v Praze, Olomouci a Uherském Hradišti, kde byli mladí Dánové vyřazeni v semifinále po porážce 1:4 ve skandinávském derby pozdějším vítězem Švédskem.\n\n"}
{"id": "1119595", "url": "https://cs.wikipedia.org/wiki?curid=1119595", "title": "Uroševacký okruh", "text": "Uroševacký okruh\n\nUroševacký okruh nebo také Ferizajský okruh (albánsky: Rajonii Ferizajit; srbsky: Урошевачки округ) je rozlohou nejmenší ze sedmi kosovských okruhů. Hlavní město okruhu je Uroševac.\n\nV okruhu se nachází těchto 5 měst:\n"}
{"id": "1119596", "url": "https://cs.wikipedia.org/wiki?curid=1119596", "title": "Badínský prales", "text": "Badínský prales\n\nBadínsky prales nebo Kulisovo je národní přírodní rezervace v katastrálním území obce Badín v Banskobystrickém kraji na středním Slovensku.\n\nPrales se rozkládá v Kremnických vrších, v oblasti Slovenského středohoří a táhne se v okolí Badínského potoka, asi 5 km západoseverozápadně směrem od obce. Nadmořská výška území je v rozmezí 620 až 1025 m, rozloha 153,46 ha, přičemž výměra pralesa v nejpřísnějším stupni ochrany je 30,03 ha, s ochranným pásmem 123, 43 ha. Převažují expozice severní, severozápadní a severovýchodní. Původně byla tato národní přírodní rezervace vyhlášená v roce 1913, takže patří mezi nejstarší chráněné lokality na Slovensku. Ochranné pásmo bylo několikrát rozšířeno. Badínský prales je v generelu nadregionálního ÚSES SR centrem nadregionálního biocentra Laurin, a také součástí jádrového území NECONET.\n\nV roce 1908 přikázal uherský ministr zemědělství zpracovat seznam přírodních památek Uherska. V roce 1913 ministerstvo zemědělství v Budapešti prohlásilo Badínský prales za přísnou rezervaci s výměrou 20,51 ha. V roce 1974 bylo ochranné pásmo rozšířeno na výměru 30,70 ha s ochranným pásmem v šířce asi 100 m podél hranic chráněného území. 1. května 2002 byla stanovena výměra vlastního území národní přírodní rezervace na 30,03 ha a rozšíření ochranného pásma na výměru 123,43 ha . V současnosti má tedy rozlohu 153,46 ha.\n\nGeologické podloží se skládá zejména z vulkanitů Kremnických vrchů, z tufových a aglomerátů pyroxenických andenzitov, ve středu západní části můžeme najít tufity, a kompaktní andezit tvoří ostrůvek ve střední části. V severozápadní části jsou tufitické siltovce a pískovce. V jihozápadní části pralesa vystupují na povrch zbytky lávového proudu , který se projevuje jako skalní stěny, sloupy a převisy. Na strmějších svazích lze taktéž vidět kamenné bloky blokoviská a suťě. V okolí Badínského potoka se nacházejí sedimentární horniny říčního původu.\n\nKambizemě převládají nad andozeminami. Podél vodního toku se nacházejí fluvizemě. Na území rezervace se vyskytují typické hnědé půdy, středně hluboké až hluboké, slabohumózní až humózní, se značným podílem humusu; rankrové středně hluboké hnědé půdy, které jsou silně skeletnaté. Fyziologická hloubka hnědé slabohumózní, středně hluboké půdy, je omezena na přibližně 45 cm, proto kořenový systém neproniká až do tufitových vrstev, což zřejmě v minulosti zapříčinilo vyvrácení některých dřevin pralesa.\n\nPůdy byly tvořeny na bázi andezitu, jsou velmi bohaté na živiny, podobně jako v bukových pralesích východních Karpat. Tyto půdy upravují plochý tvar kořene buku. Vysoká rozdílnost průběhu nekromasy v rámci vývojového cyklu je dána významným nárůstem jedle, a také vyvrácením vitálních buků na základě jejich mělkého zakořenění a klimatických změn, zejména náhlého nárazového větru. Půdy jsou náchylné na erozi mírně až středně.\n\nÚzemím protéká Badínský potok se dvěma přítoky, tato část patří do povodí Hronu. Nad pralesem se nachází i Badínský vodopád, který je často navštěvován turisty.\n\nBadínský prales se nachází v chladné klimatické oblasti. Na základě klimaticko-geografického členění je tato oblast zařazována do klimaticko-geografického typu s horským klimatem, typická je malá teplotní inverze a vlhké až velmi vlhké podnebí. Průměrná roční teplota je přibližně 5,5 až 6,0 ° C, průměrný úhrn ročních srážek 850 až 900 mm.\nDélka vegetačního období je 120-140 dnů a doba trvání sněhové pokrývky 140-150 dní v roce.\n\nPodle fytocenologického členění patří toto území do oblasti Západokarpatské flóry (\"Carpaticum occidentale\") do obvodu predkarpatské flóry (\"Praecarpaticum\"). Nachází se zde až 16 lesních typů. Vegetace má charakter původního smíšeného lesa, ale najdeme zde i bohatě zastoupeny druhy podhorského a horského stupně.\n\nV ochranném pásmu na lesních stanovištích bylo zjištěno 140 druhů cévnatých rostlin, z toho 34 dřevin a 106 bylin. Z bylin dominují měsíčnice vytrvalá (\"Lunaria rediviva\"), bažanka vytrvalá (\"Mercurialis perennis\"), kakost smrdutý (\"Geranium robertianum\"), svízel vonný (\"Galium odoratum\"), pitulník žlutý (\"Galeobdolon luteum\"), ostružina srstnatá (\"Rubus hirtus\"), ostružina malina (\"Rubus idaeus\"), kyčelnice cibulkonosná (\"Dentaria bulbifera\"), kapraď samec (\"Dryopteris filix-mas\"), papratka samičí (\"Athyrium filix-femina\"), samorostlík klasnatý (\"Actaea spicata\"), šťavel kyselý (\"Oxalis acetosella\"), vraní oko čtyřlisté (\"Paris quadrifolia\"), věsenka nachová (\"Prenanthes purpurea\"), šalvěj lepkavá (\"Salvia glutinosa\"), žindava evropská (\"Sanicula europaea\"), starček Fuchsův (\"Senecio ovatus\"), kopřiva dvoudomá (\"Urtica dioica\"), violka lesní (\"Viola reichenbachiana\"), mléčka zední (\"mycelis muralis\").\nZ bylin jsou dále zastoupeny ptačinec hajní (\"Stellaria nemorum\"), devětsil bílý (\"Petasites albus\"), kopytník evropský (\"Asarum europaeum\"), pryskyřník kosmatý (\"Ranunculus lanuginosus\"), pryskyřník plazivý (\"Ranunculus repens\"), rozrazil horský (\"Veronica montana\"), kapraď osténkatá (\"Dryopteris carthusiana\"), kokořík přeslenitý (\"Polygonatum verticillatum\"), čarovník pařížský (\"Circaea lutetiana\"), plicník tmavý (\"Pulmonaria obscura\"), mokrýš střídavolistý (\"Chrysosplenium alternifolium\"), krabilice chlupatá (\"Chaerophyllum hirsutum\"), ostřice oddálená (\"Carex remote\"), ostřice lesní (\"Carex sylvatica\"), lipnice hajní (\"Poa nemoralis\") kostřava obrovská (\"Festuca gigantea\"), přeslička rolní (\"Equisetum arvense\"), sadec konopáč (\"Eupatorium cannabinum\"), tužebník jilmový (\"Filipendula ulmaria\"), Konopice velkokvětá (\"Galeopsis speciosa\"), šťovík tupolistý (\"Rumex obtusifolius\"), blatouch bahenní (\"Caltha palustris\"), vrbovka horská (\"Epilobium montanum\"), máta dlouholistá (\"Mentha longifolia\") a jiné.\n\nNárodní přírodní rezervace Badínský prales je ve smyslu platného lesního hospodářského plánu se stavem k 1. lednu 1999 situována v lesním hospodářském celku Badín a lesním uživatelském celku Lesy Badín. V ochranném pásmu převažují hospodářské lesy - 78,8%, na zbylých 21,2% připadají lesy zvláštního určení (původní ochranné pásmo).\n\nKolem 70% Badínského pralesa patří do lesa typu skupiny květnatá, nebo typická bučina (\"Fagetum typicum\"). Dominující dřevinou je buk lesní (\"Fagus sylvatica\" 58%), jedle bělokorá (\"Abies alba\" 21% ), smrk ztepilý (\"Picea abies\" 10%) (Glončák). Vysoké zastoupení mají i javor klen (\"Acer pseudoplatanus\"), jasan ztepilý (\"Fraxinus excelsior\"), lípa malolistá (\"Tilia cordata\"), lípa velkolistá (\"Tilia platyphyllos\") a jilm horský (\"Ulmus glabra\"). Na kalamitních plochách rostou i vrba jíva (\"Salix caprea\"), topol osika (\"Populus tremula\") a jeřáb ptačí (\"Sorbus aucuparia\").\n\nNa východní straně prožívají porosty jejichž stáří se odhaduje na více než 75 let. Převládají zde dvouetážové, dokonce trojetážové porosty.\n\nHouby žijící na rozkládajících se kmenech stromů jsou nenahraditelné organismy v lesním ekosystému, protože zajišťují přeměnu mrtvé dřevní hmoty na takové látky, které pak mohou sloužit jako zdroj energie pro další organismy. Houby vyskytující se pouze v pralesích, protože ke svému životu potřebují hodně odumřelého dřeva, a tedy i v Badínském pralese, jsou v podobných podmínkách amylopórovka aljašská (\"Amyloporia sitchensis\"), tvarožník laponský (\"Amylocystis laponica\") a ohňovec Pouzarův (\"Phellinus pouzarii\"). V Badínském pralese se zatím našla jen poslední.\n\nBohaté zastoupení má samozřejmě hmyz, brouci jako střevlík zlatolesklý (\"Carabus auronitens\"), střevlík potoční (\"Carabus variolosus\"), krasec jedlový (\"Eurythyrea austriaca\"), tesařík alpský (\"Rosalia alpina\").\nV pralese se nachází velké množství mrtvého dřeva, na které jsou vázánI saproxyličtí brouci , nejčastěji jsou to červotoč (\"Ptilinus ectinicornis\"), dále \"Xyleborus dispar\", \"Hylecoetus dermestoides\" a dřevokaz (\"Xyloterus domesticus\").\nMezi nejčastěji vyskytující se obojživelníky patří čolek karpatský (\"Triturus montandoni\"), čolek horský (\"Triturus alpestris\"), mlok skvrnitý (\"Salamandra salamandra\"), ale také rosnička zelená (\"Hyla arborea\"), ropucha obecná (\"Bufo bufo\"), ropucha zelená (\"Bufo viridis\") a kuňka žlutobřichá (\"Bombina variegata\"). \nZ plazů jsou rozšířené zejména ještěrka živorodá (\"Lacerta vivipara\"), ještěrka zední (\"Lacerta muralis\"), ještěrka zelená (\"Lacerta viridis\"), užovka hladká (\"Coronela austriaca\") a zmije obecná (\"Vipera berus\").\n\nPrales poskytuje velmi dobré příležitosti pro hnízdění ptáků jako strakapoud bělohřbetý (\"Dendrocopos leucotos\") a lejsek malý (\"Ficedula parva\"). Poměrně hojně zastoupeny jsou např. tetřev hlušec (\"Tetrao urogallus\"), výr velký (\"Bubo bubo\"), kulíšek nejmenší (\"Glaucidium passerinum\"), dudek chocholatý (\"Upupa epops\"), jeřábek lesní (\"Bonas bonasia\") a jiné.\n\nSavci mají také poměrně bohaté zastoupení, například rejsek horský (\"Sorex alpinus\"), myšivka horská (\"Sicista betulina\"), rys ostrovid (\"Lynx lynx\"), netopýr ušatý (\"Myotis bechstei\"), netopýr velký (\"Myotis myotis\"), medvěd hnědý (\"Ursus arctos\"), vlk obecný (\"Canis lupus\").\n\nBadínský prales je díky svému přírodnímu bohatství navržen do NATURY 2000, čili do soustavy chráněných území členských zemí Evropské unie, a tudíž je územím evropského významu, s cílem ochrany ohrožených a vzácných rostlinných a živočišných druhů a jejich stanovišť. Hlavním důvodem pro zařazení do seznamu NATURA 2000 je přítomnost stanovišť, které jsou předmětem ochrany:\nA druhů, které jsou předmětem ochrany:\n\nNa základě stupně ochrany přírody je území rezervace rozděleno na zónu A a zónu B:\n\nV rámci navrhovaných opatření je důležitým i usměrňování návštěvnosti území. Samovolný vstup do pralesa je zakázán, možný je jen pro odborné exkurze s průvodcem z Lesů SR, Státní ochrany přírody SR, lesnické fakulty Technické univerzity ve Zvolenu, nebo jiných vědecko-výzkumných institucí. Pohyb mimo naučnou stezku v 5. stupni ochrany se považuje za přestupek, který může být pokutován.\n\nSprávcem území je CHKO Poľana.\n\nBadínský prales je jedním z kandidátů na zápis na seznam Světového přírodního dědictví Unesco .\n\n"}
{"id": "1119597", "url": "https://cs.wikipedia.org/wiki?curid=1119597", "title": "Malý Javorník", "text": "Malý Javorník\n\nMalý Javorník označuje více lokalit:\n"}
{"id": "1119601", "url": "https://cs.wikipedia.org/wiki?curid=1119601", "title": "Slovinský Superpohár", "text": "Slovinský Superpohár\n\nSlovinský Superpohár (slovinsky SuperPokal Slovenije) je jednozápasová soutěž ve slovinské kopané, která probíhá od roku 1995 (s přestávkou v letech 1997–2006). Střetávají se v ní vítěz slovinské nejvyšší fotbalové ligy a vítěz slovinského fotbalového poháru.\n\nZdroj:\nprodl. – výsledek po prodloužení\npen. – rozhodlo se v penaltovém rozstřelu\n\n\n\n"}
{"id": "1119602", "url": "https://cs.wikipedia.org/wiki?curid=1119602", "title": "Kostel svaté Terezie (Horní Halže)", "text": "Kostel svaté Terezie (Horní Halže)\n\nKostel svaté Terezie Veliké je malá sakrální stavba v Horní Halži. Někdy je uváděna jako mešní kaple, ale z liturgického hlediska se jedná podle katalogu litoměřického biskupství o filiální kostel.\n\nKostel byl vystavěn v roce 1902 nákladem spolku, který byl zřízen za účelem její výstavby. Jedná se o jednolodní stavbu v novogotickém stylu s věžičkou a pětiboce uzavřeným presbytářem. Spolu s obcí patřil kostel do roku 2003 do farnosti Měděnec, od zrušení této farnosti je součástí farnosti Vejprty. Je v poměrně dobrém technickém stavu, a dodnes slouží svému původnímu účelu. Jsou zde příležitostné bohoslužby.\n\n\n"}
{"id": "1119603", "url": "https://cs.wikipedia.org/wiki?curid=1119603", "title": "Křížová cesta (Jeseník)", "text": "Křížová cesta (Jeseník)\n\nKřížová cesta v Jeseníku se nachází na Křížovém vrchu východně od centra města.\n\nKřížovou cestu tvoří čtrnáct dřevěných křížů s kapličkou s pašijovým obrázkem. Cesta vychází z města od Anglického pramene a končí u kaple svaté Anny na vrcholu kopce.\n\nJiž v 17.století stávala na vrcholu kopce dřevěná kaplička. Na počátku 19. století zde sedlák Neugebauer ze Štrejtové postavil novou kapli a nechal do ní umístit obraz z olomouckého Svatého kopečku.\n\nIniciátorem a donátorem nové, větší kaple a křížové cesty byl kaplan Gotthard Sax z Vindavy. Pozemek na kapli věnoval jesenický občan a též o finance a stavební práce se postarali místní občané. Na vrchol Křížového vrchu byla nejdřív vybudována cesta. Poté byly 23. června roku 1845 vyhloubeny základy pro kapli. Stavbu vedl zednický mistr Josef Schroth z Jeseníku a tesařský mistr Franz Priessnitz. Již 17. června 1846 byla na věž nasazena plechová kopule. Do věže byl zavěšen zvon, který odlil brněnský zvonař Karl Stecher a který byl v říjnu 1847 posvěcen.\n\nMezi dárci stavby byli šlechtici z Polska, z Anglie, Uher a Německa, a také pacienti z Ameriky. Kaple sloužila zpočátku pouze soukromým účelům. V září 1861 navštívil kapli vratislavský biskup Förster, který vydal souhlas s vysvěcením kaple. Obřad se konal 22. října 1861.\n\nKřížová cesta byla obnovena roku 2012, tradiční poutě se konají na svátek svaté Anny.\n\n\n"}
{"id": "1119604", "url": "https://cs.wikipedia.org/wiki?curid=1119604", "title": "Jiří Růžička (spisovatel)", "text": "Jiří Růžička (spisovatel)\n\nJiří Růžička (28. listopadu 1913, Praha – ?) byl/je český nakladatelský redaktor a spisovatel, autor knih pro mládež. Zdroje uvádí, že je rodákem z Petrovic, bohužel není specifikováno, o které Petrovice konkrétně jde.\n\nV letech 1954-1956 byl členem redakční rady měsíčníku pro dětskou literaturu \"Dětská kniha\" a publikoval zde své programové, teoretické a kritické příspěvky. Pracoval také jako redaktor nakladatelství Albatros. Další biografické údaje nebyly zjištěny.\n\n"}
{"id": "1119606", "url": "https://cs.wikipedia.org/wiki?curid=1119606", "title": "Národní park Sila", "text": "Národní park Sila\n\nNárodní park Sila (italsky \"Parco nazionale della Sila\") je jeden z italských národních parků. Leží na jihu Itálie, v Kalábrii, v provinciích Catanzaro, Cosenza a Crotone. Park se nachází v oblasti náhorní plošiny Sila, především v části \"Sila Grande\" (nejvyšší vrchol \"Botte Donato\", 1 928 m) a \"Sila Piccola\" (nejvyšší vrchol \"Monte Gariglione\", 1 794 m). V parku se nachází několik jezer (např. \"Lago Arvo\", \"Lago Ampollino\", \"Lago Votturino\"), řeky (Crati, \"Neto\"), a také několik obcí, které jsou považovány za součást národního kulturního dědictví. Park má rozlohu 737 km² a byl založen v roce 2002.\n"}
{"id": "1119607", "url": "https://cs.wikipedia.org/wiki?curid=1119607", "title": "Divize A 1986/87", "text": "Divize A 1986/87\n\nV soubojích 22. ročníku fotbalové České divize A 1986/87 se utkalo 16 týmů dvoukolovým systémem podzim - jaro. Tento ročník začal v srpnu 1986 a skončil v červnu 1987.\n\nZ 3. ligy - sk. A 1985/86 sestoupilo do Divize A mužstvo TJ Slavoj Český Krumlov. Z krajských přeborů ročníku 1985/86 postoupila vítězná mužstva TJ Dynamo České Budějovice junioři z Jihočeského krajského přeboru a TJ Tatran Chodov ze Západočeského krajského přeboru. Také sem bylo přeřazeno mužstvo TJ Spartak BS Vlašim z Divize C.\n\nPoznámky:\n\n"}
