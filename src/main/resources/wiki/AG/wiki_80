{"id": "1134108", "url": "https://cs.wikipedia.org/wiki?curid=1134108", "title": "Kat Graham", "text": "Kat Graham\n\nKaterina Alexandre Hartford „Kat“ Graham (* 5. září 1989, Ženeva, Švýcarsko) je americká herečka, modelka, tanečnice, hudební producentka a zpěvačka, která se proslavila především svojí roli v seriálu \"Upíří deníky\" (\"The Vampire Diaries\"), kde si zahrála čarodějku Bonnie Bennettovou. V hudebním průmyslu se příliš neprosadila, ale její hlas je možné slyšet v písni „I got it from My Mama“ od rappera will.i.ama.\n\nKat Graham se narodila v Ženevě, druhém největším městě Švýcarska, ale vyrůstala v Los Angeles v Kalifornii. Její otec, Joseph Graham, je americko-liberijského původu, a její matka, Natasha, je židovka s rodinou v Rusku a Polsku. Její otec Joseph se angažoval v hudebním šoubyznysu a jeho otec, tedy Katiin dědeček, byl velvyslanec OSN, který pracoval celkem 40 let v Nizozemsku, Švédsku, Rumunsku a Keni. Joseph a Natasha se rozvedli, když bylo Kat pět let a brzy po rozvodu se jí v Tel Avivu narodil nevlastní bratr Jakov. Zatím co její otec pobýval v Izraeli se svým synem, Natasha vychovávala Kat jako židovku a později ji začala posílat do hebrejské školy.\n\nPlynule umí několik jazyků; angličtinu, španělštinu, francouzštinu, hebrejštinu a portugalštinu.\n\nV roce 2008 začala Kat chodit s Cottrellem Guidry a 28. října 2012 se spolu zasnoubili. Avšak 12. prosince 2014 se rozešli a zasnoubení bylo zrušeno.\n\nJako svoji hlavní inspiraci v hudbě uvádí Marilyn Monroe, Mariah Carey, Britney Spears, Jennifer Lopez, Shakiru nebo třeba Whitney Houston a Nelly Furtado. Dodala, že mezi její další hudební inspirace patří Led Zeppelin, The Beatles a The Rolling Stones. Kat Graham cituje Michaela Jacksona, Elvise Presleyho a Spice Girls jako nadčasovou a mají hlavní vliv na její práci a estetiku. Svůj zvuk popisuje jako \"vintage 90. let s moderním nádechem\". Její módní styl je inspirován Marilyn Monroe a za své hudební módní ikony označila Avu Gardner, Brigitte Bardot, Sophii Loren a Ritu Moreno.\n\nGraham začal svou kariéru ve věku šesti let. Od té doby se následujících osm let objevovala v různých televizních reklamách, od těch pro Barbie až po K-Mart.\n\nVe věku 15 let Kat padla do oka choreografce Fatimě Robinson a ta ji požádala, aby vystoupila na udělování BET Awards jako tanečnice v pozadí. Tuto nabídku Grahamová přijala a od té doby se jako tanečnice objevila i v několika hudebních klipech od Missy Elliott, Pharrella nebo Jamieho Foxxe. Když jí bylo 17 let, účastnila se národní marketingové kampaně pro Coca-Colu. Další nabídky na účinkování v hudebních klipech se jen hrnuly, proto ji můžeme vidět v klipech na písně jako jsou „Lonely“ (Akon), „Dip It Low“ (Christina Milian), „Somebody to Love“ (Justin Bieber a Usher) a další.\n\nV roce 1998 se objevila ve filmu \"Past na rodiče\", ale pouze v krátké scéně. Přesto to byla její první filmová role vůbec. Výraznější roli získala až v televizním seriálu pro Disney Channel \"Lizzie McGuire\" z roku 2002. Mezitím hrála několik nevýrazných rolí i v jiných pořadech nebo seriálech, třeba v \"Kriminálka Las Vegas\". V roce 2008 se také objevila ve třech epizodách sitcomu Hannah Montana, opět pro Disney Channel. Za svoji filmovou kariéru se věnovala spíše seriálovým rolím, ale hlavní roli si zahrála například ve filmu \"Addicted\" (2014). Ještě před touto rolí získala svoji životní v roce 2009, kdy začala hrát Bonnie Bennett v americkém seriálu \"Upíří deníky\", zpracovaném na stejnojmenné knižní předloze.\n\nV roce 2002 napsala svoji první píseň s názvem „Derailed“ (přeloženo jako \"Hra s nevěrou\"), která zazněla ve stejnojmenném filmu od Jeana-Claude Van Damme. V roce 2006 se Kat Graham začala hudbě věnovat a stává se populární i jako zpěvačka. V roce 2008 její hlas zazněl i v písni od rappera Will.i.ama s názvem „I Got It from my Mama“. Vystupovala i na turné skupiny Black Eyed Peas\n\nV říjnu 2010 Kat vydala svůj debutový singl \"Sassy\". Přispěla i k vytváření soundtracku k \"Upířím deníkům\". V únoru 2012 podepsala smlouvu s nahrávací společností A & M Records Octone. Asi její nejznámější písní je „Put Your Graffiti On Me“ z března roku 2012, která si získala mnoho pozitivních reakcí. Objevila se i v samotném klipu na tuto píseň.\n"}
{"id": "1134109", "url": "https://cs.wikipedia.org/wiki?curid=1134109", "title": "Nikanorova hrobka", "text": "Nikanorova hrobka\n\nNikanorova hrobka je starověká pohřební jeskyně nacházející se na hoře Skopus v Jeruzalémě. V jeskyni byla při vykopávkách objevena kostnice s nápisem \"Nicanor tvůrce dveří\". Jeskyně se nachází v izraelské Národní botanické zahradě v areálu vrchu Scopus v kampusu Hebrejské univerzity v Jeruzalémě.\n\nV roce 1934 byly ostatky ruského lékaře Leona Pinskera přeneseny z Oděsy do Nikanorovy hrobky z iniciativy Menachema Usiškina, který si přál vytvořit národní pantheon. Nicméně byl jediným, kdo byl po své smrti v roce 1941 pohřben v Nikaronově hrobce. Po založení státu Izrael v roce 1948 se národní vůdci rozhodli vytvořit národní hřbitov na Herzlově hoře. Důvodem bylo to, že vrch Scopus a přilehlé území se stalo enklávou Jordánskem okupovaného Západní břehu.\n\n"}
{"id": "1134110", "url": "https://cs.wikipedia.org/wiki?curid=1134110", "title": "Königsmühle (Loučná pod Klínovcem)", "text": "Königsmühle (Loučná pod Klínovcem)\n\nKönigsmühle () je zaniklá osada v okrese Chomutov. Nachází se v Krušných horách asi 2 km jihovýchodně od Loučné pod Klínovcem v nadmořské výšce 915 m pod prameništěm potoka Černá voda. Zanikla vysídlením v 50. letech 20. století. Zbytky osady se nachází na severním okraji přírodní rezervace Horská louka u Háje.\n\nZ osady se v podobě zřícenin dochovalo několik domů. Od roku 2012 se u nich každoročně koná land art setkání řezbářů, hudebníků, stonebalancerů a jiných umělců. Jeho hlavním organizátorem je publicista Petr Mikšíček.\n\n"}
{"id": "1134111", "url": "https://cs.wikipedia.org/wiki?curid=1134111", "title": "Acarigua", "text": "Acarigua\n\nAcarigua je město v severozápadní části Venezuely, v autonomním území Portuguesa. Leží na úpatí horského masivu západních And. Je významným regionálním potravinářským centrem (pěstování i obchod). Leží na silnici spojující západ Venezuely s jejím hlavním městem Caracas.\n\nMěsto bylo založeno v roce 1641. Urbanisticky je v současnosti srostlé se sousedním městem Araure.\n"}
{"id": "1134112", "url": "https://cs.wikipedia.org/wiki?curid=1134112", "title": "Georges Cziffra", "text": "Georges Cziffra\n\nGyörgy (později Georges) Cziffra (5. listopadu 1921, Budapešť – 15. ledna 1994, Senlis) byl klavírista maďarského původu. V roce 1968 získal francouzské občanství. \n\nCziffra se proslavil zejména svými nahrávkami virtuózních skladeb Ference Liszta, nahrál také mnohá díla Fryderika Chopina a Roberta Schumanna. Kromě toho sám tvořil technicky náročné transkripce orchestrálních skladeb pro klavír, například Letu čmeláka od Nikolaje Rimského-Korsakova. Je považován za jednoho z technicky nejzdatnějších klavírních virtuózů 20. století.\n\nGyörgy Cziffra pocházel z velmi chudých poměrů. Narodil se v chatrči v romské rodině, chudinské kolonii zřízené Červeným křížem na okraji Budapešti, kam se jeho rodiče museli nastěhovat za první světové války. Předtím žili ve Francii, Cziffrův otec byl muzikantem a hrával v pařížských kabaretech a restauracích. Po vypuknutí války však byl coby státní příslušník nepřátelské země krátce uvězněn a poté i s celou rodinou vyhoštěn z Francie. V Budapešti pak rodina přežívala celé roky prakticky bez prostředků a trpěla často hladem, i malý György byl velmi podvyživený a slabý.\n\nKdyž mu bylo kolem tří let, situace se mírně zlepšila. Jeho starší sestra získala práci a dokázala si našetřit na zapůjčení klavíru, na který toužila hrát. Když po večerech cvičila, György ji tajně pozoroval z postele a napodoboval její pohyby. O několik měsíců později měl dovoleno začít také hrát a brzy byl ve hře na klavír zběhlejší než jeho sestra. Hrál několik hodin denně, učil se od otce stupnice a akordy i populární melodie. Když mu bylo pět let, přijel cirkus, který ho záhy angažoval jako zázračné dítě a Cziffra s velkými úspěchy improvizoval na melodie zadané publikem. Vystupoval jen dva týdny, poté onemocněl z vyčerpání, ale i tak byl tehdy jeho honorář významným příspěvkem do rodinného rozpočtu. \n\nV devíti letech jej slyšel hrát Ernő Dohnányi, tehdejší ředitel Lisztovy hudební akademie v Budapešti, kam byl poté Cziffra díky svému zjevnému talentu přijat jako vůbec nejmladší student. Mohl dokonce navštěvovat i pokročilé interpretační kurzy normálně určené již vyzrálým dospělým studentům, které vedl István Thomán, žák Ference Liszta, který mimo jiné učil i Dohnányiho nebo Bélu Bartóka. Od poloviny třicátých let koncertoval v Maďarsku i v zahraničí (v Nizozemsku a ve Skandinávii).\n\nV roce 1942 musel Cziffra krátce po svatbě narukovat do maďarské armády, která byla za druhé světové války spojencem Německa. Po krátkém výcviku byl poslán na východní frontu. O Vánocích roku 1943 zde usedl po roce ke klavíru a hrál na večírku pro německé velitele, které velmi zaujal a nabídli mu, ať se s nimi vrátí do Berlína jako klavírista. Cziffra odmítl a shodou okolností ještě téže noci dezertoval na druhou stranu fronty, kde byl ihned zajat partyzány a následně rok držen v podzemním úkrytu v bývalém dole. Koncem roku 1944, po navázání spojenectví Maďarska s Rudou armádou, byl poslán jako velitel tanku na západní frontu, ale přímých bojů se jeho jednotka již neúčastnila. Demobilizován byl až na podzim 1946.\n\nPo návratu domů začal opět hrát v budapešťských restauracích a kavárnách, aby uživil rodinu. Postupem času byl ve městě velmi populární díky svým improvizacím, projevil se také jako velmi schopný jazzový klavírista. \n\nV roce 1950 se i s manželkou a synem pokusili uprchnout z komunistického Maďarska, ale byli přistiženi a uvězněni. Cziffra byl pak do roku 1953 nasazen na nucené práce, kde musel mimo jiné přenášet těžké kamenné bloky, čímž si poškodil vazy v zápěstí. Pro jejich podporu začal nosit široké kožené bandáže, se kterými později i vystupoval. \n\nPo propuštění se opět vrátil k hraní v restauracích, kde jej však zanedlouho vyhledal profesor hudby György Ferenczy a pomohl mu přejít ke kariéře klasického klavíristy. Cziffra pak koncertoval nejen v Maďarsku, ale i jiných komunistických zemích (v roce 1955 hrál v Praze), a mohl také nahrávat. \n\nV roce 1956 se mu krátce před vypuknutím Maďarského povstání podařilo dostat se i s rodinou do Vídně. Jeho tamější debut o několik týdnů později způsobil naprostou senzaci a totéž se opakovalo i v Paříži a v Londýně. Referoval o něm i americký časopis The New Yorker. \n\nCziffra se později usadil ve Francii, získal francouzské občanství a změnil si křestní jméno na Georges. V 60. a 70. letech pokračoval v koncertování v Evropě i v Americe. \n\nV roce 1966 založil hudební festival v La Chaise-Dieu, v roce 1969 klavírní soutěž ve Versailles a v roce 1977 nadaci Cziffra Foundation pro podporu začínajících hudebníků, které pak věnoval většinu svého času. Pro potřeby nadace zakoupil bývalý románský kostel ve městě Senlis a vybudoval zde koncertní síň.\n\nZemřel ve Francii ve věku 72 let na infarkt. \n\nCziffrův syn György Cziffra mladší (1942 - 1981) byl dirigentem a na několika koncertech a nahrávkách spolupracoval s otcem. Zemřel však poměrně mladý při požáru svého bytu. Tato tragická událost jeho otce velmi zasáhla a od té doby odmítal vystupovat a nahrávat s orchestrem.\n"}
{"id": "1134113", "url": "https://cs.wikipedia.org/wiki?curid=1134113", "title": "Acciajuoliové", "text": "Acciajuoliové\n\nAcciajuoliové (italsky \"Acciajuoli\", \"Acciaiuoli\" nebo \"Acciaioli\") byl italský šlechtický rod bankéřů původem z Bergama. Rod od 12. století působil ve Florencii. Byl bankéřem papežů, neapolských Anjouovců, anglického krále Eduarda III. Jeho členové byli diplomaté, spisovatelé, náboženští hodnostáři, politici a bankéři. V 13. a 14. století ovládali obchod s obilím a textilem v oblasti dnešní jižní Itálie.\n\n"}
{"id": "1134117", "url": "https://cs.wikipedia.org/wiki?curid=1134117", "title": "Accursius", "text": "Accursius\n\nAccursius, italsky Francesco Accorso (1182, Bagnolo u Florencie – 1263) byl italský právník a od roku 1221 profesor univerzity v Bologni. Jeho dílo \"Glossa ordinaria\" (cca 1250), obsahující přes 96 tisíc glos, komplexně analyzuje a shrnuje tzv. školu glosátorů. Jeho práce se dlouho považovala za autoritatitivní interpretaci římského práva a u soudů prakticky nahradila původní texty.\n\nJeho tři synové, František, Cervottus a Vilém byli také právníci a učitelé v Bologni, František (1225-1293) byl rádcem anglického krále Eduarda I.\n\n"}
{"id": "1134118", "url": "https://cs.wikipedia.org/wiki?curid=1134118", "title": "Pohraniční", "text": "Pohraniční\n\nPohraniční () je zaniklá vesnice v okrese Chomutov. Nacházela se v nadmořské výšce okolo 760 m v Krušných horách 5,5 km severozápadně od Hory Svatého Šebestiána, ke které jako místní část patřila. Stála na pravém břehu hraničního potoka Černá a na levém břehu na ni navazovala německá dosud stojící vesnice Reitzenhain. Zanikla v roce 1955 vysídlením. Dosud existuje katastrální území \"Pohraniční\" s rozlohou 13,27 km².\n\nZaniklou vesnicí vede lesní cesta s hraničním přechodem pro pěší. Jižně od vesnice vedla zrušená odbočka železniční trati Chomutov–Vejprty z Křimova do Reitzenhainu a na severním okraji začíná přírodní rezervace Prameniště Chomutovky.\n\nPůvodní název osada získala podle německé vesnice Reitzenhain, která se nachází v těsném sousedství za státní hranicí. Nejstarší tvar \"Richizendorf\" byl odvozen z osobního jména \"Richizo\" (zdrobnělina jména Heinrich nebo Richard). V historických pramenech se jméno vyskytuje ve tvarech: Rayczenhayn (1457), Reiczennhan (1560), Reycznhain (1606), Reitzenhayn nebo Reizenhan (1787) a Reizenhan nebo Reizenhain (1846).\n\nPrvní písemná zmínka o vesnici pochází z roku 1401.\n\nPři sčítání lidu v roce 1921 zde žilo 199 obyvatel (z toho 99 mužů), z nichž byli čtyři Čechoslováci, 194 Němců a jeden cizinec. Kromě devíti evangelíků se hlásili k římskokatolické církvi. Podle sčítání lidu z roku 1930 měla vesnice 223 obyvatel: šestnáct Čechoslováků, 199 Němců a osm cizinců. S výjimkou osmnácti evangelíků a tří lidí bez vyznání se ostatní hlásili k římskokatolické církvi.\n\n"}
{"id": "1134121", "url": "https://cs.wikipedia.org/wiki?curid=1134121", "title": "Acetabularia", "text": "Acetabularia\n\nAcetabularia je rod zelených řas z třídy \"Dasycladophyceae\".\n\nJedná se o cca 3 cm velký organismus podobný houbě, se stélkou obsahující uhličitan vápenatý. K nejznámějším druhům patří \"Acetabularia mediterranea\" z oblasti Středozemního moře.\n"}
{"id": "1134122", "url": "https://cs.wikipedia.org/wiki?curid=1134122", "title": "Oļegs Laizāns", "text": "Oļegs Laizāns\n\nOļegs Laizāns (* 28. března 1987, Riga, Lotyšská SSR, SSSR) je lotyšský fotbalový záložník a reprezentant, od roku 2016 hráč klubu Riga FC.\n\nMimo Lotyšsko působil na klubové úrovni v Rusku a Polsku.\n\nPůsobil v lotyšských mládežnických reprezentacích.\n\nV A-mužstvu Lotyšska debutoval 10. 8. 2011 v přátelském utkání v Rize proti reprezentaci Finska (prohra 0:2).\n\n"}
{"id": "1134123", "url": "https://cs.wikipedia.org/wiki?curid=1134123", "title": "Opština Odžaci", "text": "Opština Odžaci\n\nOpština Odžaci (v srbské cyrilici Општина Оџаци, maďarsky Hódság község) je základní jednotka územní samosprávy v autonomní oblasti Vojvodina na severu Srbska. V roce 2011 zde žilo 30 154 obyvatel. Sídlem správy opštiny je město Odžaci.\n\nÚzemí opštiny hraničí na severu s opštinou Sombor a opštinou Apatin, na východě s opštinou Kula, opštinou Bačka Palanka a opštinou Vrbas, na jihu s opštinou Bač a na západě přes řeku Dunaj s Chorvatskem.\n\nObyvatelstvo na území opštiny Odžaci je národnostně víceméně homogenní. 83 % obyvatel tvoří Srbové. Ve vesnici Bogojevo žije maďarské obyvatelstvo a ve vesnici Lalić potom Slováci.\n\nV opštině se nachází celkem 9 sídel:\n\n"}
{"id": "1134125", "url": "https://cs.wikipedia.org/wiki?curid=1134125", "title": "Michanice", "text": "Michanice\n\nMichanice () jsou zaniklá vesnice v okrese Chomutov. Stály v Mostecké pánvi asi 2 km východně od centra Chomutova, ke kterému jako místní část patřily. Zanikly v roce 1955 v důsledku rozšiřování manipulačního prostoru \"Válcoven trub a železáren Chomutov.\"\n\nNázev vesnice je odvozen z osobního jména Michael, resp. ze srbského Michanović, ve významu ves lidí Michanových. V historických pramenech se jméno vesnice vyskytuje ve tvarech: Michanicze (1571 a 1606), Michanicz (1787) a Michanitz (1846).\n\nPrvní písemná zmínka o vesnici pochází z roku 1571. U vesnice se těžila rašelina, která se využívala při výrobě briket z uhlí chomutovského dolu Jan Žižka.\n\nPři sčítání lidu v roce 1921 zde žilo 205 obyvatel (z toho 106 mužů), z nichž bylo patnáct Čechoslováků, 184 Němců a šest cizinců. Kromě jednoho evangelíka a jednoho člověka bez vyznání patřili k římskokatolické církvi. Podle sčítání lidu z roku 1930 měla vesnice 249 obyvatel: sedm Čechoslováků, 236 Němců a šest cizinců. Kromě šesti lidí bez vyznání se všichni hlásili k římskokatolické církvi.\n\nNa návsi stávala kaple Neposkvrněného početí Panny Marie z roku 1853.\n\n"}
{"id": "1134129", "url": "https://cs.wikipedia.org/wiki?curid=1134129", "title": "Acetofenon", "text": "Acetofenon\n\nAcetofenon nebo také fenylmetylketon je bezbarvá kapalina se vzorcem CHCOCH.\n\n\nAcetylace benzenu acetylchloridem (katalyzátorem je chlorid hlinitý):\n\nAcetofenon se používá jako fotosensitizér a katalyzátor polymerace alkenů ve farmaceutické a kosmetické výrobě.\n"}
{"id": "1134134", "url": "https://cs.wikipedia.org/wiki?curid=1134134", "title": "Aleksejs Višņakovs", "text": "Aleksejs Višņakovs\n\nAleksejs Višņakovs (* 3. února 1984, Riga, Lotyšská SSR, SSSR) je lotyšský fotbalový záložník a reprezentant, momentálně hráč klubu Skonto FC.\nJeho mladším bratrem je fotbalista Eduards Višņakovs.\n\nV Lotyšsku hrál za kluby Skonto FC, FK Auda, FK Ventspils a FK Spartaks Jūrmala. V Polsku působil v mužstvech Cracovia a Widzew Łódź, v Rusku v FK Baltika Kaliningrad a v Moldavsku v FC Zimbru Chișinău (platí k září 2015).\n\nV A-mužstvu reprezentace Lotyšska debutoval 1. 12. 2004 na arabském turnaji Prime Minister`s Cup v zápase proti týmu Ománu (prohra 2:3).\n\n"}
{"id": "1134137", "url": "https://cs.wikipedia.org/wiki?curid=1134137", "title": "Josef Hilbert", "text": "Josef Hilbert\n\nJosef Hilbert (21. listopadu 1821 Praha – 8. května 1897 Praha) byl český malíř.\n\nJosef Hilbert vystudoval Akademii výtvarných umění v Praze v letech 1839–1850, pravděpodobně v krajinářské škole Maxe Haushofera. V letech 1842–1845 pobýval v Kutné Hoře a namaloval zde několik obrazů (\"Severní křídlo Vlašského dvora\", 1842; \"Veduta Kutné Hory od jihovýchodu\", 1843; \"Severovýchodní kout Vlašského dvora\", 1845; \"Interiér kostela sv.Jakuba\", 1845). Obrazy ze svých cest po Čechách pravidelně představoval na výstavách Krasoumné jednoty v letech 1846–1855. Dokumenty o jeho životě jsou v pozůstalosti arch. Kamila Hilberta.\n\n\n"}
{"id": "1134138", "url": "https://cs.wikipedia.org/wiki?curid=1134138", "title": "Ihab Abdelrahman", "text": "Ihab Abdelrahman\n\nIhab El-Sayed Abdelrahman (* 1. května 1989, guvernorát Šarkíja) je egyptský oštěpař. Obsadil druhé místo na Mistrovství světa juniorů v atletice 2008, vyhrál Hry Frankofonie 2009, Mistrovství Afriky v atletice 2010 a Panarabské hry 2011, byl stříbrný na Středomořských hrách 2013 a na mistrovství světa v atletice obsadil sedmé místo v roce 2013 a druhé v roce 2015. Jeho trenérem je Petteri Piironen. V květnu 2014 na mítinku v Šanghaji hodil svůj osobní rekord 89,21 metru, což byl nejlepší výkon roku a také africký rekord do MS 2015, kde ho překonal Julius Yego. V září 2015 vyhrál Africké hry výkonem 85,37 m, čímž vytvořil rekord her. Po závodě v Barceloně v dubnu 2016 měl pozitivní test na testosteron a byla mu zakázána účast na olympiádě v Riu.\n\n"}
{"id": "1134139", "url": "https://cs.wikipedia.org/wiki?curid=1134139", "title": "Draci v hrnci", "text": "Draci v hrnci\n\nDraci v hrnci je dětský zábavný pořad České televize o vaření, jídle a potravinách. Premiéra prvního dílu proběhla 1. září 2013 na tehdy začínající stanici a od té doby se vysílá pravidelně každou neděli.\n\nHlavní hraná část je koncipovaná jako sitcom s Oskarem (Oskar Juchelka) a jeho sestrou (v letech 2013-2016 jí byla Michaela Tomešová, od roku 2017 vystupuje s Oskarem mladší sestra, kterou hraje Barbora Heidlová). Sourozenci jsou sami doma a mají si připravit jídlo podle receptu, který jim maminka nechala na lednici. Vaření zůstane většinou na Oskarovi.\nHranou část doplňují animované sekvence a reportáže o potravinách souvisejících s daným receptem.\n\nTéměř každá část pořadu má svého animovaného průvodce od výtvarnice a animátorky Evy Gargašové.\nOskara v kuchyni provázejí dva dračí kamarádi - trochu natvrdlý a věčně hladový Adam a jeho chytřejší sestřička Eva. Oba se objevují i v několika samostatných groteskách. Ve třech krátkých blocích STK (Slepičí tisková kancelář) přináší objevné informace zběsilá slepičí redaktorka Edna. Sám Oskar má animovanou podobu a provází historickou částí pořadu, ve které pátrá, odkud které plodiny pochází. Dalšími prvky jsou dokumenty o potravinách. V jednom dělá „chaos“ postava krysáka a druhý naopak vyvažuje moudrý kašpárek, který uvádí vše na pravou míru.\n\nKaždý díl obsahuje také pohádku, která vzniká kontinuálním snímáním procesu malby karikaturisty Václava Šípoše.\nHrané části pak doplňuje mim a děti zpívající o potravinách podle známých písniček.\n\nZnělkou pořadu se stala skladba „Spring Reggae“ zpěvačky a skladatelky Elis (Eliška Mrázová). Píseň s původním anglickým textem se objevila na jejím debutovém albu \"Shubidu\" z roku 2013.\n\n"}
{"id": "1134141", "url": "https://cs.wikipedia.org/wiki?curid=1134141", "title": "Mistrovství světa ve veslování 2009", "text": "Mistrovství světa ve veslování 2009\n\nMistrovství světa ve veslování 2009 byl v pořadí 38. šampionát konaný mezi mezi 23. a 30. srpnem 2009 na jezeře Malta v polské Poznani.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\n"}
{"id": "1134144", "url": "https://cs.wikipedia.org/wiki?curid=1134144", "title": "Václav Sochor", "text": "Václav Sochor\n\nVáclav Sochor (7. října 1855, Obora u Loun – 23. února 1935, Praha) byl český malíř.\n\nVáclav Sochor studoval v letech 1855–1857 na Akademii výtvarných umění v Praze u prof. Antonína Lhoty a Emanuela Roma. Jeho spolužáky a přáteli byli Mikoláš Aleš, Antonín Chittussi a Felix Jenewein.\n\nV následujících pěti letech pokračoval ve studiu na Akademii výtvarných umění v Mnichově (1877–1882) a odtud odešel do Paříže, aby dokončil studia u Charlese E. A. Duranda a Léona Bonnata. Stejně jako Václav Brožík pobýval v Paříži a jako jeden z mála cizinců se stal členem Société Nationale des Beaux Arts. Vystavoval pravidelně na Pařížských salonech.\n\nRoku 1895 se vrátil do Čech a tvořil v Cítolibech. Další ateliér si zřídil roku 1907 v Praze, kde žil až do své smrti roku 1935. Je pohřben v Cítolibech.\n\nVáclav Sochor byl starší bratr architekta Eduarda Sochora.\n\nVáclav Sochor byl portrétista a malíř válečných scén, představitel francouzského akademického realismu.\n\nObrovské plátno \"Slavnost Božího těla\" (5 x 8 m) namaloval roku 1875 během svého pobytu v Cítolibech a vystavil na Světové výstavě v Paříži roku 1889, kde za něj získal stříbrnou medaili. Toto dílo pak představil na Jubilejní výstavě v Praze roku 1891 a také v Bruselu, Düsseldorfu a Drážďanech. \"Slavnost Božího těla\" je prvním monumentálním zobrazením plenérové mnohafigurové kompozice v české malbě a je nyní v majetku Národní galerie v Praze.\n\nSochorův obraz \"Baterie mrtvých\" (5 x 8 m), na kterém zachytil konec jezdectva baterie polního dělostřelectva 8. regimentu v krvavé bitvě u Hradce Králové roku 1866, zakoupil císař František Josef I. pro armádní muzeum ve Vídni (Heeresgeschichtliches Museum, Arsenal). Jeho protějškem je další monumentální plátno \"Srážka jízdy u Střezetic u Králova Hradce\" (6 x 9 m), rovněž zakoupené pro vojenské muzeum ve Vídni.\n\nKromě vojenské tematiky (\"Předvoj výzvědné hlídky\", 1887) maloval Václav Sochor také portréty (\"pražský starosta Vladimír Srb\", 1902), oltářní obrazy (\"Oltářní obraz sv. Václava\", Vlčí) a ženské akty (\"V lázni\").\n\n\n"}
{"id": "1134153", "url": "https://cs.wikipedia.org/wiki?curid=1134153", "title": "Svinica (přírodní památka)", "text": "Svinica (přírodní památka)\n\nSvinica je přírodní památka v oblasti Bílé Karpaty.\n\nNachází se v katastrálnoím území obcí Trenčianske Jastrabie a Veľká Hradná v okrese Trenčín v Trenčínském kraji. Území bylo vyhlášeno či novelizováno v roce 1983 na rozloze 2,0292 ha. Ochranné pásmo nebylo stanoveno.\n\n"}
{"id": "1134165", "url": "https://cs.wikipedia.org/wiki?curid=1134165", "title": "Enrique García Beltrán", "text": "Enrique García Beltrán\n\nFr. Enrique García Beltrán, OFMCap. (též \"Enrique de Almazora\", česky \"Jindřich García Beltrán\", 16. března 1913, Almazora – 16. srpna 1936, Castellón de la Plana) byl španělský římskokatolický duchovní – jáhen, člen kapucínského řádu. Stal se obětí perzekuce katolíků za španělské občanské války. Katolickou církví je uctíván jako blahoslavený.\n\nPokřtěn byl v domovské farnosti svých rodičů hned v den svého narození. Do kapucínského řádu vstoupil 13. srpna 1928 v klášteře v Massamagrellu. Dne 1. září 1929 složil první řeholní sliby, věčné sliby pak 17. září 1935. Účastnil se chórových modliteb, studoval duchovní hudbu a vzorně plnil své klášterní povinnosti. Zvláště pěstoval úctu k Eucharistii a ke sv. Josefovi. Studoval též teologii, byl vysvěcen na jáhna a chystal se na přijetí kněžského svěcení. Pronásledování katolíků, které vypuklo v souvislosti s občanskou válkou ve Španělsku jej však donutilo začít se skrývat. Dne 18. července 1936 odešel z kláštera a uchýlil se do rodného domu. Byl však objeven policií, 1. srpna zatčen a 16. srpna v Castellón de la Plana zastřelen. Jeho poslední slova byla: \"„Viva Christo Rey!“\" (Ať žije Kristus Král!). Byl zabit z nenávisti k víře ( ).\n\nV letech 1957–1959 probíhal ve valencijské arcidiecéze informativní proces, potřebný k započetí beatifikačního procesu. Beatifikován byl ve skupině kapucínů, zabitých z nenávisti k víře v letech 1936–1939. Beatifikace proběhla 11. března roku 2001.\n\n\n"}
{"id": "1134169", "url": "https://cs.wikipedia.org/wiki?curid=1134169", "title": "Condé-lès-Autry", "text": "Condé-lès-Autry\n\nCondé-lès-Autry je francouzská obec v departementu Ardensko v regionu Grand Est. V roce 2012 zde žilo 78 obyvatel.\n\nObec leží u hranic departement Ardensko s departementem Marne. Sousední obce jsou: Autry, Binarville (Marne), Cernay-en-Dormois (Marne), Lançon a Servon-Melzicourt (Marne).\n\n\"Počet obyvatel\"\n"}
{"id": "1134171", "url": "https://cs.wikipedia.org/wiki?curid=1134171", "title": "Adolf Foehr", "text": "Adolf Foehr\n\nAdolf Foehr (20. června 1880 Norimberk – 7. října 1943 Praha) byl pražský německý architekt a stavební rada, který ve dvacátých a třicátých letech realizoval množství staveb v Praze a na severu Čech.\n\nJiž v dětství se s rodiči přestěhoval do Prahy. Vystudoval Německou vysokou školu technickou v Praze (Deutsche technische Hochschule in Prag). V letech 1899–1902 absolvoval mistrovskou školu na Uměleckoprůmyslové škole u Bedřicha Ohmanna a Jana Kotěry a ve studiu pokračoval na Spolkové vysoké technické škole v Curychu. Během studia ve Švýcarsku se úspěšně zúčastnil architektonických soutěží v Praze (dvě první ceny). Nejstarší známé projekty jsou stavby po roce 1910 v secesním stylu. Později pracoval v novoklasicistním puristickém stylu. Zdeněk Lukeš jeho styl popisuje jako poněkud těžkopádný, jeho stavby jsou zdobeny baldachýny, rizality a arkýři. Ve třicátých letech se jeho styl zjednodušil až ke konstruktivismu. Pracoval pro pojišťovny Donau a Securitas. V Praze realizoval velké množství staveb, vedle bankovních a kancelářských budov postavil 57 nájemních domů, přesto byl jako konzervativní architekt českou architektonickou veřejností ignorován. Byl členem spolku Schlaraffia.\n\nVe věku 63 let zemřel v Psychiatrické léčebně v Bohnicích.\n\n\n\n\n\n"}
{"id": "1134173", "url": "https://cs.wikipedia.org/wiki?curid=1134173", "title": "Becsehely", "text": "Becsehely\n\nBecsehely (chorvatsky Bečehel) je obec v župě Zala, v okresu Letenye, v jihozápadním Maďarsku. Rozloha obce je 36,07 km² a v lednu 2015 zde žilo 2069 obyvatel.\n\nLeží v nížině, přibližně 6 km severně od řeky Mura, v nadmořské výšce zhruba 160 - 195 m. Ve směru od severu k jihu protéká obcí několik potoků nebo odvodňovacích kanálů.\n\nObcí prochází hlavní silnice č.7 a jižně od ní, téměř souběžně s ní, dálnice M7. Vesnice je vzdálena 6 km od okresního města Letenye a k západnímu břehu Balatonu je to necelých 70 km. Hraniční přechod do Chorvatska je vzdálen 10 km.\n\n"}
{"id": "1134175", "url": "https://cs.wikipedia.org/wiki?curid=1134175", "title": "Pasching", "text": "Pasching\n\nPasching je obec v rakouské spolkové zemi Horní Rakousy v okrese Linec-venkov.\n\nK 1. lednu 2015 zde žilo 6 966 obyvatel.\n\n"}
{"id": "1134191", "url": "https://cs.wikipedia.org/wiki?curid=1134191", "title": "Ceica", "text": "Ceica\n\nCeica je rumunská obec v župě Bihor. V roce 2011 zde žilo 3 591 obyvatel.\nK obci administrativně náleží šest okolních vesnic.\n\n"}
{"id": "1134196", "url": "https://cs.wikipedia.org/wiki?curid=1134196", "title": "Ján Plško", "text": "Ján Plško\n\nJán Plško (1. června 1929 Brusno – 7. listopadu 2012 tamtéž) byl slovenský fotbalový brankář. Zemřel ve věku 83 let.\n\nV československé lize hrál za Sokol NV Bratislava. Získal 3 mistrovské tituly.\n\n"}
{"id": "1134198", "url": "https://cs.wikipedia.org/wiki?curid=1134198", "title": "Sable", "text": "Sable\n\nSable (\"Sable Island\") je ostrov v Atlantském oceánu, nacházející se 175 km od pobřeží poloostrova Nové Skotsko a náležející Kanadě. Ostrov má tvar protáhlého srpku, je dlouhý 42 km a maximální šířka činí 1,5 km. V důsledku eroze ostrov mění tvar i polohu, posouvá se k východu tempem asi 200 metrů ročně.\n\nOstrov je tvořen výhradně písčitými dunami, které se nahromadily na kontinentálním šelfu v důsledku pohybů Laurentidského ledovce před zhruba dvaceti tisíci lety. Název ostrova pochází z francouzského výrazu pro písek \"sable\". Terén je plochý a porostlý kamýšem, pokusy o výsadbu stromů nebyly úspěšné. Na ostrově se nachází několik pramenů s pitnou vodou a brakické jezero Lake Wallace. Podnebí je typicky oceánské, se srážkami přes 1500 mm ročně a průměrnou teplotou 7,5 °C, přičemž v létě teplota jen zřídka překračuje 20 °C a v zimě se pohybuje okolo bodu mrazu. Časté jsou mlhy a vichřice. Faunu tvoří především zvláštní rasa zakrslých koní, zdivočelých potomků koní dovezených na ostrov v polovině 18. století z Akádie, odkud Britové vyhnali původní francouzsky mluvící obyvatelstvo. Počet kusů se odhaduje na zhruba čtyři stovky. Na pobřeží žije tuleň kuželozubý, izolovaný kousek pevniny využívají také k hnízdění mořští ptáci, mezi nimiž převažuje rybák dlouhoocasý.\n\nZa objevitele ostrova je pokládán Portugalec João Álvares Fagundes roku 1521. V roce 1598 založili Francouzi na Sable osadu, která však do pěti let zanikla. Kvůli zrádným okolním mělčinám a častým bouřím se ostrov stal známým hřbitovem lodí: jejich počet se vzhledem k poloze ostrova na frekventované námořní trase odhaduje na tři sta padesát, k poslednímu ztroskotání došlo v roce 1947. Množství tragických událostí vedlo v roce 1801 k vybudování majáku a záchranné stanice, která fungovala do roku 1958, kdy byl také provoz majáku zautomatizován. V současnosti je jedinými lidmi na ostrově personál vědecké stanice otevřené roku 1871, sloužící k předpovídání počasí a výzkumu atmosféry. Spojení s pevninou zajišťuje místní heliport, návštěva je možná pouze na zvláštní povolení. V roce 1999 byla v moři okolo ostrova Sable zahájena těžba zemního plynu. V roce 2013 byl ostrov zařazen mezi národní parky v Kanadě.\n\nSebastian Junger zasadil do okolí Sable děj své knihy \"Dokonalá bouře\", inspirované velkým hurikánem z října 1991, kterou roku 2000 zfilmoval Wolfgang Petersen s Georgem Clooneym v hlavní roli. Fotograf Roberto Dutesco vydal knihu snímků ostrova a místních divokých koní, kteří se objevili také na kanadských poštovních známkách a pamětních mincích. Námořní muzeum v Halifaxu věnovalo ostrovu velkou expozici, jejíž součástí jsou také zbytky zde nalezených lodních vraků.\n\n\n"}
{"id": "1134199", "url": "https://cs.wikipedia.org/wiki?curid=1134199", "title": "Mistrovství světa ve veslování 2008", "text": "Mistrovství světa ve veslování 2008\n\nMistrovství světa ve veslování 2008 byl v pořadí 37. šampionát konaný mezi 22. a 27. červencem 2008 v Ottensheimu v Rakousku.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) na konci léta severní polokoule. V neolympijských letech se jedná o vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost.\n\nRok 2008 byl rokem olympijským, proto program mistrovství zahrnoval pouze neolympijské disciplíny.\n\n"}
{"id": "1134207", "url": "https://cs.wikipedia.org/wiki?curid=1134207", "title": "Chimár", "text": "Chimár\n\nChimár, arabsky خمار (v množném čísle chumúr), je muslimský závoj pro ženy. Zakrývá hlavu (kromě obličeje), krk a hruď. Bývá dvoudílný a obvykle sahá k bokům, avšak může zahalovat i celé tělo. Chimár, který Arabové používali v předislámské době, zakrýval jen část vlasů nositelky, nikoli však její lokny, uši, náušnice, hrdlo ani náhrdelníky.\n"}
{"id": "1134209", "url": "https://cs.wikipedia.org/wiki?curid=1134209", "title": "Mistrovství světa ve veslování 2007", "text": "Mistrovství světa ve veslování 2007\n\nMistrovství světa ve veslování 2007 byl v pořadí 36. šampionát konaný mezi mezi 26. srpnem a 2. zářím 2007 na veslařském kanále Oberschleißheim v německém Mnichově.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\n"}
{"id": "1134211", "url": "https://cs.wikipedia.org/wiki?curid=1134211", "title": "Philipp Wende", "text": "Philipp Wende\n\nPhilipp Wende (* 4. července 1985, Wurzen, Německá demokratická republika) je německý veslař. Na olympijských hrách 2012 v Londýně a na olympijských hrách 2016 v Riu de Janeiro získal zlatou medaili na párové čtyřce. Je též mistrem světa na párové čtyřce z roku 2015.\n\n"}
{"id": "1134215", "url": "https://cs.wikipedia.org/wiki?curid=1134215", "title": "Mistrovství světa ve veslování 2006", "text": "Mistrovství světa ve veslování 2006\n\nMistrovství světa ve veslování 2006 byl v pořadí 35. šampionát konaný mezi mezi 20. a 27. srpnem 2006 na umělém jezeře Eton Lake u anglického Etonu.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\n"}
{"id": "1134219", "url": "https://cs.wikipedia.org/wiki?curid=1134219", "title": "Mami Umekiová", "text": "Mami Umekiová\n\nMami Umeki (* 6. prosince 1994 Kokonoe) je japonská zápasnice — judistka.\n\nVyrůstala na rodinné farmě a byla od mala zvyklá na tvrdou práci. S judem začala na základní škole v policejním dojo v Kokonoe. Poprvé na sebe upoutala pozornost reprezentačních trenérů na střední škole v Aso a v roce 2010 její kroky směřovaly do hlavního města Tokia. Připravuje se na Pacifické univerzitě v Okajamě a na její tréninky dohlíží legendární Tošihiko Koga. V roce 2016 startovala jako úřadující mistryně světa na olympijských hrách v Riu, ale takticky nezvládla a prohrála na juko zápas úvodního s Maďarkou Abigél Joóovou.\n\n\n\n"}
{"id": "1134221", "url": "https://cs.wikipedia.org/wiki?curid=1134221", "title": "Kanton Charleville-Mézières-1", "text": "Kanton Charleville-Mézières-1\n\nKanton Charleville-Mézières-1 (fr. \"Canton de Charleville-Mézières-1\") je francouzský kanton v departementu Ardensko v regionu Champagne-Ardenne. Tvoří ho 7 obcí a část města Charleville-Mézières. Zřízen byl v roce 2015.\n\n\n"}
{"id": "1134222", "url": "https://cs.wikipedia.org/wiki?curid=1134222", "title": "Markéta Mayerová", "text": "Markéta Mayerová\n\nMarkéta Mayerová ( * 5. června 1967 Zlín) je česká moderátorka.\n\nVystudovala práva a získala titul JUDr. V roce 1993 moderovala na Kiss Radiu, kde se seznámila se Slávkem Bourou. S ním pak od roku 1995 uváděla různé pořady na TV Nova – Snídaně s Novou, Rande, Dobré Bydlo či Vabank. Snídani s Novou přestali moderovat v roce 1998. Roku 2005 s Bourou moderovala pořad Pelmel na TOP TV. V roce 2006 na TV Prima se Slávkem Bourou provázela pořadem Můžu u Vás přespat? Od roku 2012 moderuje na rádiu Frekvence 1. Od roku 2019 moderuje na českém rozhlase dvojka pořad Kolotoč \n\nV letech 1997–2008 byla vdaná za Slávka Bouru, v roce 2000 se jim narodila dcera Agáta.\n\n"}
{"id": "1134223", "url": "https://cs.wikipedia.org/wiki?curid=1134223", "title": "Jozef Bielek", "text": "Jozef Bielek\n\nJozef Bielek (16. ledna 1919 – 29. března 1997) byl slovenský fotbalový útočník a trenér. Po skončení aktivní kariéry působil na regionální úrovni jako rozhodčí.\n\nV československé lize hrál za ŠK/Slovena Žilina a dal 36 ligových gólů. Na podzim 1945 byl v Žilině hrajícím trenérem. Za reprezentaci Slovenského státu nastoupil v 8 utkáních. V československé a slovenské lize nastoupil celkem ve 182 utkáních a dal 79 gólů.\n\n"}
{"id": "1134224", "url": "https://cs.wikipedia.org/wiki?curid=1134224", "title": "Mistrovství světa v hokeji na kolečkových bruslích žen", "text": "Mistrovství světa v hokeji na kolečkových bruslích žen\n\nMistrovství světa v hokeji na kolečkových bruslích žen se koná od roku 1992. Pořádá ho Mezinárodní federace kolečkových sportů a hraje se jednou za dva roky.\n\n\n"}
{"id": "1134227", "url": "https://cs.wikipedia.org/wiki?curid=1134227", "title": "Isaac Balie", "text": "Isaac Balie\n\nIsaac Henry Theodore Balie (* 22. února 1948, Genadendal) je jihoafrický historik a dlouholetý ředitel \"Genadendal Mission Museum\" v Genadendalu. \n\nDlouhodobě se zabývá misiemi Moravských bratří v jižní Africe.\n\n"}
{"id": "1134229", "url": "https://cs.wikipedia.org/wiki?curid=1134229", "title": "Marek Adamczyk", "text": "Marek Adamczyk\n\nMarek Adamczyk (* 21. prosince 1987 Praha) je český divadelní a filmový herec a komik.\n\nJeho otec učil na DAMU a dědeček Karel Kraus působil jako dramaturg Divadla za branou. Jako dítě hrál v Dětském divadelním studiu. V roce 2012 absolvoval DAMU, poté půl roku byl na stáži v londýnské škole Rose Bruford College Of Speech And Drama. Během studia na DAMU hostoval v Národním divadle. V dubnu 2012 se stal členem činohry Divadla Josefa Kajetána Tyla v Plzni. V roce 2011 ztvárnil jednu z hlavních rolí, Vaška Fialy, ve filmu \"Lidice\". Od sezony 2017/2018 je členem souboru Divadla na Vinohradech.\n\n\n\n"}
{"id": "1134232", "url": "https://cs.wikipedia.org/wiki?curid=1134232", "title": "John Wilkins", "text": "John Wilkins\n\nJohn Wilkins (14. únor 1614, Fawsley – 19. listopad 1672, Londýn) byl anglikánský duchovní, přírodovědec, matematik, teolog a spisovatel. V letech 1668-1672 byl biskupem v Chesteru. Patřil k zakladatelům britské Královské společnosti. K jeho nejznámějším dílům patří spis \"An Essay towards a Real Character and a Philosophical Language\" (1668), v němž navrhl vznik nového univerzálního jazyka, který by užívali jen vědci, a univerzální systém měr a vah. Snažil se skloubit teologii s novými poznatky vědy. Zabýval se mimořádně širokým spektrem oborů, mj. kryptografií. Jako jeden z mála vedl školu jak na Oxfordu (Wadham College, 1648–1659), tak v Cambridge (Trinity College, 1659–1660).\n\n\n"}
{"id": "1134233", "url": "https://cs.wikipedia.org/wiki?curid=1134233", "title": "Národní muzeum v Krakově", "text": "Národní muzeum v Krakově\n\nNárodní muzeum v Krakově (polsky \"Muzeum Narodowe v Krakowie\") bylo zřízeno na základě rozhodnutí Rady města Krakova dne 7. října 1879. Zpočátku se muzeum nacházelo ve dvou místnostech v patře renesanční Tržnice vlněných látek (Sukiennice), ve středu Hlavního náměstí. Muzejní sbírky rostly díky štědrým darům. Jejich součástí jsou díla z oboru malířství, grafiky, sochařství, užitého umění a řemesel a také sbírka mincí. Muzeum získalo nové výstavní prostory v historických budovách, včetně domovů zemřelých krakovských umělců. V roce 1934 byla zahájena stavba nové moderní budovy muzea. První prostory byly předány do užívání v roce 1970, stavba byla dokončena v roce 1990.\n\nNárodní muzeum má vedle hlavní budovy (\"Aleja 3 Maja 1\") více poboček:\n\n"}
{"id": "1134234", "url": "https://cs.wikipedia.org/wiki?curid=1134234", "title": "Emanuel Rom", "text": "Emanuel Rom\n\nEmanuel Rom (1812 Praha – 18. května 1878 Praha-Nové Město) byl český malíř a profesor pražské Akademie výtvarných umění.\nEmanuel Rom byl v letech 1866–1878 pověřený vedením malířské přípravky Akademie v Praze (elementární školy). K jeho žákům patřili Bernard Otto Seeling, Václav Brožík, Emanuel Krescenc Liška, Václav Sochor, František Hergesel, Jan Václav Mrkvička.\n\nJe pohřben na Olšanských hřbitovech v Praze (1. oddělení).\n\nPatřil k akademicky korektním portrétistům, vyznavačům figurálního žánru. Byl portrétistou pražské šlechty a malířem historických scén s náboženským zaměřením. Patřil k představitelům pozdního nazarenismu v Čechách. Příležitostně maloval oltářní obrazy.\n\n\n\n"}
{"id": "1134235", "url": "https://cs.wikipedia.org/wiki?curid=1134235", "title": "Jawa 175 Special", "text": "Jawa 175 Special\n\nJawa 175 Special je československý vzduchem chlazený jednoválcový motocykl, vyráběný v letech 1934-1946 firmou Jawa.\n\nTyp vychází z modelu Jawa 175 Villiers, ale byl značně přepracován a vylepšen. Existoval v provedení Standard Special nebo lidová verze, které se lišily množstvím chromu a výbavou.\n\n\nPřevodovka vychází z převodovky anglické značky Albion, netvoří jeden celek s motorem.\n\nPřední vidlice lisovaná. Sedlo lavorovitého tvaru odpružené dvojicí válcových pružin. Mělké blatníky.\n\n\n"}
{"id": "1134240", "url": "https://cs.wikipedia.org/wiki?curid=1134240", "title": "Mistrovství světa ve veslování 2005", "text": "Mistrovství světa ve veslování 2005\n\nMistrovství světa ve veslování 2005 byl v pořadí 34. šampionát konaný mezi mezi 28. srpnem a 4. zářím 2005 v Kaizu v japonské prefektuře Gifu.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\nPoznámka: do závodu osmiveslic lehkých vah (LM8+) se přihlásily pouze 2 lodě.\n\n"}
{"id": "1134241", "url": "https://cs.wikipedia.org/wiki?curid=1134241", "title": "Jan Komínek", "text": "Jan Komínek\n\nJan Komínek (* 18. března 1994 Praha) je český herec.\n\nOd roku 1999 hrál v řadě reklamních a televizních spotů. V roce 2006 ztvárnil jednu z hlavních rolí v seriálu Horákovi. V roce 2014 před maturitou ukončil studium na Pražské konzervatoři a studium dokončil na Mezinárodní konzervatoři Praha. V roce 2014 měl hrát nejmladšího představitele hlavní postavy v seriálu Já, Mattoni. Ovšem protože předtím hrál v reklamě Kofoly, tak jej koproducent seriálu, Karlovarské minerální vody, odvolal, i když už měl Komínek podepsanou smlouvu. \n\n\n\n\n"}
{"id": "1134243", "url": "https://cs.wikipedia.org/wiki?curid=1134243", "title": "Lehké jezdectvo", "text": "Lehké jezdectvo\n\nLehké jezdectvo bylo jezdectvo postrádající brnění nebo vybavené pouze jeho lehkou formou. Taktéž koně postrádali zbroj. Výhody lehkého jezdectva spočívaly v rychlosti a flexibilitě. Byli to hlavně jezdci-lučištníci nebo jezdci vybavení oštěpem či kopím. Lehké jezdectvo se nehodilo na útoky z boků nebo do středu, ale spíše pro překvapení nepřátelské armády a zasypání nepřítele kopími, oštěpy a šípy. Po útoku se mohlo rychle vzdálit.\n"}
{"id": "1134245", "url": "https://cs.wikipedia.org/wiki?curid=1134245", "title": "Jízdní lučištník", "text": "Jízdní lučištník\n\nJízdní lučištník byl jízdní bojovník ozbrojený lukem, z něhož byl schopen střílet za jízdy. Byla to taktika úspěšná při lovu i boji zejména na velkých otevřených pláních. Poprvé byla vyvinuta v době železné, kdy vytlačila lučištníky na vozech tažených koňmi. Udržela se až do 19. století (severoameričtí indiáni) a zastarala po vynálezu dostatečně kvalitních ručních palných zbraní. \n\nV armádě tito vojáci tvořili jízdní lučišnictvo, které patřilo k formám lehké kavalerie. Sloužilo k obklopení nepřátel, zasypání šípy a rychlému vzdálení se. Jízdní lučišnictvo hojně používaly asijské národy jako například Hunové, Turci, Mongolové, Peršané atd. \n"}
{"id": "1134249", "url": "https://cs.wikipedia.org/wiki?curid=1134249", "title": "Kasif (Izrael)", "text": "Kasif (Izrael)\n\nKasif ( כסיף) je plánované město v Izraeli, v Jižním distriktu v Negevské poušti, určené pro ultraortodoxní Židy.\n\nMá se rozkládat v nadmořské výšce cca 500 metrů v severovýchodní části Negevské pouště, západně od města Arad, poblíž křižovatky dálnice číslo 31 a dálnice číslo 80. Region má pouštní charakter, jižně odtud jsou rozsáhlé oblasti s rozptýlenou zástavbou izraelských Arabů, respektive polokočovných Beduínů.\n\nPrvotní záměr na zbudování města v této lokalitě pochází z roku 2007. V roce 2010 byly schváleny předběžné plány. V té době se uvažovalo o tom, že pro ultraortodoxní Židy vyroste i velký obytný soubor ve městě Chariš v severním Izraeli, ale pro námitky místních obyvatel, urbanistů i environmentalistů byla nakonec masivní výstavba v Chariši určena pro smíšenou sekulární i náboženskou populaci.\nVýstavba nového města Kasif byla odsouhlasena v lednu 2015. Má být určeno pro usídlení ultraortodoxních Židů, jejichž komunita kvůli vysoké porodnosti čelí závažnému problému s dostupností nových bytů. Kapacita plánovaného sídelního celku je 16 000 bytových jednotek s 80 000 – 100 000 obyvateli. Rozloha má dosáhnout 6 400 dunamů (6,4 km čtverečních). Zástavba je projektována jako kompaktní městská struktura s převahou čtyř- až pětipodlažních budov a 15–20% podílem individuálních rodinných domů. Počítá se i s komerčními a veřejnými stavbami. Podrobný územní plán by měl být dohotoven v roce 2016 a prodej stavebních parcel má začít v roce 2017.\n\nUltraortodoxní poslanec Knesetu Ja'akov Ašer vyjádřil nesouhlas s projektovanou výstavbou Kasifu s tím, že ultraortodoxní Židé jsou tím tlačeni do usídlení v periferní pouštní oblasti. Kritizoval absenci nové výstavby v Jeruzalému a naznačil, že pochybuje, že nové město bude ekonomicky soběstačné. Naopak vedení sousedního města Arad s projektem souhlasí. Vítá posílení populace této části pouště Negev a zároveň oceňuje, že zbudováním separátního města pro ultraortodoxní Židy se nebudou tito usazovat ve vlastním Aradu.\n\nVýstavba města Kasif je součástí širšího plánu na výstavbu nových židovských vesnic a měst v této části Negevu, který izraelská vláda implementuje od počátku 21. století. V pokročilé fázi je již příprava výstavby vesnice Chiran, která má ležet východně od již existujícího města Mejtar a jejíž budoucí obyvatelé prozatím pobývají v lokalitě Machane Jatir.\n\n\n"}
{"id": "1134251", "url": "https://cs.wikipedia.org/wiki?curid=1134251", "title": "Brand-Nagelberg", "text": "Brand-Nagelberg\n\nBrand-Nagelberg je městys v okrese Gmünd v rakouské spolkové zemi Dolní Rakousy.\n\nBrand-Nagelberg se nachází v regionu Waldviertel v Dolním Rakousku. Asi 68,22 procent obce je zalesněné. Leží v nadmořské výšce 508 m a v roce 2014 zde žilo 1626 obyvatel.\n\nMěstys má pět částí, v závorce je počet obyvatel k 1. lednu 2015\n\n"}
{"id": "1134252", "url": "https://cs.wikipedia.org/wiki?curid=1134252", "title": "Julius Theodor Gruss", "text": "Julius Theodor Gruss\n\nJulius Theodor Gruss, \"také\" Julius Theodor Gruß (22. září 1825 Varnsdorf – 12. května 1865 Liberec) byl český malíř.\n\nPocházel z malířské rodiny Grussů (Gruss Johann st., 1790-1855, Gruss Jan ml., 1820-1901) a malbě se učil u svého otce Johanna Grusse. Poté studoval na Akademii výtvarných umění v Praze v krajinářské škole Maxe Haushofera. Po většinu života žil v Teplicích a v závěru života v Liberci (1864-1865). Vystavoval v Krasoumné jednotě v Praze.\n\nGruss maloval krajiny se zříceninami hradů, romantická zákoutí se stromy a lesní zvěří, pohledy na jezerní krajinu a hory.\n\n\n\n"}
{"id": "1134253", "url": "https://cs.wikipedia.org/wiki?curid=1134253", "title": "Koulenka prodloužená", "text": "Koulenka prodloužená\n\nKoulenka prodloužená (\"Globularia bisnagarica\") je vytrvalá bylina suchých slunných strání i luk. Spadá mezi silně ohrožené druhy květeny ČR, na Červeném seznamu cévnatých rostlin má status C2, §3 (zařazen jako v přírodě silně ohrožený taxon, nyní zákonem ošetřený pouze jako ohrožený). Původně tvořily koulenky samostatnou čeleď, ale po nových studiích DNA byla přeřazena mezi jitrocelovité.\n\nLze ji najít pod latinskými synonymy \"Globularia vulgaris\" (Carl Linné), \"Globularia aphyllanthes\" (Crantz), \"Globularia punctata\" (Lapeyr), \"Globularia elongata\" (Hegetschw.) a \"Globularia willkomii\" (Nyman). V české literatuře je také označována podle mnoha botaniků jako \"koulenka obecná\" (Presl, Sloboda, Čelakovský, Polívka), někdy jako \"koulenka vyšší\" (Dostál) i jako \"kulenka obecná\" (Presl, Opiz).\n\nKoulenka vyrůstá z krátkého oddenku (zakořeňuje až do hloubky 1 m), vytváří přízemní růžici řapíkatých celokrajných listů, lžícovitě zaokrouhlených až vejčitých s klínovitou bází, z níž ční 5-50 cm dlouhý hustě střídavě olistěný stonek s květenstvím.\nKvětenství je hlávka \"(strboul)\" od 10 do 15 mm v průměru, barva koruny je modrá, fialová občas lze narazit i na variaci růžovou či bílou. Ušty tohoto druhu koulenky jsou delší než její chlupatý kalich, přesah 6-8 mm, pět pysků srostlých po dvou kratších a třech delších. Doba kvetení spadá na květen a červen (uváděn i duben\na srpen). Plodem jsou nažky.\n\nKoulenka preferuje slunné svahy, stráně a lesostep s bazickými substráty (vápence, opuky, spraše) v nížinách a pahorkatin do 450 metrů nad mořem.\nRozšířená je v západní Evropě (Španělsko, Francie), ve Středomoří, až po Balkánský poloostrov, oblastně i v západním Rusku až ke Kavkazu a Povolží. V České republice roste od Podkrušnohoří ke středním Čechám a také od svahů jižní Moravy po Bílé Karpaty – oblast typu termofytikum.\n\nJe uváděna jako jediný zástupce někdejší čeledi koulenkovitých na našem území.\n\nDříve se užívala k léčení zanícených ran ve formě obkladů z listů, vnitřně je pro organismus ve větším množství jedovatá.\n\nKromě chráněných lokalit je někdy k vidění pěstovaná jako skalnička, protože je možné ji získat namnoženou v některých zahradnictvích. Z listů rostliny lze získat žluté barvivo.\n\n\n"}
{"id": "1134262", "url": "https://cs.wikipedia.org/wiki?curid=1134262", "title": "Sergej Popov", "text": "Sergej Popov\n\nSergej Popov (rusky Сергей Константинович Попов) (21. září 1930 — 25. června 1995) byl sovětský vytrvalec, vítěz maratonského běhu na Mistrovství Evropy v atletice 1958 ve Stockholmu.\n\nZvítězil v maratonském závodu na evropském šampionátu v roce 1958 v tehdy nejlepším světovém čase 2:15:17,6. O rok později se stal vítězem Mezinárodního maratonu míru v Košicích. V olympijském maratonu v Římě v roce 1960 skončil pátý. Svůj titul mistra Evropy neobhájil, na šampionátu v Bělehradě v roce 1962 doběhl šestý.\n\n"}
{"id": "1134263", "url": "https://cs.wikipedia.org/wiki?curid=1134263", "title": "Josef Škalda", "text": "Josef Škalda\n\nJosef Škalda (, Malé Petrovice u Třebechovic – , Berlín – Plötzensee) byl bývalý francouzský legionář a osobnost protinacistického odboje za protektorátu. \n\nJosef Škalda byl v první světové válce vojákem francouzské cizinecké legie a poté příslušníkem Československých legií ve Francii (příslušník československé roty \"Nazdar\"). Během druhé světové války působil v protinacistickém domácím nekomunistickém odboji. Stál v čele odbojové organizace Družstvo v prvním sledu, byl v těsném kontaktu s vedoucími členy (první garnitury) předních protektorátních rezistenčních organizací. V odboji působil především jako zakladatel a jeden z prvních vydavatelů ilegálního časopisu V boj. Kolem roku 1939 bydlel na Královských Vinohradech v Budečské ulici 1026/14 . Zde také vznikla první čísla této ilegální tiskoviny. Za tuto svoji protiříšskou činnost byl odsouzen k trestu smrti a popraven v Berlíně-Plötzensee.\n\nJosef Škalda se původně vyučil krejčím. Před vypuknutím první světové války odešel do Francie, kde vstoupil dobrovolně 29. července 1914 do francouzské cizinecké legie. Téměř po celou dobu trvání první světové války sloužil v severní Africe. Tady se (mimo jiná místa) zúčastnil bojů v Alžírsku a Maroku. Po vzniku Československé legie ve Francii byl (26. května 1918) převelen do jejího 21. střeleckého pluku. Po pádu monarchie a vzniku Československa (po 28. říjnu 1918) bojoval proti Polákům na Těšínsku (v rámci tzv. Československo-polského sporu o Těšínsko ) a proti Maďarům na Slovensku (v rámci tzv. Maďarsko-československé války ). Tato etapa životní pouti Josefa Škaldy v roli vojáka skončila v roce 1921 demobilizací a od tohoto roku pak sloužil u policie. Zde pracoval jako civilním strážník (policejní agent) tj. byl příslušníkem sboru neuniformované stráže bezpečnosti. Kolem roku 1939 se o něm hovoří jako o penzionovaném policejním úředníkovi a předsedovi vinohradské pobočky \"Svazu československých záložníků a bývalých vojáků\". (Tento svaz byl složen vesměs z bývalých legionářů. )\n\nZa aktivity ve francouzské cizinecké legii byl vyznamenán:\nPo skončení první světové války obdržel vyznamenání:\n\nDíky odbojářské aktivitě Josefa Škaldy a lidí soustředěných kolem něj (Josef Sejkora, Josef Krupička, Karel Lukeš, Jaroslav Straširipka a další) vznikla odbojová skupina Družstvo v prvním sledu, jejíž hlavní náplní bylo vydávání ilegálního časopisu V boj (do listopadu 1939 vyšlo celkem 29 čísel).\n\n\"Podíl Josefa Škaldy na odbojové činnosti \"Družstva\" je podrobně zachycen v hesle Družstvo v prvním sledu.\"\n\nKdyž vydavatelé časpisu V boj Josef Škalda a Josef Sejkora v poledne dne 10. listopadu 1939 opustili (s balíky výtisků určených pro kolportéry) zadní trakt Hotelu Zlatá husa (dnes (2015) hotel Ambassador v dolní části Václavského náměstí – Václavské náměstí 840/5) byli uprostřed Václavskéno náměstí zastaveni gestapem. V pasáži Alfa došlo ke srážce. Škalda vytáhl revolver a namířil na gestapáka. Stiskl spoušť, ale rána nevyšla. Než stačil pálit podruhé, srazil mu jiný gestapák ruku a další pomocníci gestapa se Škaldy a Sejkory zmocnili. V pozadí celé akce stálo udání konfidenta gestapa Rudolfa Kotrbatého. Na Škaldově zatčení se podílel i konfident gestapa Jaroslav Nachtmann. \n\nJosef Škalda byl shledán vinným (a označen za \"nepřítele Říše\" ). Lidovým soudním dvorem byl (12. září 1941) odsouzen k trestu smrti za spáchání velezrady (a \"velezrádné štvavé psaní velkého rozsahu\" ) a za pokus o vraždu úředníka pražské státní policie. Popraven byl stětím v pátek dne 23. ledna 1942 v 06.05 hodin v Berlíně-Plötzensee.\n\nPamětní deska na domě na adrese: Praha 2, Budečská 1026/14 nese text:\n\n"}
{"id": "1134265", "url": "https://cs.wikipedia.org/wiki?curid=1134265", "title": "Mikko Hietanen", "text": "Mikko Hietanen\n\nMikko Hietanen (22. září 1911 Uusikirkko – 3. února 1999 Laukaa) byl finský atlet, běžec, mistr Evropy v maratonu z roku 1946.\n\nJeho největším úspěchem bylo vítězství v maratonu na mistrovství Evropy v roce 1946 v Oslu. Ve stejném roce zvítězil v Mezinárodním maratonu míru v Košicích. Startoval také dvakrát na olympiádě – v Londýně v roce 1948 závod nedokončil, v Helsinkách o čtyři roky později doběhl sedmnáctý.\n\n"}
{"id": "1134267", "url": "https://cs.wikipedia.org/wiki?curid=1134267", "title": "Car System Cheb", "text": "Car System Cheb\n\nCar System Cheb byl český futsalový klub z Chebu. V sezóně 2001/2002 se klubu povedl historický postup do nejvyšší soutěže. V nejvyšší soutěži klub ovšem setrval pouze jednu sezónu, když se umístil na dvanáctém místě a sestoupil zpátky do druhé ligy. Po sestupu se klubu povedlo znovu umístit na prvním místě regionální skupiny druhé ligy, nakonec byl ale postup přenechán slánské Čechii. Po sezóně 2004/2005 se klub odhlásil ze druhé ligy.\n\nNejznámějším chebským hráčem je bývalý reprezentant Zdeněk Sláma, který hrál například za Eco Investment Praha, Slov-Matic Bratislava nebo ruský MFK Tjumeň.\n\nZdroj:\n\n\nZdroj:\n"}
{"id": "1134268", "url": "https://cs.wikipedia.org/wiki?curid=1134268", "title": "Karel Schicho", "text": "Karel Schicho\n\nKarel Schicho (17. ledna 1834 Praha – 5. ledna 1908 Cles u Cejle) byl český malíř.\n\nV letech 1852–1854 studoval na Akademii výtvarných umění v Praze v krajinářské škole Maxe Haushofera a maloval v plenéru u Chiemského jezera.\nRoku 1891 vystavoval na Jubilejní zemské výstavě v Praze obrazy \"Jezero Chiemské\", \"Horské jezero\" a \"Rovina\". V letech 1856 - 1868 obesílal výroční výstavy Krasoumné jednoty v Praze.\nByl malířem romantických krajin a dramatických přírodních scenérií.\n\n"}
{"id": "1134272", "url": "https://cs.wikipedia.org/wiki?curid=1134272", "title": "M70", "text": "M70\n\nSpojení písmen M a číslice 70 může mít různé významy:\n\n"}
{"id": "1134276", "url": "https://cs.wikipedia.org/wiki?curid=1134276", "title": "Brontosaurus (dinosaurus)", "text": "Brontosaurus (dinosaurus)\n\nBrontosaurus (z řec. βροντή, \"brontē\" = hrom + σαυρος, \"sauros\" = ještěr: „hřmotný ještěr“ či „hromový ještěr“) byl rod velkého sauropodního dinosaura. Žil v období svrchní jury, asi před 155 až 152 miliony let. Byl vědecky popsán roku 1879 americkým paleontologem O. C. Marshem na základě fosilie z Albany County ve Wyomingu. \n\nPo dlouhou dobu bylo toto rodové jméno považováno za vědecky neplatné. Již v roce 1903 si totiž paleontolog Elmer Riggs všiml, že druh \"Brontosaurus excelsus\" má nápadně mnoho anatomických znaků společných s druhem \"Apatosaurus ajax\". Fosilie \"B. excelsus\" tedy přeřadil pod nový druh rodu \"Apatosaurus\" - \"A. excelsus\". Dle pravidel vědeckého názvosloví totiž platí pouze první řádně publikované vědecké jméno, a tím byl v tomto případě \"Apatosaurus\". Přesto mnoho lidí stále používalo již neplatné vědecké jméno, kterým jsou také někdy (například paleontologem R. T. Bakkerem) označováni souhrnně všichni sauropodní dinosauři. Teprve v roce 2015 pak trojice paleontologů z USA a Portugalska Emanuel Tschopp, Octávio Mateus, a Roger Benson provedla detailní výzkum anatomických znaků mnoha sauropodů a výsledkem jejich analýzy bylo mimo jiné i zjištění, že \"Brontosaurus\" je skutečně odlišný a samostatný rod sauropodního dinosaura.\n\nRodové jméno \"Brontosaurus\" (\"hřmotný ještěr\") bylo Marshem stanoveno roku 1879, ale od roku 1903 do roku 2015 bylo považováno za mladší synonymum, a tedy vědecky neplatné jméno. Do roku 1975 nebyla s jistotou známa jeho lebka (což je u sauropodů poměrně častý problém), i když zbytek kostry byl znám už téměř sto let. Ve skutečnosti již byla lebka objevena roku 1909, nebyla ale považována za lebku tohoto dinosaura. Nejprve byl dlouho restaurován s hlavou kamarasaura, proto také název \"Apatosaurus\" („klamný nebo bludný ještěr“). V průběhu téměř celého 20. století byl tento rod lidově znám spíše pod názvem \"Brontosaurus\", věda ale toto jméno opětovně přijala až roku 2015. Toto rodové jméno natolik zlidovělo, že se někdy používá také pro označení všech sauropodních dinosaurů. Dnes rozlišujeme tři druhy rodu \"Brontosaurus\", \"B. excelsus\", \"B. parvus\" a \"B. yahnahpin\".\n\nPrůměrně velké exempláře druhu \"B. excelsus\" dorůstaly délky kolem 22 metrů a hmotnosti přes 15 tun. Existují však objevy izolovaných obřích obratlů příbuzných apatosaurů o více než metrové výšce, které nasvědčují existenci ještě podstatně větších jedinců. Je možné, že žili i brontosauři s délkou kolem 30 metrů a hmotností nad 40 tun, dokázat to ale mohou jen případné další objevy. O něco větším, velmi blízce příbuzným rodem sauropoda byl ostatně \"Supersaurus\".\n\nV roce 2019 odhadl americký badatel Gregory S. Paul hmotnost typového jedince druhu \"Apatosaurus (Brontosaurus) louisae\" (exemplář \"CM 3018\") zhruba na 18 tun, což znamená, že představuje největšího suchozemského tvora, známého podle téměř kompletní kostry. Podle některých interpretací může tento exemplář představovat zástupce rodu \"Brontosaurus\".\n\n\"Apatosaurus\" i \"Brontosaurus\" byli pevně stavění sauropodi, nicméně nebyli tak dlouzí, jako \"Diplodocus\", se kterým patří do stejné čeledi Diplodocidae. Jeho tělo bylo neseno čtyřmi sloupovitými končetinami, na každé z nich měl pět prstů a palce na předních nohou byly opatřeny drápem. Jeho ocas byl bičovitý, tvořen 82 obratli, spojenými mezi sebou klouby, zatímco diplodokův měl \"jen\" 73 obratlů. Někteří paleontologové se domnívají, že mohl sloužit k obraně, jiní jsou přesvědčeni, že sauropodi s jeho pomocí jakýmsi způsobem komunikovali. Ani jednu teorii však nelze experimentálně potvrdit. Bičovité zakončení ocasu bylo nicméně potenciálně dobře využitelnou zbraní. Provedené výpočty ukázaly, že brontosauři mohli při švihnutí ocasem překonat jeho špičkou nadzvukovou rychlost a vyvolat zvuk o síle přes 200 decibelů. Zejména krční obratle těchto dinosaurů byly velmi masivní a propůjčovaly krkům těchto sauropodů trojúhelníkový průřez. Na základě studia průřezu dlouhých kostí bylo zjištěno, že apatosauři i brontosauři rostli velmi rychle a plné velikosti (asi 23 metrů délky a 30 tun hmotnosti) dosahovali možná již ve věku kolem 10 až 12 let. Byl objeven malý jedinec, který byl zřejmě mládětem druhu \"B. parvus\" (CM 566).\n\nPaleontolog Robert T. Bakker a někteří další vědci přišli s myšlenkou, že apatosauři a brontosauři možná rodili živá mláďata větších rozměrů (asi 230 kg) a nekladli tedy vejce. Tyto myšlenky však byly již prakticky beze zbytku vyvráceny četnými paleontologickými nálezy.\n\n\n"}
{"id": "1134285", "url": "https://cs.wikipedia.org/wiki?curid=1134285", "title": "Prodiho komise", "text": "Prodiho komise\n\nProdiho komise byla Evropskou komisí působící v letech 1999 až 2004, vedená bývalým italským premiérem Romano Prodim.\n\nPředseda a místopředsedové:\n\nOstatní komisaři:\n\nDne 1. května 2004 byla komise doplněna komisaři z 10 nově přistoupivších zemí.\n"}
{"id": "1134287", "url": "https://cs.wikipedia.org/wiki?curid=1134287", "title": "Heinrich Hütter", "text": "Heinrich Hütter\n\nHeinrich Hütter (24. října 1851 Vídeň – 16. prosince 1912 Vídeň) byl rakouský politik německé národnosti z Čech, v 2. polovině 19. století poslanec Říšské rady.\n\nPůsobil jako majitel hospodářství v obci Michnice.\n\nV doplňovacích zemských volbách v září 1887 byl zvolen na Český zemský sněm za kurii venkovských obcí, obvod Kaplice, Nové Hrady, Vyšší Brod. Uspěl zde i v řádných zemských volbách 1889 Profiloval se jako německý liberál (tzv. Ústavní strana).\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí v Čechách, obvod Krumlov, Kaplice atd. Mandát obhájil ve volbách roku 1891. Ve volebním období 1885–1891 se uvádí jako Heinrich Hütter, majitel hospodářství, bytem Michnice.\n\nNa Říšské radě se připojil ke klubu Spojené levice. Po jeho rozpadu se uvádí jako člen klubu Deutschösterreichischer Club (Německorakouský klub). V roce 1890 se uvádí jako poslanec obnoveného klubu německých liberálů, nyní oficiálně nazývaného Sjednocená německá levice. I ve volbách roku 1891 byl na Říšskou radu zvolen za klub Sjednocené německé levice.\n\nByl zetěm Eduarda Herbsta. Zemřel v prosinci 1912. Upadl na ulici v centru Vídně a krátce poté zemřel.\n"}
{"id": "1134288", "url": "https://cs.wikipedia.org/wiki?curid=1134288", "title": "Brontosaurus (planetka)", "text": "Brontosaurus (planetka)\n\n(9949) Brontosaurus je planetka v hlavním pásu asteroidů. Měří přibližně 17 kilometrů a obíhá Slunce jednou za 3,61 roku v průměrné vzdálenosti 2,35 AU (astronomické jednotky, 150 milionů km). Tento objekt byl objeven astronomem E. W. Elstem dne 22. září 1990. Později byl přejmenován jako \"9949 Brontosaurus\", na počest proslulého sauropodního dinosaura brontosaura.\n\n\n"}
{"id": "1134289", "url": "https://cs.wikipedia.org/wiki?curid=1134289", "title": "Westland Sea King", "text": "Westland Sea King\n\nWestland WS-61 Sea King je britský víceúčelový vrtulník vyvinutý v 60. letech 20. století firmou Westland na základě licence amerického typu Sikorsky S-61 Sea King. S ním má společnou konstrukci draku a hlavice rotoru. Dalšími prvky, například konstrukcí rotorových listů, použitými motory Rolls-Royce Gnome, avionikou a jiným palubním elektronickým vybavením se od něj podstatně odlišuje.\n\nZákladní varianta vznikla jako námořní hlídkový stroj určený především k boji proti ponorkám, ale některé odvozené verze slouží jako pátrací a záchranné anebo stroje včasné vzdušné výstrahy a varování. Podstatně upravená verze Westland Commando byla zkonstruována pro plnění transportních úkolů.\n\nBritskými \"Fleet Air Arm\" a \"Royal Air Force\" byl typ v různých rolích nasazen v řadě konfliktů, počínaje válkou o Falklandy. Nachází se, nebo se dříve nacházel, i ve stavu ozbrojených sil dalších zemí.\n\nWestland Sea King je vrtulník celokovové konstrukce konvenčního uspořádání se dvěma turbohřídelovými motory Rolls-Royce Gnome pohánějícími pětilistý hlavní rotor a pětilistý, u pozdějších variant šestilistý, vyrovnávací rotor nesený na konci ocasního pylonu. Ten je možno sklopit a skládací jsou i listy hlavního rotoru, což zmenšuje prostor potřebný pro hangárování, zejména na palubách plavidel. Rotorové listy byly původně celokovové, u pozdějších variant jsou z kompozitních materiálů.\n\nTrup poloskořepinové konstrukce je vodotěsný a ve spodní části tvarovaný jako člun, což stroji umožňuje operovat i z vodní hladiny. Podvozek záďového typu má hlavní zdvojená kola hydraulicky zatažitelná do postranních gondol, které současně obsahují nafukovací vaky a na mořské hladině slouží jako vyvažovací plováky. Ostruhové kolečko je pevné.\n\nOsádka se, v základním protiponorkovém provedení stroje, skládá z pilota a kopilota v pilotním prostoru, a pozorovatele, který je současně velitelem letadla, a operátora zbraňových systémů v zadní kabině.\n\n\n\nÚdaje podle publikace \"Westland Aircraft since 1915\"\n\nnebo\nnebo\n\n"}
{"id": "1134290", "url": "https://cs.wikipedia.org/wiki?curid=1134290", "title": "Angara (rozcestník)", "text": "Angara (rozcestník)\n\nSlovo Angara má více významů:\n\n\n\n\n"}
{"id": "1134294", "url": "https://cs.wikipedia.org/wiki?curid=1134294", "title": "Ziggy Modeliste", "text": "Ziggy Modeliste\n\nZiggy Modeliste (* 28. prosince 1948 New Orleans) je americký bubeník. V roce 1965 spoluzaložil skupinu The Meters, která se rozpadla o dvanáct let později. Později byla obnovena, ale Modeliste se již jejích dalších aktivit neúčastnil. S některými členy však pod různými názvy opět vystupoval. V roce 1979 vystupoval se skupinou The New Barbarians, kterou vedl kytarista Ronnie Wood. V roce 2000 vydal své první sólové album nazvané \"Zigaboo.com\". Později uskutečnil ještě několik sólových projektů.\n\n"}
{"id": "1134297", "url": "https://cs.wikipedia.org/wiki?curid=1134297", "title": "Bedřich Kleist", "text": "Bedřich Kleist\n\nBedřich z Kleistů, též Friedrich von Kleist (15. února 1851 Praha – 8. března 1904 Vídeň), byl rakouský šlechtic a politik z Čech, v 2. polovině 19. století poslanec Říšské rady.\n\nVystudoval piaristické gymnázium v Praze na Malé Straně. Pak studoval filozofii a národní hospodářství v Halle. Působil jako velkostatkář v Mlázovech na Klatovsku. V roce 1877 se stal členem okresního zastupitelstva v Plánici. Od roku 1890 byl zástupcem ředitele Zemské banky.\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii velkostatkářskou v Čechách. Mandát obhájil ve volbách roku 1891. Ve volebním období 1885–1891 se uvádí jako Friedrich von Kleist, statkář, bytem Mlázovy.\n\nProfiloval se jako stoupenec českého státního práva a na Říšské radě se připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nZemřel v březnu 1904. Byl potomkem spisovatele Heinricha von Kleista.\n"}
{"id": "1134302", "url": "https://cs.wikipedia.org/wiki?curid=1134302", "title": "Josef Klíma (poslanec Říšské rady)", "text": "Josef Klíma (poslanec Říšské rady)\n\nJosef Klíma (18. března 1846 Rejšice – 9. července 1886 Luštěnice), byl rakouský politik české národnosti z Čech, v 2. polovině 19. století poslanec Říšské rady.\n\nNarodil se v Rejšicích, kde studoval u místního kaplana. Pak odešel na náboženské gymnázium v Bohosudově. V kvartě přestoupil na akademické gymnázium v Praze, kde mezi jeho spolužáky byla řada pozdějších českých vlastenců. Roku 1866 odešel po maturitě do svého rodiště a po vykonání vojenské služby převzal po otci správu rodové zemědělské usedlosti, která se v roce 1874 dostala do jeho majetku. Byl starostou okresní hospodářské záložny v Mladé Boleslavi a politického hospodářského klubu v Luštěnicích. Byl také členem okresního zastupitelstva a okresního výboru v Mladé Boleslavi a členem správní rady cukrovaru v Horkách.\n\nPůsobil jako poslanec Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí v Čechách, obvod Mladá Boleslav. Poslancem byl až do své smrti roku 1886, pak ho v parlamentu nahradil Josef Vraný. Ve volebním období 1885–1891 se uvádí jako Josef Klíma, hospodář, bytem Rejšice.\n\nProfiloval se jako stoupenec českého státního práva. Ve volbách porazil oficiálního českého kandidáta a do parlamentu nastoupil jako nezávislý poslanec. Na Říšské radě se připojil k Českému klubu (jednotné parlamentní zastoupení, do kterého se sdružili staročeši, mladočeši, česká konzervativní šlechta a moravští národní poslanci).\n\nZemřel v červenci 1886, když spáchal sebevraždu. Zastřelil se, když se ve vlaku do Prahy ve stanici Luštěnice střelil do spánku. Příčinou byly podle tisku neuspokojivé majetkové poměry. Jeho bratr Klíma byl pražským bankéřem a rovněž spáchal sebevraždu.\n"}
{"id": "1134304", "url": "https://cs.wikipedia.org/wiki?curid=1134304", "title": "Ceri", "text": "Ceri\n\nCeri může být:\n\n"}
{"id": "1134305", "url": "https://cs.wikipedia.org/wiki?curid=1134305", "title": "Národní park Emas", "text": "Národní park Emas\n\nNárodní park Emas ( \"Parque Nacional das Emas\") je národní park v Brazílii, ve spolkových státech Goiás a Mato Grosso do Sul. Společně s národním parkem Chapada dos Veadeiros je zapsán v seznamu světového přírodního dědictví UNESCO. Park vznikl v roce 1961 a jeho rozloha je 1 326 km².\n\nPark se nachází v blízkosti pohoří Serra dos Caiapós a rozprostírá se na rovinnatých planinách regionu Cerrado. Nejvyšší nadmořská výška je 800 m, průměrná roční teplota se pohybuje okolo  22 °C. Většina dešťových srážek zde spadne mezi prosincem a březnem.\n\nCerrado je jedním z největších komplexů savan a lesů na světě s obrovskou druhovou bohatostí flory a fauny. Žijí zde např. ptáci tyranovec vějířoocasý, temenáček černolící, lelek bělokřídlý, morčák paranský, tinama menší, tinama drobná, harpyjovec korunkatý nebo savci ocelot stromový, ocelot velký, kočka pampová, jelenec bahenní, jaguár americký, pes hřivnatý, mravenečník velký a pásovec velký.\n"}
{"id": "1134306", "url": "https://cs.wikipedia.org/wiki?curid=1134306", "title": "Seznam dílů seriálu Sword Art Online", "text": "Seznam dílů seriálu Sword Art Online\n\nToto je seznam dílů obou řad seriálu \"Sword Art Online\".\nSérie \"Sword Art Online\" se dočkala dvou řad animovaného seriálu, jenž produkovala společnost Aniplex a pod režijní taktovkou Tomohika Itóa vyrobilo studio A-1 Pictures. První řada, která adaptuje děj prvních čtyř dílů light novel a částečně i osmého dílu, se původně vysílala na japonských televizních stanicích od 7. července do 22. prosince 2012. 31. prosince 2013 pak byl odvysílán hodinový silvestrovský speciál s názvem \"Sword Art Online Extra Edition\", který představuje rekapitulaci děje první řady s několika přidanými scénami. Na konci tohoto speciálu se objevilo potvrzení o vzniku druhé řady, jež si na televizních obrazovkách odbyla premiéru od 5. července do 20. prosince 2014. Prvních čtrnáct dílů druhé řady adaptuje děj pátého a šestého dílu light novel, díly 15–17 adaptují děj osmého dílu a díly 18–24 děj sedmého dílu.\n"}
{"id": "1134308", "url": "https://cs.wikipedia.org/wiki?curid=1134308", "title": "Ceri Richards", "text": "Ceri Richards\n\nCeri Richards (6. června 1903 – 9. listopadu 1971) byl velšský malíř.\n\nNarodil se ve vesnici Dunvant nedaleko Swansea. Žil společně se svými rodiči, otcem Thomasem Coslettem Richardsem a matkou Sarah Richards, mladším bratrem Owenem a sestrou Esther. Všechny tři děti se věnovaly hře na klavír. Po dokončení střední školy docházel na Swansea College. V roce 1924 nastoupil na londýnskou univerzitu Royal College of Art. Velkou část svého pozdějšího života prožil právě v Londýně. Během druhé světové války se věnoval pedagogické činnosti na Cardiff School of Art. Od roku 1929 byla jeho manželkou anglická výtvarnice Frances Richards, se kterou měl dvě dcery: Rachel (* 1932) a Rhiannon (* 1945). Zemřel v Londýně ve věku 68 let.\n\n"}
{"id": "1134309", "url": "https://cs.wikipedia.org/wiki?curid=1134309", "title": "Jindřich Kolovrat-Krakovský", "text": "Jindřich Kolovrat-Krakovský\n\nJindřich Kolovrat-Krakovský (27. ledna 1826 Jindřichův Hradec – 19. března 1904 Krásné Březno) byl rakouský šlechtic a politik z Čech, v 2. polovině 19. století poslanec Říšské rady.\n\nPůsobil ve státní správě jako okresní hejtman. Ze státní služby odešel v roce 1879, kdy převzal po svém strýci správu fideikomisního statku. V roce 1857 se oženil s Malvínou z Palik-Učsevny.\n\nV zemských volbách 1883 byl zvolen na Český zemský sněm za kurii velkostatkářskou, svěřenecké velkostatky. Mandát obhájil i v zemských volbách 1889 a zemských volbách 1895. Zastupoval Stranu konzervativního velkostatku.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1887 za kurii velkostatkářskou v Čechách. Slib složil 26. dubna 1887. Ve volebním období 1885–1891 se uvádí jako hrabě Heinrich Kolovrat-Krakovský, velkostatkář, bytem Praha. Na Říšské radě je v roce 1890 uváděn jako člen Českého klubu, který tehdy sdružoval staročeské, moravské a velkostatkářské křídlo české reprezentace.\n\nZemřel v březnu 1904.\n"}
{"id": "1134310", "url": "https://cs.wikipedia.org/wiki?curid=1134310", "title": "Mike Jenkins", "text": "Mike Jenkins\n\nMike Jenkins (* 1953) je velšský básník. Narodil se ve městě Aberystwyth na západě Walesu, kde také studoval na (později přejmenováno na Aberystwyth University). Za svou knihu \"\" získal v roce 1998 literární ocenění Llyfr y Flwyddyn (Kniha roku). Mimo svou básnickou činnost vydal několik novel a působil jako editor v časopisech \"Poetry Wales\" a \"Red Poets\". Řadu let žil ve městě Merthyr Tydfil a rovněž vyučoval na místní střední škole. Jeho dcerou je politička Bethan Jenkins a synem televizní reportér Ciaran Jenkins.\n\n"}
{"id": "1134313", "url": "https://cs.wikipedia.org/wiki?curid=1134313", "title": "Harold Shipman", "text": "Harold Shipman\n\nHarold Frederick Shipman (14. ledna 1946, Nottingham, Spojené království – 13. ledna 2004, věznice Wakefield, Spojené království) byl britský lékař a sériový vrah patřící mezi vrahy s nejvyšším počtem obětí na světě.\n\nDne 31. ledna 2000 byl za patnáctinásobnou vraždu odsouzen k doživotnímu vězení a soud doporučil, aby nikdy nedošlo k jeho propuštění.\n\nPo jeho odsouzení se 1. září 2000 rozběhlo téměř dva roky trvající vyšetřování dalších vražd připisovaných Shipmanovi a vznikl takzvaný \"Shipmanův spis\" (\"The Shipman Inquiry\"). Zhruba 80 % jeho obětí tvořily ženy a nejmladší obětí byl jednačtyřicetiletý muž. Na základě Shipmanových činů došlo k mnoha úpravám systému britské zdravotní péče (tzv. „Shipmanův efekt“). Harold Shipman je jediný lékař z Velké Briránie, který byl odsouzen za vraždu svých pacientů.\n\nHarold Shipman spáchal den před svými osmapadesátými narozeninami sebevraždu oběšením.\n\nHarold Frederick Shipman se narodil v Nottinghamu jako druhé ze tří dětí Very a Harolda Shipmanových. Rodina pocházela z nižších vrstev společnosti (otec byl řidičem nákladního automobilu, matka v domácnosti) a vyznávali metodismus. Shipman měl obzvláště blízký vztah ke své matce, která 21. června 1963 v jeho sedmnácti letech zemřela na rakovinu plic. Okolnosti její smrti zformovaly Shipmanův budoucí modus operandi – v pozdních fázích nemoci měla doma lékařem předepsaný morfin. Shipman byl svědkem utrpení v závěru matčina života až do terminálního stádia její nemoci.\n\nHarold Shipman vystudoval medicinu na univerzitě v Leedsu, titul získal roku 1970. Začal pracovat v nemocnici v Pontefractu a roku 1974 se stal praktickým lékařem v \"Abraham Ormerod Medical Centre\" v Todmordenu. V roce 1975 dostal pokutu 600 liber za to, že si sám předepisoval Meperidin. Mimo pokutu měl nařízeno protidrogové léčení na klinice v Yorku.\n\nRoku 1977 nastoupil jako praktický lékař do \"Donneybrook Medical Centre\" v Hyde u Manchesteru. Na tomto místě pracoval po celá osmdesátá léta; roku 1993 si otevřel soukromou ordinaci a stal se váženým členem lékařské komunity.\n\nV březnu roku 1998 vyjádřila doktorka Linda Reynoldsová z \"Brooke Surgery\" v Hyde na podnět Deborah Massey z pohřebního ústavu \"Frank Massey and Son's\" obavy koroneru Johnu Pollardovi z jihomanchesterského okrsku, ohledně vysokého počtu úmrtí mezi pacienty doktora Shipmana. Byla znepokojena vysokým počtem kremačních protokolů které potvrzovala pro starší ženy, pacientky doktora Shipmana. Záležitost byla předána policii, která nebyla schopná najít vhodné důkazy pro vznesení obvinění. V Shipmanově spise je policie obviňována z toho, že na tento případ nasazovala nezkušené policisty. Vyšetřování bylo uzavřeno 17. dubna 1998 a v období mezi tímto datem a jeho zatčením, stihl Shipman zavraždit ještě další tři osoby. Poslední obětí byla Kathleen Grundyová, která byla nalezena mrtvá ve svém domě 24. června 1998. Doktor Shipman byl posledním člověkem, který ji spatřil živou a také podepsal její úmrtní list, kde je jako příčina smrti označen vysoký věk.\n\nDcera Kathleen Grundyové, právnička Angela Woodruffová, byla znepokojena závětí své matky, která Angelu a její děti z dědictví vylučovala a doktora Shipmana učinila univerzálním dědicem. Její dědictví činilo 386 000 liber (v hodnotě z roku 2015 asi 610 000 liber neboli 22,5 miliónů korun). Platnost závěti byla Angelou zpochybňována a celá záležitost předána policii, která zahájila vyšetřování. Ostatky Kathleen Grundyové byly exhumovány a bylo zjištěno, že obsahují stopy po diamorfinu, který se užíval k tišení bolestí u pacientů v terminálním stádiu rakoviny. Shipman byl 7. září 1998 zatčen a bylo zjištěno, že vlastní psací stroj stejného typu, na jakém byla sepsána podvržená závěť.\n\nPři následujícím vyšetřování bylo odhaleno patnáct případů úmrtí Shipmanových pacientů, kterým lékař podával smrtelné dávky diamorfinu, podepisoval jejich úmrtní protokoly a falšoval lékařské záznamy tak, že lživě vypovídaly o chatrném zdraví těchto pacientů.\n\nV knize novinářů Briana Whittlea a Jeana Ritchieho \"Prescription For Murder\" (\"Předpis na vraždu\") jsou uvedeny dvě teorie, proč vlastně Harold Shipman zfalšoval závěť Kathleen Grundyové. Podle první z nich se chtěl nechat chytit, protože se mu jeho jednání vymykalo z rukou; druhá hovoří o tom, že chtěl ve svých 55 letech odejít na důchod a odcestovat z Británie.\n\nSoud s doktorem Haroldem Shipmanem, kterému předsedal Sir John Thayne Forbes, začal 5. října 1999. Shipman byl obviněn z vražd Marie Westové, Irene Turnerové, Lizzie Adamsové, Jean Lilleyvové, Ivy Lomasové, Muriel Grimshawové, Marie Quinnové, Kathleen Wagstaffové, Bianky Pomfretové, Norah Nuttallové, Pamela Hillierové, Maureen Wardové, Winifred Mellorové, Joan Meliové a Kathleen Grundyové, které všechny zemřely mezi lety 1995 a 1998.\n\nPo šestidenním jednání shledala porota dne 31. ledna 2000 doktora Harolda Fredericka Shipmana vinným ze zavraždění patnácti osob smrtící injekcí a z padělání závěti Kathleen Grundyové. Byl odsouzen k patnácti po sobě následujícím doživotním vězením, a soudce doporučil, aby nebyl nikdy propuštěn. Za padělání dokumentu byl Shipmanovi uložen čtyřletý trest odnětí svobody. O dva roky později potvrdil ministr vnitra David Blunkett Shipmanovo doživotí.\n\nGeneral Medical Council (GMC, obdoba České lékařské komory) oficiálně vyškrtla doktora Shipmana ze svého registru 11. ledna 2000.\n\nShipman po celou dobu popíral svou vinu a napadal vědecké důkazy proti němu. O svých činech nikdy nevydal žádné prohlášení. Jeho obhajoba byla postavena na oddělení vraždy paní Grundyové, u které byl jasný motiv, od ostatních čtrnácti, kde motiv prokázán nebyl. Manželka Primose Shipman rovněž popírala manželovu vinu.\n\nHarold Shipman mohl být zřejmě souzen i za mnoho jiných vražd svých pacientů, avšak ze strany úřadů bylo rozhodnuto, že přidávání dalších vražd by z důvodu velké publicity značně zkomplikovalo spravedlivý průběh soudního řízení. Vzhledem k odsouzení doktora Shipmana v prvním procesu, nebyl již další soud nezbytný. \"Shipmanův spis\" uvádí, že byl tento lékař zodpovědný za smrt celkem asi 250 pacientů a také že byl rekreačním uživatelem drog.\n\nPřes žaloby na doktory Johna Bodkina Adamse (1957), Leonarda Arthura (1981) a Thomase Lodwiga (1990) je Harold Frederick Shipman jediným britským lékařem, který byl odsouzen za vraždu svého pacienta. Podle historičky Pamely Cullenové byl doktor Adams také sériovým vrahem, ovšem z důvodu nedostatků v tehdejším systému byl shledán nevinným. H. G. Kinnel, autor \"British Medical Journal\", také vyslovil domněnku, že si Shipman bral doktora Adamse za svůj vzor.\n\nHarold Shipman spáchal 13. ledna 2004 v 6:20 ve své vězeňské cele sebevraždu. Den poté by se dožil svých 58. narozenin. Podle zjištění vězeňské služby se oběsil na prostěradle, které připevnil k okenním mřížím. V době po Shipmanově sebevraždě vyjádřila britská bulvární média radost nad touto událostí a nabádala ostatní sériové vrahy, aby následovali Shipmanova příkladu. Například deník \"The Sun\" uveřejnil na první straně článek s titulkem „Ship Ship hooray!“ (Ship Ship hurá!).\n\nNěkteří členové rodin obětí se cítili být podvedeni, protože Shipmanova smrt znamenala, že se nikdy nedočkají jeho přiznání k činům a nedozví se, co jej k vraždám vedlo.\n\nShipmanova smrt rozdělila britský tisk. Deník \"The Sun\" Shipmanovu sebevraždu oslavoval, deníky \"The Guardian\" a \"Daily Mirror\" jej nazvaly zbabělcem a \"The Daily Telegraph\" obviňoval královskou vězeňskou službu z toho, že sebevraždě nezabránila. \"The Independent\" oproti tomu požadoval prošetření celé záležitosti a vyhodnocení stavu britských věznic a podmínek, v jakých vězni žijí. Bývalý vrchní vězeňský inspektor Sir David Ramsbotham uveřejnil v \"Guardianu\", že by trest doživotního vězení měl být nahrazen trestem s neurčitou dobou trvání odnětí svobody. To by podle Sira Davida dávalo odsouzením alespoň nějakou šanci na propuštění a snížilo pravděpodobnost sebevražd ve věznicích. Dalším přínosem tohoto kroku mělo být to, že by byli odsouzení lépe zvládnutelní pro vězeňský personál.\n\nPřesný motiv k sebevraždě Harolda Shipmana nebyl nikdy vyjasněn, ačkoli prokazatelně sdělil pracovníkovi probační služby, že o sebevraždě uvažuje. Důvodem k činu měl být to, že pokud by zemřel do svých 60 let, měla by jeho manželka nárok na rentu, přestože on tento svůj nárok ztratil. Po dobu věznění byl Shipman nabádán k tomu, aby navštěvoval kurz, který jej měl motivovat k přiznání viny. Když kurz odmítl, ztratil nárok na některé výhody, například již nadále nemohl telefonovat manželce. Tyto výhody mu byly navráceny týden před sebevraždou. Navíc je možné, že Primose také začala pochybovat o nevině svého manžela. Podle Shipmanova spoluvězně Tonyho Fleminga obdržel Shipman dopis od své manželky, ve kterém jej nabádala, aby jí řekl celou pravdu, ať už je jakákoli.\n\nV lednu 2001 začal detektiv Chris Gregg vyšetřovat 22 podezřelých úmrtí na území West Yorkshire. Následně bylo v \"Shipmanově spise\" uveřejněno, že doktor Shipman mezi lety 1975 a 1998 usmrtil 215 svých pacientů. Podle soudkyně Janet Smithové, která zprávu vydala, existuje mnoho dalších podezřelých úmrtí starších žen, která nelze jednoznačně připsat Haroldu Shipmanovi.\n\nVe své šesté a poslední zprávě z 24. ledna 2005 Janet Smithová uvedla, že Shipman zavraždil tři osoby, a že o dalších čtyřech úmrtích (včetně čtyřleté dívky, která zemřela v počátcích Shipmanovy kariéry) má vážné pochybnosti. Smithová dospěla k závěru, že celkově v letech 1971 – 1998 zavraždil doktor Harold Shipman 250 osob. Během jeho lékařské praxe zemřelo celkem 459 jeho pacientů, ovšem není jasné, kolik z nich bylo Shipmanovými oběťmi.\n\nV \"Shipmanově spise\" jsou také doporučeny změny ve struktuře \"General Medical Council\".\n\nGeneral Medical Council (GMC) obvinila šest lékařů, kteří podepsali kremační zprávy pro pacienty doktora Shipmana, z pochybení. Podle GMC si měli všimnout souvislosti mezi Shipmanovými návštěvami pacientů a jejich úmrtími. Všichni obvinění byli shledáni nevinnými. V říjnu 2005 bylo podobné obvinění vzneseno proti dvěma jiným lékařům, kteří pracovali v roce 1994 v Tamesidské nemocnici. Ti podle GMC měli odhalit, že doktor Shipman úmyslně podával pacientům nadměrné dávky morfinu.\n\nRoku 2005 vyplynulo z vyšetřování Shipmanovy sebevraždy, že tomuto činu nebylo možno zabránit a nebylo jej možno předvídat, ale vězeňské postupy by přesto měly být přezkoumány.\n\nTaktéž vyšlo najevo, že doktor Shipman kradl svým pacientům šperky. V roce 1998 byly v garáži Shipmanových nalezeny ukryté cennosti v hodnotě přesahující 10 000 liber. Roku 2005 byly rodiny pozůstalých (na nátlak Primose Shipmanové) ze strany policie kontaktovány, aby nalezené šperky identifikovaly. Šperky, jejichž vlastnictví nebylo prokázáno, byly prodány v aukci a utržené peníze poukázány Tamesidské dobročinné společnosti.\n\nV parku ve městě Hyde byl 30. července 2005 odkryt památník Shipmanovým obětem, nazvaný \"Zahrada klidu\" (\"Garden of Tranquillity\").\n\nV srpnu 2009 byly v aukci nabízeny Shipmanovy dopisy z vězení. Po stížnostech ze strany pozůstalých a médií byly dopisy z prodeje staženy.\n\nRoku 2001 vyšel v komiksovém časopise \"Viz\" strip nazvaný \"Harold and Fred (They Make Ladies Dead)\", ve kterém kromě Shipmana vystupuje další sériový vrah Fred West. Tento počin se setkal s nenávistnou reakcí některých pozůstalých.\n\nV roce 2002 byl natočen televizní film \"Shipman\", který o celém případu pojednává. Na případ odkazovala také jedna z epizod amerického seriálu \"Diagnosis: Unknown\", nazvaná \"Deadly Medicine\" (\"Smrtící léčba\"). Případ lékaře, který zabil 200 svých pacientů, vyšetřovali v jedné z epizod také hrdinové seriálu \"\".\n\nPo Haroldu Shipmanovi byla pojmenována rodina Shipmanových v britském romantickém situačně-komediálním seriálu \"Gavin & Stacey\". Kromě toho vyšlo v jedné z epizod najevo, že dívčí jméno hlavní ženské postavy je Westová (podle Freda a Rosemary Westových) a jedna z vedlejší postav se jmenuje stejně jako Yorkshirský rozparovač – Pete Sutcliffe. Tato epizoda se dočkala ostré kritiky ze strany syna jedné z obětí.\n\n"}
{"id": "1134314", "url": "https://cs.wikipedia.org/wiki?curid=1134314", "title": "Oskar Baum", "text": "Oskar Baum\n\nOskar Baum (21. ledna 1883, Plzeň – 1. března 1941, Praha) byl český německy píšící spisovatel, novinář, hudební kritik a učitel hudby židovského původu, člen tzv. \"Pražského kruhu\".\n\nOskar Baum se narodil 21. ledna 1883 v Plzni jako nejmladší ze šesti dětí Jakoba Bauma, obchodníka se střižním zbožím, a Berthy, roz. Glazenové. Na rozdíl od mnohých pražských německy píšících autorů byl ještě vychováván v židovské víře. Již od narození měl slabý zrak, před svým osmým rokem oslepl na jedno oko. 6. července 1894, za studií na plzeňském gymnáziu, byl Baum napaden během rvačky českých a německých studentů, přičemž bylo nešťastně zasaženo jeho zdravé oko, takže oslepl docela. Na dalších osm let byl rodiči poslán do Vídně do židovského internátního zařízení „Hohe Warte“ pro nevidomé děti a mládež, jehož nesnesitelný systém výchovy později popsal v románu \"Das Leben im Dunkeln\" (\"Život v temnotě\"). Zde v prosinci 1902 úspěšně složil státní učitelskou zkoušku ve hře na klavír a varhany. Pro jeho pozdější kariéru hudebního kritika bylo důležité, že se tu seznámil s všestranně vzdělaným, rovněž slepým, varhaníkem a pianistou Josefem Laborem, k jehož okruhu studentů patřili mj. Paul Wittgenstein, Alma Schindlerová a Arnold Schönberg. \n\nKolem roku 1902 se Baum odebral do Prahy, kam se již dříve přestěhovali jeho rodiče, a působil zde nejprve jako varhaník v Jubilejní synagoze v Jeruzalémské ulici, později jako učitel hry na klavír. V roce 1903 se tu seznámil s Maxem Brodem a jeho hlavní zájem se postupně přesouval k literatuře. Stefan Zweig později vylíčil, jak byl objeven Baumův talent: „Oskar Baum vyprávěl jednou v kruhu svých dnes už proslavených pražských přátel, Franze Kafky, Werfela a Broda, některé ze svých povídek, a to s takovou názorností a zanícením, že Max Brod, tento největší pomocník a nejobětavější přítel všech přátel, je honem stenografoval a poprvé předložil veřejnosti. Vznikla kniha (\"Uferdasein\"/\"Žití na břehu\") a ta měla úspěch.“ V té době již Baum jakožto \"primus inter pares\" patřil k užšímu \"Pražskému kruhu\", který kromě něho tvořili Max Brod, Franz Kafka a Felix Weltsch. Po Baumově svatbě s Margarete Schnabelovou v prosinci 1907 se stal jejich byt místem pravidelných setkání přátel. Třebaže byl plodným autorem a hojně publikoval, mj. romány (\"Die böse Unschuld\", 1913; \"Die Tür ins Unmögliche\", 1919), dramata (\"Das Wunder\", 1920) a eseje (mj. \"Die verwandelte Welt\", 1919, \"Die neue Wirklichkeit\", 1921), nemohl se uživit jako literát na volné noze. Z tohoto důvodu se od roku 1920 stal pravidelným spolupracovníkem deníku \"Prager Presse\" a četných dalších novin a časopisů (např. \"Prager Tagblatt\", \"Jüdische Rundschau\", \"Der Jude\", \"Die Selbstwehr\", \"Das Theater\", \"Die Weltbühne\", \"Der Auftakt\", \"Der Sturm\" a \"Die literarische Welt\"). Těžištěm jeho novinářské práce byla především hudební kritika, Brod jej pak ve svých vzpomínkách označil za „jednoho z nejuznávanějších hudebních kritiků v Praze“. V průběhu let začal Baum spolupracovat také s německým vysíláním Československého rozhlasu. V roce 1933 reagoval na nacistický převrat v Německu uveřejněním povídky \"Das erlösende Mittel\" (\"Spásný prostředek\") pojednávající o preparátu, který vynalezl jakýsi prof. Höckerle, a který dokáže proměnit v Germány nejplnohodnotnějšího nordického typu nejen všechny Židy, ale i ty, kteří nemají potřebné smýšlení. Tento „Baumův“ profesor tak rozvine vizi, v níž každý, koho nacisté nenávidí, zůstává na svém místě. Zděšeni touto možností zavřou nacisté profesora do blázince, neboť: „Jaký smysl by měla revoluce, kdyby každý zůstal, kde je, kdyby nikdo nebyl zapuzen?“ Od roku 1934 převzal Baum předsednictví ve „Sdružení německých spisovatelů v Československu“ a na podzim téhož roku s dalšími členy spolku podepsal manifest Ligy pro lidská práva na ochranu života a bezpečnosti emigrantů. V roce 1935 se spisovatel podílel na uspořádání pražského kongresu „Proti ničení kultury a lidských práv v Německu“.\n\nV roce 1938 byl Baum (tak jako všichni Židé) z \"Prager Presse\" propuštěn a nadále byl odkázán už jen na finanční podporu nadace „American Guild for German Cultural Freedom“. 16. března 1939, po zřízení Protektorátu Čechy a Morava, se všechny jeho spisy dostaly na index. Jeho úsilí vycestovat do Palestiny, která v té době byla ještě pod britskou mandátní správou, bylo neúspěšné. Přesto byl ochoten dalším pronásledovaným v Praze pomáhat a „v řadě případů přispěl dokonce k jejich záchraně“. V roce 1941 Oskar Baum onemocněl a po jedné z operací v pražské židovské nemocnici (dnešní budova Židovského muzea v sousedství Španělské synagogy) 1. března 1941 zemřel. O tři dny později byl pohřben na Novém židovském hřbitově na Olšanech. Jeho manželka Margarete byla následně deportována do tzv. ghetta Terezín, tam 27. srpna 1943 přišla o život. Jejich jedinému synovi Leopoldovi (Leo) Baumovi se podařilo utéct do Palestiny, kde krátce působil jako úředník britské mandátní správy, než se stal obětí bombového atentátu na hotel Krále Davida v Jeruzalémě, který provedla odbojová skupina Irgun.\n\nAbsence optického vjemu nijak neochudila básnictví slepého Pražana. Oskar Baum vynikal pozorovacím talentem svých ostatních čtyř smyslů, převážně svého sluchu. Zkušenost se slepotou ztvárnil roku 1909 šířeji v románu \"Das Leben im Dunkeln\" (\"Život v temnotě\"), v němž teprve vnitřní svět cítění a myšlení propůjčuje smyslové obrysy vnějšímu dění, tj. rámci autorova dětství a mládí. Znovu je reflektován strašlivý prožitek oné bitky, ve které Baumova postava Fricek Ellmann přichází o zrak, přičemž ideologické či rasistické pozadí té rvačky nechává Baum úplně stranou. Román vrcholí vůlí přetvořit neštěstí ve východisko jiného štěstí. K problematice slepoty se vrací ještě v dílech \"Die verwandelte Welt\" (\"Proměněný svět\") z roku 1919 a \"Die neue Wirklichkeit\" (\"Nová skutečnost\"; 1921), kde však již načrtává nové vidění světa, v němž je současně se zážitkem jeho vnitřního světa ztvárněn svět vnější, popř. vnitřní slepota vidoucích.\n\nJako vrchol Baumovy prozaické tvorby bývá označován román \"Die Tür ins Unmögliche\" (\"Brána do nemožna\") z roku 1920. Jeden člověk v něm bere na sebe vinu světa a následně ztroskotává. Absolutním aktem vůle přitom mělo být dosaženo ráje na zemi. Baum, který se absolutním aktem vůle naučil vidět jiným, neméně intenzivním způsobem, zde ukazuje, kde má takovýto akt vůle své hranice: totiž tam, kde si člověk sám udělí rozhřešení a ztratí vědomí milosti. Spasitelská postava tohoto románu, Baumův úředník Krastik, končí sebevraždou, jakmile si uvědomí konsekvence vlastního jednání. V této své knize proti laciným spasitelským programům, kterou měl mezi jeho texty Kafka v obzvláštní oblibě, chápe Baum spásu jako žitou pravdu: „Proč lidstvo tak bezmocně vrávorá do prázdna? Všichni krvácejí strachy, že by to mohlo být horší, kdyby to jednou zkusili po nejbližší přímé cestě neohrožené, úplné pravdy.“\n\nPoslední Baumův publikovaný román \"Das Volk des harten Schlafs\" (\"Národ tvrdého spánku\") z roku 1937 je autorovou reakcí na pronásledování Židů v Německu a jakýmsi pokusem vyburcovat židovský národ k bojovnému postoji. Na osudu tatarského národa Chazarů spisovatel ukazuje, že i v domněle beznadějné situaci je třeba bojovat proti zániku. V hlavní postavě Bulana, který si mezi islámem, křesťanstvím a židovstvím vybere judaismus, potom Baum odmítá neuváženou asimilaci mnoha evropských Židů včetně tzv. kulturního sionismu, v nějž dlouho nepřestával věřit Martin Buber.\n\n\n\n1910\n1911\n1912\n1913\n1914\n1916\n1917\n1918\n1919\n1921\n1922\n1926\n\n\n\n\n"}
{"id": "1134317", "url": "https://cs.wikipedia.org/wiki?curid=1134317", "title": "Ron Hill", "text": "Ron Hill\n\nRonald (Ron) J. Hill (* 25. září 1938 Accrington) je bývalý britský atlet, běžec, mistr Evropy v maratonu z roku 1969.\n\nNa mistrovství Evropy v Bělehradě v roce 1962 neukončil maratonský závod. Na olympiádě v Tokiu o dva roky později doběhl osmnáctý v běhu na 10 000 metrů a 19. V maratonu. Při dalším startu na evropském šampionátu v roce 1966 doběhl v maratonu dvanáctý. Na mexické olympiádě v roce 1968 skončil v běhu na 10 000 metrů sedmý. Největším úspěchem pro něj byl titul mistra Evropy v maratonu v roce 1969. O dva roky později na evropském šampionátu v Helsinkách vybojoval v maratonském závodě bronzovou medaili. Posledním startem v maratonu na vrcholné soutěži byl pro něj olympijský maraton v Mnichově v roce 1972, kdy doběhl šestý. Jeho osobní rekord 2:09:28 pochází z roku 1970, kdy zvítězil na Hrách Commonwealthu.\n"}
{"id": "1134318", "url": "https://cs.wikipedia.org/wiki?curid=1134318", "title": "Angus McBean", "text": "Angus McBean\n\nAngus McBean (8. června 1904 – 9. června 1990) byl velšský fotograf. Narodil se v Newbridge. Jeho otec pracoval jako zeměměřič v dolech a rodina se tak často stěhovala. Po dokončení gymnáza McBean odešel studovat na Newport Technical College, kde se začal zajímat o fotografování. Později se rovněž věnoval herectví v amatérském divadle. Během své kariéry fotografoval řadu osobností, mezi které patřili například tanečník Robert Helpmann či herečka Vivien Leighová.\n"}
{"id": "1134319", "url": "https://cs.wikipedia.org/wiki?curid=1134319", "title": "Cizinka (seriál)", "text": "Cizinka (seriál)\n\nCizinka (v anglickém originále Outlander) je britsko-americké televizní drama založené na knižní sérii Cizinka od spisovatelky Diany Gabaldon. Seriál, který napsal Ronald D. Moore a produkovala ho společnost Sony/Left Bankem, měl premiéru dne 9. srpna 2014 na televizním kanálu Starz. V hlavní roli se objevuje Caitriona Balfe jako Claire Randallová, vdaná zdravotní sestra ve druhé světové válce, která projde portálem do roku 1743 ve Skotsku, kde se zamiluje do válečníka ze skotské vysočiny Jamieho Frasera (Sam Heughan) a zaplete se do jakobitského povstání.\n\nV roce 1945 navštíví bývalá zdravotní sestra za druhé světové války Claire Randallová se svým manželem Frankem Inverness ve Skotsku. Claire zkoumá stojící kameny na kopci Craigh na Dun a najednou se objeví uprostřed bitky červenokabátníků a rebelů ze skotské vysočiny. Je zachráněna před Frankovým dvojníkem, červenokabátníkem kapitánem Jonathanem Randallem, přezdívaným \"Black Jack\" a využije svoje medicínské dovednosti, aby pomohla zraněnému Skotovi Jamiemu Fraserovi. Nakonec si uvědomí, že Randall je Frankův předek a ona přecestovala zpět v čase do roku 1743. Díky svým schopnostem se stane léčitelkou na hradě Leoch, kde je ale faktickým zajatcem klanu MacKenziů a nemůže se tak vydat ke kamenům, aby se pokusila vrátit. Sblíží se s Jamiem a vyrozumí, že Skotové sbírají peníze pro jakobitskou armádu. Z historie ví, že ta je odsouzena k záhubě, stejně jako mnoho Skotů z vysočiny, a tak se snaží je varovat. Dozví se, že Randall a Jamie už se setkali. Jamie se nakonec s Claire ožení, aby ji před sadistickým Randallem uchránil. Oba dva se do sebe postupně zamilují, ale Claire je stále rozpolcená myšlenkami na svého manžela, kterého nechala v budoucnosti. V roce 1945 už Frank ztratil naději, že Claire najde. Oba tak nakonec přijmou, že jsou jeden pro druhého ztraceni, přestože je okolnosti oba přivedou zpět ke stojícím kamenům, i když v časovém obdoví dvou set let. Skrz čas jeden druhého slyší, ale dřív, než se Claire může dotknout kamenů, je zajata Randallem.\n\nJamie Claire z Randallových rukou zachrání, ale dynamika jejich manželství projde zkouškou, když záchranná akce vyvolá problémy v klanu MacKenziů. Claiřina přítelkyně Geilis Duncanová, bylinkářka, má aféru s Dougalem MacKenziem a čeká jeho dítě, kvůli čemuž otráví svého manžela. Brzy jsou obě ženy obviněny z čarodějnictví kvůli Laoghaire, mladé ženy, která je zakoukaná do Jamieho. I přes ohnivou obranu Neda Gowana jsou shledány vinnými kvůli zástupu falešných svědků. Než se Jamie stihne poprat s celou soudní síní, aby Claire zachránil, Geilis se dramatickým způsobem přizná, aby Claire osvobodila. Když je Geilis odvlečena, aby byla upálena na hranici, Claire si uvědomí, že přicestovala z budoucnosti, stejně jako ona. Claire se přizná Jamiemu s celým svým fantastickým příběhem a on jí uvěří. Nakonec jí dá možnost, aby se skrz kameny konečně vrátila zpět, ale Claire se rozhodně zůstat s ním. Proto ji vezme k jeho rodině na Lallybroch, kde se znovu setká se svou temperamentní sestrou Jenny. Jamie je zajat červenokabátníky a uvězněn ve vězení ve Wentworthu. Jeho popravu odloží Randall, který ho pak podrobí mučení. Claire se dostane do vězení, aby Jamieho zachránila, ale Randall ji chytí. Jamie se odevzdá do Randallových rukou výměnou za její svobodu. Než Claire opustí vězení, „prokleje“ Randalla tím, že mu prozradí datum jeho smrti. Jamieho nakonec zachrání díky Murtaghově plánu, ale Jamie zůstává utopený ve svém utrpení. Claire ho přesvědčí, aby jeli hledat bezpečí do Francie, kde se doufá spojit s Karlem Stuartem a nějak zabránit katastrofální bitvě u Cullodenu. Před odjezdem Claire prozradí Jamiemu, že je těhotná.\n\nClaire a Jamie se přesidlují do Paříže, kde se snaží zabránit jakobitskému povstání, aby se prostředky od krále Ludvíka XV. z Francie nedostaly k uchazeči o trůn Karlovi Stuartovi.\n\nV červenci 2012 bylo zveřejněno, že společnost Sony Pictures Television získala práva na Gabaldoninu Cizinku, s Moorem ve vývoji a Jimem Kohlbergem v produkci. V listopadu 2012 Sony uzavřelo obchod se stanicí Starz. V červnu 2013 dostal Starz objednávku na prvních šestnáct epizod a v srpnu byl pak John Dahl jmenován režisérem prvních dvou epizod. Ředitel Starzu Chris Albrecht později řekl, že přijal několik projektů různých žánrů, včetně Cizinky, aby nové seriály jejich stanice přitáhly novou fanouškovskou základnu. Cizinku nazval „naprosto odlišným pořadem, který nemá obdoby\". Věřil, že Cizinka je unikátní kombinací fantasy, akce a silné centrální romantické zápletky, včetně silného feministického zaměření.\n\nDne 15. srpna 2014, sotva po vypuštění pilotní epizody, si stanice objednala i druhou, třináctidílnou sérii, založenou na knize Vážka v jantaru.\n\nAutor a výkonný producent Moore o pilotním díle řekl, že „během prvních třiceti či čtyřiceti minut se stane hodně věcí, které v knize nejsou nebo jsou kompilací událostí, které se v knize stanou.\" Také zdůraznil, že prvek cestování v čase nechtěl pojmout tradiční cestou se speciálními efekty typickými pro žánr science-fiction. Adaptaci první série popsal jako „přímočarou\". Jak řekl, „bylo jasné, jaká bude základní dějová linie. Claire se snaží dostat domů, pak potká muže, zamiluje se a je v rozporu, jestli chce nebo nechce jít domů.\" K temnějšímu tónu druhé poloviny první série řekl: „ pořad se stal komplikovanějším, zamotanějším a emocionálnějším výpravou.\"\n\nK tomu, jak moc se druhá série drží knihy Vážka v jantaru, Moore řekl:\n\nGabaldon se pro televizní produkci stala placeným konzultantem. Když se jí v červnu 2015 zeptali na adaptaci první knihy, řekla: „myslím, že to udělali velice účinně... dostala jsem tam většinu věcí, o nichž jsem věděla, že by neměly chybět. Jen několik podle mě podstatných záležitostí nedostalo prostor.\" V dubnu 2015 řekla ke scénáři druhé řady: „pařížské prostředí je zpracováno velice dobře, byla jsem nástinem ohromená... myslím, že odvedli skvělou práci a zdůraznili ty nejdůležitější okamžiky, které pak uspořádali přesvědčivým způsobem.\"\n\nDne 9. července 2013 byl Sam Heughan obsazen do hlavní mužské role Jamieho Frasera. Jako druhý byl 8. srpna obsazen Tobias Menzies do dvojrole Franka a Jonathana Randallových. 4. září se k nim přidali ještě Graham McTavish a Gary Lewis jako bratři MacKenziovi. 11. září pak byla obsazena irská herečka Caitriona Balfe do role hlavní protagonistky Claire Beauchamp Randallové. Později pak ještě přibyly Lotte Verbeek jako Geilis Duncanová a Laura Donnelly jako Jamieho sestra Jenny.\n\nV prosinci 2013 byl obsazen Simon Callow do vedlejší role vévody ze Sandringhamu. V červnu 2014 se pak k hereckému týmu přidal Bill Paterson jako právník Ned Gowan. Entertainment Weekly oznámilo v lednu 2015, že Ian Murray bude ztvárněn Stevenem Cree. Sama Gabaldon se také objevila v jedné epizodě jako Iona MacTavish. V srpnu 2014 bylo oznámeno, že roli vězeňského hlídače si zahraje také Frazer Hines, který hrál v letech 1966 až 1969 Jamieho McCrimmona v seriálu Doctor Who, který Gabaldon inspiroval k napsání postavy Jamieho Frasera.\nV červnu 2015 byli obsazeni: Andrew Gower jako jakobitský pretendent princ Karel Stuart, Robert Cavanah jako Jamieho skotský synovec Jared - obchodník s vínem a Jakobita žijící v Paříži, Margaux Châtelier jako Annalise de Marillac - Jamieho francouzská bývalá milenka a Laurence Dobiesz jako Alex Randall - mladší bratr Blacka Jacka. V druhé řadě k osazení přibyli ještě Romann Berrux jako Fergus, Rosie Day jako Mary Howkinsová, Stanley Weber jako Le Comte St. Germain, Dominique Piñon jako léčitel pan Raymond, Marc Duret jako francouzský ministr financí Joseph Duverney, Frances de la Tour jako matka Hildegarda a Audrey Brisson jako sestra Angelika. V červenci 2015 se připojil Lionel Lingelser jako francouzský král Ludvík XV. Moore prozradil, že se také vrátí Verbeek do své role Geillis.\n\nV červenci 2013 potvrdil britský kancléř státní pokladny George Osborn, že produkce bude zařazena do programu daňových úlev pro kreativní sektor, která zavádí daňové úlevy pro televizní produkci. Také skotská vláda odsouhlasila finanční pomoc pro přesun štábu na okraj Cumbernauldu v severním Lanarkshiru. Natáčení ve Skotsku začalo v září 2013. Natáčení probíhalo v Doune Castle a ve Stirlingu, ve mlýnech ve východním Lintonu, ve východním Lothianu, v Newtonmoru na skotské vysočině, v Rothiemurchuském lese, v Aviemoru, poblíž Bathgate, v západním Lothianu a Aberfoylu, ve Stirlingu. Další lokace zahrnovaly také Loch Rannoch na vysočině a Falklandy.\n\nNatáčení 2. řady začalo v dubnu 2015 a má být vysíláno na jaře 2016. Primárním prostředím pro tuhle řadu je Paříž, která bude ztvárněna pomocí několika lokací. Interiéry jsou vytvořeny ve Skotsku, pro scény v pařížských ulicích bude použita Praha, natáčet se bude také v zámku ve Versailles a některých dalších zámcích na jihu Anglie, které využívají francouzskou architekturu. Moore prozradil, že 2. řada bude vypadat naprosto odlišně než ta první a bude mít „bohatou a dynamickou paletu obrazů.\" Když se obraz přesune ze Skotska do Francie, zmizí těžké lesy a kameny a nahradí je pařížské ulice.\n\nHudbu složil Bear McCreary. Titulní píseň je adaptací básně Roberta Louise Stevensona „Sing me a song of a Lad that is Gone\" zazpívané na melodii skotské písně „The Skye Boat Song.\"\n\nCizinka měla v Anglii premiéru 9. srpna 2014. Během září bylo vysíláno prvních osm epizod, poslední epizoda byla vysílána 30. května 2015.\n\nSeriál debutoval v Austrálii 14. srpna 2014 a v Kanadě začal být vysílán o deset dní později.\n\nKe zhlédnutí online byla Cizinka k dispozici 20. září 2014. V Irsku měla série premiéru 28. září 2014.\n\nZatím Cizinka získala 73 bodů ze 100 v Metacritice založené na 34 kritikách, které byly většinou příznivé. Webové stránky Rotten Tomatoes udělily Cizince rating 91%, na základě 54 kritik ji zprůměrovaly známkou 7,8 z 10. Seriál byl popsán jako \"unikátní, uspokojivá adaptace zdrojového materiálu, přinášející život bujné scenérii a chemii mezi hlavními představiteli.\"\n\nThe Huffington Post nazval první epizodu: „mistrovským dílem úctyhodné hloubky... je to úžasné!\" Entertainment Weekly ohodnotilo první epizodu známkou A- s komentářem, že je „sexy, chytrá a strhující.\" Také Matt Zoller Sitz seriál chválí se slovy, že „vyzývá svým vlastním způsobem. Z části románová fantasy, s části příběh o cestování v čase, z části válečné drama.\" The A.V. CLub udělil prvním šesti epizodám známku A a napsal, že „dělá rok 1743 pro Skotsko tím, čím Panství Downtown rok 1912 pro Anglii.\" Dodává, že „Cizinka uspokojivě zapadne do jakéhokoliv žánru.\"\n\nV roce 2014 se Skotsko nacházelo uprostřed referenda o nezávislosti a vysílání Cizinky tak bylo pozastaveno až do jeho skončení, kvůli citlivé povaze jejího obsahu.\n\nKaždá z prvních osmi epizod dosáhla v průměru 5,1 milionu zhlédnutí.\n\nV lednu 2015 vyhrála Cizinka People's Choice Award za nejoblíbenější televizní sci-fi/fantasy show a Critic's Choice Television Award za nejlepší nový seriál. V dubnu 2015 získal seriál nominaci v Saturn Award za nejlepší televizní seriál. Stejně tak Balfe a Menzies byli nominováni jako nejlepší televizní herci.\n\n"}
{"id": "1134321", "url": "https://cs.wikipedia.org/wiki?curid=1134321", "title": "Národní park Chapada dos Veadeiros", "text": "Národní park Chapada dos Veadeiros\n\nNárodní park Chapada dos Veadeiros ( \"Parque Nacional da Chapada dos Veadeiros\") je národní park v Brazílii, ve spolkovém státě Goiás. Společně s národním parkem Emas je zapsán v seznamu světového přírodního dědictví UNESCO. Park vznikl v roce 1961 a jeho rozloha je 647 km².\n\nPark se nachází 250 km severně od města Brasília; rozprostírá se v regionu Cerrado v nadmořské výšce od 600 m n. m. do 1680 m n. m. Zdejší krajina je součástí rozlehlé náhorní plošiny s mohutnými skalními kaňony, ve kterých tekoucí voda padá přes četné vodopády. Hlavním vodním tokem je řeka Preto protékající parkem směrem severovýchod-jihozápad.\n\nČtvrtina parku byla v říjnu 2017 zničena požárem, který zřejmě někdo úmyslně založil.\n"}
{"id": "1134323", "url": "https://cs.wikipedia.org/wiki?curid=1134323", "title": "Miroslav Bechyně", "text": "Miroslav Bechyně\n\nMiroslav Bechyně (19. srpna 1931, Horní Dubenky u Jihlavy) je český vysokoškolský pedagog, vědecký pracovník v zemědělství a spisovatel.\n\nRoku 1954 vystudoval agronomii na Vysoké škole zemědělské v Praze a získal titul inženýr. Později dosáhl akademických titulů docent a doktor věd. Působil také jako vedoucí Katedry tropických a subtropických plodin na Fakultě tropického zemědělství České zemědělské univerzity v Praze. Je autorem mnoha odborných prací z oboru šlechtění a genetiky rostlin. Pro chlapce napsal dobrodružný román \"Saskatchewan divoký a tichý\" (1975), jehož námět získal během svého pobytu v Kanadě v letech 1970-1971, kde pracoval jako vědecký pracovník Výzkumného ústavu kanadského ministerstva zemědělství..\n\n"}
{"id": "1134324", "url": "https://cs.wikipedia.org/wiki?curid=1134324", "title": "Baština", "text": "Baština\n\nBaština je zrušené katastrální území, jež se rozkládalo v bývalém vojenském újezdu Brdy.\n\nVe svojí původní podobě se jednalo o malé katastrální území o rozloze 873,3443 hektarů, jež se rozkládalo ve střední části území vojenského újezdu Brdy na západě moderního katastrálního území Obecnice v Brdech. Původně se jednalo o jednu ze dvou exkláv obce Hvozdec. Nachází se zde lokalita Carvánka, v níž se nacházela stejnojmenná myslivna. U východního okraje takto vymezeného katastru se na moderní parcele č. 308 dříve nacházela Kloboučská fořtovna. Tento malý katastr byl vždy zalesněný a kromě obou výše zmíněných mysliven zde nebylo žádné další osídlení. Ve druhé polovině 20. století byla Baština obci Hvozdec odejmuta a začleněna do vojenského újezdu Brdy. Roku 2003 byla západní polovina katastrálního území Baština přičleněna k rozšířenému katastrálnímu území Těně I a ke zbývající části Baštiny byla až do roku 2014 připojena celá jihovýchodní část území vojenského újezdu Brdy. K 10. únoru 2014 bylo katastrální území Baština sice úplně zrušeno, avšak celé jeho původní území bylo opětovně sjednoceno v rámci nově vytvořeného katastrálního území Obecnice v Brdech, které se stalo k 1. lednu 2016 součástí obce Obecnice\n\n"}
{"id": "1134325", "url": "https://cs.wikipedia.org/wiki?curid=1134325", "title": "Britský vojenský hřbitov v Jeruzalémě", "text": "Britský vojenský hřbitov v Jeruzalémě\n\nBritský vojenský hřbitov v Jeruzalémě je válečný hřbitov nacházející se na hoře Skopus vedle Hebrejské univerzity, 4,5 km severně od Starého města Jeruzaléma.. Jedná se vojenský hřbitov pro padlé příslušníky britského společenství během první světové války v Palestině.\n\nNa hřbitově jsou uloženy ostatky 2515 příslušníků jednotek britského společenství (včetně stovky neznámých). Značné množství ostatků bylo přeneseno z nejméně sedmi míst v okolí, kde by hroby nemohly být udržovány. Vedle vojáků z Británie leží vojáci z Austrálie, Nového Zélandu, Indie, Egypta, Jižní Afriky a Britské Západní Indie.\n\nNa hřbitově je pohřbeno kromě Britů také několik Turků a Němců.\n\nZe známých osobností je zde pohřben major Philip Glazebrook, britský konzervativní člen parlamentu.\n\nNa hřbitově je rovněž památník k uctění 3300 vojáků Commonwealthu, kteří padli v Egyptě a Palestině a jsou pohřbeni na neznámém místě.\n\n"}
{"id": "1134326", "url": "https://cs.wikipedia.org/wiki?curid=1134326", "title": "David Parry", "text": "David Parry\n\nDavid Robert Parry (* 7. března 1992, Carrollton, Texas) je hráč amerického fotbalu nastupující na pozici Nose tackla za tým Indianapolis Colts v National Football League. Univerzitní fotbal hrál za Stanfordovu univerzitu, poté byl vybrán v pátém kole Draftu NFL 2015 týmem Indianapolis Colts.\n\nParry vyrůstal v Daly City v Kalifornii a předtím, než se odstěhoval do Marion ve státě Iowa, navštěvoval místní Linn-Mar High School a během tří let hrál na postech ofenzivního i defenzivního Tackla. Následně přestoupil na Stanfordovu univerzitu, kde strávil následující čtyři roky a během nich nastoupil do čtyřiceti zápasů, z toho třiadvacetkrát jako startující hráč. V posledním ročníku si ve dvanácti zápasech připsal 34 tacklů, z toho 7,5 pro ztrátu, 4,5 sacku, a za své výkony byl nominován na Burlsworth Trophy.\n\nParry byl vybrán v pátém kole Draftu NFL 2015 jako 151. hráč celkově týmem Indianapolis Colts. 6. března se pak s Colts dohodl na podepsání smlouvy a od začátku sezóny 2015 se stal startujícím hráčem na pozici Nose tackla.\n\n"}
{"id": "1134328", "url": "https://cs.wikipedia.org/wiki?curid=1134328", "title": "Ústava z roku III", "text": "Ústava z roku III\n\nFrancouzská ústava z roku III byla přijata tzv. thermidorským Konventem První republiky dne 5. fructidoru roku III, tj. 22. srpna 1795. Dala by se charakterizovat jako ústava pro bohaté, která omezovala všeobecné volební právo. Navazovala na ústavu z roku 1791. Na jejím základě Francie dostala dvoukomorový parlament, výkonná moc se skládala z pětičlenného Direktoria. Ústava v podstatě přestala platit po brumairovém převratu, který provedl Napoleon Bonaparte v listopadu 1799.\n\nPo thermidorském převratu bylo cílem poslanců Konventu, kteří nyní vládli Francii, ukončení Teroru a diktatury. Z toho vyplývala nutnost učinit z republiky právní stát a dát ji novou ústavu. Pro práci na ústavě ustanovil Konvent komisi, v níž převažovali bývalí girondisté. Největší díl práce na ní odvedl Pierre Daunou, poslanec, který v roce 1793 nehlasoval pro smrt krále Ludvíka XVI. Text ústavy dále psali bývalí girondisté Louis La Révellière-Lépeaux a Jean Lanjuinais a umírnění politici s tendencí k roajalismu Antoine Thibaudeau a François Boissy d'Anglas. Právě Boissy d'Anglas, další poslanec, který před lety hlasoval pro odklad smrti Ludvíka XVI., byl zpravodajem nové ústavy. Poslanci o ústavě diskutovali od 4. července do 17. srpna 1795 a 22. srpna téhož roku, tj. 5. fructidoru roku III podle revolučního kalendáře, byla ústava přijata. Debata v Konventu byla plná napětí.\n\nText ústavy byl o mnoho delší než u předchozích dvou z roku 1791 a 1793, obsahoval celkem 377 článků. První článek její preambule, zvané Deklarace práv a povinností zněl: „k lidským právům ve společnosti náleží svoboda, rovnost, bezpečnost a vlastnictví.“ Občanům byla v deklaraci zaručena rovnost, ale pouze před zákonem. Již zde tedy není zakotveno právo na práci, vzdělání a pomoc v nouzi, jak tomu bylo v ústavě z roku 1793. Deklarace dále Francouzům ukládala povinnost sloužit vlasti, řídit se zákony a dobře pracovat.\n\nPodle Ústavy z roku III měl právo volit každý občan nad jednadvacet let platící daně, nikoli však přímo. Tito občané vybírali pouze volitele, jejichž počet byl omezen volebním cenzem – museli vlastnit majetek v hodnotě dvou set pracovních dní. Volitelé se pak scházeli v hlavních městech jednotlivých departementů, kde volili poslance.\n\nNa základě ústavy se volil dvoukomorový parlament, složený z Rady pěti set a Rady starších. Rada pěti set, v níž mělo zasedat 500 poslanců ve věku nad 30 let, zákony navrhovala. Rada starších, tvořená 250 členy, jejichž minimální věk byl 40 let, zákony schvalovala a zároveň rozhodovala o místě případného společného zasedání. Každý rok se obnovovala třetina obou komor parlamentu. Cílem tohoto opatření bylo zabránit nadměrnému soustředění moci, způsobovalo ale parlamentní nestabilitu. Zvláštním dekretem bylo dále stanoveno, že dvě třetiny rad se budou skládat ze členů tehdejšího Konventu. Mělo tak být zajištěno pokračování revoluce a zachování jejich výdobytků. Aby se poslancům zabránilo v nežádoucím sdružování na základě společných politických cílů, bylo jejich povinností každý měsíc změnit v parlamentu zasedací pořádek. Neměla už tak vzniknout politická uskupení jako byla např. Hora.\n\nHlavní složkou výkonné moci představovalo pětičlenné Direktorium, jehož členové byli vybíráni Radou starších z 50 kandidátů navržených Radou pěti set. Každý rok se losem rozhodovalo o vyloučení jednoho z direktorů a na jeho místo byl zvolen nový. Jednalo se o pojistku, která měla zabránit případnému uchvácení moci. Direktorium mělo na starosti vnitřní a vnější bezpečnostní politiku a kontrolovalo aplikaci zákonů. Nemohlo ale přímo velet ozbrojeným silám a také pravomoc nad financemi mělo šest volených komisařů, šlo a další pojistku proti případnému zneužití moci. Bylo zřízeno šest ministerstev podléhajících Direktoriu, těmto ministerstvům byla podřízena departementní správa. Té zase byla podřízena městská a obecní správa. Centrální moc na úrovni departementní a městské správy zastupoval jmenovaný komisař. Direktorium mělo také pravomoc ovlivňovat chod všech stupňů veřejné správy, včetně případného sesazení úředníků. Tyto zásady měly ve Francii vést k větší centralizaci moci.\n\nÚstava nenavazovala na poslední francouzskou ústavu z roku 1793, ale na tu z roku 1791. Snahou jejích tvůrců bylo zabránit tomu, aby se moc soustředila v jedněch rukou a nedošlo ke vzniku diktatury. Dala by se charakterizovat jako ústava pro bohaté, která omezovala všeobecné volební právo. Myšlenky v ní obsažené shrnul její zpravodaj, poslanec Boissy d'Anglas těmito slovy: \n\nNedostatečně byl v ústavě z roku III definován vztah mezi výkonnou a zákonodárnou mocí. Způsob jejich vzájemné spolupráce nebyl jasně popsán. Parlament sice volil členy Direktoria, ale mohl ho jen obtížně kontrolovat. Ústava v podstatě přestala platit po státním převratu, který provedl Napoleon Bonaparte v listopadu 1799.\n\n\n"}
{"id": "1134329", "url": "https://cs.wikipedia.org/wiki?curid=1134329", "title": "Státní znak Gabonu", "text": "Státní znak Gabonu\n\nStátní znak Gabonu byl oficiálně přijat 15. července 1963, tři roky po vyhlášení nezávislosti. Jeho autorem je švýcarský heraldik Louis Mühlemann.\n\nŠtít má gotický tvar. V jeho horní části je zelené břevno se třemi zlatými bezanty, které symbolizuje úrodnost a bohatství země. Pod ním je vyobrazena černá plachetnice se zlatým pozadím, plující na modrých vlnách, vyjadřující cestu Gabonu ke šťastné budoucnosti. Klenotem je zelený strom \"Aucoumea klaineana\", významný exportní artikl země. Štítonoši jsou dva černí panteři. Nad štítem se nachází bílá stuha s černým latinským nápisem UNITI PROGREDIEMUR (), pod štítem je druhá stuha, modrá se zlatým nápisem ve francouzštině UNION, TRAVAIL, JUSTICE ().\n\n\n"}
{"id": "1134334", "url": "https://cs.wikipedia.org/wiki?curid=1134334", "title": "Polikarpov I-1", "text": "Polikarpov I-1\n\nPolikarpov I-1 (prototypové označení IL-400) byl první sovětský jednoplošný stíhací letoun. Po havárii prvního prototypu musel být překonstruován, posléze byla objednána výroba menší série, ale do služby v sovětském letectvu nebyl letoun nikdy přijat.\n\nI-1 byl jednomístný celodřevěný dolnoplošník. První prototyp, označný IL-400, byl poháněn pístovým motorem Liberty L-12 o výkonu 400 k (300 kW). Chladič a vrtule pocházely z typu Airco D.H.9. Trup a křídla byly potaženy z části překližkou, z části plátnem. Podvozek byl vyztužen pomocí drátů a konce křídel byly chráněny trubkovými obloukovými ližinami. Při prvním letu 15. srpna 1923 letoun havaroval, protože jeho těžiště bylo umístěno příliš vzadu.\n\nDruhý prototyp, označený IL-400bis nebo IL-400B, musel být překonstruován kvůli odstranění problémů s těžištěm. Bylo vyrobeno nové tenčí hliníkové křídlo a byly zvětšeny ocasní plochy. Pilotní prostor a motor byly posunuty dopředu a původní chladič byl nahrazen typem Lamblin. První let byl proveden 18. července 1924. Letoun byl schválen do výroby 15. října pod označením I-1.\n\nByla objednána série 33 kusů, první z nich byl dalším prototypem. Hliníkový potah byl nahrazen překližkou, byl instalován nový voštinový chladič a dva synchronizované kulomety PV-1 ráže 7,62 mm. Sériové letouny se od sebe navzájem lišily a všechny byly použity k testům. Při nich se ukázalo, že letoun se nesnadno dostává z vývrtky a 23. června 1927 byl pilot Gromov nucen provést první sovětský seskok padákem během pádu do vývrtky. Letadlo nikdy nevstoupilo do operační služby.\n\n\n\n\n\n"}
{"id": "1134340", "url": "https://cs.wikipedia.org/wiki?curid=1134340", "title": "Rivaldinho", "text": "Rivaldinho\n\nRivaldo Vítor Borba Ferreira Júnior (* 29. dubna 1995, São Paulo, Brazílie) známý také pouze jako Rivaldinho, je brazilský fotbalový útočník, od února 2017 hráč rumunského klubu FC Dinamo București.\nJeho otcem je Rivaldo, mistr světa z roku 2002.\n\nRivaldinho začal svou profesionální kariéru v brazilském klubu Mogi Mirim EC, který v roce 2008 koupil jeho otec. V červenci 2015 oba (syn i otec) skórovali v jednom zápase za druholigový Mogi Mirim proti Macae (výhra 3:1).\n\nV létě 2015 odešel do portugalského celku Boavista FC, kde podepsal smlouvu na tři roky. Již v lednu 2016 se vrátil do Brazílie a působil zde v klubech XV de Piracicaba, SC Internacional a Paysandu SC.\nV únoru 2017 se vrátil do Evropy. Přestoupil z SC Internacional do rumunského mužstva FC Dinamo București, podepsal kontrakt do června 2020.\n\n"}
{"id": "1134349", "url": "https://cs.wikipedia.org/wiki?curid=1134349", "title": "Sam Heughan", "text": "Sam Heughan\n\nSam Heughan (* 30. dubna 1980, New Galloway, Spojené království) je skotský herec známý především rolí \"Jamieho Frasera\" v televizním seriálu Cizinka. Byl nominován na Cenu Lawrence Oliviera jako nejslibnější herec roku 2003 za roli ve hře \"Outlying Islands\" v divadle Royal Court.\n\nNarodil se 30. dubna 1980 v New Galloway ve Skotsku. Studoval na skotské královské akademii hudby a dramatu (nyní královská skotská konzervatoř) v Glasgow. V roce 2009 byl obsazen do vedlejší role \"Skota Nielsona\", přítele zdravotní sestry \"Cherry Malonové\" a tajného drogového dealera v telenovele BBC Doctors. V roce 2011 si zahrál prince \"Ashtona\" na Hallmarku ve filmu Princess for Christmas.\n\nV roce 2011 se objevil v dramatu BBC First Light a o rok později si zahrál Batmana na divadelní tour Batman Live. \n\nV roce 2013 byl obsazen jako \"Jamie Fraser\" do dramatického seriálu stanice Starz Cizinka. Byl tak prvním oficiálně oznámeným hercem celé série, k velké radosti autorky knih Diany Gabaldon, která řekla:\n\n"}
{"id": "1134350", "url": "https://cs.wikipedia.org/wiki?curid=1134350", "title": "PAE Ergotelis", "text": "PAE Ergotelis\n\nPAE Ergotelis (řecky ΠΑΕ Εργοτέλης ΓΣ – Ποδοσφαιρική Ανώνυμη Εταιρεία Εργοτέλης Γυμναστικός Σύλλογος, fotbalový oddíl gymnastického klubu Ergotelis) je řecký fotbalový klub z města Iraklio na Krétě, který byl založen v roce 1929. Letopočet založení je i v klubovém emblému. Domácím hřištěm je stadion Pankritio s kapacitou 25 780 míst.\nKlubové barvy jsou žlutá a černá.\n\nV sezóně 2014/15 skončil klub na 16. místě v řecké Superlize a sestoupil.\n\n\"K 28. 1. 2015\n\n"}
{"id": "1134352", "url": "https://cs.wikipedia.org/wiki?curid=1134352", "title": "Hustořadec vranečkový", "text": "Hustořadec vranečkový\n\nHustořadec vranečkový (\"Athrotaxis selaginoides\") je vždyzelený, jednodomý strom, druh z rodu hustořadec. Je endemitem Tasmánie, kde se přirozeně vyskytuje pouze na vysočině v západních a jihozápadních částech ostrova. Roste na výše položených místech s velkou vzdušnou vlhkostí a klimatem ovlivněným plochami nepříliš vzdáleného Jižního oceánu. Půda v těchto místech bývá kyselá, rašelinná a obvykle trvale vlhká.\n\nŠtíhlý strom, s kmenem vysokým až 30 m a tlustým do 1,5 m a s poměrně malou korunou. Na místech s kamenitou a neúživnou půdou může mít i tvar malé a křivolaké keřovité dřeviny. Jeho tmavě načervenalá kůra je mírné zbrázděná a odlupuje se v pruzích, vzpřímené větvičky jsou hladké a spirálově porostlé světle zelenými, osinovitými listy. Jsou 6 až 8 mm dlouhé, kožovité, vejčitě kopinatého tvaru a volně se překrývají, průduchy mají po obou stranách. Jsou lesklé, volné a odstávající, asi 10 mm dlouhé a 2 mm široké, celokrajné vrcholek mají zašpičatělý a zespod mají dva zřetelné modravě bílé pruhy. Listy rostoucí ve stínu bývají delší a širší.\n\nSamčí šištice jsou jehnědovité, rostou na konci krátkých větviček, mají spirálovitě uspořádané prašníky se dvěma prašnými pouzdry. Na krátké stopce rostoucí samičí šištice jsou oranžově hnědé, kulovité, na plodné šupině mívají dvě až čtyři vajíčka. Jsou to sice pomalu rostoucí, ale dlouhověké stromy; nejstarší změřený strom již má téměř 800 let.\n\nDřevo se žlutým bělem má jádro růžové až červenohnědé, je velmi měkké, snadno opracovatelné a odolné proti hnilobě. Dá se lehce ohýbat, v minulosti se používalo pro truhlářské výrobky, dělaly se z něho kádě, stavěly lodě a používalo se na ozvučné desky hudebních nástrojů. V současnosti se pro malou četnost a vzácnost komerčně nevyžívá.\n\nPopulace tohoto druhu je velmi roztříštěna a v řádu 100 let došlo k jejímu snížení o více než 40 %. Noví přirozeně vyrostlí jedinci jsou v přírodě vzácní. Přestože asi 85 % stromů roste v chráněných oblastech, jsou i nadále ohrožovány nezvládnutelnými lesními požáry. Hustořadec vranečkový je proto podle Červeného seznamu IUCN považován za zranitelný druh.\n"}
{"id": "1134354", "url": "https://cs.wikipedia.org/wiki?curid=1134354", "title": "Ebenthal in Kärnten", "text": "Ebenthal in Kärnten\n\nEbenthal in Kärnten (slovinsky: Žrelec) je městys v okresu Klagenfurt-venkov, ve spolkové zemi Korutany (německy: Kärnten) v Rakousku. V lednu 2015 zde žilo 7688 lidí.\n\nEbenthal se nachází jihovýchodně od Klagenfurtu. V severní části městyse protékají řeky Glan a Gurk, jižní hranici katastru tvoří řeka Dráva (Drau). Rozloha městyse je 55 km² a rozkládá se v nadmořské výšce zhruba od 395 m do 850 m.\n\nPři severním okraji městyse prochází Zemská silnice B70 (Packer Straße), ze které směrem k jihu odbočují zemské silnice L100 a L101. Kromě těchto silnic prochází severní částí území železniční trať, na níž není v městysi Ebenthal žádná železniční stanice.\n\nMěstys Ebenthal in Kärnten je tvořen 34 sídly (lokalitami). Jsou to:\n\nV tabulce uvedený počet obyvatel byl v říjnu 2011.\n"}
{"id": "1134357", "url": "https://cs.wikipedia.org/wiki?curid=1134357", "title": "Kaple Panny Marie Neposkvrněné (Liščí)", "text": "Kaple Panny Marie Neposkvrněné (Liščí)\n\nKaple Panny Marie Neposkvrněné () stojí u hřbitova na okraji vsi Liščí (od roku 1950 součást obce Lipová). Postavena byla v letech 1880–1881 v novogotickém slohu a je tak mladší ze dvou kaplí ve vsi. Neudržované stavbě se v roce 1993 propadla střecha. Z kaple, původně též označované jako kostel, dochovalo pouze nevelké torzo.\n\nObec Liščí byla již od svého vzniku farně příslušná k Sasku, církevní poplatky platila do Bischofswerdy. Roku 1630 byla přičleněna k farnosti (pozdějšímu děkanátu) Lipová. Jak rostla velikost a význam obce, zatoužili její obyvatelé po vlastním svatostánku. Po skromné kapličce zasvěcené Panně Marii z roku 1826 si postavili v letech 1880–1881 druhou a podstatně větší kapli (malý kostelík), která měla aspirace stát se filiálním kostelem lipovské farnosti s pravidelnými nedělními bohoslužbami.\n\nPro stavbu kaple byl vybrán pozemek za hřbitovem, který si obec Liščí postavila roku 1874. Ačkoliv je kaple někdy mylně označována jako hřbitovní, nebyla součástí obecního hřbitova a pouze na něj navazovala (zádušní mše v kapli pochopitelně slouženy byly). Jedním z hlavních donátorů stavby kaple byl starosta obce Johann Noack a jeho bratr August (mj. věnovali oltář, zvon a varhany), na stavbu však přispěli také další obyvatelé vsi. Základní kámen stavby byl položen roku 1880 a hned na jaře následujícího roku byla kaple slavnostně vysvěcena 13. litoměřickým biskupem Antonem Frindem (1823–1881), rodákem ze sousední Lipové. Kaple zasvěcená Panně Marii Neposkvrněné nebyla v následujících letech stavebně nijak upravována. Postupně se rozšířilo vybavení kaple a na počátku 20. století byla zavedena elektřina.\n\nNa kapli a celé obci Liščí se neblaze podepsala situace po druhé světové válce. Dříve jedna z nejbohatších obcí byla prakticky celá vysídlena a postupně došlo k demolici většiny staveb (do současnosti se zachovala pouhá pětina domů). Kaple spolu se hřbitovem sice přečkala demolice 50. a 60. let 20. století, nebyla však využívána a ani udržována. Značně poničená střecha se spolu s klenbou propadla v červenci 1993. Při tom se zbortila i část zdiva, které se od té doby pozvolna rozpadá. Zachovaná stojí velká část průčelí (ještě na počátku 21. století měla kaple osazené dveře) a pouze malé části bočních stěn, presbytář zcela zanikl.\n\nTorzo kaple Panny Marie Neposkvrněné je spolu s pozemkem a se zaniklým hřbitovem v majetku obce Lipová. Stavba není památkově chráněna, ani nijak využívána. Ve druhé polovině 90. let 20. století měla být kaple z popudu místního administrátora P. Václava Horniaka rekonstruována, s jeho odchodem z farnosti však snahy o obnovu utichly.\n\nVelkoryse pojatá kaple byla spíše malým kostelem. Jediná loď byla obdélná s trojboce zakončenou apsidou v závěru. V průčelí byl umístěn hlavní vchod se zdobeným portálem, zakončený lomeným obloukem a štukovým křížem, štít doplňovala velká rozeta. Boční stěny lodi prosvětlovala vysoká novogotická okna, zdi doplňovaly vysoké opěráky přecházející v lizény a lizénové rámy. Fasáda byla původně hrubá, žlutá, doplněná bílými prvky. Ze střechy, pravděpodobně kryté břidlicí, vybíhala vysoká čtverhranná věž se zvonem. K nejcennějším částem inventáře patřil především novogotický hlavní oltář s obrazem svatého Jana Křtitele a na kůru umístěné malé varhany se třemi rejstříky. Stěny byly zdobeny několika obrazy světců. Z vnitřního vybavení se nedochovalo zhola nic.\n\n\n"}
{"id": "1134358", "url": "https://cs.wikipedia.org/wiki?curid=1134358", "title": "Předvolební průzkumy k volbám do Poslanecké sněmovny Parlamentu České republiky 2017", "text": "Předvolební průzkumy k volbám do Poslanecké sněmovny Parlamentu České republiky 2017\n\nPředvolební průzkumy k volbám do Poslanecké sněmovny Parlamentu České republiky 2017 jsou rozděleny do několika kategorií: stranické preference, volební modely a volební potenciály a jádra. V tabulkách jsou zahrnuty průzkumy publikované od začátku roku 2015, tedy přibližně od poloviny volebního období.\n\nStranické preference nejsou předpověď volebních výsledků, ale odhadem oblíbenosti politických stran. Do výsledných procent se zahrnují odpovědi všech respondentů, i těch, co nechtějí volit.\nVolební model je odhad, jak by dopadly volby. Zahrnuje pouze odpovědi respondentů, kteří půjdou volit. Nezapočítávají se odpovědi nerozhodnutých voličů ani respondentů, kteří chtějí k volbám, ale nevědí, koho volit.\nVolební prognóza je také odhad volebních výsledků. Jedná se o sofistikovaný výpočet, jehož metodiku agentury nezveřejňují.\n\nAktuální model výsledku voleb přepočítával každý den model kdovyhrajevolby.cz, který vyvinuli vědci z Univerzity Karlovy. Tento agregátor shromažďuje informace o všech dostupných průzkumech a váží jejich výsledky stářím a kvalitou průzkumu.\n\nVolební potenciál říká, kolik hlasů by strana získala, pokud by se k ní přiklonili všichni, kdo zvažují její volbu. Respondent může uvést více politických stran současně. Zahrnuti jsou všichni, kteří nevylučují svou účast ve volbách, tedy i nerozhodnutí.\n\nV závorce je uvedeno volební jádro, tedy voliči pevně rozhodnutí danou stranu volit.\n\n\n"}
{"id": "1134360", "url": "https://cs.wikipedia.org/wiki?curid=1134360", "title": "Mistr Svaté Veroniky", "text": "Mistr Svaté Veroniky\n\nMistr Svaté Veroniky je anonymní německý gotický malíř z přelomu 14. a 15. století.\n\nMistr Svaté Veroniky byl aktivní přibližně v letech 1395 - 1425 a působil v Kolíně nad Rýnem. Identifikace umělce na základě dobových písemných záznamů je problematická. Ztotožnění s Mistrem Wilhelmem, \"nejlepším umělcem v německých zemích\" (aktivní v Kolíně nad Rýnem, 1358-1378) nebo s Hermanem Wynrich von Wesel, („Hermann z Kolína“, 1389-1419) nebyla potvrzena. Z praktických důvodů je umělec nadále nazýván podle jeho díla.\n\nMistr Svaté Veroniky je spolu se Stefanem Lochnerem považován za nejvýznamnějšího představitele \"Kolínské školy\" a německého tvůrce Internacionálního krásného stylu . Jméno je odvozeno z deskové malby \"Sv. Veronika\" (Olej a tempera na jedlovém dřevě, Alte Pinakotek v Mnichově, koupeno r. 1827 z kolekce Boisserée), kterou namaloval kolem roku 1420, pravděpodobně pro kostel sv. Severina v Kolíně nad Rýnem.\n\nAutor díla byl, stejně jako jeho současníci Conrad von Soest nebo Mistr Francke, ovlivněn francouzskými knižními iluminacemi a francouzsko-vlámským uměním (Jean Malouel, Jacquemart de Hesdin). Jeho obrazy Madon svědčí o asimilaci byzantských vzorů. V díle Mistra Svaté Veroniky dochází k syntéze umění jeho předchůdců (\"Mistr oltáře klarisek\", 1400) se stylem \"Internacionální gotiky\", který převládl v celé západní Evropě na přelomu století. Jeho pojetí Krásného stylu se vyznačuje prodlouženými siluetami, střízlivou a měkkou modelací, odhmotněním postavy a světlými barvami. Ovlivnil řadu svých následovníků (\"Kalvárie\" rodiny Wasservass, 1430, \"Svatá rodina\", 1410-40, Lochnerovo \"Klanění tří králů\", 1440). V českých zemích je představitelem Krásného stylu Mistr třeboňského oltáře.\n\n\n\n"}
{"id": "1134364", "url": "https://cs.wikipedia.org/wiki?curid=1134364", "title": "SpaceX CRS-7", "text": "SpaceX CRS-7\n\nSpaceX CRS-7 byla zásobovací mise na Mezinárodní vesmírnou stanici (ISS), která skončila havárií nosné rakety a ztrátou lodi. Let odstartoval 28. června 2015, nosnou raketou byl Falcon 9 a kosmickou lodí byl Dragon firmy SpaceX, u které si zásobovací let objednala NASA v rámci programu komerčních dopravních letů. 139 sekund po startu došlo k anomálii a následnému rozpadu a výbuchu rakety.\n\nZásobovací loď Dragon měla na ISS dovézt 1867 kilogramů nákladu. Kromě zásob pro posádku, vybavení stanice a řady vědeckých experimentů šlo hlavně o nové dokovací zařízení a oblek pro výstupy do vesmíru. Loď měla zůstat u stanice pět týdnů a poté se s 640 kilogramy nákladu (odpadem a výsledky experimentů) vrátit zpět na Zemi, do Tichého oceánu.\n\nBěhem mise mělo také dojít k testu záchrany 1. stupně nosné rakety, který se po oddělení od 2. stupně měl pokusit přistát na speciální plovoucí plošině (pojmenované „Of Course I Still Love You“) v Atlantském oceánu.\n\nPo několika odkladech byl start stanoven na 28. července 2015 ve 14:21:11 UTC z mysu Canaveral. Start proběhl bez komplikací, avšak po 139 sekundách letu, ještě před oddělením 1. stupně rakety, došlo v 2. stupni k anomálii, která způsobila rozpad a výbuch rakety. Podle předběžného závěru vyšetřování havárii pravděpodobně způsobila prasklá vzpěra, kvůli které se utrhla tlaková lahev s heliem, což vedlo k výbuchu nádrže s tekutým kyslíkem.  Podpěra byla výrobcem certifikována na určitou zátěž, avšak v tomto případě selhala při zátěži mnohem nižší. Jednalo se nejspíš o vadný kus. SpaceX v reakci na toto zjištění změnilo dodavatele těchto podpěr.\n\nLoď Dragon nebyla zničena v důsledku exploze, osudným se jí stal až dopad na hladinu Atlantského oceánu. Elon Musk se následně nechal slyšet, že kdyby byly palubní počítače kapsle vhodně naprogramovány, tak by loď za pomocí svých padáků dopad úspěšně přežila.\n\nPosádka ISS díky dostatku zásob havárií ohrožena nebyla. NASA vyčíslila škodu z neuskutečněné mise na 110 milionů dolarů. Firma SpaceX kvůli havárii další plánované lety rakety Falcon 9 pozastavila. 1. září ředitelka SpaceX Gwynne Shotwellová oznámila, že k dalším letům dojde až za několik měsíců, a to s vylepšenou verzí rakety. Společnost nakonec znovu startovala 6 měsíců po nehodě.\n\n"}
{"id": "1134369", "url": "https://cs.wikipedia.org/wiki?curid=1134369", "title": "Záchytný tábor Röszke", "text": "Záchytný tábor Röszke\n\nZáchytný tábor Röszke byl zřízen na začátku září 2015 v blízkosti města Röszke na jihu Maďarska. Slouží pro umístění a registraci uprchlíků a ekonomických migrantů, kteří nelegálně překročili maďarsko-srbskou hranici. Zřízení tábora bylo jednou ze součástí strategie maďarské vlády, jak se potýkat s Evropskou migrační krizí. \n\nTábor tvoří stanové městečko, které vzniklo na zelené louce. Je obehnáno plotem s kamerovým systémem a hlídá jej policie; v noci je osvětleno. Jeho kapacita dosahuje dle informací maďarské policie až 1000 lidí. Tábor byl otevřen dne 5. září 2015 a jeho výstavba stála 38 milionů forintů. Rozloha tábora činí 10,5 ha a na jeho výstavbě pracovali maďarští vězni.\n\nUprchlíci a migranti, kteří překročí maďarskou hranici, jsou z místa překročení odváženi autobusy do tohoto záchytného tábora. Ti, kteří nesplní podmínky pro udělení azylu by měli správně mít možnost odejít pouze zpět na území Srbska. Po registraci v táboře v Röszke jsou uprchlíci dále rozváženi autobusy do uprchlických táborů ve Vámosszabadi, Debrecenu a Bicske. \n\nJiž od počátku existence tábora dochází ke vzpourám a útěkům migrantů. Dne 7. září například prorazil dav uprchlíků po celodenních protestech policejní kordon a rozutekl se do blízkých polí i města Röszke.\n\nV souvislosti s tím policie uzavřela hraniční přechod Horgoš-Röszke. Uprchlíci totiž obsadili dálnici M5 mezi výjezdem na Szeged a hraničním přechodem. Zmatečnou situaci způsobil také fakt, že přechod byl zavřen pouze z maďarské strany, zatímco srbská pohraniční policie i nadále odbavovala auta směrem do Maďarska. \n\nNedlouho poté, co utečenci z tábora odešli, však začali jejich místa zaplňovat noví běženci, kteří překonávali jižní maďarskou hranici se Srbskem. Kapacita tábora tak byla na začátku září opětovně využívána. Příchod nových běženců dosáhl do té míry, že maďarské bezpečnostní složky nebyly schopné dostatečně rychle distribuovat v táboře potraviny. Dne 11. září 2015 byla zveřejněna nahrávka z tábora, na které maďarští policisté a lékaři házejí potraviny do davu.\n\nTábor po uzavření společné hranice mezi Srbskem a Maďarskem postupně všichni uprchlíci opustili. Dne 17. září byl nakonec zcela prázdný, přestala jej hlídat i policie. Stany byly ještě téhož dne rozmontovány a tábor tak postupně přestal existovat.\n\n"}
{"id": "1134370", "url": "https://cs.wikipedia.org/wiki?curid=1134370", "title": "Pereh", "text": "Pereh\n\nPereh (česky \"divoch\") je izraelský nosič protizemních řízených střel (raketový tank) používaný od 80. let 20. století izraelskou armádou. Vozidlo vzniklo konverzí izraelského tanku Magach 5, přičemž díky instalaci makety tankového kanónu si zachovává vzhled tanku. Existence vozidla Pereh byla odtajněna až v červnu 2015. \n\nPotřeba vývoje vozidla Pereh vyvstala na základě zkušeností Izraelských obranných sil získaných za jomkipurské války, v níž izraelské tanky čelily přesile nepřátelských tanků. Vozidla Pereh byla do služby zařazena v průběhu 80. let.\n\nPereh využívá pásový podvozek izraelského tanku Magach 5, který je lokální modernizovanou variantou amerického tanku M48 Patton. Na tento podvozek byla umístěna rozměrná tanková věž obsahující výklopný dvanáctinásobný odpalovací systém pro střely Tamuz (Spike-NLOS) s dosahem 25 km, výklopný zaměřovací systém a maketu tankového kanónu, čímž si vozidlo zachovávalo siluetu tanku. Výzbroj doplňjí dva kulomety FN MAG.\n\nVozidla Pereh byla nasazena například v druhé libanonské válce v roce 2006, ve válce v Gaze, nebo v operaci Operace Ochranné ostří v roce 2014. Tehdy se na veřejnost dostaly první snímky tohoto vozidla.\n\n"}
{"id": "1134374", "url": "https://cs.wikipedia.org/wiki?curid=1134374", "title": "Olšina (Ralsko)", "text": "Olšina (Ralsko)\n\nOlšina (dříve \"Volšina\", \"Wolschen\" či \"Wolsina\") je zaniklá obec v okrese Česká Lípa v bývalém vojenském prostoru Ralsko, kvůli jehož založení zanikla. Ležela asi 7 km na severovýchod od Kuřívod. Původní zabrané katastrální území bylo \"Olšina\", současné je pomezí \"Jabloneček\", \"Svébořice\" a \"Náhlov\" v novodobém městě Ralsko.\n\nZ obce pochází nález asi 1500 mincí z 15. století.\n\nV obci byly zřízena četnická (r. 1909), telefonní (r. 1902) a poštovní stanice – všechny měly široké správní obvody pro hodně okolních sídel. V provozu byla parní mlékárna s vysokým komínem z roku 1908 (rolníci i z okolních vsí vytvořili Mlékárenské družstvo), cihelna a parní pila, která zajišťovala elektrický proud až do elektrifikace obce v roce 1922. Mezi významné budovy patřila také škola z roku 1890. V místě byly tři hostince, dva obchody a několik obchodníků a řemeslníků. Rolnictví a chov dobytka bylo hlavním zdrojem příjmů prostředků na obživu obyvatel.\n"}
{"id": "1134376", "url": "https://cs.wikipedia.org/wiki?curid=1134376", "title": "Kostel svaté Kateřiny (Nové Město pod Smrkem)", "text": "Kostel svaté Kateřiny (Nové Město pod Smrkem)\n\nKostel svaté Kateřiny Alexandrijské je sakrální stavba postavená v Novém Městě pod Smrkem ve Frýdlantském výběžku na severu Libereckého kraje České republiky. Objekt je kulturní památkou České republiky.\n\nPůvodní evangelický (protestantský) kostel v renesančním slohu byl založen majitelkou zdejšího panství Kateřinou z Redernu roku 1607. Po bitvě na Bílé hoře (1620) ovšem museli Redernové své zdejší majetky opustit a vlastníkem zdejšího panství se stává Albrecht z Valdštejna a po něm Gallasové. Ti vyznávali katolickou víru a proto byl roku 1652 kostel římskokatolicky konsekrován.\n\nNa konci 17. století (1693) získal kostel hranolovou věž navrženou architektem italského původu Markem Antonínem Canevallem. Protože ale stavba zchátrala, byla roku 1821 z větší části stržena a do roku 1829 přestavěna. V závěru téhož století (1890–1891) získal kostel vyšší věž a stavba prošla dalšími úpravami.\n\nKostel je jednolodní stavbou s obdélníkovým půdorysem zakončeným polokruhovým presbytářem, která má navíc po stranách čtvercové sakristie. V patře objektu se nachází oratoř. Na západní straně kostela stojí hranolová věž. Strop presbytáře je tvořen konchou s lunetami, naopak loď kostela má strop plochý a kruchta, mající tři ramena, je podepírána pilíři a je podklenuta křížovou klenbou.\n\nV interiéru se nacházejí předměty především z 19. století. Na hlavním oltáři, pocházejícím ze třicátých let 19. století, je umístěn ústřední obraz z roku 1822 zachycující svatou Kateřinu. Jeho autorem je malíř Josef Führich. Kazatelna vpředu je vytvořena v období pozdního rokoka (1778) a křtitelnice pochází z roku 1821.\n\nU kostela stojí dům číslo popisné 2, jenž je katolickou farou. Vybudován byl na přelomu 18. a 19. století. Stavba je patrová a má obdélníkový půdorys. Její okna jsou obdélníkového tvaru a nad vchodem se nachází stříšková římsa.\n\nPřed kostelem stojí socha svatého Jana Nepomuckého z roku 1770 a dále tepaný kříž na klasicistním podstavci pocházející z roku 1816. Oba prvky jsou památkově chráněné. Východně od kostela je umístěn obelisk, upomínající na Gottfrieda Menzela. Severovýchodně od kostela navíc roste památný buk lesní (\"\") pojmenovaný „Buk u kostela svaté Kateřiny“.\n\n\n"}
{"id": "1134384", "url": "https://cs.wikipedia.org/wiki?curid=1134384", "title": "František Jakub", "text": "František Jakub\n\nFrantišek Jakub (22. prosince 1875, Vinohrady, Rakousko-Uhersko – 24. ledna 1940, Vinohrady, Protektorát Čechy a Morava) byl český malíř, žák prof. Maxmiliána Pirnera a Vojtěcha Hynaise na Akademii výtvarných umění v Praze.\n\nTvořil pod vlivem francouzského malíře Henri Le Sidanera (1862-1939). Vystavoval v Německu, Anglii, Jugoslávii a na Mezinárodní výstavě v Benátkách. Žil a pracoval v Praze.\n\n\n"}
{"id": "1134394", "url": "https://cs.wikipedia.org/wiki?curid=1134394", "title": "David Alfaro Siqueiros", "text": "David Alfaro Siqueiros\n\nDavid Alfaro Siqueiros (29. prosince 1896, Chihuahua - 6. ledna 1974, Cuernavaca) byl mexický malíř. Představitel tzv. muralismu, který preferoval ideologickou malbu na zeď ve venkovních městských prostorech. Tuto školu Siqueiros založil spolu s Diegem Riverou a José Clementem Orozcem a je považována za předchůdce graffiti. Byl fanatickým komunistou a ve svém marx-leninském a stalinistickém přesvědčení neváhal páchat ani teroristické činy.\nNarodil se jako druhé ze tří dětí. Když mu byly čtyři roky, zemřela matka a děti byly poslány na výchovu k prarodičům. Pod vlivem své starší sestry se oprostil od náboženské výchovy svého otce a sympatizoval s revolučním hnutím v Mexiku započatým v r. 1910. Chtěl studovat umění a přestoupil z francouzsko-anglické koleje na Akademii San Carlos. Už v patnácti letech (1911) se zapojil do studentské stávky, která protestovala proti tradičním vyučovacím metodám. V šestnácti vstoupil do odboje proti mexickému prezidentovi Victorianovi Huertovi, nakonec vstoupil do revoluční armády, brzy se stal poručíkem a členem štábu. Současně jako mnozí umělci podporoval ve své tvorbě revoluční změny v Mexiku a nového prezidenta Carranza. V r. 1919 odjel jako vojenský atašé do Evropy, aby zde studoval nové směry umění. V Paříži se seznámil s další mexickým malířem Diego Riverou, který tam v té době žil. V roce 1922 po návratu do Mexika oba začali pracovat na vytváření nástěnných maleb v Ciudad de México a Guadalajaře. Siqueiros se zároveň intenzivně věnoval veřejné činnosti. Založil Syndikát malířů a sochařů a začal vydávat ilustrovaný časopis El Machete, pozdější orgán komunistické strany Mexika. Působil mezi horníky a zemědělci, vydával dělnický časopis Kladivo, angažoval se v odborech. V roce 1927 se jako vedoucí mexické delegace zúčastnil mezinárodního kongresu horníků v Moskvě, o dva roky později v Argentině. V r. 1930 byl zatčen pro účast na 1. máji a odsouzen. V té době vytvořil řadu obrazů a grafik s bojovnými náměty. \n\nRoku 1932 byl za své komunistické aktivity vyhoštěn z Mexika. Odjel do Spojených států, kde učil na \"Chouinard School of Art\" v Los Angeles (1932–1933). Začal zde vyvíjet techniky pro venkovní nástěnné malby, k tomu začal jako vůbec první malíř používat stříkací pistoli (airbrush). Jako jeden z prvních malířů začal rovněž užívat průmyslově vyráběné barvy. V r. 1932 tam byl odhalen jeh první mural s názvem \"Dělnická schůze\". Po návratu do Mexika se znovu zapojil do politického života. \n\nRoku 1936 v New Yorku připravoval prvomájový průvod a organizoval generální stávku za světový mír. Tehdy se jí účastnil i mladý Jackson Pollock, který Sigueirovi pomáhal s přípravami stávky. V letech 1937–1938 se účastnil španělské občanské války. Roku 1940 se vrátil do Mexika v hodnosti plukovníka a společně s agentem stalinské tajné policie NKVD Josifem Grigulevičem 24. května spáchal atentát na Lva Trockého. (Tento atentát Trockij přežil, zemřel až na následky dalšího atentátu, který provedl agent NKVD Ramón Mercader.). Roku 1940 byl z Mexika podruhé vyhoštěn. V New Yorku vytvořil nástěnnou malbu o rozloze 100 m² s názvem \"Portrét buržoazie\", maloval na Kubě a v Chile. \n\nPo čtyřech letech se vrátil do Mexika, kde nastalo nejpříznivější období pro jeho tvorbu. Svými velkoformátovými díly se podílel na výzdobě nově budovaných veřejných institucí a středisek. Siqueiros žil v umělecké čtvrti San Angel v hlavním městě Mexika, podobně jako jeho přátelé Rivera a Orozco. Ve svém domě zřídil uměleckou dílnu, kde tvořilo mnoho jeho žáků a společně připravovali velké projekty.\n\nV letech 1960–1964 byl v Mexiku znovu vězněn pro podněcování nepokojů. V této době tvořil plátna menších rozměrů. V Sovětském svazu roku 1966 získal Leninovu cenu za mír. V roce 1968 se Siqueiros stal prezidentem Akademie umění v Ciudad de México.\n\nNapsal řadu teoretických článků a úvah věnovaných výtvarnému umění a počátkem sedmdesátých let 20. století začal diktovat své paměti.\n\nSiqueiros odmítal umění vytvářené pro muzea a soukromé sbírky. Mexické výtvarné umění mělo podporovat národní a lidové tradice a to především formou velkoformátových nástěnných maleb a fresek na zdech veřejných budov. Do národní symboliky vkládal myšlenku boje za sociální spravedlnost, proti imperialismu a válkám. Při tvorbě velkoformátových děl využíval nové technické prostředky a metody, pyroxilinové (nitrocelulózové) barvy, stříkací pistole, fotografickou projekci. \n\nMezi jeho nejznámější díla patří malba na zeď budovy Odborů mexických elektrikářů nazvaná \"Soud fašismu\" (1939–1940). Další známá freska se nachází na budově Universidad Nacional Autónoma de México v Ciudad de México nazvaná \"Vzestup kultury\". S Diegem Riverou a José Clementem Orozcem pracoval na výzdobě schodiště pro Národní přípravnou školu v Ciudad de México. \n\nV šedesátých letech navrhl a vyzdobil Polyforum, kulturní, politické a společenské zařízení v hlavním městě, kde se v hlavní části Forum universal nachází jeho největší nástěnná malba \"La Marcha de la Humanidad (Pochod lidstva).\"\n\nV roce 1974 se Siqueiros chystal otevřít v Praze svou celoživotní výstavu, zemřel však dříve než mohl být tento záměr realizován. V r. 1985 uspořádala Národní galerie v městské knihovně v Praze výstavu jeho obrazů, kreseb a litografií.\n\n"}
{"id": "1134398", "url": "https://cs.wikipedia.org/wiki?curid=1134398", "title": "Hietanen", "text": "Hietanen\n\nExistuje více nositelů příjmení Hietanen:\n\n"}
{"id": "1134399", "url": "https://cs.wikipedia.org/wiki?curid=1134399", "title": "Kanton Charleville-Mézières-2", "text": "Kanton Charleville-Mézières-2\n\nKanton Charleville-Mézières-2 (fr. \"Canton de Charleville-Mézières-2\") je francouzský kanton v departementu Ardensko v regionu Champagne-Ardenne. Tvoří ho 5 obcí a část města Charleville-Mézières. Zřízen byl v roce 2015.\n\n\n"}
{"id": "1134400", "url": "https://cs.wikipedia.org/wiki?curid=1134400", "title": "Supermarine Sea Otter", "text": "Supermarine Sea Otter\n\nSupermarine Sea Otter byl britský čtyřmístný dvojplošný jednomotorový obojživelný létající člun z období druhé světové války.\n\nV roce 1935 předal šéfkonstruktér společnosti Supermarine ministerstvu letectví projekt Supermarine 309, který se měl stát náhradou za letoun Supermarine Walrus. Projekt byl přijat společně s výzvou ke stavbě dvou prototypů.\n\nPrvní prototyp Sea Otteru (K8854) byl zalétán 23. září 1938, poháněný hvězdicovým devítiválcovým motorem Bristol Perseus XI o výkonu 585 kW s dvoulistou vrtulí. Ta byla při druhém letu 29. září vyměněna za účinnější třílistou dvoupolohovou vrtuli de Havilland. Zlepšení tahu však vyřešila až čtyřlistá vrtule sestavená ze dvou dvoulistých, překřížených pod úhlem 35°, aby se snížila celková výška stroje v palubním hangáru. Následně se do testů zapojil také druhý prototyp (K8855).\n\nNeuspokojivé vzletové vlastnosti se podařilo zlepšit až v květnu 1941 montáží pohonné jednotky Bristol Mercury XX o 676 kW a automatické třílisté vrtule na první prototyp. U konečného sériového provedení Supermarine Sea Otter ABR Mk.I byl instalován motor Mercury XXX o výkonu 709 kW.\n\nMinisterstvo letectví nejdříve neúspěšně objednalo v roce 1940 190 kusů u firmy Blackburn, avšak zakázku se mu podařilo udat až v lednu 1942 u společnosti Saunders Roe (250 strojů).\n\nPrvní sériový letoun ABR Mk.I byl zalétán v lednu 1944, první bojová jednotka, 1700. squadrona sídlící v Lee-on-Solent, je převzala v listopadu. Do srpna 1945 Sea Ottery převzaly další tři perutě. Čtyřmístné ABR Mk.I byly vyzbrojeny pohyblivým kulometem Vickers GO na přídi trupu a dvojkulomet Vickers K za křídly. Obvyklou pumovou výzbroj tvořila čtveřice 113 kg pum pod spodním křídlem.\n\nV květnu 1945 byla zrealizována záchranná verze Supermarine Sea Otter ASR Mk.II, na jejíž standard pak přešla většina sériových ABR Mk.I.\n\nPo válce převzalo po osmi strojích nizozemské královské letectvo a dánské královské letectvo.\n\nÚdaje dle\n\n\n"}
{"id": "1134401", "url": "https://cs.wikipedia.org/wiki?curid=1134401", "title": "Window Holding", "text": "Window Holding\n\nWindow Holding a.s. je největším výrobcem oken a dveří pro obvodové pláště budov v České republice. Vyrábí, dodává a montuje plastová, dřevěná, hliníková a dřevohliníková okna a vchodové dveře včetně doplňků a stínění. V rámci rozšiřování nabídky nově dodává interiérové dveře. Společnost vznikla v r. 2010 spojením tří výrobců otvorových výplní v ČR firem VEKRA, OTHERM a TWW, které se staly značkami, pod kterými společnost svou produkci dodává.\n\nVyráběné produkty: plastová okna a dveře, dřevěná eurookna a dveře, špaletová okna, hliníková okna a dveře, dřevohliníková okna a dveře\n\nSpolečnost Window Holding a.s. vyrábí okna a dveře výhradně v České republice, a to ve čtyřech specializovaných výrobních závodech. Plastová okna ve výrobním závodě Husinec, dřevěná okna ve Velkém Meziříčí, dřevohliníková okna v moravské Zašové a hliníková okna v závodě Lázně Toušeň. Společnost zaměstnává ve svém výrobním a obchodním oddělení více než 800 zaměstnanců. \nS okny a dveřmi z produkce společnosti se můžete setkat mj. na významných stavbách v ČR, jako je například nejvyšší budova brněnský AZ Tower, řada zajímavých bytových i komerčních projektů. \n\n\nZnačka VEKRA je vlajkovou lodí společnosti. Na českém trhu jde o jednu z nejznámějších značek s téměř čtvrt stoletím trvající tradicí. V ČR má značka téměř 60 vlastních obchodních zastoupení. V poslední době společnost buduje nový typ značkových prodejen, kde na velké výstavní ploše mohou zákazníci vidět reprezentativní výběr z nabídky společnosti. Obchodně se značka soustřeďuje na oslovení koncového zákazníka. \n\nPod značkou OTHERM prodávají okna a dveře desítky exkluzivních partnerů a autorizovaných prodejců. V nabídce je kompletní sortiment otvorových výplní, doplňků a stínění. Externí obchodní síť značky je rozložena v rámci celé ČR a neustále se rozrůstá. V rámci obchodního modelu se soustřeďuje na regionální oslovení zákazníků. Společnost také úspěšně rozvíjí svůj export, a to jak do zemí EU (Německo, Švýcarsko, Rakousko a další), tak i do zemí mimo EU. Každoročně podíl exportu roste. Na Slovensku má společnost vlastní obchodní zastoupení a své působení zde výrazně rozšiřuje.\n\n"}
{"id": "1134403", "url": "https://cs.wikipedia.org/wiki?curid=1134403", "title": "Philippe Clerc", "text": "Philippe Clerc\n\nPhilippe Clerc (* 24. prosince 1946, Port-Valais) je bývalý švýcarský atlet, sprinter, jehož hlavní disciplínou byl běh na 200 metrů.\n\nNejvětších úspěchů dosáhl na mistrovství Evropy v roce 1969, kdy zvítězil v běhu na 200 metrů a získal bronzovou medaili na poloviční trati. Na dalším evropském šampionátu v Helsinkách o dva roky později doběhl v závodu na 200 metrů pátý. Jeho osobní rekordy na 100 (10,2) i 200 metrů (20,3) pocházejí z roku 1969.\n\n"}
{"id": "1134405", "url": "https://cs.wikipedia.org/wiki?curid=1134405", "title": "Jü Sung", "text": "Jü Sung\n\nJü Sung (čínsky:于頌, Pchin-jin: Yú Sòng), (* 6. srpna 1987 Čching-tao) je čínská zápasnice – judistka, bronzová olympijská medailista z roku 2016.\n\nPřipravuje se v Čching-tao. Činské ženské reprezentaci se pohybuje s přestávkami od roku 2005 v těžké váze nad 78 kg. Na post reprezentační jedničky se prosadila teprve s blížícími se olympijskými hrami v Riu v roce 2016. Její předností je schopnost provádět strhy a nožní techniky na pravou i levou stranu. Jako úřadující mistryně světa v semifinále olympijského turnaje pustila minutu před koncem Francouzce Emilii Andéolové svůj pravý límec a upadla po technice o-uči-gari na ippon. V souboji o třetí místo nastoupila proti Korejce Kim Min-čong, kterou v poslední minutě poslala technikou o-soto-gari na ippon a získala bronzovou olympijskou medaili.\n\n\n\n"}
{"id": "1134407", "url": "https://cs.wikipedia.org/wiki?curid=1134407", "title": "Autry", "text": "Autry\n\nAutry je francouzská obec v departementu Ardensko v regionu Grand Est. V roce 2012 zde žilo 136 obyvatel.\n\nObec leží u hranic departementu Ardensko s departementem Marne. Sousední obce jsou: Bouconville, Cernay-en-Dormois (Marne), Condé-lès-Autry, Grandham, Lançon a Montcheutin.\n\n\"Počet obyvatel\"\n"}
{"id": "1134408", "url": "https://cs.wikipedia.org/wiki?curid=1134408", "title": "Jozef Berec", "text": "Jozef Berec\n\nJozef Berec (* 25. března 1948, Nitra) je bývalý slovenský fotbalista, obránce.\n\nV československé lize hrál za Jednotu Trenčín. Dal 3 ligové góly. Ve druhé nejvyšší soutěži hrál i za Spartak ZŤS Dubnica. Po skončení profesionální kariéry nastupoval jako hrající trenér za Trenčianske Teplice.\n\n\n"}
{"id": "1134412", "url": "https://cs.wikipedia.org/wiki?curid=1134412", "title": "Martin Sinković", "text": "Martin Sinković\n\nMartin Sinković (* 10. listopadu 1989, Záhřeb) je chorvatský veslař. Na olympijských hrách 2016 v Riu de Janeiro získal zlatou medaili na dvojskifu a na olympijských hrách 2012 v Londýně stříbrnou medaili na párové čtyřce. Je čtyřnásobným mistrem světa, dvakrát byl členem vítězné posádky párové čtyřky a dvakrát zvítězil na dvojskifu. Všechny své medaile získal společně se svým starším bratrem Valentem. Do roku 2013 spolu jezdili na párové čtyřce a od roku 2014 spolu jezdí na dvojskifu.\n\n"}
{"id": "1134416", "url": "https://cs.wikipedia.org/wiki?curid=1134416", "title": "Saineta", "text": "Saineta\n\nSaineta je populární španělská forma drobné zpěvohry. \n\nSaineta se vyvinula z \"entremés\", drobné komické scénky s lidovými prvky, která se zpravidla hrála mezi prvním a druhým jednáním divadelního představení. Saineta je obvykle komická jednoaktovka, která se hraje na závěr jiného divadelního představení nebo o přestávce mezi akty. Délka nepřesahuje cca 20 minut. Text sainet je psán v hovorovém stylu, zobrazuje scény z běžného života lidu a ve své době často reagoval na aktuální události. Byla oblíbená od 18. do poloviny 20. století. \n\nZnámými autory sainet byli např. skladatelé Ramón de la Cruz, Antonio Soler, Manuel Penella či Josep Ribas.\n\n"}
{"id": "1134417", "url": "https://cs.wikipedia.org/wiki?curid=1134417", "title": "Megumi Tačimotová", "text": "Megumi Tačimotová\n\nMegumi Tačimoto (: ), (* 27. ledna 1989 Imizu, Japonsko) je japonská zápasnice — judistka.\n\nS judem začala ve třech letech. Poprvé na sebe upoutala pozornost trenérů na střední škole Kosugi v rodném městě. Vrcholově se judu věnovala na tokijské univerzitě Tokai. Je členkou ženského judistického týmu sponzorovaného bezpečnostní agentůrou Sohgo.\n\nV roce 2012 se kvalifikovala na olympijský hry v Londýně, ale prohrála nominanční boj s Mikou Sugimotovou.\n\nJudu se na vrcholové úrovni věnuje i její mladší sestra Haruka.\n\n\n"}
{"id": "1134420", "url": "https://cs.wikipedia.org/wiki?curid=1134420", "title": "Dezider Karako", "text": "Dezider Karako\n\nDezider Karako (* 7. února 1956) je bývalý slovenský fotbalový útočník.\n\nV československé lize nastoupil za Duklu Banská Bystrica v 9 utkáních, gól v lize nedal. Ve druhé nejvyšší soutěži hrál i za Chemlon Humenné a ZŤS Košice.\n\n"}
{"id": "1134421", "url": "https://cs.wikipedia.org/wiki?curid=1134421", "title": "Săcădat", "text": "Săcădat\n\nSăcădat je rumunská obec v župě Bihor. Žije zde obyvatel.\nKromě Săcădatu k obci administrativně náleží dvě okolní vesnice.\n\n\n"}
{"id": "1134429", "url": "https://cs.wikipedia.org/wiki?curid=1134429", "title": "Micubiši Ki-83", "text": "Micubiši Ki-83\n\nMicubiši Ki-83 byl japonský dvoumotorový výškový a dálkový stíhací letoun z období II. světové války, určený k ochraně dálkových bombardérů.\n\nVývoj letounu zadalo japonské císařské armádní letectvo firmě Micubiši v květnu 1943. Konstruktér Tomio Kubo za pohon středoplošníku zvolil dvojici dvouhvězdicových osmnáctiválců s turbokompresory Micubiši Ha-21Ru o výkonu po 1617 kW s čtyřlistými vrtulemi. Hlavňovou výzbroj soustředěnou v přídi tvořily dva pevné kanóny Ho-105 ráže 30 mm a dva Ho-5 ráže 20 mm. V trupu byla malá pumovnice pro dvě pumy po 50 kg.\n\nNový stroj byl dohotoven v říjnu 1944 a 18. listopadu byl zalétán. Celkem se zkoušely čtyři prototypy, jejichž testy byly často přerušovány spojeneckými nálety na japonské ostrovy.\n\nO letoun Ki-83 projevilo zájem také japonské císařské námořní letectvo, které požadovalo několik kusů z ověřovací série na vyzkoušení. K sériové výrobě však nakonec nedošlo.\n\nTechnická zpravodajská služba amerického letectva zkoušela po válce jeden zachovalý prototyp.\n\n\n\n"}
{"id": "1134430", "url": "https://cs.wikipedia.org/wiki?curid=1134430", "title": "Michaela Gemrotová", "text": "Michaela Gemrotová\n\nMichaela Gemrotová (* 1986 Písek) je operní a muzikálová zpěvačka, představitelka hlavních rolí v muzikálech \"Fantom opery\", \"Angelika\" a \"Ples upírů\" a laureátka řady soutěží. Působí i v zahraničí (Anglie, Itálie, Francie, Německo aj.)\n\nMichaela Gemrotová se narodila v roce 1986 v Písku. Svá studia zahájila na Gymnáziu Jana Nerudy s hudebním zaměřením ve třídě docentky Magdalény Hajóssyové, dále pokračovala na Pražské konzervatoři (u Romana Janála, posléze u Zuzany Lászlóové). V roce 2008 byla přijata na Vysokou školu múzických umění v Bratislavě, kde se stala posluchačkou profesorky Hany Štolfové-Bandové. Studia ukončila v roce 2013 na Akademii múzických umění v Praze u Heleny Kaupové.\n\nV rámci své operní a koncertní činnosti vystupuje na mnoha evropských pódiích (Itálie, Německo, Rakousko, Slovensko, Maďarsko, Francie, Anglie, Belgie, Bulharsko aj.). Od roku 2013 hostuje též v Národním divadle v Praze.\n\nZtvárnila například tyto operní role: Markétka - \"Faust\", Barberina - \"Figarova svatba\", Papagena - \"Kouzelná flétna\", Zuzanka - \"Figarova svatba\", Zerlina - \"Don Giovanni\" (W. A. Mozart), Esmeralda - \"Prodaná nevěsta\" (B. Smetana), Kuchtík, Lesní žínka - \"Rusalka\" (A. Dvořák), Lidunka - \"V studni\" (V. Blodek), Liù - \"Turandot\" (G. Puccini), Lidka – \"Dvě vdovy\" (B. Smetana).\n\nJejí doménou je repertoár klasického operního žánru, ale nebrání se ani žánrům lehčím. Od roku 2012 je sólistkou Rockové opery Praha. Spolupracuje s netradičním smyčcovým kvartetem MIB quartet. Do jejího repertoáru patří bohatý výběr těch nejznámějších melodií od chansonu, přes pop, muzikál až k písním rockovým. Již za studií spolupracovala s dirigenty jako např. Ondřej Kukal, Ondrej Lenárd, J. Procházka, Marián Lejava, Jakub Hrůša, Robert Jindra, Jan Chalupecký, Marko Iva­nović aj.\n\nVytvořila nahrávky pro Český rozhlas, Slovenský rozhlas, Italy Recording Studio a další. Od roku 2014 působí v muzikálu \"Fantom opery\" od Andrewa Lloyda Webbera, kde ztvárňuje hlavní roli Christine Daaé. Na prknech Divadla Broadway působí v hlavní roli muzikálu Angelika a od roku 2017 alternuje hlavní roli muzikálu Ples upírů.\n\n"}
{"id": "1134432", "url": "https://cs.wikipedia.org/wiki?curid=1134432", "title": "Manuel Penella", "text": "Manuel Penella\n\nManuel Penella Moreno (31. července 1880 Valencia – 24. ledna 1939 Cuernavaca, Mexiko) byl španělský hudební skladatel.\n\nManuel Penella Morena se narodil ve Valencii 31. července 1880. Byl synem skladatele a ředitele městské hudební školy Manuela Penella Ragy (1847–1909). Záhy začal studovat hru na housle a skladbu u Salvadora Ginera. Patrně jen úraz levé ruky způsobil, že se nestal houslovým virtuózem.\n\nPo absolvování školy působil jako varhaník. Brzy ho však zlákalo divadlo. Jeho první jevištní dílo byla zarzuela \"La fiesta del pueblo\" v roce 1894. V následujících letech zkomponoval více než 80 jevištních děl všech žánrů. Od zarzuel a operet až po revue na straně jedné a opery na straně druhé. Svá díla uváděl často v zahraničí, v Latinské Americe, na Kubě, v Mexiku. Velké úspěchy slavil i ve Spojených státech. Nějaký čas působil jako dirigent vojenské hudby v Ekvádoru v Quitu.\n\nBěhem cest se také v Chile oženil. Měl pět dětí. Mezi nimi vynikl např. novinář a spisovatel Manuel Penella Silva či herečka a zpěvačka Teresita Silva. Je dědečkem hereček Emmy Penella, Elisy Montés a Terele Pávez a pradědečkem herečky Emma Ozores a herce Antonia Ozores\n\nZemřel náhle během své cesty po Americe 24. ledna 1939 v Cuernavace v Mexiku, kde připravoval hudbu pro zfilmování své opery \"Don Gil de Alcalá\".\n\n\n"}
{"id": "1134442", "url": "https://cs.wikipedia.org/wiki?curid=1134442", "title": "Annekatrin Thieleová", "text": "Annekatrin Thieleová\n\nAnnekatrin Thieleová, nepřechýleně Annekatrin Thiele (* 18. října 1984, Sangerhausen, Německá demokratická republika) je německá veslařka. Je olympijskou vítězkou na párové čtyřce z olympijských hrách 2016 v Rio de Janeiro. Je také držitelkou dvou stříbrných olympijských medailí. Na olympijských hrách 2008 v Pekingu získala stříbro na dvojskifu a na olympijských hrách 2012 v Londýně na párové čtyřce. Je též dvojnásobnou mistryní světa na párové čtyřce.\n\n"}
{"id": "1134457", "url": "https://cs.wikipedia.org/wiki?curid=1134457", "title": "Stadion 1. máje Rungrado", "text": "Stadion 1. máje Rungrado\n\nStadion 1. máje Rungrado je sportovní stadion v severokorejském hlavním městě Pchjongjangu. Je pojmenován podle Svátku práce a podle ostrova Rungrado na řece Tedong, na kterém leží. Byl otevřen v roce 1989 při příležitosti pořádání Světového festivalu mládeže a studentstva. S kapacitou okolo 150 000 diváků je pokládán za největší stadion světa poté, co se přestal používat Velký strahovský stadion a rekonstrukce snížila kapacitu Estádio do Maracanã. Střecha stadionu je tvořena šestnácti obloukovitými segmenty, které shora vytvářejí tvar květiny. Stadion je vysoký 60 metrů a zaujímá plochu 22 500 m². Hraje zde své domácí zápasy severokorejská fotbalová reprezentace, také se na ploše pořádají masová cvičení zvaná arirang a politické manifestace. V dubnu 1995 se na stadionu konala wrestlingová exhibice Collision in Korea, na níž byla údajně kapacita překročena, když přišlo 190 000 návštěvníků, což je nejvyšší počet v dějinách wrestlingu.\n\n"}
{"id": "1134458", "url": "https://cs.wikipedia.org/wiki?curid=1134458", "title": "Ferenc Kazinczy", "text": "Ferenc Kazinczy\n\nFerenc Kazincy (; 27. říjen 1759, Érsemjén – 23. srpen 1831, Széphalom, dnes část Sátoraljaújhely) byl maďarský šlechtic a jazykovědec. Odstartováním jazykové reformy se zasloužil o vznik moderní maďarštiny.\n\nPocházel ze zemanské rodiny. Studoval na evangelickém lyceu v Kežmarku a na kalvínském kolegiu v Sárospataku. Právo studoval v Košicích, v Prešově a v Pešti. Od roku 1784 byl členem zednářského hnutí. V roce ho 1785 císař Josef II. jmenoval inspektorem východouherského školního obvodu se sídlem v Košicích. Jeho reakcí na státní germanismus Josefa II. byla snaha o obrodu maďarského jazyka. Proto se začal věnovat zvelebování maďarštiny překladem klasiků a slovotvorbou z maďarských archaismů. Reformou jazyka, kdy bylo vytvořeno více než 10 000 nových slov, položil základy moderní maďarštiny. Za tímto účelem v roce 1788 založil se svými druhy Dávidem Baróty-Sabém a Jánosem Batsányem v Košicích \"Košickou maďarskou společnost\" (Kassai Magyar társaság). V letech 1788–1792 zde vydávali první maďarský literární časopis \"Maďarské muzeum\" (Magyar Muzeum). Z Košic je znám i jeho překlad Hamleta. V letech 1790–1791 vydával v Košicích vlastní zednářský časopis \"Orpheus\". \n\nV roce 1791 ho propustili ze státní správy kvůli kalvínskému vyznání. Odcestoval do Vídně, kde se přidal k uherskému jakobínskému hnutí vedenému Ignácem Martinovičem. V roce 1794 byl proto zatčen a v roce 1795 odsouzen k trestu smrti. Císař František I. rozsudek změnil na vězení na neurčitou dobu. Věznili ho na Špilberku, v Kufsteinu a v Mukačevu. V roce 1801 byl propuštěn a usadil se na Zemplínském statku Széphalom při Novém Městě pod Šiatrom. V letech 1814–1816 byl publikován soubor jeho děl a básní v devíti svazcích a soubor jeho listů v pěti svazcích. V roce 1828 se stal zakládajícím členem uherské vědecké společnosti (předchůdkyně Akademie věd) a prvním korespondentem její historické sekce. V roce 1831 zemřel na choleru.\n\n"}
{"id": "1134459", "url": "https://cs.wikipedia.org/wiki?curid=1134459", "title": "Rock and Roll All Nite", "text": "Rock and Roll All Nite\n\nRock and Roll All Night je píseň americké rockové skupiny Kiss vydaná na albu \"Dressed to Kill\". Píseň vyšla na A-straně jako pátý singl skupiny. Na B-straně byla píseň Getaway. Song se postupem let stal hymnou skupiny a uzavíral téměř každý koncert od roku 1976. V roce 2008 se na stanici VH1 píseň umístila jako 16 největší hard rocková píseň všech dob.\n\nPíseň napsal Paul Stanley a Gene Simmons na žádost nahrávací společnosti, která po skupině požadovala hitový singl. Na studiovém albu se song neujal tak jak se předpokládalo, ale když vyšel v koncertní verzi na albu \"Alive!\", stal se z písně hit.\n\nPíseň „Rock and Roll All Night“ se okamžitě stala součástí koncertů skupiny. Dostala pevné místo každého setlistu jako závěrečná píseň celého koncertu a nahradila tak do té doby používanou závěrečnou píseň „Let Me Go, Rock 'n' Roll“ z alba \"Hotter Than Hell\".\n\n„Rock and Roll All Nite“ se objevila na následujících albech Kiss:\n\n"}
{"id": "1134460", "url": "https://cs.wikipedia.org/wiki?curid=1134460", "title": "Automatické programování", "text": "Automatické programování\n\nV počítačové vědě termín automatické programování identifikuje druh počítačového programování, kdy je počítačový program generován nějakým mechanismem a umožňuje tak lidským programátorům psát kód na vyšší úrovni abstrakce.\n\nOhledně přesné definice automatického programování panují neshody, především proto, že se jeho význam časem změnil. David Parnas, stopujíc historii „automatického programování“ v publikovaném výzkumu, poznamenal, že tento termín ve 40. letech popisoval automatizaci manuálního zpracování děrné pásky. Později odkazoval na překlad vyšších programovacích jazyků jako Fortran a ALGOL. Ve skutečnosti byl jeden z prvních programů identifikovatelných jako kompilátor s názvem Autocode. Parnas vyvodil, že „automatické programování vždy bylo eufemismem pro programování ve vyšším programovacím jazyce, než měl programátor k dispozici“.\n\nMildred Koss, jedna z raných UNIVAC programátorek, vysvětluje: „Psaní strojového kódu zahrnovalo několik únavných kroků – rozložení procesu do samostatných strojových instrukcí, přiřazení konkrétních míst v počítačové paměti všem příkazům a řízení I/O zásobníků. Po provedení těchto kroků za účelem implementace matematických procedur, knihovny podprocedur a řadicích programů, bylo naším úkolem zaměřit se na širší proces programování. Potřebovali jsme porozumět tomu, jak bychom mohli opětovně použít testovaný kód a využít pomoci stroje s programováním. Jak jsme programovali, zkoumali jsme onen proces a snažili se nalézt způsoby, jak abstrahovat tyto kroky tak, abychom je začlenili do vyššího programovacího jazyku. To vedlo k vývoji interpretů, překladačů, kompilátorů a generátorů — programů určených k obsluze nebo vytváření dalších programů, tedy, k automatickému programování.“\n\nGenerativní programování je způsob počítačového programování, který využívá automatizované vytváření zdrojového kódu pomocí generických rámců, tříd, prototypů, vzorů, aspektů a generování kódu ke zvýšení produktivity programátora. Často je spojováno s tématy blízkými znovupoužití kódu, jako je „component-based software engineering“ a „product family engineering“.\n\nGenerování zdrojového kódu je proces generování kódu na základě ontologického modelu, jako je šablona, čehož je dosaženo pomocí programovacího nástroje, jako je šablonový procesor nebo vývojové prostředí (IDE). Tyto nástroje umožňují generování zdrojového kódu mnoha způsoby. Makroprocesor, jako je preprocesor jazyka C, který nahrazuje vzory ve zdrojovém kódu na základě relativně jednoduchých pravidel, je jednoduchou formou generátoru zdrojového kódu.\n\nNěkterá vývojová prostředí pro Javu a další jazyky disponují pokročilejšími způsoby generování zdrojového kódu, kterými programátor může interaktivně volit a přizpůsobovat „útržky“ zdrojového kódu. Programové návrháře („wizardy“), které umožňují programátorovi interaktivně rozvrhnout grafické uživatelské rozhraní, přičemž překladač nepozorovaně generuje odpovídající zdrojový kód, jsou další běžnou ukázkou automatického generování kódu. Toto kontrastuje například se značkovacími jazyky pro uživatelská rozhraní, které definují uživatelská rozhraní deklarativně.\n\nKromě generování kódů z „wizardu“ nebo šablony často IDE dokáží také generovat kód a manipulovat jím tak, aby automatizovaly refaktorování kódu vyžadující několik manuálních kroků zvyšujících pravděpodobnost vzniku chyby, a tudíž zvyšují produktivitu vývojáře. Ukázkou takových schopností vývojových prostředí je refaktorovací průzkumník pro Smalltalk či refaktoring v mnohých IDE pro Javu, například v Eclipse.\n\nSpecializovaná alternativa zahrnuje generování optimalizovaného kódu pro kvantity definované matematicky v rámci počítačového algebraického systému (CAS). Optimalizace překladače sestávající z nalezení společných intermediátů pro vektor velikosti formula_1 vyžaduje formula_2 či formula_3 operací, zatímco samotný návrh počítačového algebraického systému vyžaduje pouze formula_4 operací. To může být použito pro předběžnou optimalizaci před zpracováním kódu překladačem, čehož bývá využíváno při zpracování matematicky objemných výrazů například ve výpočetní (kvantové) chemii.\n\nPříklady:\n\n\n\n\n\n\n\n\n\n\n"}
{"id": "1134461", "url": "https://cs.wikipedia.org/wiki?curid=1134461", "title": "Kanton Charleville-Mézières-3", "text": "Kanton Charleville-Mézières-3\n\nKanton Charleville-Mézières-3 (fr. \"Canton de Charleville-Mézières-3\") je francouzský kanton v departementu Ardensko v regionu Champagne-Ardenne. Tvoří ho obec Montcy-Notre-Dame a část města Charleville-Mézières. Zřízen byl v roce 2015.\n\n"}
{"id": "1134462", "url": "https://cs.wikipedia.org/wiki?curid=1134462", "title": "Artemia", "text": "Artemia\n\nŽábronožka (\"Artemia\"), je rod vodních korýšů z čeledi \"Artemiidae\". Vyskytují se výhradně ve vnitrozemských slaných jezerech, ne však v mořích.\n\n\n"}
{"id": "1134463", "url": "https://cs.wikipedia.org/wiki?curid=1134463", "title": "Helena Zrínská", "text": "Helena Zrínská\n\nHelena Zrínská (chorvatsky: \"Jelena Zrinski\", maďarsky: \"Zrínyi Ilona\", * 1643, Ozalj, Chorvatsko - † 1703 - Nicomedia, Turecko) byla posledním žijícím členem chorvatského rodu Zrinských, manželkou Františka I. Rákocziho, po jeho smrti manželkou Imricha Tököliho a matkou Františka II. Rákócziho.\n\nHelena pocházela ze starého chorvatského rodu Zrinských. V roce 1666 uzavřela manželství s Františkem I. Rákoczi, se kterým měla tři děti: Juraje (zemřel ještě jako dítě), Julianu a Františka - později známým jako František II. Rákóczi. Po smrti prvního manžela si podržela správu nad rákocziovským majetkem v Regeci, Makovici a Mukačevu. V roce 1682 si vzala za manžela vůdce protihabsburského povstání Imricha Tököliho, a aktivně se do povstání zapojila. Proslavila se svou hrdinskou obranou hradu Mukačevo, který před císařskými vojsky bránila tři roky. Po zradě vlastním tajemníkem a při přesile císařských vojsk byl 14. října 1688 hrad dobyt a zbořen a Helena byla internována v uršulínském klášteře ve Vídni. Z vídeňské internace ji po třech letech Tököly vysvobodil výměnou za zajatého generála podplukovníka Donata Heisslera. Pak žila 12 let se svým manželem v tureckém vyhnanství, až do své smrti v roce (1703). Její ostatky byly v roce 1906 převezeny do Košic. Pohřbena je spolu se svým synem Františkem II. Rákóczim v kryptě košické katedrály svaté Alžběty.\n\n"}
{"id": "1134470", "url": "https://cs.wikipedia.org/wiki?curid=1134470", "title": "María Bernabéuová", "text": "María Bernabéuová\n\nMaría Bernabé-Avomo (* 15. února 1988 Salamanca, Španělsko) je španělská zápasnice – judistka.\n\nNarodila se do multikulturní rodiny – otec Španěl, matka původem z Afriky (Rovníková Guinea). S judem začínala v Alicante v 6 letech. Je členkou klubu Frutos, který vede olympijská vítězka v judu Miriam Blascová. Její osobním trenérem je Carlos Montero.\n\nV začátcích své seniorské kariéry se neuměla prosadit proti zkušené Cecilii Blancové. Větší pozornost na sebe upoutala až v roce 2013 v 25 letech. V roce 2015 vrátila po letech stagnace španělské ženské judo na mapu světa.\n\n\n"}
{"id": "1134471", "url": "https://cs.wikipedia.org/wiki?curid=1134471", "title": "Ekonomická migrace", "text": "Ekonomická migrace\n\nEkonomická migrace je lidská migrace z jednoho regionu do druhého, protože dle očekávání migranta nejsou v jeho vlastní zemi životní podmínky či pracovní příležitosti dost dobré, a hledá proto zlepšení svého životního standardu jinde. Ekonomičtí migranti, kteří pracují mimo své domovské státy, se podle Organizace spojených národů nazývají migrační pracovníci.\n\nMnoho zemí má imigrační a vízová omezení, která zakazují vstup do země osobám, které chtějí získat práci bez platného pracovního víza. Osobám, které jsou prohlášeny za ekonomické migranty, může být odmítnut vstup do země. Přítomnost takového migranta je označována za ilegální migraci. Uvnitř většiny současných států i uvnitř Evropské unie je ekonomická migrace legální.\n\nPodle Vladislava Güntera z Centra pro integraci cizinců, který poskytl rozhovor pro projekt Faktus, může být jednodušší integrovat ekonomické migranty než azylanty. Ti totiž, na rozdíl od uprchlíků, mají jasné motivace a to vydělat peníze a zabezpečit rodinu.\n\nSvětová banka odhaduje, že remitence (finance posílané ekonomickými migranty do země původu) v roce 2009 dosahovala 420 miliard dolarů, z čehož bylo 317 miliard posláno do rozvojových zemí.\n"}
{"id": "1134481", "url": "https://cs.wikipedia.org/wiki?curid=1134481", "title": "C'mon and Love Me", "text": "C'mon and Love Me\n\nC'mon and Love Me je píseň americké rockové skupiny Kiss vydaná na albu Dressed to Kill. Píseň napsal Paul Stanley za méně než hodinu. Song hravě a barvitě popisuje jakéhosi Don Juana který je velice přitažlivý a neodolatelný pro kořist opačného pohlaví.\nC'mon and Love Me se stala velice populární a oblíbenou písní na koncertech v sedmdesátých letech.\n\n\"C'mon and Love Me\" se objevil na následujících albech Kiss:\n"}
{"id": "1134484", "url": "https://cs.wikipedia.org/wiki?curid=1134484", "title": "Trnavská universitní tiskárna", "text": "Trnavská universitní tiskárna\n\nTrnavská univerzitní tiskárna byla tiskárna působící při staré Trnavské univerzitě. Po vzniku Trnavské univerzity působila při ní do roku 1640 nejprve jako arcibiskupská tiskárna, která se v roce 1640 transformovala na akademickou. \n\nAkademickou tiskárnu spravoval prefekt (člen profesorského sboru), někdy také s pomocníkem, většinou vyučeným typografem (tzv. Socius prefecti), technicky se o ni staral faktor, jehož jméno se obvykle uvádělo i na titulním listu tisku. Za 125 let působení akademické tiskárny se jich vystřídalo 26. V polovině 17. století se tiskárna přestěhovala do budovy univerzity a později patřila k nejvýznamnějším tiskárnám tehdejšího Uherska. V roce 1770 měla 6 tiskových strojů a zaměstnávala 10 mistrů a 10 sazečů. Měla vlastní písmolijnu knihárnu a vlastnila také papírny v Dechticích a Klášteře pod Znievom. \n\nZa období své činnosti vyprodukovala kolem 5000 různých knih nejen s náboženskou tematikou, ale i díla historická, filozofická, životopisná, divadelní hry, kalendáře apod. v různých jazycích včetně slovenštiny. Z nejvýznamnějších tisků lze zmínit Szőlősiho \"Cantus Catholic\", martina Sentivániho \"Miscellanea\", Timonova \"Topographie\" a pod. Po zrušení řádu jezuitů v roce 1773 byla tiskárna zestátněna a stala se z ní tiskárna trnavská. Pod novou správou pracovala čtyři roky, do roku 1777. Při příležitosti zestátnění byla provedena inventura, ze které známe podrobný stav tiskařského zařízení i zaměstnanců, jakož i produkci a zásoby tiskárny. \n\nPo roce 1777 se zaměstnanci i zařízení trnavské tiskárny začali stěhovat do Budína a v Trnavě zůstala jen jako filiálka tiskárny budínské Královské univerzity. Její produkce se postupně snižovala, nakonec měla tři sazeče a čtyři mistry, ale i tak vytiskla celkem 477 známých děl, z toho 71 slovenských. Nakonec byla v roce 1798 zrušena.\n"}
{"id": "1134485", "url": "https://cs.wikipedia.org/wiki?curid=1134485", "title": "Chlapec s trnem", "text": "Chlapec s trnem\n\nChlapec s trnem je helénistická bronzová socha umělce Fedelina z 1. století před Kr. zobrazující chlapce vytahujícího si trn z chodidla. V současnosti se nachází v Palazzo dei Conservatori (Kapitolská muzea) v Římě s kopií v Galerii Uffizi ve Florencii.\n"}
{"id": "1134488", "url": "https://cs.wikipedia.org/wiki?curid=1134488", "title": "Miroslav Brezovský", "text": "Miroslav Brezovský\n\nMiroslav Brezovský (* 31. května 1952) je bývalý slovenský fotbalista, obránce.\n\nV československé lize hrál za Jednotu Trenčín. Dal 1 ligový gól. Ve druhé nejvyšší soutěži hrál i za Slovenský hodváb Senica.\n\n"}
{"id": "1134491", "url": "https://cs.wikipedia.org/wiki?curid=1134491", "title": "SK Alfa Liberec", "text": "SK Alfa Liberec\n\nSK Alfa Liberec byl český futsalový klub z Liberce. Klub byl založen v květnu 1989, od stejného roku se klub zúčastňoval futsalových soutěží pořádaných Fotbalovou asociací České republiky. V sezóně 1992/93 se klub zúčastnil kvalifikace o 1. celostátní ligu, v které uspěl a postoupil následně do nejvyšší soutěže. V roce 2002 se klub dočkal historické úspěchu, když se mu podařilo zvítězit v národním poháru. Klub zanikl po ukončení druholigové sezóny 2010/11.\n\nSvé domácí zápasy odehrával klub ve sportovní hale Dukla Liberec.\n\n\nZdroj:\n"}
{"id": "1134496", "url": "https://cs.wikipedia.org/wiki?curid=1134496", "title": "Zacharov", "text": "Zacharov\n\nRuské příjmení Zacharov (Zakharov) má více nositelů: \n\n"}
{"id": "1134498", "url": "https://cs.wikipedia.org/wiki?curid=1134498", "title": "I Love It Loud", "text": "I Love It Loud\n\n„I Love It Loud“ je píseň americké rockové skupiny Kiss vydaná na albu \"Creatures of the Night\". Píseň se stala velice populární a skupina ji hraje na koncertech dodnes.\n\nPíseň napsali Gene Simmons a Vinnie Vincent, který již spolupracoval se skupinou ale oficiálním kytaristou byl stále Ace Frehley, kterého později Vinnie Vincent nahradil. Video ukazuje skupinu na jevišti hrající svou píseň, zatímco je mladí lidé sledují v televizi až jsou nakonec zhypnotizováni a následují svou skupinu.\n\n„I Love It Loud“ se objevil na následujících albech Kiss:\n\n"}
{"id": "1134501", "url": "https://cs.wikipedia.org/wiki?curid=1134501", "title": "FriendlyVox", "text": "FriendlyVox\n\nOzvučený webový portál FriendlyVox představuje řešení zpřístupňující informační a komunikační služby bez nutnosti užití zraku.\n\nFriendlyVox byl vytvořen s ohledem na specifické potřeby zrakově postižených osob, pro ovládání portálu tak stačí pouze klávesnice a všechny potřebné informace jsou předávány hlasovým výstupem. Nedílnou součástí FriendlyVox je nápověda, díky které portál snadno zvládnou i méně zkušení uživatelé.\n\n\nFriendlyVox lze provozovat na běžném počítači vybaveném webovým prohlížečem Google Chrome, do kterého si uživatel stáhne příslušný programový modul. Nevidomí mohou používat portál i na počítači, který není ozvučený odečítačem. Jednoduchá úprava nastavení počítače zajistí, že ozvučené prostředí FriendlyVox lze vyvolat jediným povelem z klávesnice.\n\nUživatelům a zájemcům o FriendlyVox je k dispozici zákaznický servis, který lze kontaktovat telefonicky nebo e-mailem, případně přímo z portálu prostřednictvím k tomu určené služby.\n\n"}
{"id": "1134510", "url": "https://cs.wikipedia.org/wiki?curid=1134510", "title": "Mistrovství světa ve veslování 2004", "text": "Mistrovství světa ve veslování 2004\n\nMistrovství světa ve veslování 2004 byl v pořadí 33. šampionát konaný mezi mezi 27. červencem a 1. srpnem 2004 na jezeře Banyoles u stejnojmenného města ve Španělsku.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\nRok 2004 byl rokem olympijským, proto program mistrovství zahrnoval pouze neolympijské disciplíny.\n\n"}
{"id": "1134513", "url": "https://cs.wikipedia.org/wiki?curid=1134513", "title": "Seznam dnů nezávislosti podle zemí", "text": "Seznam dnů nezávislosti podle zemí\n\nSeznam dnů nezávislosti podle zemí je seznamem státních svátků připomínajících výročí kdy se daný stát nezávislým.\n"}
{"id": "1134518", "url": "https://cs.wikipedia.org/wiki?curid=1134518", "title": "German Garrigues Hernández", "text": "German Garrigues Hernández\n\nGerman Garrigues Hernández, OFMCap. (12. února 1895, Carcagente – 9. srpna 1936 tamtéž) byl španělský římskokatolický duchovní a člen kapucínského řádu. Stal se obětí pronásledování katolíků za občanské války ve Španělsku. Katolickou církví je uctíván jako blahoslavený.\n\nPocházel z početné rodiny manželů Juana Bautisty Garrigues a jeho manželky Anny Marie, rozené Hernandez. Pokřtěn byl hned v den narození jménem Jorge Maria. Z této rodiny vzešli ještě dva jiní členové kapucínského řádu. Studoval v kapucínském malém semináři a 13. ledna 1911 do kapucínského řádu vstoupil. Dostal řeholní jméno German. Dne 15. srpna 1912 složil časné sliby a 18. prosince 1917 sliby věčné. Kněžské svěcení přijal z rukou biskupa Ramóna Plaza y Blanco 9. února 1919. Následně začal působit jako učitel řádového dorostu a asistent novicmistra. Duchovně také pečoval o nemocné a byl katechetou. Měl velkou péči o chudé a měl pověst řeholníka skromného, trpělivého, veselého a pokorného. Po vypuknutí pronásledování katolíků za občanské války žil nějaký čas ve Valencii a následně se ukryl u svých příbuzných v rodné obci. Tváří v tvář nebezpečí zabití říkal:\n\nByl zatčen 9. srpna 1936 a byl převezen do štábu komunistické strany. V noci z 9. na 10. srpen byl v rodné obci zastřelen. Před exekucí řekl svým katům, že jim odpouští. Pochován byl na místním hřbitově. Jeho ostatky byly 15. prosince 1940 exhumovány a uloženy na novém hřbitově. Později byly přeneseny do kaple \"Kapucínských mučedníků\" v klášteře v Massamagrellu.\n\nInformativní proces, potřebný pro beatifikaci, proběhl ve Valencii v letech 1957–1959. Beatifikován byl papežem Janem Pavlem II. v první skupině kapucínských mučedníků ze španělské občanské války z let 1936–1939 dne 11. března 2001. Jeho liturgická památka je slavena samostatně 9. srpna a zároveň 22. září ve skupině s ostatními mučedníky z občanské války. Zvláštní úctě se těší ve valencijské arcidiecézi.\n\n"}
{"id": "1134521", "url": "https://cs.wikipedia.org/wiki?curid=1134521", "title": "Bärenreiter Praha", "text": "Bärenreiter Praha\n\nBärenreiter Praha s.r.o. je česká pobočka německého hudebního vydavatelství Bärenreiter v Kasselu. Sídlí na adrese náměstí Jiřího z Poděbrad 112/19, Praha 3-Vinohrady.\n\nPočátky hudebního vydavatelství sahají do 40. let 20. století, kdy bylo po komunistickém puči v roce 1948 znárodněno množství soukromých vydavatelsví a nakladatelství a sloučeno do jediného státního podniku Orbis. Od roku 1967 společnost existovala pod názvem \"Supraphon\".\n\nV roce 1991 po pádu komunistického režimu došlo k privatizaci, jejímž výsledkem byl vznik svou samostatných podniků: Supraphon, coby výrobce hudebních nosičů a \"Editio Supraphon\" – vydavatelství tradičně specializovaného na tisk notového materiálu a hudební literatury, v jehož vlastnictví přešel rozsáhlý notový a knižní archiv z někdejšího státního podniku Supraphon do vlastnictví budoucí firmy Bärenreiter Praha.\nPo dokončení vleklé privatizace vydavatelství \"Editio Supraphon\" získala německá skupina Bärenreiter-Verlag (Kassel). Spolupráce obou vydavatelství ovšem existovala již dříve: práce na společném kritickém vydání souborného díla Leoše Janáčka započalo již v roce 1978. Roku 1999 se nakonec české vydavatelství stalo členem skupiny Bärenreiter. Stěžejní činností pražské pobočky je především publikace děl českých hudebních skladatelů.\n\nProdukce vydavatelství Bärenreiter Praha zahrnuje vývoj hudby od dob středověku po současnost. Klasická díla koncertního repertoáru se objevují také v podobě hudebně-pedagogických prací, des gleichen Ausgaben mit zeitgenössischer hudby a hudební literatury. V souladu s edičním plánem mateřské firmy se pražský Bärenreiter specializuje na vydávání v původním jazyce. Značnou část produkce určené pro český trh tvoří hudebně-pedagogické tituly. Pražská pobočka čítající 25 pracovníků vydává vlastní tituly a je současně exkluzivním dodavatelem produktů skupiny Bärenreiter pro Střední a Východní Evropu včetně Ruska.\n\nOddělení půjčovny nabízí hudební a další materiálny pro koncertní a scénické produkce, a to jak z vlastní produkce, tak od dalších vydavatelství (Alkor-Edition Kassel, Boosey & Hawkes, Bote & Bock, DSCH Publishers ad.).\n\n"}
{"id": "1134528", "url": "https://cs.wikipedia.org/wiki?curid=1134528", "title": "Stefan Lochner", "text": "Stefan Lochner\n\nStefan Lochner, též Stephan Lochner nebo Meister Stephan (kolem roku 1400 až 1410, Meersburg am Bodensee – 1451, Kolín nad Rýnem, jako oběť morové epidemie) byl německý gotický malíř, nejvýznamnější zástupce Kolínské malířské školy.\n\nÚdaje o Lochnerově životě byly zčásti zničeny při francouzské okupaci Kolína. Předpokládá se, že pocházel z Meersburgu u Bodamského jezera, neboť zde při morové epidemii roku 1451 zemřeli jeho rodiče. Ve dvou dokumentech z roku 1444 a 1448 je uváděn jako Stefan Lochner od Bodamského jezera. Albrecht Dürer ve svém deníku z roku 1520 zmiňuje oltářní obraz \"Tří králů\" (Dreikönigsaltar) v Kolíně nad Rýnem, jehož autorem je \"Meister Stephan\".\n\nLochner se patrně školil ve Vlámsku a mohl být žákem Roberta Campina nebo pracoval v dílně Jana van Eycka. O jeho příchodu do Kolína existují údaje z roku 1442, kdy dostal zakázku na výzdobu města v souvislosti s návštěvou císaře Fridricha III. Habsburského. V té době již byl mistrem a připadla mu hlavní úloha vytvořit oltář pro Kolínský dóm. Z roku 1442 jsou záznamy o Lochnerově koupi domu a svatbě s Lysbeth (žádné údaje o dětech). Roku 1444 koupil dva další domy a vzal si půjčku, roku 1447 byl členy malířského cechu zvolen radním (mj. to znamená, že byl občanem města nejméně o deset let dříve, roku 1437). Po roce 1447 měl finanční problémy (další půjčka 1448) a proto jeho hlavní díla patrně vznikla před tímto datem.\n\nStefan Lochner byl znovu zvolen do Rady města roku 1450, ale onemocněl a patrně zemřel v zimě 1450-51 během epidemie moru. Roku 1451 již neměl kdo převzít majetek jeho zemřelých rodičů a Lochnerův dům v Kolíně byl na prodej roku 1452.\nŽádné z Lochnerových děl není podepsáno a identifikace Lochnera s dříve uváděným tzv. \"Dombild Meister\" je nepřímá. Stejně tak nepanuje shoda o jeho autorském podílu a práci jeho dílenských spolupracovníků u děl, která jsou mu připisována na základě historiografické srovnávací analýzy.\n\nDo roku 1420 ovlivňoval kolínskou malbu Mistr Svaté Veroniky a Lochnerova malba přinesla nový impuls. Malíř ve svých obrazech vytvářel iluzi prostoru a objemu pečlivým znázorněním detailů na pozadí a modelací objemu pomocí barvy. Ve Vlámsku si osvojil techniku olejomalby a užíval drahé pigmenty jako ultramarin a jasné a zářící barvy, zejména červeň, zeleň a modř. Zlepšil také znázornění lidské pleti užitím olověné běloby, která dodala světlým tónům porcelánovou průsvitnost. Při znázornění detailů ozdob na obrazech a modelaci objemu užíval techniky typické pro zlatnické práce (šrafování) a existuje domněnka, že se původně vyškolil jako zlatník.\n\nZnal perspektivu, ale jeho modelace prostoru je často mělká a končí jednotným zlaceným pozadím. Proto je považován za posledního mistra Internacionální gotiky před nástupem renesance v Německu.\n\nV Lochnerově díle je patrný přímý vliv jeho německých předchůdců (Conrad von Soest, Mistr Svaté Veroniky), ale zejména nizozemských umělců Roberta Campina a Jana van Eycka. Z Eyckových děl (\"Gentský oltář\" a \"Madona u fontány\") si Lochner vypůjčil některé motivy a kompoziční prvky, realismus v malbě pozadí, objekty a obleky postav. Z děl německých tvůrců pochází již poněkud zastaralé zlaté pozadí a idealizované podoby postav typické pro dřívější epochu malířství, důraz na barvu a odklon od stínování a lineární perspektivy.\n\nZa jeho mistrovské dílo z pozdního období je považována \"Madona v růžové besídce\". Dílo je plné symbolů: jablko – překonání prvotního hříchu, anděl s peřím páva – symbol vzkříšení, brož s jednorožcem – panenství, naklonění hlavy Marie a lilie – neposkvrněné početí, koberec jahod – krev Krista i sv. Trojice, růže bez trnů – rajská zahrada. Skryté významy mají také počty andělů (sv. Trojice a čtyři živly). \n\nLochner přímo ovlivnil své následovníky, kteří použili některé motivy jeho děl. Týká se to \"Gdaňského oltáře\" Hanse Memlinga a nejméně dvou děl Rogiera van der Weyden – \"Oltáře sv. Jana Křtitele\" (Berlín) a \"Oltáře Klanění králů\" (Mnichov).\nLochnerovi jsou připisovány tři iluminované rukopisy \"Knih hodinek\" (Darmstadt, Berlín, Anholt). Z nich nejznámější je \"Modlitební kniha Stephana Lochnera\" z roku 1451 (Gebetbuch des Stephan Lochner) nyní uložená v Darmstadtu a \"Berlínská kniha modliteb\" z roku 1444.\n\nDvě kresby (British Museum, Londýn, Beaux-Arts, Paříž), původně považované za studie k Lochnerově obrazu, jsou spíše práce některého spolupracovníka z jeho dílny. \n\n"}
{"id": "1134529", "url": "https://cs.wikipedia.org/wiki?curid=1134529", "title": "Jan Werner (atlet)", "text": "Jan Werner (atlet)\n\nJan Werner (* 25. července 1946 – 21. září 2014) byl polský sportovec, atlet, který se specializoval na běh na 400 m, mistr Evropy z roku 1969.\n\nTřikrát startoval na olympiádě – v Mexiku v roce 1968 byl členem polské štafety na 4x400 metrů, která skončila čtvrtá. O čtyři roky později v Mnichově v individuálním závodě na 400 metrů skončil v semifinále, polská štafeta na 4x400 metrů doběhla do cíle pátá. Nejúspěšnější byl na olympiádě v Montrealu v roce 1976. Probojoval se do finále běhu na 400 metrů, kde skončil osmý v osobním rekordu 45,44, a byl rovněž členem polské štafety na 4x400 metrů, která vybojovala stříbrné medaile.\n\nMnoho úspěchů získal při startech na mistrovství Evropy. V Budapešti v roce 1966 se s polskou čtvrtkařskou štafetou stal mistrem Evropy, ve finále individuálního závodu na 200 metrů doběhl čtvrtý. V Athénách v roce 1969 se stal mistrem Evropy v běhu na 400 metrů. Při evropském šampionátu v Helsinkách v roce 1971 získal bronzovou medaili v běhu na 400 metrů a stříbrnou medaili jako člen polské čtvrtkařské štafety.\n\nÚspěšný byl rovněž při neoficiálních halových šampionátech na přelomu 60. a 70. let 20. století. Získal čtyři zlaté a jednu stříbrnou medaili jako člen štafety na 4 x 2 kola. V roce 1969 při Evropských halových hrách vybojoval stříbrnou medaili v běhu na 400 metrů.\n\n"}
{"id": "1134535", "url": "https://cs.wikipedia.org/wiki?curid=1134535", "title": "Japonský teriér", "text": "Japonský teriér\n\nJaponský teriér (japonsky: 日本テリア, anglicky: Japanese Terrier) je malé psí plemeno ze skupiny teriérů, které bylo vyšlechtěno v Japonsku. Oproti jiným japonským plemenům se jedná o poměrně mladé psí plemeno, přesto je uznané Mezinárodní kynologickou federací (FCI), která jej řadí do skupiny teriéři, do sekce malí teriéři.\n\nHistorie japonských teriérů sahá až do 17. století, kdy byli do Japonska přivezeni jejich předkové: hladkosrstí foxteriéři a malá lovecká plemena psů. Konkrétně se jednalo o loď plavící se z Nizozemí do japonského Nagasaki. Od té doby probíhal v Japonsku chov těchto dovezených plemen, až v roce 1920 začalo selektivní kříženi a vznikl tak japonský teriér, jak jej známe dnes. O 10 let později, v roce 1930, bylo plemeno uznáno Japonským Kennel Clubem.\n\nPůvodně se využívali především jako krysaři v docích. V současnosti už je ale uvidíme jen jako společníky. V roce 2006 plemeno uznal United Kennel Club (UKC). Hojně se chovají především ve své rodné zemi, ale jinak je najdeme i v Evropě. Početnými chovy je známé především Německo a Francie, kde si tito malí psíci získávají oblibu. V současné době (září roku 2015) se v Česku nenachází ani jeden chovný jedinec.\nJaponský teriér je malý pes, s inteligentní výrazem a kompaktní postavou. Výška v kohoutku se pohybuje mezi 30 a 33 cm, hmotnost je 4,5 až 6 kg. Právě poměr výšky ku délce trupu je 1:1. Srst, která pokrývá celé tělo, je velmi krátká (okolo 2 mm), na dotek hebká a s podsadou. Základní barvou je čistě bílá, na které mohou být tmavě hnědé až černé znaky, a ve stejné barvě je i hlava.\n\nMozkovna je plochá a poměrně štíhlá, stop nevýrazný. Uši jsou posazené vysoko, středně malé, trojúhelníkového tvaru. Pes je nosí vztyčené a natočené vpřed, pokud se pes bojí, natočí je dozadu. Oči jsou malé, mandlového tvaru s tmavě hnědými duhovkami. Nosní houba je vždy černá, pysky přiléhavé a tenké. Zuby musí mít nůžkový skus. Krk je poměrně dlouhý, dobře osvalený, ale štíhlý, bez laloku. Harmonicky se napojuje na hřbet, který je krátký a úzký, se svažující se zádí. Břicho výrazně vtažené. Ocas je přirozeně dlouhý, šavlovitého tvaru, ale běžně se kupíruje. Nohy jsou dlouhé, se silnými stehny, zakončené kulatými a drobnými tlapkami.\n\nPovahově je japonský teriér přátelský, důvěřivý, hravý a oddaný pes, který se silně váže na svoji rodinu. Samotný standard dle FCI jej popisuje jako hravé a veselé psí plemeno. Sám o sobě si japonský teriér dobře rozumí s dětmi, ale protože má jemnou konstrukci, je nutné myslet na tom, že některé dětské hrátky mohou psovi ublížit. Sám o sobě nevyhledává společnost jiných psů, ale v případě nutnosti s nimi umí vyjít nebo spolupracovat. Přesto může být vůči některým obřím plemenům uštěkaný. K cizím je přátelský a důvěřivý, není to dobrý hlídač. Vůči hlodavcům má vyvinuté lovecké pudy, proto je bude rád lovit, naopak velká lesní či hospodářská zvířata ignoruje.\n"}
{"id": "1134540", "url": "https://cs.wikipedia.org/wiki?curid=1134540", "title": "Sarah J. Maas", "text": "Sarah J. Maas\n\nSarah J. Maas, rodným jménem Sarah Janet Maas (* 5. března 1986 New York) je americká spisovatelka fantasy literatury pro mládež. Je známá pro svou prvotní knihu s názvem \"Skleněný trůn\", která vyšla v originále v roce 2012.\n\nSarah Janet Maas se narodila dne 5. března 1986 ve městě New York.\n\nNavštěvovala univerzitu Hamilton v Clintonu v New Yorku, kde studovala tvůrčí psaní a zajímala se o religionistiku. V roce 2008 absolvovala Magna cum laude.\n\nMaasová je vdaná a žije v Pensylvánii (2019). Dne 22. listopadu 2017 oznámila na Instagramu, že spolu s manželem čekají první dítě, syna. Ten se narodil v červnu 2018 a byl pojmenován Taran.\n\nMaasová začala psát svoji prvotinu, ze které pak vznikl román \"Throne of Glass\" (\"Skleněný trůn\"), už v šestnácti letech. Poté, co napsala několik kapitol a novelu pojmenovala \"Queen of Glass\", ji přidala na webovou stránku FictionPress.com, kde se její příběh stal jedním z nejvíce populárních. Když se rozhodla napsat a vydat samostatnou knihu, tak novelu z webu odstranila. Dějová linie série je založena na Popelce za předpokladu: „Co když nebyla Popelka služka ale vražedkyně? A co když se nechtěla zúčastnit bálu a setkat se s princem, avšak ho chtěla zabít?“\n\nV roce 2008 začala Maasová posílat různým agentům její příběh, který si nakonec našel svého agenta až v roce 2009. Práva na knihu \"Throne of Glass\" (\"Skleněný trůn\") byla odkoupena v březnu roku 2010 nakladatelstvím Bloomsbury, které zanedlouho koupilo práva dalších dvou knih v sérii. Knižní série \"Skleněný trůn\" je dostupná v 15 zemích a 35 jazycích. Maasová napsala také pět povídek, které se odehrávaly 2 roky před první knihou. Série obsahuje sedm knih.\n\nDruhá kniha série s názvem \"Crown of Midnight\" (\"Půlnoční koruna\") obdržela ocenění „New York Times young adult best-seller.“ V září roku 2015 bylo oznámeno, že společnost Mark Gordon Company koupila práva na televizní sériál s názvem \"Queen of Glass\". Pilotní díl seriálu by měl nést název „Celaena“ a měl by mít premiéru na streamingové televizi Hulu. Finální kniha v sérii se jmenuje \"Kingdom of Ash\" (\"Království popela\") a vyšla 23. října 2018.\n\nMaasová napsala také druhou knižní sérii, která nese název \"A Court of Thorns and Roses\". Jedná se o volné přepsání pohádkového příběhu o \"Krásce a zvířeti\". První kniha v sérii byla napsána už v roce 2009, avšak vydání se dočkala až roku 2015. Série by se měla dočkat filmového zpracování společností Tempo Productions. Vydání by se měla dočkat také nová nová spin-offová trilogie, kterou započala povídka \"A Court of Frost and Starlight\".\n\nDne 16. května 2018 Maasová oznámila, že má v plánu napsat její třetí knižní sérii pojmenovanou \"Crescent City\". Bude se jednat o její první fantasy trilogii pro dospělé. První díl s názvem \"House of Earth and Blood\" by měl vyjít v lednu 2020.\n\n\n\n\n\n\n\n"}
{"id": "1134543", "url": "https://cs.wikipedia.org/wiki?curid=1134543", "title": "Mistrovství světa ve veslování 2003", "text": "Mistrovství světa ve veslování 2003\n\nMistrovství světa ve veslování 2003 byl v pořadí 32. šampionát konaný mezi mezi 24. a 31. srpnem 2003 na jezeře Idroscalo v italském Miláně.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\n"}
{"id": "1134545", "url": "https://cs.wikipedia.org/wiki?curid=1134545", "title": "Skleněný trůn (kniha)", "text": "Skleněný trůn (kniha)\n\nSkleněný trůn (v anglickém originále Throne of Glass) je první kniha ze stejnojmenné knižní série \"Skleněný trůn\" od newyorské spisovatelky Sarah J. Maas.\n\nAdarlanský král vládne celé zemi jménem Erilea. Zakázal magii a všechny lidi, kteří měli s ní měli co do činění, nechal zabít nebo poslat do dolů. Magie zmizela a zdá se, že Adarlan bude vládnout nad celou Erileou, možná i světem. Uprostřed tohoto chaosu se zrodí příběh o Celaeně Sardothien, nájemné vražedkyni trénované Arobynnem. Jediný člověk, kterého se Adarlan obával byl nakonec zajat a odsouzen strávit zbytek života ve solných dolech v Endovieru. O rok později Celaeně nabízí korunní princ Dorian nabídku. Když porazí čtyřiadvacet zločinců a válečníků, stane se na čtyři roky Královou bojovnicí. Poté může odejít kam chce. Nabízí jí vykoupení a svobodu, věc pro kterou Celaena přečkala celý ten dlouhý čas v dolech a věc, ve kterou pomalu přestávala doufat.\n\nNicméně ve zdech skleněného zámku sídlí temno. Temno, které zabíjí účastníky soutěže dřív, než se do ní stihnou zapojit. A Celaena je odhodlaná odhalit, kdo za tím stojí.\n\n\n"}
{"id": "1134547", "url": "https://cs.wikipedia.org/wiki?curid=1134547", "title": "Battle Born", "text": "Battle Born\n\nBattle Born je čtvrté studiové album americké rockové kapely The Killers. Název se vyskytuje na vlajce Nevady, kde skupina nahrává. Deska byla nahrána po plánované několikaleté přestávce.\n\nV roce 2010, po 6 letech koncertování, kapela oznámila pauzu. Během ní tři ze čtyř členů nahráli sólová alba. Znovu se sešli v říjnu 2011.\n\nI čtvrté album The Killers opanovalo první místo v prodávanosti ve Velké Británii a Irsku. Celosvětově byl prodáno asi 1 milion kopií.\n"}
{"id": "1134549", "url": "https://cs.wikipedia.org/wiki?curid=1134549", "title": "Neil Kinnock", "text": "Neil Kinnock\n\nNeil Kinnock (* 28. března 1942) je britský politik, člen Labouristické strany (v letech 1983 až 1992 byl předsedou strany). Narodil se ve městě Tredegar jako jediný syn horníka a jeho ženy, která pracovala jako zdravotní sestra. V letech 1970 až 1995 byl členem britského parlamentu. Od roku 1967 je jeho manželkou politička Glenys Kinnock. Jejich syn Stephen Kinnock se rovněž věnuje politice.\n\n"}
{"id": "1134550", "url": "https://cs.wikipedia.org/wiki?curid=1134550", "title": "CASA C-101 Aviojet", "text": "CASA C-101 Aviojet\n\nCASA C-101 Aviojet je španělský jednomotorový proudový dvoumístný cvičný letoun, řešený jako celokovový dolnoplošník.\n\n16. září 1975 uzavřelo španělské ministerstvo letectví kontrakt s firmou CASA na vývoj a stavbu prototypů nového proudového letounu pro základní a pokračovací výcvik, který by nahradil ve vojenském letectvu dosluhující stroje Hispano Aviación HA-200 Saetta a Lockheed T-33 Shooting Star. Na vývoji se podílela firma Northrop z USA, která řešila vstupy vzduchu k motoru a profil křídla a společnost MBB z NSR.\n\nVýsledkem smlouvy byly čtyři prototypy pro letové testy a další dva pro statické a únavové zkoušky. První prototyp C-101 (XE-25-01) vzlétl 27. června 1977, poslední čtvrtý (XE-25-04) pak 17. dubna 1978.\n\nVýroba prvních deseti sériových Aviojetů byla zahájena roku 1978, 8. listopadu 1979 byl zalétán první z nich. Celý letoun se vyrábí ve Španělsku, produkce je rozdělena na výrobu křídla v Getafe a trup v Seville. Výjimku tvoří pouze americká pohonná jednotka a příďový podvozek britské firmy Dowty Rotol.\nCASA nejdříve dodala 60 kusů neozbrojené verze C-101EB-01 Aviojet s turbodmychadlovou pohonnou jednotkou Garrett TFE731-2-2J o tahu 15,6 kN. Ve španělském letectvu obdržely označení E.25 Mirlo. Druhý kontrakt pokryl dodávku dalších 28 letounů.\n\nOzbrojená varianta kanónem DEFA ráže 30 mm C-101BB Aviojet, určená na export, měla instalovaný motor Garrett TFE731-3-1J s tahem zvýšeným o 0,9 kN. 23 kusů odebralo Chile (T-36 Halcón), kde se Aviojet také licenčně vyráběl a 4 Honduras.\n\n16. listopadu 1983 poprvé vzlétla bitevní verze C-101CC Aviojet s motorem TFE731-5-1J s tahem zvýšeným na 21 kN. 16 kusů zakoupilo Jordánsko, další stroje převzalo pod označením A-36 Toqui Chile.\n\n25. května 1985 byl zalétán modernizovaný letoun C-101DD s ovládacími prvky na plynové a řídící páce (HOTAS) a průhledovým displejem. Tato cvičná varianta, kterou je možné používat jako lehký bitevník, může být vyzbrojena řízenou střelou AGM-65 Maverick.\n\nVšechny letouny E.25 Mirlo, které zůstaly ve výzbroji, byly v letech 1990-1992 vybaveny moderním zbraňovým a navigačním systémem. Později po zástavbě radaru tato verze sloužila pod označením A-36BB pro výcvik s taktickými zbraněmi.\n\n\n\n\n"}
{"id": "1134559", "url": "https://cs.wikipedia.org/wiki?curid=1134559", "title": "Meic Stephens", "text": "Meic Stephens\n\nMeic Stephens (23. července 1938 – 2. července 2018) byl velšský novinář, překladatel a básník. Narodil se ve vesnici Treforest nedaleko Pontypriddu a studoval na Aberystwythské a Bangorské univerzitě. V roce 1965 založil literární magazín \"Poetry Wales\". Rovněž se věnoval pedagogické činnosti, vyučoval například na Glamorganské univerzitě a působil také na Univerzitě Brighama Younga v Utahu. Jeho synem byl rozhlasový moderátor Huw Stephens. Zemřel roku 2018 ve věku 79 let.\n"}
{"id": "1134562", "url": "https://cs.wikipedia.org/wiki?curid=1134562", "title": "M25", "text": "M25\n\nSpojení písmen M a číslice 25 může mít různé významy:\n\n"}
{"id": "1134577", "url": "https://cs.wikipedia.org/wiki?curid=1134577", "title": "Dějiny Trnavy", "text": "Dějiny Trnavy\n\nDějiny Trnavy začínají už ve 13. století, kdy se stala svobodným královským městem. Byla sídlem univerzity, rozvíjel se zde i průmysl a bylo zde také zřízeno arcibiskupství.\n\nÚrodná nížina na březích potoka Trnávka byla obydlena už v mladší kamenné době kamenné. Kontinuita osídlení nebyla na delší období přerušovaná, což dokazují nálezy z bronzové a železné doby, například poklad keltských mincí s nápisy \"BIATEC\", \"NONNOS\", \"COISA\". Na přítomnost římské kultury poukazují mince i keramika. Nálezy z 1. a 2. století byly zjištěny i v poloze dnes již neexistujícího kostela sv. Michala. Stopy slovanských a velkomoravských sídlišť a hrobů se našly v městské části \"Kopánka\" a na \"Sereďské cestě\".\n\nPředstavy o předměstském osídlení jsou zatím pouze mlhavé, ale intenzivnější archeologické výzkumy jim začínají dávat přesnější kontury. K důležitému postavení Trnavy na přelomu 12. a 13. století přispěla dcera uherského krále Bély III., Konstancie. V roce 1199 dostala území mezi Trnavou a Malými Karpaty jako věno při sňatku s českým králem Přemyslem Otakarem I. Konstancie se snažila zlepšit obchodní spojení Uherska a Čech. Její zásluhou byla upravena trasa České cesty s dávnou obchodní tradicí, která vedla z Prahy přes Brno a Hodonín do Trnavy a odtud do Ostřihomi a Budína.\n\nListina ostřihomského arcibiskupa Jana z roku 1211 o darování části příjmů z kostela v osadě \"Sobota\" ostřihomské kapitule je první písemnou zmínkou o Trnavě. V té době už musela být důležitým a rozvinutým místem v regionu. Název osady \"Sumbot\", \"Zumbothel\", \"Szombat\" atd., čili \"Sobota\" byl odvozen ode dne konání trhu, název \"Tyrna\", \"Dyrna\" atd., čili \"Trnava\" pochází ze staršího - slovanského prostředí („Trn-ava“, -ava je slovanská koncovka, znamená kolem, tedy volným překladem místo s trny, místo obehnané trny, co možná označovalo nějakou formu fortifikace).\n\nVzhled původní tržní osady na východním okraji města připomíná dodnes trychtýřový tvar \"Jeruzalémské\" a \"Kapitulské ulice\". V jejím centru stál kostel zasvěcený sv. Mikulášovi, patronovi obchodníků. Na mírném kopci pravého břehu potoka, v okolí pozdějšího františkánského kostela sv. Jakuba, bylo situované blíže neurčené osídlení. Tradice zde vzpomíná přítomnost benediktinského opatství, ale z nálezů ho nelze potvrdit. Nejnovější nálezy objektů kolových staveb z 12. století dokazují, že zástavba měla v té době větší rozptyl a přesahovala i plochu pozdějšího opevněného města.\n\nV roce 1238 udělil panovník Béla IV. Trnavě, jako jednomu z prvních míst na území dnešního Slovenska privilegia svobodného královského města. Privilegiální listina přiznává výsady místnímu obyvatelstvu i hostům přicházejícím zvenčí. Město plnilo funkci pevnosti. Chránilo důležité cesty a zároveň mělo významnou roli v mezinárodním obchodě. Do jeho pokladny plynuly příjmy z cla, mýtného, daní a tržních poplatků. Mimořádný význam z udělených výsad mělo osvobození Trnavčanů od placení mýtného v celé zemi. V čele města stála dvanáctičlenná městská rada s rychtářem voleným měšťany na rok. Jeho funkci schvaloval panovník. Rada řešila všechny všechny civilní spory měšťanů a mimo jiné rozhodovala i o výměně městského faráře, kterého ale schvaloval ostřihomský arcibiskup.\n\nVelká koncentrace obyvatelstva ve středověkých městech vytvořila příznivé podmínky pro příchod žebravých řádů. Zvykli se usadit v okrajových čtvrtích při hradbách. V jihovýchodním koutě opevnění Trnavy se usadil řád sv. Kláry, který je písemně doložen v roce 1239. Zároveň s ním přišli i františkáni, kteří se usadili při západním úseku hradeb. O něco později si na severovýchodě vybudovali svůj klášter dominikáni pravděpodobně na místě původního johanitského konventu. Významná sakrální stavba – kostel sv. Mikuláše přetrval ještě v románské podobě z předměstského osídlení. K veřejným středověkým stavbám města patřil i areál \"Špitáliku\" s kostelem sv. Heleny s původním Patrociniem sv. Kříže. Pro nejchudší obyvatele města ho vybudovali u jižního úseku hradeb a z vnější strany opevnění umístili hřbitov.\n\nPo smrti Bély IV. se obnovilo napětí mezi Uherskem a Čechami, podpořené několika válečnými konflikty. Koncem 13. století se Trnava dostala do rukou mocného uherského feudála Matúše Čáka Trenčanského, který ji vydrancoval.\n\nV roce 1327 jednal v Trnavě uherský král Karel Robert s českým králem Janem Lucemburským o zlatých florénech a pražských groších. Dohodli se zde i na zasnoubeni svých dětí. Význam \"České cesty\" vzrostl ještě více uzavřením přátelské dohody mezi českým králem Karlem IV. a uherským králem Ludvíkem z Anjou kteří se v Trnavě setkali v roce 1350. Při návratu z Polska v roce 1382 Ludvíka I. zastihla náhle v Trnavě smrt.\n\nV roce 1325 vypukl požár, který se soustředil zejména na východní část města s klášterem klarisek a poškodil i farní kostel sv. Mikuláše. V 60. letech 14. století se začala jeho rozsáhlá přestavba do podoby honosného gotického kostela. Urbanistická podoba města byla už kolem poloviny 14. století ustálená. Staré valy opevnění nahradily zděné hradby s baštami. Obranné cesty podél hradeb byly spojeny s centrálními komunikacemi úzkými uličkami. V okolí potoka nebyly vytvořeny ještě ulice, ale lemovaly ho pouze zadní části parcel domů. Výjimkou byla dnešní \"Dolnopotočná ulice\", kde se již v této době předpokládá existence židovského ghetta.\n\nObytný dům z počátků města se rozšiřoval přístavbami, až vznikl tzv. přejezdový dům s překrytým vstupem pro vozy z ulice. Ve městě se však stavěly i nové gotické domy hned jako vyspělé průjezdní objekty. Na středověký původ domů dnes upozorňuje několik odkrytých detailů. Jsou to zejména gotická okna na průčelích, sedile v průjezdech, větší množství půlkruhových a lomených kamenných portálů, gotické žebrové klenby a výklenky na svítidla zachováné ve sklepích.\n\nHusité v čele s Blažkem z Borotína v roce 1432 město lstí obsadili a vydrancovali. Podnikali z něho vojenské útoky do okolí. Jejich posádka zde zakotvila až do roku 1435. Při odchodu pobrali husité z kostelů a klášterů cennosti. Z městského archivu vzali mezi jinými i privilegiální listinu Bély IV. Trnavčané museli později tyto předměty a listiny draze vykoupit. Za vlády Matyáše I. Korvína se Trnava stala opět významným středem obchodu se zahraničím. Kromě německého a maďarského obyvatelstva měli již významné postavení Slováci a Židé. Slováci získali i zastoupení v městské správě. Židovské ghetto v dnešní \"Dolnopotočné ulici\" u Trnávky je písemně doloženo koncem 15. století. Židé se vyčleňovali z městské společnosti samostatným právním systémem a vlastním rychtářem. Neshody mezi měšťany a Židy vyústily do násilných konfliktů, které musel řešit panovník.\n\nVe městě přibyla jedna církevní novostavba – kaple sv. Michala. Původně krypta rodiny kapitána Pavla Holého, který stál v národnostních sporech na straně Slováků. Od počátků byla svatostánkem Slováků a bohoslužby v ní sloužili slovenští kazatelé.\n\nVýznamný přínos pro městskou samosprávu znamenala výstavba objektu se sály pro jednání městské rady a širší městské obce \"DOMUS CONSILI\". V objektu byl umístěn i městský archiv a vězení a později k němu přistavěli i malý dům pro kata, kterého na požádání půjčovali okolním městům.\n\nPo smrti krále Matyáše v roce 1490 se v Trnavě uskutečnily rozhovory Vladislava Jagellonského s představiteli uherské šlechty o nástupnictví na uherský trůn. Slibný rozvoj města zastavil v prvních letech 16. století vojenský konflikt s Maxmiliánem Habsburským. Ničení ve městě ještě dovršil požár a mor. Město se vzpamatovalo z pohromy zejména zásluhou mezinárodního obchodu s dobytkem, který vedl se západní Evropou právě přes Trnavu. Přicházelo sem množství obchodníků, řemeslníků a pocestných. Obchod a oživení trhů započalo činnost trnavských cechů.\n\nNa jihu Evropy již začalo nebezpečí turecké agrese a země se připravovala na válku. Klidné obchodování skončilo v roce 1526, když vojsko sultána Sulejmana I. porazilo v bitvě u Moháče vojska uherského krále Ludvíka Jagellonského a zabralo jižní území země.\n\nSloučení městské a kapitulní školy v roce 1553 bylo prvním pokusem arcibiskupa Mikuláše Oláha o založení školy vyššího typu. Jezuitské kolegium působilo v Trnavě v letech 1561–1567 a svou činnost obnovilo později, v roce 1616. Arcibiskup Mikuláš Oláh otevřel v roce 1567 seminář. K šíření vzdělání přispěla od roku 1577 i produkce tiskaře Mikuláše Telegdiho.\n\nOd poloviny 16. do konce 17. století Trnava zažila mnoho pohrom. Obyvatele několikrát zasáhla morová epidemie, v roce 1566 vypukl požár a o několik let později postihly město dvě zemětřesení. Při povodni v roce 1618 zalila Trnavu voda údajně do výšky téměř dvou metrů. Město trpělo během protihabsburských povstání Štěpána Bočkaje, Gabriela Bethlena, Juraje Rákocziho a po povstání Imricha Tököliho doslova lehlo popelem, přičemž zahynulo téměř 4 000 lidí. Navzdory nepříznivým událostem zůstala Trnava jedním z nejdůležitějších středisek řemeslné výroby na Slovensku. Daňové registry evidují kolem 40 cechů. Cechovní artikuly některých řemesel v Trnavě převzali v jiných městech.\n\nPříchodem ostřihomského arcibiskupa a kapituly se rozmnožila zástavba dosud stagnujících prostor \"Kapitulské ulice\" a \"Náměstí sv. Mikuláše\". Z nejvýznamnějších staveb je třeba zmínit arcibiskupský palác, který dal vybudovat arcibiskup Mikuláš Oláh a kanovnické domy na náměstí. Důkazem jejich vysoké umělecké úrovně jsou odkryté figurální malby na průčelí domu na rohu náměstí. Od renesance byl v Trnavě oblíbený dům s arkádovým nádvořím. Často s kamennými toskánskými sloupy. Zajímavým je i typ domu se vstupní síní tzv. \"Mázhausem\", dodnes zachován jen ojediněle. Arkýře, půlkruhové kamenné portály, nástěnné malby, geometrické a figurální motivy na fasádách vytvářejí obraz o vysoké stavební a umělecké úrovni renesanční architektury Trnavy. Renesance obohatila siluetu Trnavy o novou dominantu - městskou věž, pozorovatelnu na náměstí.\n\nArcibiskup František Forgáč daroval v roce 1615 opuštěný dominikánský klášter s kostelem jezuitskému kolegiu. Ostřihomský arcibiskup Péter Pázmány vydal 12. května 1635 zakládající listinu univerzity do rukou jejího prvního rektora Juraje Dobronokiho. Trnavská univerzita byla slavnostně otevřena 13. listopadu 1635. Nezávislost jí zaručovala zlatá bula Ferdinanda II. z 18. října 1635, která jí potvrdila výsady jiných univerzit. Zpočátku byla typickou jezuitskou univerzitou s filozofickou a teologickou fakultou zaměřenou na vzdělání duchovních. Později se rozšířila o právnickou (1667) a lékařskou fakultu (1769). Za svého existence v Trnavě dosáhla úrovně evropských univerzit. Někteří její profesoři byli mezinárodně uznávání a jejich díla byla překládána do více cizích jazyků. Důležitou roli splňovala Trnavská universitní tiskárna a její knižní produkce. Univerzitní lékárna sloužila i obyvatelům města a pomohla jim zejména v letech epidemií. Botanická zahrada byla přístupná veřejnosti. V roce 1773 zpřístupnili i bohatou knihovnu univerzity (v té době obsahovala kolem 17 000 svazků).\n\nPřítomnost univerzity rozproudila stavební činnost ve městě. O výstavbu některých objektů se zasloužil uherský palatin Mikuláš Esterházy a ostřihomský arcibiskup Péter Pázmány. Kostel sv. Jana Křtitele, nazývaný také univerzitní, byl postaven v letech 1629–1637 na místě původního dominikánského kostela. Staviteli byli Italové Pietro Spazzo a Antonio Canevale. Byl prvním raně barokním kostelem na Slovensku a svou uměleckou hodnotou přesáhl hranice země. Kromě církevních účelů sloužil i pro potřeby univerzity, například na disputace, divadelní představení, promoce a podobně. Původní dominikánský klášter upravený jezuity mezi lety 1615–1628 postupně nahradil čtyřkřídlý univerzitní areál. První univerzitní budova byla postavena v roce 1640 napříč původního rajského dvora dominikánského kláštera, který předělila na dvě nádvoří. Po nadstavbě o další podlaží v roce 1667 sloužila právnické fakultě, v přízemí umístili univerzitní lékárnu. Autory budovy byly stavitelé univerzitního kostela. Klášterní křídla se začaly bourat postupně a hned byla nahrazována novými budovami. Jednotlivé univerzitní budovy získaly názvy podle zemí, které tvořily Uhersko (chorvatské, uherské, sedmihradské křídlo). Křídla měla podél nádvoří chodby s otevřenými arkádami. Zároveň se stavěly semináře a konvikty.\n\nPo požárech v letech 1666 a 1683 se opravovaly i jiné budovy ve městě. Kostel sv. Josefa začali stavět kalvíni, ale později ho upravili a využívali paulíni. Péter Pázmány podnítil obnovu klariského a františkánského kostela. Ve městě přibyla některá barokní sochařská díla. Na náměstí bylo osazeno sousoší nejsvětější Trojice a Univerzitní náměstí ozdobilo sousoší Panny Marie.\n\nV 18. století v Trnavě přibylo k univerzitnímu komplexu ještě několik barokních staveb – budova semináře sv. Štěpána (1724) a šlechtický konvikt (1747–1764), jako klasicistní novostavba byla postavena budova lékařské fakulty (1772). Na univerzitním náměstí kromě velkolepých palácových architektur byly v tomto období ve městě postaveny kláštery uršulinek a trinitářů s kostely. Na náměstí sv. Mikuláše přibylo sousoší sv. Josefa. Na severní straně kostela sv. Mikuláše byla postavena barokní kaple \"Panny Marie Trnavské\" (1739–1741).\n\nJeště v průběhu 17. století, ale zejména v 18. století si významné šlechtické rody přebudovaly starší měšťanské domy na objekty palácového typu, budovy s vysokým komfortem bydlení získaly různě tvarované kamenné vstupní portály, měly impozantní interiérovou výzdobu zastoupenou například kachlovými kamny a bohatou štukovou dekorací stropů, vedle mnoha jednodušších malovaných ornamentálních motivů se v některých interiérech zachovala i hodnotná figurální malba. Součástí reprezentačních staveb města se stala reduta (dnešní dům na Štefánikově 38), kde se konaly různé společenské akce a plesy.\n\nObdobí klasicismu se výrazněji nezapsalo do urbanismu města. Spíše se pouze upravovaly významné objekty, například radnice a tzv. Špitálik u kostela sv. Heleny. Koncem 18. století si bohatí měšťané zakládali za hradbami zahrady s letohrádky, z nichž nejvýznamnější je pavilon \"Spiegelsaal\" z roku 1792, podle kterého později pojmenovali novou čtvrť. Opevnění ztratilo svůj fortifikační charakter a ze strany města k němu začali přistavovat drobné domy městské chudoby (dnes ulička \"Horné Bašty\").\n\nKrálovská akademie měla zajistit vyšší vzdělání v Trnavě po odchodu univerzity do Budína. Umístili ji do budovy bývalé lékařské fakulty, ale v roce 1784 byla přestěhována do sousední Bratislavy. Trnava sehrála koncem 18. století důležitou roli při zrodu a formování moderního slovenského národa. Anton Bernolák kodifikoval první slovenský spisovný jazyk na základě trnavského nářečí. Slovenské učené tovarišstvo založené v roce 1792 vytvořilo síť kulturních stánků pro propagování jazyka v zemi. Bernolákovci byly hlasateli myšlenek osvícenství, průkopníky národněbuditelského úsilí a položili základy novodobé slovenské literatury. Od roku 1788 pokračovala v produkci knih tiskárna Václava Jelínka a později jeho syna Jana, kde vyšla v letech 1789–1841 většina bernolákovské literatury .\n\nZaložení trnavského cukrovaru (1830) znamenalo začátek rozvoje průmyslu na zpracování zemědělské produkce. V roce 1838 začala výstavba první koňské železnice v Uhersku. Úsek mezi Trnavou a Bratislavou byl slavnostně otevřen v roce 1846. Další trať směrem na Sereď pro Trnavu zajistila napojení na vodní cestu po Váhu. V letech 1872–1873 železnici přebudovali na parní pohon. Z tohoto období pochází i stavba dodnes dochované budovy železniční stanice.\n\nS rozvojem kapitalismu vzniklo v Trnavě druhé polovině 19. století několik menších podniků: pivovar, sladovna, lihovar, cihelna, zvonolijecká dílna, tiskárna. Cukrovar patřil v roce 1868 už mezi středně velké podniky. Začátkem 20. století k němu přibylo \"Figaro\", podnik na výrobu čokolády a cukrovinek.\n\nOd poloviny století se město začalo rozrůstat dále za hradby. Barbakany před horní a dolní branou byly v roce 1815 zbourány. Později byly odstraněny i obě brány a část hradeb. V zasypaných příkopech vysadili stromořadí. Postupnou přestavbou hostince \"U Černého Orla\" vznikla v roce 1831 budova divadla. Na stavbu přispěli občané města finanční sbírkou. Bylo to jedno z prvních zděných divadel na Slovensku. V 19. století byly v městské čtvrti s dlouholetou tradicí židovské komunity postaveny dvě synagogy. Starší domy se opravovaly a přestavovaly. Většina měšťanské architektury má dodnes klasicistní a historizující slohový výraz.\n\nVlivem rakousko-uherského vyrovnání se Maďarizace projevila v úřadech, školách i na veřejnosti. Maďarský jazyk postupně ovládl i trnavský magistrát a částečně i kulturu. V roce 1870 se v Trnavě konalo zakládající shromáždění Spolku svatého Vojtěcha. Věnoval se vydávání Slovenských knih a přispíval k upevňování národního povědomí navzdory složité době zejména po zavření Matice slovenské v roce 1875. Jeho zásluhou zůstala Trnava významným centrem národního života až do roku 1918.\n\nVelké hospodářské krize před první světovou válkou a v meziválečném období se staly příčinou silné vlny emigrace. Trnavu neobešla za Slovenského státu deportace Židů. Do města se přistěhovala část uprchlíků z jižních území zabraných Maďary. Později přišli i obyvatelé z území zaplaveného při budování Oravské přehrady. Lidově demokratické zřízení, znárodnění a další změny v politickém a veřejném životě ovlivnily i Trnavu. Pětileté plány stanovily cíle socialistické společnosti. Začala výstavba nových sídlišť. Reprezentační veřejné budovy, které měly demonstrovat ideje socialismu, zasáhla vzhledová uniformita. Počátkem 20. století se začala více rozrůstat zástavba za hradbami. Jižně od starého města vzniklo nové náměstí (Náměstí SNP) s přilehlými uličkami a novými budovami. Autorem několika secesních objektů je významný slovenský architekt Milan Michal Harminc. Přibyla stavba evangelického kostela (architekt Josef Marek, 1924) a sousedního funkcionalistického evangelického domu (architekt Juraj Chorvát). Kvalitním východiskem pro další rozvoj se stal územní plán Trnavy z roku 1921, který vypracoval Ing. Ivo Beneš. Byl to jeden z prvních plánů tohoto druhu na Slovensku. V panoramatu města přibyly v letech 1936–1946 nové dominanty – vodojem a komplex nákupní ústředny potravinových družstev od architekta Emila Belluše. V letech 1937–1938 byla postavena velká Bernolákova brána v západní části hradeb.\n\nNástupem socialismu po druhé světové válce došlo k necitlivým destrukčním zásahem v historickém jádru města. Některé hodnotné historické budovy v centru města nahradily pompézní socialistické novostavby. V roce 1987 byl v zájmu záchrany kulturních hodnot vyhlášené historické jádro Trnavy za městskou památkovou rezervaci. Po revoluci v roce 1989 se začaly zachované historické objekty obnovovat. Nový územní plán města z 90. let usiluje o rehabilitaci vzhledu městské památkové rezervace města Trnava.\n\nTrnava, která ani v socialistickém období neztratila katolický ráz, byla od roku 1977 sídlem slovenské církevní provincie v čele s arcibiskupem metropolitou. Nejprve pod názvem Trnavská arcidiecéze a od roku 1995 pod názvem Bratislavsko-trnavská arcidiecéze. 14. února 2008 byla z území arcidiecéze oddělena Bratislavská arcidiecéze a část území byla přičleněna k Nitranské a Banskobystrické diecézi. Trnava sice zůstala sídlem arcibiskupa, ale sídlem metropolity se stala Bratislavská arcidiecéze.\n\nPo událostech v roce 1989 nastala změna politické situace země, což se promítlo do všech oblastí života. Od roku 1996 se Trnava stala centrem nově zřízeného Trnavského samosprávného kraje. Počet obyvatel dosahuje číslo 70 000.\n\n"}
{"id": "1134578", "url": "https://cs.wikipedia.org/wiki?curid=1134578", "title": "Haruna Asamiová", "text": "Haruna Asamiová\n\nHaruna Asami (: ), (* 12. dubna 1988 v Ijo, Japonsko) je japonská zápasnice — judistka.\n\nS judem začala v útlém dětství po vzoru svého otce Mikia. V japonské seniorské reprezentaci se pohybuje od svých 18 let. V roce 2012 se kvalifikovala na olympijské hry v Londýně, ale v nominaci dostala přednost její velká rivalka Tomoko Fukumiová.\n\n\n"}
{"id": "1134579", "url": "https://cs.wikipedia.org/wiki?curid=1134579", "title": "Honeymoon (píseň, Lana Del Rey)", "text": "Honeymoon (píseň, Lana Del Rey)\n\n„Honeymoon“ je píseň americké zpěvačky a skladatelky Lany Del Rey. Byla vydána dne 7. září 2015, jako druhý propagační singl z jejího čtvrtého stejnojmenného studiového alba \"Honeymoon\". Skladba je dlouhá 6 minut a 50 sekund. Jedná se o baladu žánrů baroque pop a blue-eyed soul. 16. a 25. června 2015 zveřejnila Del Rey na internet video ukázky písně a kousek z ní také zazpívala na koncertě ve West Palm Beach v rámci jejího \"The Endless Summer Tour\". 14. července 2015 byla píseň zveřejněna na oficiální Youtube účet Del Rey. Kritici píseň chválili jako její \"nejlepší srdce zastavující baladu vůbec\". \n"}
{"id": "1134585", "url": "https://cs.wikipedia.org/wiki?curid=1134585", "title": "Macropus", "text": "Macropus\n\nMacropus je rod klokanů z řádu dvojitozubci (Diprotodontia) a čeledi klokanovití (Macropodidae). Jde o rod pozemních klokanů endemitních pro Austrálii, jenž má celkem třináct žijícíh druhů, dělících se do tří podrodů. Některé druhy jsou již vyhynulé, včetně lidmi vyhubeného klokana Greyova, řadu přeživších však Mezinárodní svaz ochrany přírody nepovažuje za ohrožené. Odborné jméno rodu pochází ze starořeckého μακρούς a znamená „dlouhá končetina“. Typovým druhem je klokan obrovský.\n\n"}
{"id": "1134592", "url": "https://cs.wikipedia.org/wiki?curid=1134592", "title": "Neolit na Slovensku", "text": "Neolit na Slovensku\n\nToto je článek o neolitu (mladší době kamenné; nově 5700 – 4400 před Kr., po staru 5000 – 3300 před Kr.) na území Slovenska.\n\nHranice podle různých zdrojů jsou: 6000/5700/5000 – 4400/4000/3900/3500/3300/3200/2900 před Kr.\n\nNeolit (mladší doba kamenná)\n(*) Rok 6000 je vlastně zaokrouhlení přesnějšího čísla 5700 před Kr. (nejstarší neolitický nález na Slovensku).\n\nV následujícím textu se použije první a třetí z uvedených alternativních datování. Nejaktuálnější je první dataci: 5700 (začátek lineární keramiky) – 4400 (začátek lengyelu IV, který se nejnovější považuje za hranici mezi slovenskými neolitem a eneolitem).\n\nV letech 5000 – 3000 před Kr. ve střední Evropě převládalo vlhké a mírné teplé podnebí. Slovensko pokrývaly husté listnaté lesy, zejména dubové a jilmové.\nO základní charakteristice neolitu a neolitizácii viz neolit a neolitizácia. Objevují se především první trvalé osady (rolníků), obdělávaná pole, výroba tkanin, chov zvířat.\n\nNeolitizaci na slovenském území způsobil příchod nové – kultury s lineární keramikou (po staru 5000 před Kr. – 4300 před Kr., nově 5700 před Kr. – 5000 před Kr.), se kterou úzce souvisí Želiezovská skupina (po staru 4300 – 3900 před Kr., nově 5000 – 4700 před Kr.). Stopy po soužití s původním mezolitickým obyvatelstvem zcela chybí, nehrálo tedy při neolitizaci zřejmě žádnou roli. Pokud jde o původ kultury s lineární keramikou, předpokládá se, že přišla z východního Středomoří (balkánsko-anatolský původ). Keramika kultury s lineární keramikou i Želiezovská skupina měla typický lineární ornament (odtud má i název). Z tohoto období jsou už i na Slovensku zachované první pohřebiště (např. Štúrovo, Nitra). Kultura s lineární keramikou měla na Slovensku dvě podoby – západní (včetně Želiezovské skupiny) a východní:\n\nZápadní\nNa západním Slovensku (ke konci i na středním Slovensku a na Spiši) se vyskytovala konkrétně kultura s lineárnou keramikou v užším smyslu (=kultúra so západní lineární keramikou, kultura s volutovou keramikou). Navázala na starčevsko-krišskou kulturu Velká uherská nížina. Pronikala z jihu směrem proti povodím Moravy, Hronu a Nitry. Z prvního stádia kultury (stará lineární keramika, starší neolit) se na západním Slovensku našlo asi 50 osad rolníků. Většinou přetrvaly asi 300/400 let. Nacházely se na sprašových terasách při tocích (Moravy, Dudváhu, Hronu, méně často na hnědozemních pahorcích nebo písečných dunách velkých niv řek. Z nejstaršího období je keramika ještě velmi špatně vypálená, většinou silnostěnná, s drsným nezdobených povrchem. Z mladšího stádia kultury (mladší lineární keramika, po staru 4 600 – 4 300 před Kr, po novu 5300 – 5000 před Kr. a Želiezovská skupina, po staru 4 300 – 3900 před Kr., ponovu 5000 – 4700 před Kr.) , které už máme doloženy i ze středního Slovenska (Liptov, Zvolen) a ze Spiše, se zachovalo už více sídlišť – na rovinách jihozápadního Slovenska bylo asi 300 osad (prakticky po dvě / tři v každém katastru dnešní obce). Keramika je již často vyzdobena okrouhlými jamkami na střetu dvou linií, které postupně prorůstají do souvislého vrypu (tzv. Notové hlavičky). V tomto období neolitičtí rolníci kvůli získání polí odlesnili rozsáhlá území jihozápadního Slovenska a zdá se, že jsou to území, na kterých dodnes les není, místo něj se tam vytvořila černozem. Významné sídliště jsou Blatné, Čataj, Patince, Cífer-Pác a Bratislava-Mlynská dolina s typickými neolitickými dlouhými (až 45 m) domy. Z tohoto období se našly i četné plastiky (hlavičky ženy, plastiky s rytým motivem rybí kosti na zádech, aplikovaná plastika na nádobách, zoomorfní plastika).\n\nNositelé kultury Želiezovské skupiny, která je přímým pokračováním kultury s lineární keramikou v užším smyslu, budovali rozlehlé osady s velkými kolovými domy. Lineární keramika Želiezovská skupina se vyznačuje tím, že má ornament rytý a malovaný (červený, občas žlutý) a lineární ornamentika je velmi bohatá. Tvar jejích nádob byl hruškovitý. Z tohoto období pocházejí i první vrtané kamenné nástroje a obilné zásobní jámy. Po roce 4000 lze již pozorovat v želiezovské skupině impulsy na vznik lengyelské kultury (viz mladý neolit), dokazuje to například hrob v Dvorech nad Žltavou.\n\nVýchodní Slovensko\nNa východním Slovensku (kromě Spiše) se vyskytovala kultura s východní lineární keramikou (=alföldská kultura; po staru 5000 před Kr. – 4300 před Kr., Po novu 5700 – 5000 před Kr.) . Období staré lineární keramiky na západním Slovensku na východě časově odpovídá tzv. stupeň s protolineárnou keramikou. Období mladší lineární keramiky na západním Slovensku na východě časově odpovídají starší stupeň s lineární keramikou (skupina Barca III, skupina Kopčany) a později střednímu a mladšímu stupni s lineární keramikou (Gemerská lineární keramika, skupina Tiszadob a skupina Raškovce). Východní lineární keramika se od západní odlišuje širším keramickým inventářem odlišného vzoru a pestřejší škálou výzdobných motivů (převažuje vlnovka, lalokovité a eliptické útvary, spirála a meandr). Nejstarší neolitické osídlení východního Slovenska (protolineární keramika) je zejména v lokalitách Košice -Červený rak (výrobně-hospodářský objekt, nálezy patřící do skupiny Mehtélek, což je okrajový projev starčevsko-krišskej kultury) a Slavkovce (nálezy patřící do skupiny Szatmár). V období starého stupně byla ještě osídlena jen Východoslovenská nížina (skupina Kopčany, vyznačující se zejména černě malovaným ornamentem) a Košická kotlina (Barca III, vyznačující se převládající rytou výzdobou). V období mladšího stupně již byly všechny hlavní regiony východního Slovenska (Gemer, Košická kotlina, Šarišské podolí, Východoslovenská nížina) rovnoměrně osídleny. Skupina Kopčany se transformovala na skupinu Raškovce (k černé barvě přibyla červená, malování je jemnější, motivy na keramice už předznamenávají bukovohorskou kulturu) a skupina Barca III na skupinu Tiszadob (s jemnějším rytím).\n\nŽeliezovské skupině na západním Slovensku časově na východním Slovensku odpovídá bukovohorská kultura (po starum 4300 – 3900 před Kr., po novu 5000 – 4700 před Kr.), která následovala po kultuře s východní lineární keramikou. Tato kultura osídlila už i hornatý Slovenský kras, Spiš (zde vedle želiezovské skupiny) a Šariš; dále poprvé vysoké kopce (Slanec, Velký Šariš) a bohatě osídlili i jeskyně (např. Domica, Ardovo, Jasov, Čertova díra). Bukovohorská kultura je známá zejména bohatě zdobenými hrnčířskými výrobky (např. Osada v Šarišské Michaľany). Z území východního Slovenska známe asi 120 nalezišť bukovohorské kultury. Vyskytují se však i ojedinělé průniky této kultury na jihozápadní Slovensko. Ke konci bukovohorské kultury je patrná přítomnost severních (skupina Samborzec) a jihovýchodních vlivů (skupina Szakálhát), které byly zjištěny ve třech objektech v Malých Raškovicích (nálezy dostaly název postbukovohorský zemplínský typ). Ojedinělé severní vlivy (keramika zdobená vypichováním) patrné na východním Slovensku mimochodem i trochu později, už asi v mladším neolitu (Velké Raškovice). Bukovohorská kultura kolem 3 900 před Kr. resp. 4 700 před Kr. náhle zanikla a dodnes se diskutuje o důvodech.\n\nKoncem středního neolitu možná naší části Evropy pozorovat bohaté kontakty mezi jednotlivými vzdálenými kulturami (asi v důsledku náhlých klimatických změn). Například ve Vinci (Srbsko) se našla Želiezovská nádoba a v Štúrově zas úlomky nádob kultury Vina.\n\nNa západním Slovensku je toto období reprezentováno protolengyelskou a vlastní Lengyelskou kulturou (3 900 – 2900/2800 před Kr .; ale podle novějšího datování 5000/4700 – 4000 před Kr.), která pak skončila až v eneolitu. Ze severu středního Slovenska (včetně) Spiše z období protolengyelské a lengyelské kultury nejsou zatím vůbec žádné archeologické nálezy. Protolengyel a lengyel souvisí přímo se středoneolitickou Želiezovskou skupinou, jejíž poslední krátká fáze se proto i nazývá prelengyel. Ačkoli protolengyel a lengyel vznikl z kultury s lineární keramikou, mnohé prvky jej spojují s jihovýchodní Evropou (malovaná keramika, měděné ozdoby, kultovní předměty, opevněné sídliště apod.).\n\nPo krátkém prelengyeli následoval asi 100 let (po starém 3900 – 3800 před Kr.) Protolengyel reprezentováný skupinou Bíňa-Bicske (naleziště Bíňa s nálezem jehlancovitých idolů typu Bicske a novými tvary keramiky) a lužianskou skupinou (Lužany při Nitře, Abraham. Bajč). V protolengyeli nálezy naznačují dočasný návrat loveckého způsobu života. Z lužianské skupiny jsou známé pouze pohřebiště. Z lužianské lokality Nitra Mlynárce pochází nejstarší nález kovu na Slovensku – část měděného šídla. Tento nález již předznamenává období většího rozšíření mědi – eneolit. V oblasti Bratislavy (jak často v pravěku) je vývoj spíše shodný s vývojem v dnešním východním Rakousku a severním Maďarsku – lužianská skupina zde chybí a nálezy keramiky (hřibovité nádoby) jsou příbuzné např. nálezem v maďarském Sé a rakouském Unterwölbingu.\n\nVlastní lengyel (po staru 3800 – 2900 před Kr.) chronologicky dělíme na 5 fází (I, II. Moravany nad Váhom, III, IV), přičemž první dvě spadají do neolitu, ostatní už do eneolitu. Mezi lengyelom II a III je tzv. fáze Moravany nad Váhom, která tvoří hranici neolitu a eneolitu. Ve fázi I enormně narostl rozsah sídlišť. Větší sídliště obsahovaly kolem 50 domů. Sídliště tohoto období dělíme na:\nCentrální sídliště typu (rondelu) později náhle násilným způsobem zanikly a následovalo (stále lengyelské) období, kdy se osídlení rozšířilo v podobě menších osad na několik míst, často do té doby neobydlených. Fáze I má keramiku bohatě malovanou černou a žlutou a zoomorfné i antropomorfní plastiky (např. Soška sedícího ženského idolu, tzv. \"magna mater\" z Nitranského Hrádku). Z fáze II se zachovalo jen málo lokalit (opevněná osada v Žltkovcích s náznakem věžovité stavby uprostřed), její keramika má bílé malování keramiky, ale vyskytuje se také červené a hnědé malování. Ve fázi Moravany nad Váhom se polsný jednou objevuje antropomorfní plastika a keramika slabší opracovaná, hrubší, vždy bílo malovaná bez ornamentu.\n\nNa východním Slovensku po náhlém zániku bukovohorské kultury, t. j. (po staru) zhruba od 3900 před Kr., pozorujeme Hiatt. Na většině východního Slovenska osídlení končí minimálně na 500 – 1000 let, pouze ve Východoslovenské nížině osídlení (možná s asi jen 100 roční přestávkou) pokračovalo, ale šlo už o jiné kultury.\n\nZhruba v období začátku lengyelskej fáze I na západě (tj po staru 3800 před Kr.) pozorujeme na východním Slovensku zásah lengyelské kultury ze západu a Potiské kultury z jihovýchodu. Podle naleziště nazýváme toto krátké období skupina Ižkovce. Zásah potiské kultury pak ještě krátce pokračoval – je to tzv. skupina Čičarovce (naleziště Zemplín-osada, Velké Raškovce, Čičarovce A a B-hroby), časově odpovídající závěru lengyelu I na západě a charakteristická válcovitými nádobami, mísami na dutých nožkách, sklenicemi a podobně. Skupinu Čičarovce dělíme na stupně Čičarovce A a B, přičemž B se již považuje za přechod mezi tiskou a následující polgárskou kulturou. Pohřebiště Čičarovce je významné několika nálezy, zejména prvními měděnými předměty z východního Slovenska a zvláštním pohřbením mužských šamanů (možný doklad přechodu k patriarchátu).\n\nStupněm Čičarovce B (viz výše) se začíná polgárská kultura (po staru cca 3700 – 2800 před Kr.), která pak pokračovala v eneolitu. Už ve skupině Čičarovce se projevil nový styl keramiky s převládáním malovaného ornamentu a jinak ztvárněných hliněných sošek žen. Pozorovat lze vlivy ze severních území. Ustálilo se pohřbívání v skrčené poloze. Ze skupin této kultury do neolitu spadá ještě skupina Csöszhalom-Oborín s typickou bílo červenou malovanou keramikou (naleziště Oborín, Angrešt, Hrčeľ).\n"}
{"id": "1134594", "url": "https://cs.wikipedia.org/wiki?curid=1134594", "title": "Morfydd Llwyn Owen", "text": "Morfydd Llwyn Owen\n\nMorfydd Llwyn Owen (1. října 1891 – 7. září 1918) byla velšská hudební skladatelka, klavíristka a zpěvačka.\n\nNarodila se ve vesnici Treforest, oba její rodiče byli amatérští hudebníci. Na klavír začala hrát již v dětství, později jej studovala u skladatele Davida Evanse. Svou první skladbu publikovala v roce 1909. Po dvou letech soukromých studií s Evansem získala stipendium a zahájila studium na Cardiffské univerzitě. Později odešla do Londýna, kde studovala na Royal Academy of Music. V roce 1917 se jejím manželem stal neurolog Ernest Jones. V létě roku 1918 jí byla objevena apendicitida, náhlá příhoda břišní spočívající v zanícení apendixu, a zemřela v září téhož roku po operaci.\n\n"}
{"id": "1134607", "url": "https://cs.wikipedia.org/wiki?curid=1134607", "title": "Samantha Shannonová", "text": "Samantha Shannonová\n\nSamantha Shannonová (* 8. listopadu 1991) je anglická spisovatelka dystopie a fantasy. Jejím prvním románem je kniha Kostičas (v originále The Bone Season), která vyšla v originále v roce 2012, v ČR v roce 2014.\n\nSamantha Shannonová se se narodila a vyrostla v Londýně. Studovala na Oxfordské univerzitě anglický jazyk a literaturu.\n\nV patnácti letech napsala romantický sci-fi příběh Aurora, který nebyl nikdy vydán. V devatenácti začala psát román Kostičas, který publikovala v roce 2012. Jedná se o první knihu sedmidílné série nazvané v originále The Bone Season, které vydává britské nakladatelství Bloomsbury.\n\nKniha získala velký ohlas a hned po vydání obsadila přední příčky žebříčku nejlépe prodávajících knih, který sestavuje deník The New York Times. Její kniha je srovnávána s knihami o Harry Potterovi od J. K. Rowling. Samantha je označována jako \"\"nová Rowlingová\"\".\n\nDruhý díl knihy, Vidořád (The Mime Order) vyšel v říjnu 2014. V ČR bylo její vydání plánováno 15. listopadu 2015.\n\nSérie The Bone Season\n\n"}
{"id": "1134608", "url": "https://cs.wikipedia.org/wiki?curid=1134608", "title": "Kostičas", "text": "Kostičas\n\nKostičas je první díl, román, ze série The Bone Season od mladé britské spisovatelky Samanthy Shannon.\n\nKniha hned po svém vydání obsadila přední příčky bestsellerů. Byla přeložena do 27 jazyků. Filmová práva zakoupila společnost 20th Century Fox. \n\nDruhý díl knihy, The Mime Order, vyšel v lednu 2015, v Česku vyšla tato kniha pod názvem Vidořád 15. listopadu 2015. \n\nHlavní hrdinka knihy, devatenáctiletá Paige, žije v Londýně roku 2059. Oficiálně je servírkou v kyslíkovém baru. Ve skutečnosti se však pohybuje na hraně zákona, je \"kočenou\" svého vidopána a součástí gangu Sedm pečetí, jedním z gangů operujícím v londýnském podsvětí.\n\nJako malá zažila povstání proti Scionu, při kterém přišla o svého bratrance. Její otec, se kterým nebydlí, pracuje pro vládu. Jen občas ho navštěvuje.\n\nScion začal před lety vládnout Velké Británii a postavil všechny výjimečné, tj. jasnovidce, na hranu zákona. Proto se musí skrývat a nebo spolupracovat s režimem.\n\nPaige, jejíž přezdívka v gangu je \"bledý snílek\" je krajinochodkyně, vzácný druh jasnovidce. Dokáže, ačkoliv musí být napojena na kyslíkový přístroj, opustit své tělo a navštívit éter a také mysli jiných lidí.\n\nPři jedné cestě za otcem je odhalena hlídkou, tu zneškodní pomocí své síly, aniž by si uvědomila, co vlastně udělala. Tím začíná její hon. Scion ji unese a převeze do někdejšího Oxfordu, města, které bylo před 200 lety uzavřeno a smazáno z map. Tam se Paige dozvídá o existenci Kostičasu, který se koná každých 10 let a tzv. Refájců. Podivných děsivých stvoření, která přišla z jiného světa a chrání prý zemi proti Emejcům, kteří přicházejí z etéru. \nRefájcům vládne Nashira, která chce Pagein dar získat pro sebe, ovšem až poté, co jej plně rozvine. Stane se svěřenkyní Strážce, snoubence čisté krve, tedy Nashiry, který má za úkol vést její výcvik...\n\n"}
{"id": "1134610", "url": "https://cs.wikipedia.org/wiki?curid=1134610", "title": "David Evans (skladatel)", "text": "David Evans (skladatel)\n\nDavid Evans (6. února 1874 – 17. května 1948) byl velšský hudební skladatel.\n\nNarodil se ve vesnici Resolven na jihu Walesu a přestože se již od dětství zajímal o hudbu, jako teenager pracoval v těžebním průmyslu. Později se začal pod vedením skladatele Josepha Parryho učit hudbě a roku 1895 zahájil studium na Cardiffské univerzitě. Později se i on sám věnoval pedagogické činnosti. Zemřel ve vesnici Rhosllannerchrugog na severovýchodě Walesu.\n\n"}
{"id": "1134621", "url": "https://cs.wikipedia.org/wiki?curid=1134621", "title": "Jamie Bevan", "text": "Jamie Bevan\n\nJamie Bevan, celým jménem Gareth Jamie Bevan, je velšský učitel, aktivista a zpěvák. Narodil se ve městě Merthyr Tydfil. Později se stal členem jazykové skupiny Cymdeithas yr Iaith Gymraeg. V roce 2012 odmítl zaplatit poplatek, neboť upomínka nebyla psána ve velštině. Rovněž protestoval proti omezení vysílání velšskojazyčné televize. Rovněž se věnuje hudbě, vydal několik alb obsahující písně ve velšském jazyce.\n"}
{"id": "1134626", "url": "https://cs.wikipedia.org/wiki?curid=1134626", "title": "Cihelny v Trnavě", "text": "Cihelny v Trnavě\n\nPočátek pálených cihel se v Trnavě datuje již od 12. století. Dokazují to mnohé archeologické výzkumy.\nKe konci 19. století v oblasti města fungovaly až 4 cihelny. Ve 30. letech 20. století zaměstnávaly trnavské cihelny 200 dělníků. Výroba pálených cihel setrvala v Trnavě i po II. světové válce a zanikla až v 70. letech 20. století.\n\nPřipomínkou po více než osm století trvající cihlářské výrobě v Trnavě je rozsáhlá nížina za východním městským opevněním táhnoucí se až ke dnešní ulici Vladimíra Clementisa.\n\nZa jednu z nejstarších značek trnavské městské cihelny považujeme znak na cihle z konce 16. století s vystouplým znakem kříže na jedné a negativním znamením kříže v plastickém kruhu na druhé straně.\n\nPozději ho nahrazuje vystouplý znak čtyřšpicového kola, což byla stylizovaná forma trnavského městského znaku. Tento znak se objevuje jak na cihlách, tak i na dlaždicích. Koncem 16. a začátkem 17. století se setkáváme se značkou šestišpicového kola v průběhu 17. století se znakem čtyřšpicového kola s iniciálami \"IE\". Všechny tyto cihly se pravděpodobně produkovaly v cihelně v místě dnešního sídliště Kopánka (Reidnerova). \n\nDobové dokumenty uvádějí založení této cihelny v roce 1600. Vedle těchto cihel se setkáváme i s cihlářských značkami trnavské cihelny Juraje Paxyho - cihla s vystouplým nápisem \"G.PAXY 1743\" a cihla s vystouplým nápisem \"Paxi 1746\". V druhé polovině 19. století se začínají objevovat značky Reidnerovy cihelny v Trnavě: čtyřšpicové kolo a vystouplý nápis \"REIDNER\", městský znak Trnavy s hlavou Krista v osmišpicovém kole a písmenem \"R\" a zabroušený nápis \"REIDNER\".\nDemeterova cihelna byla postavena v r. 1863 na místě prvního cukrovaru v Trnavě.\nByla umístěna severně od zimního stadionu na Hluboké ulici. Nezděné přístřešky v jejím areálu sloužily na dosušování surových cihel před jejich vypálením. Po roce 1948 byla zestátněna. Používala vhoubenou značku \"Dömötör\", nebo značku \"Dömötör N. Szombat\".\n\nCihelna ze začátku 20. století, která se specializovala zejména na výrobu patentovaných na všech stranách uzavřených a dutých cihel \"Hexa\". Sídlila na Bučianské cestě a stála na místě současného sídliště Družba. Majitelem byl Heinrich Diamant, který se jako jeden z mnoha výhodně dostal k židovskému majetku jako arizátor cihelny, kterou předtím vlastnili Fridrich Matzner a Alexander Adler.\n\nV roce 1906 byla založena parní cihelna Schenk a Roth, která vyráběla ruční, strojní a duté cihly i dlaždice. Používala značku \"SCHENK ROTH NAGY Szombathy\". Výrobky z této cihelny byly pro svou kvalitu mimořádně žádané, zejména nejjemnější obkladové cihly, tzv. lícovky, se dodávaly do Vysokých Tater jako obkladový materiál hotelů a chat.\n\nV 19. století se vyráběly cihly se značkami \"MP 1889\" a \"M & amp; R \"' z roku 1887. Jde o produkty cihelny Pavla Mitáčka, která působila od druhé poloviny 19. století až do roku 1905. Z mladších variant jsou cihly s nápisem \"MITTACSEK P.\" a číslem výrobní série.\nOd Pavla Mitáčka ji v roce 1913 koupil Ing. Dušan Jurkovič. Cihlářským mistrem zde byl Juraj Vyskočil, pozdější starosta Trnavy. Používala značku písmeno \"J\" na levé straně a sériovou číslici na pravé straně. Firma vyráběla slovenskou patentovanou cihlu \"Aristos\", ruční, strojní, prolisované cihly, tašky ruční, strojní, šupinové a falcové, dlaždice a korýtka. V 50. letech byla cihelna znárodněna a pojmenována jako \"Západoslovenské cihelny, n. p., výrobna č. 3.\" Cihelna byla zrušena začátkem 80. let 20. st. a všechny ostatní v letech předtím.\n"}
{"id": "1134627", "url": "https://cs.wikipedia.org/wiki?curid=1134627", "title": "Bílá ďáblice", "text": "Bílá ďáblice\n\nBílá ďáblice () je tragédie o pomstě, kterou napsal anglický dramatik John Webster. Když měla tato hra roku 1612 svou premiéru, dostalo se jí nepříznivé kritiky. Sám autor tvrdil, že za to může nevnímavost obecenstva. Kritika tvrdila, že kompletnost, promyšlení a satira hry se jen chabě rovnala s repertoárem Queen Anne's Men v divadle Red Bull, kde se konalo první představení. Úspěšného oživení se hra dočkala roku 1630 i při následném představení roku 1631.\n\nTento příběh je založen na události, ke které došlo 22. prosince 1585: vraždě italské šlechtičny Vittorie Accoramboni. Vittoria (pyšná, ale z chudé rodiny) se provdala za synovce kardinála Motalta. Jenže roku 1580 poznala Paola Giordano Orsiniho, vévodu z Bracciana, který se dříve oženil s Isabellou z lékařské rodiny. Po jejich setkání na Vittorii nemohl vévoda zapomenout a tak nařídil zabít kardinálova synovce, aby se s ní mohl oženit. Papež Řehoř to brzy zjistil a nařídil, aby se rozloučili a dokonce Vittorii uvěznil Castel Sant'Angelo, pro podezření, že zabila svého manžela. Když byl roku 1585 zvolen nový papež, došlo v Římě k zmatkům, během nichž se Vittorii a Paolovi podařilo utéct. O osm měsíců vévoda umřel a svůj majetek odkázal Vittorii, jenže lékařská rodina chtěla mít jeho majetek pro sebe. Jenže Vittoria s ní odmítla spolupracovat. Proto se lékařská rodina rozhodla ji zabít. Vittorie byla k smrti ubodána 22. prosince 1585 v Padue u Ludovico Orsini.\n"}
{"id": "1134633", "url": "https://cs.wikipedia.org/wiki?curid=1134633", "title": "Sharon Morgan", "text": "Sharon Morgan\n\nSharon Morgan (* 29. srpna 1949) je velšská herečka. Narodila se ve vesnici Llandyfaelog na jihozápadě Walesu a vyrůstala v obci Glanamman. Po dokončesní studia historie na Cardiffské univerzitě začala docházet na kurzy herectví. Jako svůj vzor označovala anglickou herečku Helen Mirrenovou. Svou hereckou kariéru zahájila v sedmdesátých letech a mimo divadla hrála převážně v televizních seriálech, ale také filmech. Rovněž se věnovala aktivismu pro udržení velšského jazyka. V roce 1988 natřela barvou budovu Velšské kanceláře, za což byla zatčena.\n\n"}
{"id": "1134636", "url": "https://cs.wikipedia.org/wiki?curid=1134636", "title": "Jelochin", "text": "Jelochin\n\nRuské příjmení Jelochin má více nositelů:\n\n"}
{"id": "1134639", "url": "https://cs.wikipedia.org/wiki?curid=1134639", "title": "Leopold Lažanský", "text": "Leopold Lažanský\n\nLeopold Lažanský, celým jménem Leopold Prokop Lažanský z Bukové (17. února 1854 Brno – 16. srpna 1891 Mariánské Lázně), byl rakouský šlechtic z rodu Lažanských z Bukové a politik z Čech, v 2. polovině 19. století poslanec Říšské rady.\n\nPocházel ze starobylého šlechtického rodu Lažanských z Bukové. Jeho otcem byl Leopold Lažanský z Bukové (1808–1860), haličský gubernátor a moravský místodržitel. Leopold Lažanský se narodil roku 1854 v Mariánských Lázních. V mládí byl činný i jako divadelní herec. Vystupoval na divadelních scénách pod jménem Neuhof. Později si na zámku Chyše zřídil vlastní divadlo. Neoženil se.\n\nPůsobil i jako poslanec Říšské rady (celostátního parlamentu Předlitavska), kam usedl místo Emanuela Tonnera v doplňovacích volbách roku 1887 za kurii městskou v Čechách, obvod Písek, Domažlice atd. Slib složil 11. října 1887. Ve volebním období 1885–1891 se uvádí jako hrabě Leopold Lažanský, velkostatkář, bytem Chyše.\n\nProfiloval se jako stoupenec českého státního práva, ale na Říšské radě se nepřipojil k Českému klubu, který od konce 70. let sdružoval staročechy, mladočechy, českou konzervativní šlechtu a moravské národní poslance. Místo toho hned po nástupu do parlamentu vstoupil do nového samostatného mladočeského klubu, který tvořilo šest poslanců (kromě Lažanského ještě Gabriel Blažek, Emanuel Engel, Eduard Grégr, Václav Robert z Kounic a Jan Vašatý).\n\nZemřel náhle v srpnu 1891 \"na ochrnutí srdce\". Tělo bylo převezeno k uložení do Chyše.\n"}
{"id": "1134642", "url": "https://cs.wikipedia.org/wiki?curid=1134642", "title": "Zvjagincev", "text": "Zvjagincev\n\nRuské příjmení Zvjagincev () má více nositelů: \n\n"}
{"id": "1134645", "url": "https://cs.wikipedia.org/wiki?curid=1134645", "title": "Bratři Quayové", "text": "Bratři Quayové\n\nBratři Quayové (\"Brothers Quay\") je dvojice britských výtvarníků a filmových režisérů amerického původu, kterou tvoří dvojčata Stephen Quay a Timothy Quay (narozeni 17. června 1947 v Norristownu, Pensylvánie). Jejich tvorba je experimentálně laděná, se silnými vlivy surrealismu.\n\nAbsolvovali londýnskou Royal College of Art, poté vystřídali řadu příležitostných zaměstnání, v roce 1979 natočili první animovaný film a o rok později založili spolu s producentem Keithem Griffithsem společnost Koninck Studios. Ve svých filmech využívají loutky a techniku stop motion, charakteristická je expresivní stylizace, nahrazení dialogů hudbou a zájem o sny a podvědomí. Mezi jejich uměleckými vzory jsou spisovatelé Franz Kafka, Bruno Schulz, Adolfo Bioy Casares, loutkáři Vladislav Starevič a Richard Teschner, hudební skladatelé Leoš Janáček, Zdeněk Liška, Igor Stravinskij, malíři Hieronymus Bosch a Max Ernst a filmaři Jan Švankmajer a Walerian Borowczyk. Za film \"Ulice krokodýlů\" byli v roce 1986 nominováni na Zlatou palmu. Byli mezi tvůrci, kteří se v roce 1988 podíleli na projektu filmové adaptace \"Všeobecné deklarace lidských práv\". Vedle krátkometrážních snímků natočili dva celovečerní hrané filmy: \"Institut Benjamenta\" podle románu Roberta Walsera \"Jakob von Gunten\" a mysteriózní poctu klasické opeře \"Ladič pian zemětřesení\".\n\nVedle filmu se věnují také knižní ilustraci (Anthony Burgess, Italo Calvino) a scénografii, za výpravu k \"Židlím\" Eugena Ioneska obdrželi roku 1998 cenu Drama Desk a byli nominováni na Tony Award. Natočili řadu televizních reklam a hudebních videoklipů, např. pro Petera Gabriela nebo skupinu His Name Is Alive. Vytvořili také animované sekvence pro film \"Frida\", Peter Greenaway je obsadil do malých rolí ve svém filmu \"Fallové\" (1980). Filmové muzeum Eye Film Institute v Amsterdamu věnovalo Quayovým stálou expozici.\n\n\n"}
{"id": "1134648", "url": "https://cs.wikipedia.org/wiki?curid=1134648", "title": "Velšská národní knihovna", "text": "Velšská národní knihovna\n\nVelšská národní knihovna ( ') je knihovna se sídlem ve městě Aberystwyth na západě Walesu. Je to největší velšská knihovna, v níž je uloženo více než šest a půl milionu knih a periodik. Jsou tu také portréty různých osob, historické mapy, rukopisy i fotografie. Je zde také uložen jediný dochovaný výtisk knihy ' (1546) od Johna Price, což je první kniha vytištěná ve velšském jazyce. Mezi archivovaná periodika patří například \"Y Traethodydd\", \"Tir Newydd\" a \"Efrydiau Athronyddol\".\n\n"}
{"id": "1134652", "url": "https://cs.wikipedia.org/wiki?curid=1134652", "title": "Statická proměnná", "text": "Statická proměnná\n\nStatická proměnná je v informatice označení proměnné v počítačovém programování, která je alokována staticky. Její životní cyklus trvá celou dobu běhu počítačového programu. To je hlavním rozdílem oproti dočasným automatickým proměnným (lokální proměnné jsou obecně automatické), které jsou alokovány a uvolňovány na zásobníku, či objektům, které jsou ukládány dynamicky v paměti typu halda.\n\nKdyž je program (spustitelný nebo knihovna) načten do paměti, statické proměnné se uloží do datového segmentu adresního prostoru programu (pokud je inicializován), nebo BSS segmentu (pokud inicializován není) a jsou uloženy v odpovídajících částech objektových souborů.\n\nV programovacím jazyce C a jemu podobných jazycích se používá klíčové slovo codice_1.\n\nCo se týče viditelnosti a rozsahu, jsou statické proměnné k dispozici po celou dobu běhu programu. Může ovšem mít ale také rozsah omezený. Základní rozdíl je mezi proměnnou, která je globální statická a je tak možné s ní pracovat v jakémkoliv místě kódu a lokální statickou proměnnou, kterou lze vidět pouze v rámci funkce, nebo jiném místním kontextu. Statická proměnná může být také přístupná pouze v rámci modulu, což odpovídá v programovacím jazyce C jednotlivým souborům.\n\nV některých objektově orientovaných jazycích se přívlastek \"statický\" používá pro atribut (člen, položku, proměnnou) třídy, který je sdílený všemi instancemi dané třídy.\n"}
{"id": "1134653", "url": "https://cs.wikipedia.org/wiki?curid=1134653", "title": "Royal Academy of Music", "text": "Royal Academy of Music\n\n"}
{"id": "1134655", "url": "https://cs.wikipedia.org/wiki?curid=1134655", "title": "Herbert Mullin", "text": "Herbert Mullin\n\nHerbert William Mullin (* 18. dubna 1947, Salinas, Kalifornie) je americký sériový vrah, který spáchal celkem 13 vražd v Kalifornii na začátku 70. let 20. století. V roce 1973 byl odsouzen k doživotnímu vězení.\n\nMullin se narodil v Salinas v Kalifornii, ale vyrůstal v Santa Cruz. Jeho otec byl veterán ze druhé světové války. Dle všeho byl na Herberta přísný, ale nezneužíval jej. Často mluvil s Herbertem o svých hrdinských skutcích a naučil svého syna, jak pracovat se zbraní. Mullin měl poměrně šťastné dětství, ve škole měl mnoho přátel a jeho spolužáci jej označovali jako velmi nadějného. Nicméně krátce po absolvování San Lorenzo Valley High School, byl jeden z jeho přátel sražen automobilem (na místě mrtvý) v přítomnosti Herberta. Mullin si postavil ve svém pokoji „svatyni“ za svého zesnulého kamaráda. Při výslechu tvrdil, že si nebyl jistý, zda byl homosexuál, nebo ne, ale prý to bylo pravděpodobné, i když měl v té době přítelkyni.\n\nV roce 1969, když bylo Mullinovi 21 let, jej jeho rodina poslala do psychiatrické léčebny. Během několika let vystřídal mnoho léčeben a trpěl sebepoškozováním. Posléze se pokusil stát se knězem, neúspěšně, a z bytu byl vyhozen poté, co několikrát agresivně bil do zdi a mluvil na lidi, kteří zde nebyli.\n\nPři zatčení Herberta uvedl psycholog pracující pro FBI, Robert K. Ressler, že Mullin trpěl paranoidní schizofrenií. Nemoc se zhoršovala, když začal Mullin brát drogy a kouřit marihuanu.\n\nV roce 1972, bylo Herbertovi 25 let. Vrátil se za svými rodiči do Santa Cruz, kde začal v hlavě slyšet hlasy, které mu říkaly, že se blíží zemětřesení. To prý mohla odvrátit jen krvavá oběť. Bylo to nedlouho před 18. dubnem, kdy měl Mullin mít narozeniny a zároveň to bylo datum výročí velkého zemětřesení v San Franciscu. Mullin věřil, že válka ve Vietnamu přinesla „vyšší moci“ dost krvavých obětí, aby jim to nadlouho vystačilo, ale v této době již válka slábla a proto si „vyšší moc“ žádala další oběti. Proto bylo nutné někoho zabít, aby tak Kalifornii uchránil před zemětřesením.\n\nO několik měsíců později,13. října 1972, se Mullin odhodlal k první vraždě. Bezdomovce Lawrence „Whitey“ Whita ubil k smrti baseballovou pálkou. Při výslechu policii tvrdil, že onen bezdomovec byl prorok Jonáš a ten k Herbertovi vyslal telepatickou zprávu, která nařizovala jej hned zabít. Whiteovo tělo bylo nalezeno následujícího dne.\n\nDalší obětí byla Mary Guilfoyle († 24 let), studentka Cabrillo College. Mary nestíhala přednášku na škole a proto stopovala auta. Mullin jí zastavil a když nastoupila do auta, začal ji bodat do hrudníku a do zad. Její tělo pak shodil dolů ze svahu vedle silnice.\n\nJen o čtyři dny později Mullin spáchal již třetí vraždu. Šel se vyzpovídat do kostela k faráři Henrimu Tomeiovi, kde ale opět dostal \"telepatickou zprávu\", hlásající, že farář musí zemřít. Faráře několikrát bodl a kopal do něj, zemřel na vykrvácení. Této vraždě přihlížel svědek, zaměstnanec kostela, jehož výpověď ale policii nepomohla.\n\nPo vraždě faráře se Mullin rozhodl vstoupit do námořní pěchoty, dokonce prošel fyzickými a psychickými testy. Nicméně kvůli jeho bývalé trestné činnosti (drobné krádeže, přečiny) nebyl přijat. Toto odmítnutí jen potvrdilo Mullinovu domněnku, že se proti němu spikl svět a že za toto odmítnutí může skupina hippies.\n\nV lednu 1973 Mullin přestal užívat drogy a obvinil je za své problémy. Pak si koupil několik zbraní a rozhodl se zabít svého bývalého spolužáka ze střední školy, Jima Gianera, který mu poprvé prodal marihuanu. Když pak 25. ledna 1973 přišel k domu, kde měl Jim údajně pobývat, otevřela mu Kathy Francisová, která tvrdila, že se Jim i s rodinou odstěhoval, pak dala Mullinovi jeho novou adresu. Na adrese, kterou mu dala Kathy Francisová skutečně Jim bydlel, i se svojí přítelkyní, tu Mullin zastřelil výstřelem do hlavy, stejně tak učinil i Jimovi. Herbert se pak vrátil do domu Francisové, kde zabil ji i její dva syny († 9 a 4 roky).\n\nManžel Kathy byl drogový dealer, proto se původně policie domnívala, že vražda Francisové i jejích synů má spojitost s drogami. Některé zdroje uvádějí, že nejdříve zabil Kathy a až později jel ke Gianerovým.\n\nAsi o měsíc později, na začátku února 1973, putoval Mullin po národním parku Henry Cowell Redwoods, kde viděl čtyři mladistvé chlapce kempovat. Přistoupil k nim a při krátkém rozhovoru s nimi tvrdil, že je ranger. Nařídil jim odejít, protože znečišťují les, ale oni odmítli. Mullin hrozil, že se vrátí další den, ale ani to kempaři nebrali jako varování, jelikož byli vybaveni vlastní puškou ráže 22. Druhý den se Mullin skutečně vrátil a všechny čtyři zabil. Těla byla nalezena až následující týden.\n\nFinální vražda se konala o tři dny později, 13. února. Mullin jel autem okolo Freda Pereze, který právě pracoval na zahradě. Bezdůvodně udělal otočku, zastavil své auto před Perezovou zahradou a zastřelil ho. To se událo za denního světla, kdy vraždu vidělo mnoho svědků, z nichž jeden si zapamatoval SPZ značku a nahlásil ji policii. Ještě toho dne byl Mullin zadržen.\n\n\nOkresní zastupitelství Santa Cruz obvinilo Mullina z 10 vražd (první tři se konaly v jiných státech) a jeho případ byl otevřen 30. července 1973. Mullin se přiznal ke všem zločinům a proto se soud zaměřil hlavně na to, zda byl plně při smyslech. Verdikt byl vynesen dne 19. srpna 1973: Mullin byl prohlášen vinným z vraždy prvního stupně v případech Jima Gianera a Kathy Francis, zatímco za ostatních osm vražd Mullin byl shledán vinným z vraždy druhého stupně, protože byl impulsivní.\n\nOkresní zastupitelství Santa Clara obvinilo Mullina za vraždu prvního stupně v případu Henriho Tomeie.\n\nByl odsouzen k doživotnímu vězení v Santa Cruz County, s možností podmínečného propuštění v roce 2021, kdy mu bude 74 let. Je uvězněn ve státní věznici Mule Creek v Ione.\n"}
{"id": "1134656", "url": "https://cs.wikipedia.org/wiki?curid=1134656", "title": "John Evan Thomas", "text": "John Evan Thomas\n\nJohn Evan Thomas (15. ledna 1810 – 9. října 1873) byl velšský sochař. Narodil se v Breconu a později se usadil v Londýně. Tady také studoval a jedním z jeho učitelů byl například Francis Leggatt Chantrey. Počínaje rokem 1831 vytvářel církevní sochy v rodném Walesu. Je také autorem soch řady šlechticů, jakými byli například Robert Stewart, Arthur Wellesley a Albert Sasko-Kobursko-Gothajský. Zemřel v Londýně roku 1873.\n"}
{"id": "1134657", "url": "https://cs.wikipedia.org/wiki?curid=1134657", "title": "Éole", "text": "Éole\n\nÉole (nazývaný také Avion) byl letoun poháněný parním strojem, vytvořený Clémentem Aderem ve Francii v 90. letech 19. století. Pojmenován byl podle řeckého boha větru Aiola.\n\nNa rozdíl od mnohých raných létajících strojů neměl Éole létat pomocí mávání křídel, ale spoléhal se na vztlak vytvářený křídly při pohybu vpřed. Jeho křídla připomínala mechanické kopie netopýřích křídel. Parní stroj neobvykle lehké konstrukce (hmotnost 51 kg) poháněl čtyřlistou tažnou vrtuli. Letoun neměl žádné účinné prostředky pro ovládání směru letu. Projekt byl financován francouzským ministerstvem války.\n\n9. října 1890 stroj provedl krátký let o délce asi 50 metrů v Chateau d'Armainvilliers v Brie. Bylo dosaženo výšky kolem 20 cm nad zemí. Špatný poměr výkonu k hmotnosti parního stroje a špatné počasí omezovaly dosaženou výšku. Ader později prohlašoval, že s Éole v září 1891 uletěl vzdálenost 100 metrů, ale toto tvrzení není řádně doloženo.\n\nAder pokračoval ve vývoji parních letounů s netopýřími křídly dalšími typy Avion II a Avion III.\n\nNěkteří považují Éole za první opravdový letoun, vzhledem k tomu, že opustil povrch země vlastní silou a přenesl člověka vzduchem na krátkou vzdálenost, a že událost z 8. října 1890 byl první úspěšný let. Nicméně absence směrového řízení a fakt, že parou poháněné letouny se ukázaly být slepou uličkou vývoje, oslabují tyto nároky. Aderovi zastánci tvrdí, že rané letouny bratří Wrightů potřebovaly pro vzlet katapult. Wrightové ale při svých prvních vzletech roku 1903 katapult nepoužívali, i když od roku 1904 ho používali při mnoha vzletech.\n\nV roce 1990 byla studenty \"École Centrale Paris\" pod vedením jejich učitele Claudia La Burthe postavena replika v plné velikosti, poháněná pístovým motorem Rotax. Bylo podniknuto deset pokusů o vzlet, ale stroj měl vždy tendenci se naklánět a vybočovat do strany, což způsobilo neúspěch pokusů.\n\n\n"}
{"id": "1134658", "url": "https://cs.wikipedia.org/wiki?curid=1134658", "title": "Wilhelm Pichler (politik)", "text": "Wilhelm Pichler (politik)\n\nWilhelm Pichler (30. ledna 1849 Šmídeberk – 11. listopadu 1901 Horn) byl rakouský právník a politik německé národnosti z Čech, v 2. polovině 19. století poslanec Říšské rady.\n\nVychodil gymnázium v Chomutově, pak studoval práva na Karlo-Ferdinandově univerzitě. Roku 1864 nastoupil v Praze jako konceptní praktikant. Potom byl advokátní koncipientem v Žatci. Od roku 1875 působil jako advokát v Jesenici. Roku 1886 přenesl svou advokátní praxi do Vídně.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1886 za kurii městskou v Čechách, obvod Žatec, Postoloprty atd. Nastoupil 29. září 1886 místo Karla Pohnerta. Mandát obhájil ve volbách roku 1891. Slib složil 13. dubna 1891, rezignace na mandát byla oznámena na schůzi 22. října 1895. Ve volebním období 1885–1891 se uvádí jako Dr. Wilhelm Pichler, dvorní a soudní advokát, bytem Vídeň.\n\nPoliticky se profiloval jako německý liberál (tzv. Ústavní strana). Na Říšské radě se připojil k Deutscher Club (Německý klub). Později přešel do klubu Sjednocené německé levice. I ve volbách roku 1891 byl na Říšskou radu zvolen za klub Sjednocené německé levice.\n\nAž do své smrti byl členem obecní rady v dolnorakouském Hornu. Zemřel v listopadu 1901.\n"}
{"id": "1134659", "url": "https://cs.wikipedia.org/wiki?curid=1134659", "title": "Jonathan Adams", "text": "Jonathan Adams\n\nJonathan Adams může být:\n\n"}
{"id": "1134660", "url": "https://cs.wikipedia.org/wiki?curid=1134660", "title": "Jonathan Adams (architekt)", "text": "Jonathan Adams (architekt)\n\nJonathan Adams (* 1961) je velšský architekt.\n\nNarodil se v Bristolu, ale dětství strávil v obci Caerleon nedaleko Newportu. Studoval na Welsh School of Architecture na Cardiffské univerzitě a následně na londýnské Architectural Association. Později řadu let působil v Anglii, ale roku 1998 se vrátil do rodného Walesu. Brzy začal pracovat na kulturním centru Wales Millennium Centre, které bylo otevřeno roku 2004. Sám prohlásil, že inspirací mu byl William Burges, architekt Cardiffského hradu. V letech 2005 až 2007 byl prezidentem organizace Royal Society of Architects in Wales. Později se podílel například na rekonstrukci budovy Sherman Cymru.\n"}
{"id": "1134662", "url": "https://cs.wikipedia.org/wiki?curid=1134662", "title": "Levadiakos", "text": "Levadiakos\n\nPAE Levadiakos APO (řecky ΠΑΕ Λεβαδειακός ΑΠΟ) je řecký fotbalový klub z města Livadia v centrálním Řecku, který byl založen v roce 1961 sloučením lokálních klubů Pallevadeiaki Levadia a Trofonio Levadia. Letopočet založení je i v klubovém emblému. Domácím hřištěm je městský stadion Levadia s kapacitou 5 900–6 500 míst.\nKlubové barvy jsou zelená a modrá.\n\n\"K 28. 8. 2015\n\n"}
{"id": "1134667", "url": "https://cs.wikipedia.org/wiki?curid=1134667", "title": "I Was Made for Lovin' You", "text": "I Was Made for Lovin' You\n\n„I Was Made for Lovin' You“ je píseň americké rockové skupiny Kiss vydaná na albu \"Dynasty\". Píseň napsali Paul Stanley, Desmond Child a Vini Poncia. Stala se obrovským hitem nejen mezi fanoušky skupiny, ale také u posluchačů disca. Koncem sedmdesátých let bylo disco velice populární a Paul Stanley chtěl ukázat, jak jednoduché je složit dobrou disco píseň. Singl se umístil na 11. místě americké hitparády. Píseň se také stala hitem v Austrálii, kde se dostala na 1 místo hitparády v roce 1979. Bodovala také v západní Evropě: v top 20 hitů ve Švédsku, v top 10 hitů v Norsku, a stala se číslo 2 ve Francii, Německu, Švýcarsku a Rakousku. V Nizozemsku to bylo 1 místo. Ve Velké Británii se zastavila u čísla 50. Na B-straně vyšla píseň „Hard Times“.\n\n\"Týdenní singl hitparáda\"\n\n\"Výroční hitparáda\"\n"}
{"id": "1134669", "url": "https://cs.wikipedia.org/wiki?curid=1134669", "title": "Agri Nostra", "text": "Agri Nostra\n\nAgri Nostra je nestátní nezisková organizace pro ochranu životního prostředí. Organizace má v současné době 13 členů. Cílem sdružení je tvorba a ochrana krajiny, přírody a kulturního dědictví. \n\nOrganizace formálně vznikla v roce 2013. Počátky sdružení však spadají již do 90. let 20. století, kdy skupina dobrovolníků začala s ochranářskou činnosti na dvouhektarové soukromé lokalitě v blízkosti Hlučína. Původně šlo především o budováni tůní a hrází jako líhniště a útočiště obojživelníků. Původní myšlenkou a činnosti Agri Nostra na lokalitě dále bylo a stále je vytvářeni přirozeného útočiště pro různé druhy organismů.\n\nV současné době se organizace stará o dvě soukromé lokality, na nich vybudovala pět tůní a obě lokality se v posledních letech staly významným útočištěm ohroženým druhům z okolí, mezi jinými např. skokanu zelenému a hnědému, ještěrce obecné i živorodé a rosničce zelené, dále potom různým druhům ptáků a savců (jezevcům). \n\nTvorba tůní, přirozených luk, tvorba hadníků. K dalším činnostem patří mapováni černých skládek a jejich úklidu, výsadba původních odrůd ovocných stromu Hlučínska, podpora mizejících druhu hmyzu (motýli, včely samotářky), veřejné vzdělávací činnosti (vytvářeni naučných stezek).\n\nSdružení usiluje o vytvoření a udržení přírodní rovnováhy, původních, přírodě blízkých biotopů a vzdělávání široké veřejnosti k přírodním a kulturním hodnotám a tradicím na Hlučínsku.\n\n"}
{"id": "1134671", "url": "https://cs.wikipedia.org/wiki?curid=1134671", "title": "Zvjagin", "text": "Zvjagin\n\nRuské příjmení Zvjagin () má více nositelů: \n\n"}
{"id": "1134672", "url": "https://cs.wikipedia.org/wiki?curid=1134672", "title": "Roy Noble", "text": "Roy Noble\n\nRoy Noble (* 1942) je velšský rozhlasový a televizní hlasatel. Narodil se ve vesnici Brynamman v údolí řeky Amman na jihu Walesu jako jediný syn horníka Ivora Noblea. Docházel na , kde byl jeho spolužákem například pozdější hudebník a skladatel John Cale. Později z rodné oblasti odešel (nejprve do Cardiffu) a začal pracovat jako učitel. Jako moderátor pracoval například pro BBC. V roce 2001 mu byl udělen Řád britského impéria.\n"}
{"id": "1134673", "url": "https://cs.wikipedia.org/wiki?curid=1134673", "title": "Lick It Up (píseň)", "text": "Lick It Up (píseň)\n\nLick It Up je píseň americké rockové skupiny Kiss vydaná na albu \"Lick It Up\". Píseň napsali Paul Stanley a Vinnie Vincent. Píseň byla vydána jako první singl z alba. Nejvýše se umístila na 40. pozici ve Velké Británii, Švýcarsku a Kanadě.\nDíky oblibě u fanoušků se stala pevnou součástí téměř každého vystoupení.\n\n\"Lick It Up\" se objevil na následujících albech Kiss:\n\n"}
{"id": "1134674", "url": "https://cs.wikipedia.org/wiki?curid=1134674", "title": "Literární styly v Knize Mormonově", "text": "Literární styly v Knize Mormonově\n\nStejně jako Bible je i Kniha Mormonova (posvátné Písmo mormonismu) souborem různých literárních forem a stylů. V obou knihách najdeme historické pasáže (Knihy Samuelovy / Kniha Alma), prorocké pasáže (Izajáš / Jeremjáš / promluva Samuela Lamanity / Abinadiho proroctví), zjevení (Jan / Eter), podobenství (Jákobovo a Zenosovo podobenství), žalmy (Davidovy žalmy / Nefiho žalmy), epištoly/listy (Pavlovy epištoly / Moroniho epištoly / Almovy epištoly) a evangelia (Matouš / 3.Nefi).\n\nEpištola (řecky επιστολη [epistolē], lat. epistola, epistula) je z řečtiny a latiny převzaté slovo pro dopis, užívané především u náročnějších textů (různá poselství, veršované stati).\n\nV Knize Mormonově najdeme 2 pastorální epištoly. Tento druh dopisu je určen vedoucím Božího stáda. V Bibli jsou takovými epištolami 1.Timoteus, 2, Timoteus a Titus; v Knize Mormonově zase pasáže Moroni 8:2-30 a Moroni 9. V Bibli jde o novozákonního apoštola Pavla, zanechávajícího rady svým 2 učedníkům, zatímco v Knize Mormonově píše nefitský vojevůdce Mormon svému synu Moronimu.\n\nV knize Eter (5.kapitola) najdeme jediný vzor prorocké epištoly. Jde o dopis, napsaný dějepiscem a prorokem Moronim budoucímu objeviteli desek (Josephu Smithovi).\n\nZbývajících 6 epištol v Knize Mormonově jsou válečné epištoly. První dva dopisy jsou dialogem mezi lamanitským vudcem Ammoronem a nefitským velitelem Moronim (odlišný od proroka Moroniho) o výměně zajatcu. Najdeme je v pasážích Alma 54:5-14 a 54:16-24. Tťetí (a také nejdelší) válečnou epištolou je dopis velitele Helamana, kde kapitánu Moronimu vypráví o statečnosti 2000 mladých mužu (Alma 56-58) . Čtvrtá a pátá válečná epištola je rozhovorem mezi kapitánem Moronim a vrchním soudcem nefitské země Pahoranem (Alma 60-61). Poslední válečnou epištolu nalezneme v 3.kapitole 3.Nefi, kde Giddiani, šéf teroristické sekty, vydírá Lachonea, vrchního vladaře nefitského lidu.\n\nŽalmy (z řeckého ψαλμός \"psalmos\" „zpěv za doprovodu strunných nástrojů“) jsou typickým literálním stylem biblických rukopisu. Nalézáme je ve Starém zákone, ve svitcích od Mŕtveho moře v Kumránu i v mimobiblické literatuře, např. textech z Ugaritu. Jedná se o modlitbu psanou poetickou formou za pomoci klasických semitských jazykových nástrojů (přízvuky, paralelismus, chiasmus, apod.).\n\nV Knize mormonově nalézame pouze jeden žalm. Naléza se v 2. Nefim 4:16-35 a nazýva se Nefiho žalm.\nElegie (z řeckého \"ελεγεια\") – žalozpěvy, neboli lamentace, jsou skladby charakteristicky zádumčivého až smutného rázu.\n\nLamentace je specifický literární styl, který nacházíme v blízkovýchodní literatuře. Mezi jedny z nejstarších lamentací pochází mezopotámské spisy jako \"Nářek nád zkázou města Ur\". Kniha Jeremiáš a Pláč jsou typickými biblickými reprezentantnmi lamentace ve starověké literatuře. V Knize mormonově nalezneme literárnyí styl lamentace například v 6. kapitole knihy Mormon (17-22), kde prorok (stejně jako Jeremjáš v Bibli) pláče a naříká nad zkázou svého národa.\n\nKnihy 1. a 2. Nefi lze nejlépe popsat jako memoáry. Tento typ literatury najdeme také v Knize Enos nebo Zenifově záznamu v Mosiášovy 9 a 10. Mormonuv osobný záznam v kapitolách 1-7 spadá také do této kategorie.\n\nBible obsahuje specifický typ literatury, který nazývame prorockou rozmluvou. Jde o proslov, který nejden popisuje ale také reflektuje aktuálny situaci náboženským spusobem. Dobrými příklady jsou například první kapitoly Knihy Izajáš; 23-32 kapitola Knihy Jeremiáš; 33-34 kapitola Knihy Ezechiel a mnohé ďalší. Z Knihy mormonovy jich lze jmenovat také nekolik: 1. Nefi 22; 2. Nefi 1, 29 a 32; Jákob 6; Mosiáš 12; Alma 10, 32-34, Heleman 7; atd.\n\nKázání neboli rozmluva je jedním z typických stylů duchovní literatury. Mojžíšova řeč v 5. Knize Mojžíšove (Deuteronomium) 1, 5, 28 a 29; Jobova rozmluva; Eliášova řeč na Hoře Karmel (1. Královská 18:20-40) a Amos (kapitoly 1 a 2) jsou viditelnými ukázkami tohoto literárniho sylu v Biblii. Kniha Mormonova obsahuje velice literární styl Kázání taktéž. Jde o proslov krále Benjamína v Knize Mosiáš (2-4), který navazuje na tradici izraelských svátečních kázání. Ačkoliv původní text Rozmluvy byl delší, v Knize Mormonově se zachovala pouze kratší verze (upravená dějepiscem Mormonem).\n\nPatriarchální požehnání je zvláštní typ proroctví, které nalézame v semitské kultuře, a tedy v Bibli i Knize Mormonově hned nekolikrát. Jako příklad můžeme uvést Izáka žehnajíciho svým synům v Genezis 27. Podobně i v kapitolách Genezis 48 a 49 nalézame mnohá požehnání. V semitské kultuře, kterou byl ovlivněn i hebrejský lid bylo právem každého otce rodu (každého \"patriarchy\") rozdat mezi své děti prokletí i požehnání. Patriarcha Lehi v Knize Mormonove je ozvěnou tohoto kulturniho i náboženského zvyku (2. Nefi 1-4). Předává patriarchální požehnání nejen svým biologickým synům, ale taktéž synům svého přítele Izmaela a svému služebníkovi Zoramovi, který zachoval věrnost a odešel z Jeruzaléma před jeho zničením.\n\nAlegorie (řec. \"ἀλληγορία\" – „říci jinak“), česky také jinotaj, je text, jehož doslovné znění či zjevná podoba má vypovídat o něčem jiném, nezjevném. Je to tudíž dílo, jehož vlastní smysl je skryt a k porozumění vyžaduje nějaký klíč.\n\nAlegorie je častým literárním stylem svatých spisů, především Nového zákona. Alegorie jsou blízké podobenstvím. Nový zákon uvádí několik alegorií, zaznamenaných rukou apoštola Jana, jako jsou \"Dobrý pastýř\" (Jan 10:1-18) a alegorie \"O vinném kmenu\" (Jan 15:1-8). V Knize Mormonově je popásana alegorie o ušlechtilém a divokém olivovníku. Tento text nalezneme v Jákobovy 5:2-77 a je připisován údajnému hebrejskému prorokovi Zenosovi. Bible žádneho proroka Zenose neuvádí.\n\nModlitby jsou nejčastějším literárním stylem svatých knih (ať už u Starého a Nového zákona nebo zcela odlišných náboženkých knih, jako Upanišady nebo Bhagavadgíta). Biblická věda je zkoumá a rozděluje do několika různých kategorií. V Knize Mormonově nalezneme také několik typů modliteb.\n\nPrvním a nejznámějším typem modlitby v Knize Mormonově je tzv. Pánova modlitba, kterou nalezneme v 3.Nefim. Jde o \"americkou\" verzi biblického Otčenáše s několika drobnými rozdíly. Ty jsou však většinou dané tím, že Pánova modlitba v Novém zákoně byla pronášena v době, kdyb byl Ježíš stále ve smrtelnosti, zatímco nefitská obdoba téže modlitby byla pronášena již vzkříšeným Kristem. Proto je například v mormonské podobě vynechána věta: \"\"Přijď Království Tvé\"\", neboť se zmrtvýchvstalým Mesiášem již přišlo. Stejně tak je vynechána pasáž: \"\"Chléb náš vezdejší dej nám dnes\"\". Další změny v modlitbě jsou již minoritní (místo \"v zemi\" je uvedeno \"na zemi\" apod.)\n\nKromě Pánovy modlitby najdeme v Knize také několik zástupných modliteb.Ty se většinou týkají nějaké osoby nebo skupiny lidí, za něž modlící osoba prosí. Takovou skupinou může být celý národ (jako v případě Helamana 11) nebo zvláštní a malá skupina lidí (Dvanáct apoštolů v 3.Nefim). V Eterovi 2:18-19, 2:22 a 3:2-5 najdeme typické ukázky osobní modlitby, pronášené Bohu. Tyto modlitby jsou v náboženských textech nejčastější.\nZvláštní modlitbu nalezneme v Almovi 31:15-18, kde se \"pohanský\" národ Zoramitů modlí na zvláštním místě, zvaném Rame-Umptom. Tato modlitba, plná sebechvály a nenávisti k lidem odlišné víry, je pro mormony vzorem \"špatné modlitby\", která neuctívá ani neoslavuje \"Pravého Boha\". Jako protiklad k této zlovolné modlitbě se o několik veršů později objevuje \"modlitba pokory\", kterou pronáší prorok Alma mladší.\n\nZávěrečným (a výsostným) typem modliteb v Knize Mormonově jsou ty pronášené při obřadech. Nalezneme jich pět a první z nich je otevřená formule, kterou použil okolo roku 147.př.n.l. prorok Alma (starší), když křtil ve vodách řeky Mormonu. Tato obřadní modlitba je svým stylem spontánní a odvážná a stojí v kontrastu vůči \"institucionální\" křtící formuli, která se začala používat o přibližně 180 let později a jejíž text nalezneme v 3.Nefim 11:25. Zde je několik znaků a protikladů křtících formulí v Mosiášovi a ve 3.Nefim:\n\nTřetí obřadní modlitbou v Knize Mormonově je pasáž v Moronim (knize Moroni), kde je zachycen postup vysvěcování kněží a učitelů nad lidem. Tato modlitba nese některé společné i rozdílné znaky s předchozími obřadními formulemi.\n\n\n\n\n"}
{"id": "1134675", "url": "https://cs.wikipedia.org/wiki?curid=1134675", "title": "Delme Bryn-Jones", "text": "Delme Bryn-Jones\n\nDelme Bryn-Jones (29. března 1934 – 25. května 2001) byl velšský operní pěvec – barytonista. Narodil se ve vesnici Brynamman v údolí řeky Amman na jihu Walesu. Po dokončení místní školy odešel do nedalekého Ammanfordu, kde studoval na vysoké škole technické. Později začal studovat hudbu, nejprve ve Walesu, později na londýnské Guildhall School of Music and Drama. Jako profesionál debutoval v roce 1959 v Sadler's Wells Theatre. Zemřel v roce 2001 ve věku 67 let.\n"}
{"id": "1134676", "url": "https://cs.wikipedia.org/wiki?curid=1134676", "title": "Rustam Ibrajev", "text": "Rustam Ibrajev\n\nRustam Ibrajev (: ), (* 29. května 1991 v Aktobe, Kazachstán) je kazašský zápasník – judista.\n\nS judem začínal v 10 letech v Aktobe. Žije v Almaty, kde se připravuje pod vedením Aidara Džijembajeva.\n\n\n"}
{"id": "1134680", "url": "https://cs.wikipedia.org/wiki?curid=1134680", "title": "Astafjev", "text": "Astafjev\n\nRuské příjmení Astafjev () má více nositelů: \n\n"}
{"id": "1134682", "url": "https://cs.wikipedia.org/wiki?curid=1134682", "title": "Atromitos Athény", "text": "Atromitos Athény\n\nAtromitos Athény (řecky Ποδοσφαιρική Ανώνυμη Εταιρεία Ατρόμητος Αθηνών 1923 ΑΠΣ; PAE Atromitos Athinon 1923 APS) je řecký fotbalový klub z distriktu Peristeri ve městě Athény, který byl založen v roce 1923. Letopočet založení byl i součástí klubového emblému. Domácím hřištěm je stadion Peristeri s kapacitou cca 9 000 míst.\nKlubové barvy jsou modrá a bílá.\n\n"}
{"id": "1134684", "url": "https://cs.wikipedia.org/wiki?curid=1134684", "title": "Letiště Atarot", "text": "Letiště Atarot\n\nLetiště Atarot, též Mezinárodní letiště Jeruzalém nebo Letiště Kalandia ( שדה התעופה עטרות\n, Sde ha-te'ufa Atarot), je letiště v Izraeli, respektive v Izraelem okupované části Západního břehu Jordánu. Rozkládá se na severním okraji Jeruzaléma, nedaleko od města Ramalláh. Bylo otevřeno v roce 1920 jako první letiště v Britském mandátu Palestina. Je uzavřeno pro civilní provoz po vypuknutí druhé intifády v roce 2001.\n\nOd roku 1920 až do roku 1930 byla tato přistávací plocha jediným letištěm v britském mandátu Palestina. Bylo používáno britskými vojenskými úřady a významnými hosty směřujícími do Jeruzaléma. V roce 1931 mandátní úřady vyvlastnily pro účely rozšíření přistávací dráhy část pozemků židovské osady Atarot, kvůli čemuž došlo k zboření některých domů a záboru zemědělských pozemků. V roce 1936 bylo letiště otevřeno pro pravidelné lety. Osada Atarot byla dobyta a zničena zajordánskými jednotkami (Arabská legie) během první arabsko-izraelské války.\n\nOd roku 1948 do šestidenní války v červnu 1967 bylo letiště pod jordánskou kontrolou a mělo kód \"OJJR\". Po šestidenní válce letiště dobyli Izraelci a začlenili jeho areál do správních hranic Jeruzaléma. Získalo tehdy nový kód \"LLJR\".\n\nV době druhé intifády bylo letiště v roce 2001 uzavřeno pro civilní provoz a od té doby není využíváno. V roce 2012 izraelská vláda zahájila proces přeměny areálu nevyužívaného letiště na průmyslovou zónu. Došlo už k převodu pozemků z majetku Izraelské správy letišť na samosprávu města Jeruzalém. Levicoví aktivisté záměr odmítali jako další krok k rozšiřování židovských pozic ve Východním Jeruzalémě a parcelací letiště bude podle nich znemožněno jeho budoucí využití coby letiště palestinského státu.\n\n"}
{"id": "1134685", "url": "https://cs.wikipedia.org/wiki?curid=1134685", "title": "Pontamman", "text": "Pontamman\n"}
{"id": "1134687", "url": "https://cs.wikipedia.org/wiki?curid=1134687", "title": "Azarov", "text": "Azarov\n\nRuské příjmení Azarov () má více nositelů: \n"}
{"id": "1134689", "url": "https://cs.wikipedia.org/wiki?curid=1134689", "title": "Kapustka obecná", "text": "Kapustka obecná\n\nKapustka obecná (\"Lapsana communis\") je středně vysoká, žlutě kvetoucí plevelná rostlina. Je druh nevelkého rodu kapustka a v české přírodě roste pouze tento jediný druh v nominátním poddruhu.\n\nJe bylinou původem z Evropy, severní Afriky a západní Asie. Druhotně se rozšířila do Severní i Jižní Ameriky, Austrálie, na Nový Zéland i ostrovy Oceánie. Na území Česka je hojná a poměrně rovnoměrně rozšířená, vyskytuje se pravidelně i ve vyšších polohách.\n\nRoste na vlhkých místech, ve světlých lesích, na pasekách, u cest, v křovích, na polích i zahradách a na nejrůznějších místech ovlivněných lidskou činností. Potřebují k růstu dostatek vláhy a proto v suchých oblastech bývá vzácností. Roste hlavně na výživných, nevysychavých hlinitých a jílovitých půdách bohatých na vápník.\n\nJednoletá rostlina s přímou, 20 až 120 cm vysokou lodyhou rostoucí z bohatě větveného kůlovitého kořene. Přímá, hranatá lodyha je v horní části bohatě rozvětvená, bývá lysá nebo roztroušeně chlupatá a v případě poranění mléčí. Spodní listy lodyhy jsou řapíkatá a mají 10 až 15 cm dlouhé vrásčité čepele, ty jsou celistvé nebo lyrovitě peřenodílné s velkým trojúhelníkovitě vejčitým koncovým úkrojkem. Menší listy ve středu lodyhy mají řapíky kratší, ještě menší hořejší listy jsou vejčitě kopinaté a přisedlé klínovitou bázi. Druh je ve tvaru listů a výšce lodyhy variabilní.\n\nDrobné květní úbory, asi 5 mm velké, mají dlouhé stopky a vytvářejí řídká květenství laty. Úbor s lysým lůžkem má pouze 8 až 15 oboupohlavných květů s citrónově žlutou jazykovitou korunou, která má ligulu s pěti zoubky. Dvouřadý zákrov je válcovitého tvaru, jeho vnější listeny bývají zakrnělé a ne delší 1 mm, vnitřních osm až deset čárkovitě podlouhlých a zašpičatělých listenů bývá dlouhých až 8 mm. Kvetou od května do září, za slunného počasí se květy otevírají ráno a již po poledni se zavírají, v noci a za deštivého počasí zůstávají zavřené po celou dobu. Opylovány jsou obvykle drobným hmyzem nebo před koncem kvetení se květy opylí samosprašně vlastním pylem.\n\nZ opylených květů vznikají plody, lesklé nažky bez chmýru, kterých na jedné rostlině dozrává 400 až 800. Jsou okolo 4 mm dlouhé, protáhle, mírně hranaté, prohnuté a zmáčknuté, podélně žebernaté (až 20 žeber), dole zašpičatělé a nahoře mají maličký límec.\n\nKapustka obecná je rostlina rozmnožující se výhradně semeny (nažkami), která jsou nestejně dormantní. Rostliny většinou dozrávají současně s obilím a největší množství jejich semen je se zrním také sklizeno, menší část vypadá do blízkosti rostlin a jsou případně roznesená větrem do okolí. Na poli klíčí nepravidelně po celou vegetační dobu, ta která vyklíčí již na podzim přezimují v listové růžici, většina semen klíčí na jaře.\n\nSemena uložená v půdě jsou schopná klíčit jen rok nebo dva, jsou-li v suchém prostředí vyklíčí i po šesti létech. Pokud je omezen jejich hlavní zdroj šíření, nevyčištěné osivo s plevelnými semeny, poměrně brzy ze stanoviště vymizí.\n\nKapustka obecná zapleveluje hlavně obilí, luskoviny, trvalé pícniny a okopaniny, na polích však nejčastěji roste jednotlivě a užitkovým rostlinám příliš neškodí. Je sice řazena mezi plevele, ale je považována za málo nebezpečný druh. V minulosti sloužila i jako léčivá rostlina, šťáva z lodyh se používala na zklidnění citlivé pleti.\n\n\n \n"}
{"id": "1134691", "url": "https://cs.wikipedia.org/wiki?curid=1134691", "title": "Kyle Lafferty", "text": "Kyle Lafferty\n\nKyle Lafferty (* 16. září 1987, Enniskillen, Severní Irsko, Spojené království) je severoirský fotbalový útočník a reprezentant v současnosti hrající za anglický klub Norwich City FC.\n\n\nLafferty hrál ve své profesionální fotbalové kariéře za kluby Burnley FC, Darlington FC (oba Anglie), Rangers FC (Skotsko), FC Sion (Švýcarsko), US Palermo (Itálie), Norwich City FC (Anglie), Çaykur Rizespor (Turecko) a Birmingham City FC (Anglie).\n\nLafferty zaznamenal svůj debut za severoirský národní tým 21. 5. 2006 v přátelském utkání proti týmu Uruguaye (prohra 0:1). Střelecky exceloval v kvalifikaci na EURO 2016, ačkoli v klubu (Norwich City) prakticky nehrál. Se svým týmem se mohl v říjnu 2015 radovat z postupu na EURO 2016 ve Francii (byl to premiérový postup Severního Irska na evropský šampionát). Zúčastnil se EURA 2016 ve Francii, kam jej nominoval trenér Michael O'Neill.\n\n"}
{"id": "1134694", "url": "https://cs.wikipedia.org/wiki?curid=1134694", "title": "Conrad von Soest", "text": "Conrad von Soest\n\nConrad von Soest, také Konrad, Conrad van Sost, von Soyst (* kolem 1370, Dortmund - po roce 1422) byl německý gotický malíř z Vestfálska, představitel tzv. Měkkého slohu.\n\nŽivot umělce je možné částečně rekonstruovat z písemných záznamů. Rodina patřila k občanům Dortmundu nejméně od roku 1306, kdy je zmiňován dekoratér \"\"Hinricus Sosato\"\". \"Wernerus \"pictor\" Sosato\" je uváděn roku 1348. Je pravděpodobné, že jako tovaryš se učil u místního \"Mistra Berswordtského oltáře\" a poté putoval do Paříže a Dijonu. Tam zřejmě pracoval u dvorního malíře a iluminátora \"Jeana d'Orléans\" (alias \"le Maître du parement de Narbonne\", aktivní 1361–1407) . Z roku 1349 se zachoval doklad o svatební smlouvě, kterou uzavřeli \"Conrad von Soest\" a \"Gertrude, dcera Lamberta van Munster\". V letech 1396 - 1422 je zapsán jako člen \"laického křesťanského sdružení Panny Marie\" (\"Marienbruderschaften\"). Je zaznamenáno také jeho bydliště na hlavní třídě v Dortmundu. Jeho podpis s datem 1403 byl nalezen na oltáři v Bad Wildungen. \n\nMalíř Gerhard von Soyst' (Soest), patrně Conradův syn, je uveden jako úspěšný člen malířského cechu v Kolíně nad Rýnem, kde pracoval také jeden z Conradových následovníků, dobře obeznámený s Conradovou dílnou, Mistr Svaté Veroniky.\n\nConrad von Soest je jedním z hlavních gotických malířů \"měkkého slohu\" v Německu. Měl klíčový význam pro rozšíření tohoto mezinárodního dvorského umění v Severním Německu kolem roku 1390 a ovlivnil německé a severoevropské umění až do pozdního 15. století. Byl mistrem úspěšné dílny a členem městského patriciátu v hansovním městě Dortmundu. V jeho době vrcholila tradice velkých malovaných křídlových oltářů.\n\nNěkteré realistické detaily Conradova oltáře obsahují motivy z Knihy hodinek (\"Les Très Belles Heures de Notre-Dame\"), jako mariánské květy a jahodník, šálky, sklenice, mísy, příbory, hrající si chrty, burgundské brokáty. Oděvy králů ve scéně \"Klanění\" představují dvorní burgundskou módu z přelomu 14. a 15. století.\n\nZa Conradovy následovníky jsou považováni Mistr Fröndenberského oltáře v Soestu a Mistr oltářů v Darupu a Warendorfu, který měl pravděpodobně dílnu v Münsteru.\n\n\nMariánský oltář, Dortmund (kol. 1420) \n\n\n"}
{"id": "1134696", "url": "https://cs.wikipedia.org/wiki?curid=1134696", "title": "Hrušovský důl", "text": "Hrušovský důl\n\nHrušovský důl byl černouhelný hlubinný důl, který se nacházel v jihovýchodní části katastru obce Hrušov. Důl patřil mezi uhelné doly společnosti Vítkovické horní a hutní těžířstvo.\n\nV prostoru budoucího Hrušovského dolu byly založeny před rokem 1838 dvě kutací jámy. Zakladatelem byla Rudolfova huť ve Vítkovicích. V roce 1838 bylo dosaženo první sloje s uhlím a ohlášen její nález. V roce 1839 byla udělena propůjčka dvou důlních měr. Do roku 1848 v okolí jámy v dobývacím poli byly hloubeny další kutací jámy s možností dalšího rozšíření důlního pole.\n\nV roce 1840 v blízkosti Hrušovského rybníka byla založená dědičná štola sv. Barbora. Pro bližší určení její ústí bylo asi 110 m severozápadně od později založeného dolu Ida. Štola byla 692 m dlouhá. Sloužila k odvádění vody, k štolovému dobývání uhlí a později jako výdušné dílo mělkého napojeného na důl č. 1. V období let 1841 – 1842 byly vyhloubeny Světlík č. 1 (15 m hluboký) a Světlík č. 2 (17 m hluboký) pro zajištění větrání štoly. \n\nV roce 1844 byly dvě kutací jámy z roku 1838 přebudovány na jámy těžní a jámu větrní. Tím byl založen Důl č.1 (Schacht No I) nebo také podle místa kde se nacházel Hrušovský důl (Hruschauer Grube, také Strojní důl). Zakladatelem byl nový vlastník Rudolfovy huti Salomon Mayer Rothschild. Těžní jáma byla prohloubena do hloubky 92 m a vybavena parním těžním strojem o výkonu 20 HP. Tato jáma byla jámou vtažnou, těžní a sloužila pro jízdu havířů. Důl měl 3 těžní patra a jednu štolu (sv. Barbora), která tvořila výdušné patro. Důl byl propojen s dalšími původně kutacími jámami.\n\nDruhá kutací jáma 25 m vzdálena od těžní jámy, hluboká 97 m, byla přebudována na jámu výdušnou a vodní. Větrání dolu bylo přirozené a napojené na štolu sv. Barbora. K čerpání důlní vody na povrch a částečně do dědičné štoly sv. Barbora sloužilo parní přímoúčinné tahadlové čerpadlo o výkonu 60 HP. \n\nVe druhém pololetí roku 1874 byla větrní jáma prohlubována z hloubky 97 m na 286 m v roce 1876. Jáma byla převedena k dolu Ida jako jáma č. 1 a nadále sloužila jako jáma vodní. V období od února 1878 do 10. dubna 1878 byla jáma prohloubena do hloubky 303 m. Profil jámy byl 2,8 x 3 m, byla v dřevěné výztuží, rozdělená na oddělení lezní, pro čerpání vody a dvěma malými těžními odděleními. Od roku 1891 se stala jámou výdušnou. Byla vybavena ventilátorem Pelzer s oběžným kolem o průměru 3200 mm. Spolu s ventilátorem Ritinger na těžní jámě odsával 1200 m/min. Pravděpodobně od roku 1892 větrní jáma č. 1 začala sloužit i pro větrání sousedního důlního pole dolu Terezie. V roce 1916 byla větrní jáma č. 1 vybavena ventilátorem Capell, sací výkon 36 až 40 m/s, který byl vyrobený v Železárnách Vítkovice. Ventilátor byl poháněn elektrickým motorem vyrobeným firmou Bergmanovy závody, Podmokly a byl funkční do roku 1969. V roce 1918 byla jáma prohloubena na konečnou hloubku 334 m. Průřez jámy byl segmentový (3x3,25m) do hloubky 260 m, pak kruhový (průměr 3,6 m). Od roku 1924 sloužila větrná jáma výlučně pro důl Terezie. Do správy dolu Terezie (Petr Bezruč) byla převedena 1. října 1963. Likvidace jámy zasypáním byla zahájená 17. prosince 1967. V roce 1969 zůstala část jámy nezasypaná, úsek 200 m pod hloubkou 96 m. V roce 1977 byla jáma zasypána struskou. Důvodem bylo odvodnění stařin. Voda procházela struskou na pomocnou čerpací stanici.\n\nNová jáma č. II byla založena před rokem 1846 a od roku 1884 přestala být využívána. Jámový stvol měl segmentový průřez se třemi odděleními a byl ve výdřevě. Nová jáma byla uzavřena poklopem a byla v reservě pro případ otvírky východního pole dolu Ida, k tomu nedošlo.\n\nDůl byl činný od roku 1884 do 1876. Dobývány byly sloje svrchních hrušovských vrstev ostravského souvrství. Dobývalo se postupem z pole na zával. V úrovni dědičné štoly sv. Barbory bylo těžní štolové patro (později výdušné), jehož hloubka se pohybovala od 9,5 m do 33 m. Další těžní patra byla v hloubce 62,5 m a v hloubce 90 m. Sloje vykazovaly malý výskyt metanu a uhlí bylo vhodné ke koksování. Hrušovský důl měl pro úpravu uhlí uhelný mlýn a 10 pracích skříní. \n\nUkončení těžby probíhalo postupně od roku 1873 (spojené sloje 7a 8), 1875 (sloj 10) a 1876 (sloj 9). V roce 1876 byla těžní jáma zasypána a činnost dolu ukončena.\n\nÚdaje dle\nV roce 1854 v blízkosti větrní jámy č. 17 bylo postaveno 17 úlových koksovacích pecí. Dalších 16 úlových pecí bylo postaveno v roce 1855. V roce 1870 byly úlové pece zrušeny a nahrazeny 17 koksovacími pecemi na novém místě. Zajímavostí je, že na skupinu 7 koksovacích úlových pecí bylo napojeno 5 parních kotlů, které vyráběly páru pro těžní stroj a tahadlové čerpadlo vody. Druhá skupina sestávala z 10 koksovacích pecí typu Gobiet. Provoz koksovny byl ukončen v roce 1872.\n\nHrušovský důl neměl železniční vlečku a ani nebyl napojen na železniční trať Severní dráhy císaře Ferdinanda. Uhlí bylo přepravováno formanskými povozy na dráhu nebo bylo prodáno přímo na dole.\n\nV době existence Hrušovského dolu byla vystavěna osada Liščina (jižně od dolu Ida). Její další rozšíření proběhlo v letech 1911 až 1913, kdy Hrušovský důl už neexistoval. Původně bylo v roce 1860 postaveno 10 domů. Některé byly v roce 1913 demolovány.\n\nPo 123 letech se projevila negativní stránka důlní činnosti Hrušovského dolu. Byla to exploze metanu 20. dubna 1999 v kolonii Liščina. Výbuch vyrazil stěnu finského dvojdomku a způsobil vážné popáleniny majitelce domu. V blízkosti finského domu se byla bývalá kutací jáma č. 9, která sloužila jako jáma větrní pro důlní pole Hrušovského dolu.\n\n\n\n"}
{"id": "1134698", "url": "https://cs.wikipedia.org/wiki?curid=1134698", "title": "Karl Pohnert", "text": "Karl Pohnert\n\nKarl Pohnert (12. května 1832 Most – 4. ledna 1911 Most) ,byl rakouský politik německé národnosti z Čech, v 2. polovině 19. století poslanec Říšské rady a dlouholetý starosta Mostu.\n\nNarodil se v Mostu, vystudoval farmacii. Později převzal otcovo hospodářství. V roce 1862 poprvé usedl jako náhradník do obecního výboru v Mostu, čímž začala jeho mimořádně dlouhá kariéra v komunální a regionální politice. Od roku 1863 byl řádným členem obecního výboru. V roce 1868 usedl do městské rady. Po 48 let byl nepřetržitě členem obecní rady v Mostu a po více než 30 let byl starostou Mostu. Do této funkce byl zvolen 5. listopadu 1877. 41 let pak zastával funkci člena okresního zastupitelstva a 27 let byl okresním starostou. Město Most mu roku 1902 udělilo čestné občanství.\n\nPůsobil i jako poslanec Říšské rady (celostátního parlamentu Předlitavska), kam usedl v doplňovacích volbách roku 1886 za kurii městskou v Čechách, obvod Žatec, Postoloprty atd. Nastoupil 28. ledna 1886 místo Antona Banhanse, rezignace na mandát byla oznámena již na schůzi 29. září 1886. Ve volebním období 1885–1891 se uvádí jako Karl von Pohnert, starosta a majitel nemovitostí, bytem Most.\n\nPoliticky se profiloval jako německý liberál (tzv. Ústavní strana). Na Říšské radě se připojil k poslanecké frakci Deutscher Club (Německý klub).\n\nV roce 1880 mu byl udělen Řád Františka Josefa. Po dokončení budovy krajského soudu byl povýšen do šlechtického stavu.\n\nZemřel v lednu 1911.\n"}
{"id": "1134700", "url": "https://cs.wikipedia.org/wiki?curid=1134700", "title": "Projekt 21300", "text": "Projekt 21300\n\nProjekt 21300 je třída záchranných lodí ruského námořnictva. Hlavním úkolem plavidel je záchrana posádek lodí a ponorek, popř. vyzvedávání vraků. Ruské ministerstvo obrany plánuje stavbu až pěti jednotek této třídy.\n\nDosud nerealizovaná exportní verze nese označení projekt 21301. Jako možný zájemce o její zakoupení je uváděna Indie.\n\nPlavidlo navrhla konstrukční kancelář JSC CMDB Almaz, přičemž stavbu provádí loděnice JSC Admiralteiskie Verfi v Petrohradu. Prototypová jednotka byla postavena v letech 2005–2014. Stavba druhé jednotky byla zahrnuta do programu na roky 2018–2027.\n\nJednotky projektu \"21300\":\nPosádku plavidla tvoří 96 osob, přičemž může poskytnout ubytování dalším 120 osobám. Plavidlo je vybaveno hloubkovým záchranným plavidlem (DSRV) \"Bester-1\" (Projekt 18271, AS-40) s hloubkovým dostupem 700 m, které může kromě šestičlenné posádky pojmout dalších 22 osob. Dále nese dva ponorné prostředky ARS-600 a další vybavení. Například dekompresní komoru pro 60 osob. Plánovanou výzbroj tvoří protiletadlové raketové komplety 9K38 Igla se zásobou 12 střel a dva 55mm granátomety DP-65. Na zádi se bude nacházet přistávací plocha pro jeden vrtulník Ka-27PS. Nejvyšší rychlost dosahuje 15 uzlů.\n\nBěhem své návštěvy Indie se záchranná loď \"Igor Bělousov\" zapojila do pátrání po indickém transportním letounu Antonov An-32 zmizelém 22. července 2016 s 29 lidmi na palubě.\n"}
{"id": "1134701", "url": "https://cs.wikipedia.org/wiki?curid=1134701", "title": "Michal Klec", "text": "Michal Klec\n\nMichal Klec (* 5. prosince 1995) je slovenský fotbalový záložník a bývalý mládežnický reprezentant, hráč klubu MŠK Žilina.\n\nSvoji fotbalovou kariéru začal v mužstvu MŠK Žilina, kde prošel všemi mládežnickými kategoriemi.\nV průběhu podzimní části ročníku 2013/14 se propracoval do prvního týmu. Nastupoval rovněž za rezervní tým. V sezóně 2016/17 Fortuna ligy získal se Žilinou titul.\n\nV září 2015 se stal součástí transferu za Filipa Hlohovského, který přestoupil ze Senice do Žiliny. Klec zamířil opačným směrem na hostování. V Senici dostal dres s číslem 9. Za Senici v nejvyšší soutěži debutoval v ligovém utkání 8. kola (12. 9. 2015) proti MFK Zemplín Michalovce (výhra Senice 3:1), když v 57. minutě vystřídal Samuela Mráze. V následujícím ligovém střetnutí vsítil svůj premiérový gól, když v 8. minutě otevřel skore zápasu proti FO ŽP Šport Podbrezová (zápas skončil výhrou Senice 3:1). 25. 10. 2015 ve 14. kole vsítil v derby proti MFK Skalica druhou branku svého týmu (utkání skončilo 3:0). Potřetí za mužstvu se prosadil proti Michalovcům v 19. kole, když srovnával na konečných 1:1.\n\nAktuální k 25. únoru 2016\n\nKlec byl členem slovenské mládežnické reprezentace do 19 let.\n\n"}
{"id": "1134702", "url": "https://cs.wikipedia.org/wiki?curid=1134702", "title": "Hamilton (Nový Zéland)", "text": "Hamilton (Nový Zéland)\n\nHamilton (maorsky: \"Kirikiriroa\") je hlavní město regionu Waikato a s počtem 153 100 obyvatel (2014) čtvrté největší město Nového Zélandu.\n\nNa území dnešního města se původně nacházelo několik maorských vesnic (kāinga), mezi nimi Pukete, Miropiko a Kirikiriroa („dlouhý úsek štěrku“). Od posledně jmenované vesnice získalo město své dnešní maorské jméno. Místní Maorové byli během mušketových válek terčem nájezdů kmene Ngāpuhi. Z této doby se podél řeky Waikato dochovaly pozůstatky několika opevněných sídlišť (). První křesťanští misionáři dorazili do oblasti ve 30. letech 19. století. Odhaduje se, že v Kirikiriroe žilo před válkou z let 1863–1864 zhruba 80 obyvatel. Celý region Waikato měl v té době zhruba 3400 obyvatel (Maorů). Když v roce 1863 do oblasti dorazili evropští osadníci, většina vesnic byla opuštěná, když obyvatelé odešli bojovat s rebely z hnutí Kingitanga („Královské hnutí“) do oblasti horního toku řeky Waipo dále na západ. Na konci Waikatské kampaně (součást válek mezi domorodými Maory a britskými kolonizátory) byly v oblasti rozmístěny jako „mírová síla“ čtyři pluky Waikatské milice. 1. pluk sídlil v Tauranze, 2. pluk v Pirongii, 3. pluk v Cambridge a 4. pluk v Kirikiriroe. Britská osada byla založena 24. srpna 1864. Plukovník William Moule jí pojmenoval Hamilton na počest kapitána Johna Fanea Charlese Hamiltona, populárního skotského velitele lodi HMS Esk, který byl zabit v bitvě o Gate Pā během Taurangské kampaně. Mnoho vojáků/osadníků, kteří se po válkách let 1863–1864 v oblasti hodlali usadit, oblast během několika následujících let opět opustili, když byli zklamáni nízkou kvalitou zdejší půdy. Velké plochy byly močálovité nebo pod vodou. Zatímco v roce 1864 činila populace Hamiltonu kolem 1000 osob, v roce 1868 klesla na pouhých 300 osob.\n\nSilnice z Aucklandu byla dovedena do Hamiltonu v roce 1867, železnice pak v prosinci 1877. Ve stejný měsíc došlo ke spojení sídel Hamilton West a Hamilton East (na opačných březích řeky Waikato) do jednoho správního celku. První most mezi oběma sídly byl otevřen v roce 1879, nesl jméno Union Bridge. V roce 1910 byl nahrazen mostem Victoria Bridge.\nPrvní železniční most, Claudelands Bridge, byl otevřen v roce 1884. V roce 1965 byl přeměněn na silniční most. V roce 1917 S Hamiltonem splynula vesnice Franklin. Mezi lety 1912 a 1936 se Hamilton rozšířil o oblasti Claudelands (1912), Maeroa (1925), Richmond – území dnešní Waikato Hospital (Waikatské nemocnice) a severní Melville (1936). V roce 1945 Hamilton získal status města.\n\nMěsto se rozkládá na nejjižnější hranici splavnosti (čluny osadníků) řeky Waikato (řeka teče od jihu na sever), uprostřed oblasti novozélandské nejúrodnější a nyní plodné zemědělské půdy, která kdysi byla převážně močálem.\n\nDne 10. března 2013 byla ve městě vztyčena socha na počest kapitána Johna Fanea Charlese Hamiltona, po kterém město dostalo jméno.\n\n\n"}
{"id": "1134703", "url": "https://cs.wikipedia.org/wiki?curid=1134703", "title": "Avilov", "text": "Avilov\n\nRuské příjmení Avilov () má více nositelů: \n\n"}
{"id": "1134704", "url": "https://cs.wikipedia.org/wiki?curid=1134704", "title": "Adamovič", "text": "Adamovič\n\nPříjmení Adamovič má více nositelů: \n\n"}
{"id": "1134705", "url": "https://cs.wikipedia.org/wiki?curid=1134705", "title": "Kostel svaté Heleny (Krásný Les)", "text": "Kostel svaté Heleny (Krásný Les)\n\nKostel svaté Heleny je sakrální stavba stojící v Krásném Lese, v obci ve Frýdlantském výběžku na severu České republiky. Je jediným kostelem tohoto zasvěcení v Česku. Objekt je spolu se sousední farou a přilehlým hřbitovem kulturní památkou České republiky.\n\nKostel byl před rokem 1346 zbudován v gotickém stylu, ale mezi roky 1769 a 1771 prošel barokními úpravami. Provedl je J. Thun podle návrhů Johanna Josefa Kuntze (někdy jen Kunze). Během následujících let, a sice 1840, 1881 a 1895 až 1897, byl kostel několikrát opravován. Roku 1992 jej však postihl požár, ale po něm prošel objekt rekonstrukcí.\n\nJednolodní stavba má obdélníkový půdorys doplněný čtvercovým presbytářem. Po severní straně je součástí objektu obdélníková sakristie, a naopak na jižní straně presbytáře se nachází ještě další prostor o čtvercovém půdoryse. Na západní straně kostela stojí hranolová věž z roku 1725. Ve spodní části věže se nachází polokruhový portál spolu s oknem majícím segmentový záklenek a římsu. Naopak v horní části se v nárožích věže vyskytují lizény a obdélníková okna opět se segmentovými záklenky. Celá věž je zakončena cibulovitou bání.\n\nPresbytář uzavírá křížová klenba. Kostelní loď má naopak strop plochý. Prostor pod věží je zakryt trámovým stropem. Kruchta v kostele je tříramenná, dřevěná a je podepřena pilíři ze stejného materiálu.\n\nInteriér kostela pochází z období 19. století. Vedle dvou bočních oltářů se zde nachází oltář hlavní. Ten je pseudorománský a pochází z roku 1895. Je na něm umístěn obraz svaté Heleny vytvořený roku 1841 Johannem Grussem z Litoměřic. Autorem rokokové kazatelny z roku 1787 je Anton Suske, který ji vytvořil s andílky a reliéfem Dobrého Pastýře.\n\nPřední varhanní skříň je rokoková, vyzdobená andílky s hudebními nástroji. Zadní skříň je naopak nověji upravovaná. Dále v interiéru kostela visí obrazy s výjevy ze života Ježíše Krista. Tyto malby pocházejí z první poloviny 19. století. Vedle nich se v kostele nachází také ještě křtitelnice pocházející z roku 1824.\n\n\n"}
{"id": "1134706", "url": "https://cs.wikipedia.org/wiki?curid=1134706", "title": "Babuškin (příjmení)", "text": "Babuškin (příjmení)\n\nRuské příjmení Babuškin () má více nositelů: \n\n"}
{"id": "1134707", "url": "https://cs.wikipedia.org/wiki?curid=1134707", "title": "Babuškin (rozcestník)", "text": "Babuškin (rozcestník)\n\nBabuškin je jméno více sídel v Rusku:\n\n\n"}
{"id": "1134709", "url": "https://cs.wikipedia.org/wiki?curid=1134709", "title": "Artem Kravec", "text": "Artem Kravec\n\nArtem Anatolijovyč Kravec (ukrajinsky Артем Анатолійович Кравець, * 3. června 1989, Dniprodzeržynsk, Ukrajinská SSR, SSSR) je ukrajinský fotbalový útočník a reprezentant, v současné době hráč ukrajinského klubu FK Dynamo Kyjev.\n\nNa Ukrajině zahájil fotbalovou kariéru v klubu FK Dynamo Kyjev. V červenci 2015 odešel hostovat do ukrajinského klubu FK Arsenal Kyjev.\n\nNastupoval za ukrajinské mládežnické reprezentace.\n\nV A-mužstvu Ukrajiny debutoval 8. 2. 2011 na turnaji Cyprus International Tournament proti reprezentaci Rumunska (remíza 2:2).\n\n"}
{"id": "1134716", "url": "https://cs.wikipedia.org/wiki?curid=1134716", "title": "Kostel Panny Marie Vítězné (Řepín)", "text": "Kostel Panny Marie Vítězné (Řepín)\n\nKostel Panny Marie Vítězné je impozantní novogotická stavba se dvěma věžemi, v centru středočeské obce Řepín v okrese Mělník.\n\nNa místě dnešního kostela Panny Marie Vítězné stával starší kostel svatého Štěpána z roku 1303, tedy z doby kdy celá obec patřila řádu německých rytířů. Ti zde od roku 1203 měli komendu se sídlem řádového komtura. Jako poslední komtur je zmiňován Přibík z Litic roku 1410. Poté byl Řepín v roce 1417 prodán Vilémovi ze Schönburgu.\n\nNa místě starého kostela pak nechala kněžna Rohanová v letech 1846-1850 postavit nový kostel Panny Marie Vítězné o dvou věžích a třech lodích, zakončený presbytářem.\n\nTaké interiér kostela je v pseudogotickém stylu. Dvěma lodím s jednou příčnou vévodí obdélný, polygonální presbytář.\n\nMezi vybavení kostela patří rovněž pseudogotický oltář, či obrazy od Josefa Vojtěcha Hellicha z roku 1850 a cínová křtitelnice ze 16. století.\n\nZa pozornost stojí varhany, dílo varhanáře Josefa Predigera a varhanní skříň, o jejíž řezbářskou výzdobu se postarala dílna Bušků.\n\n\n\n"}
{"id": "1134717", "url": "https://cs.wikipedia.org/wiki?curid=1134717", "title": "Ján Tatiersky", "text": "Ján Tatiersky\n\nJán Tatiersky (* 25. března 1956) je bývalý slovenský fotbalista, obránce.\n\nV československé lize hrál za Jednotu Trenčín. Gól nedal. Ve druhé nejvyšší soutěži hrál i za ZVL Považská Bystrica.\n\n"}
{"id": "1134719", "url": "https://cs.wikipedia.org/wiki?curid=1134719", "title": "Raimonds Pauls", "text": "Raimonds Pauls\n\nOjārs Raimonds Pauls (* 12. leden 1936, Riga) je lotyšský hudební skladatel, klavírista a politik. Autor především populární hudby, řadu jeho písní nazpívala Alla Pugačova (zejm. \"Milion růží\", \"Maestro\"), Valerij Leonťjev (\"Zeleni svet\"), Laima Vaikuleová (\"Vernisaž\"), Roza Rymbajeva (\"Lubov nastala\") ad. V letech 1988–1993 byl lotyšským ministrem kultury, 1993-1999 poradcem lotyšského prezidenta Guntise Ulmanise. Záhy se stal předsedou středové politické strany \"Jaunā Partija\" (\"Nová strana\"), která ho nominovala do prezidentských voleb roku 1999. V prvních pěti kolech hlasování (volil parlament) skončil na prvním místě, ale nakonec odstoupil, když se mu ani v jedné volbě nepodařilo získat více jak třetinu hlasů. Roku 2002 vstoupil do konzervativní strany \"Tautas partija\" (\"Lidová strana\").\n\n\n\n\n"}
{"id": "1134722", "url": "https://cs.wikipedia.org/wiki?curid=1134722", "title": "Kim Won-čin", "text": "Kim Won-čin\n\nKim Won-čin (: ), (* 1. května 1992 Jižní Korea) je jihokorejský zápasník – judista.\n\nPřipravuje se ve městě Jangdžu. V roce 2012 se kvalifikoval na olympijské hry v Londýně, ale nominaci prohrál s krajanem Čchö Kwang-Hjonem. Své olympijské premiéry se dočkal za čtyři roky na olympijských hrách v Riu, kde navíc startoval jako nasazená jednička. Ve čtvrtfinále narazil na Beslana Mudranova z Ruska a takticky duel nezvládl. Po dvo trestech za pasivitu musel v poslední minutě souboj otevřít čehož Mudranov využil k ukončení zápasu na ipon. V opravách neuspěl a obsadil 7. místo. \n\n\n"}
{"id": "1134723", "url": "https://cs.wikipedia.org/wiki?curid=1134723", "title": "Zakaria Paliašvili", "text": "Zakaria Paliašvili\n\nZakaria Paliašvili (také uváděn jako Zacharia Paliašvili, v gruzínském originále , 16. srpen (podle juliánského kalendáře 4. srpen) 1871, Kutaisi – 6. říjen 1933, Tbilisi) byl gruzínský hudební skladatel, zakladatel klasické gruzínské hudby a hudebních škol. Současná gruzínská hymna je složena z hudebních motivů jeho oper \"Abesalom a Eteri\" a \"Daisi\".\n\nOd malička se věnoval hudbě, zpočátku zpěvu jako člen kostelního sboru a poté i v uměleckých školách. Studoval hru na lesní roh a kompozici v Tbilisi, později kompozici na konzervatoři v Moskvě. Po návratu do Gruzie začal učit na střední škole určené pro šlechtu. Vedl pěveckou třídu, sbor a orchestr. V roce 1906 složil vlasteneckou píseň \"Samsohblo\", která se stala populární v celé Gruzii. Sehrál významnou roli v rozvíjení národní gruzínské hudby. Sbíral lidové písně, podílel se na založení Gruzínské filharmonické společnosti, která sponzorovala mnoho jeho sbírek a financovala jeho nově vzniklou hudební školu. V roce 1910 kromě sbírky lidových písní vydal v Moskvě i sbírku známých gruzínských chorálů podle liturgie Jana Zlatoústého. Po roce 1910 začal komponovat skladby pro symfonický orchestr, např. \"Gruzínská suita na lidové motivy\". Zkomponoval též tři opery, nejznámější je \"Abesalom a Eteri\", složená na motivy gruzínské národní pověsti.\n"}
{"id": "1134728", "url": "https://cs.wikipedia.org/wiki?curid=1134728", "title": "Tóru Šišime", "text": "Tóru Šišime\n\nTóru Šišime (: ), (* 8. března 1992 v Mijazaki, Japonsko) je japonský zápasník – judista.\n\nS judem začal ve 4 letech. Připravuje se při univerzitě Rjótokudži v Urajasu.\n\n\n"}
{"id": "1134730", "url": "https://cs.wikipedia.org/wiki?curid=1134730", "title": "Kateryna Tarasenková", "text": "Kateryna Tarasenková\n\nKateryna Tarasenková ( Катерина Миколаївна Тарасенко; * 6. srpna 1987, Dněpropetrovsk) je ukrajinská veslařka. Na olympijských hrách 2012 v Londýně byla členkou posádky párové čtyřky, která získala zlaté medaile. Na MS 2010 získala na párové čtyřce stříbrnou medaili.\n\n"}
{"id": "1134740", "url": "https://cs.wikipedia.org/wiki?curid=1134740", "title": "Tarasenko", "text": "Tarasenko\n\nTarasenko je příjmení více osob:\n\n"}
{"id": "1134748", "url": "https://cs.wikipedia.org/wiki?curid=1134748", "title": "Obyvatelstvo Francie", "text": "Obyvatelstvo Francie\n\nPočet obyvatel Francie v roce 2017 činil 65 071 155 včetně zámořských teritorií.\n\nFrancie byla v historii nejpočetnější evropský národ. Během středověku tvořili Francouzi více než čtvrtinu populace Evropy; do 17. století se tento poměr změnil na pětinu. Do 20. století Francii v tomto směru dohnaly a předehnaly Německo a Rusko. Populace Francie ale rychle vzrostla díky baby boomu po II. světové válce. \n\nPodle odhadů bude mít Francie v roce 2050 asi 70 608 998 obyvatel ale nepřekoná Německo, u kterého se v té době předpokládá zhruba 79 238 486 obyvatel. Francie by měla největší populaci v EU a druhý nejvyšší počet obyvatel v Evropě. Do roku 2080 by měla Francie mít 74 milionů obyvatel (se zámořskými teritorii). Tři nejlidnatější země v EU v roce 2080 by měly být: \n\nFrancie: 74 000 000\n\nVelká Británie: 76 000 000\nNěmecko: 80 000 000\n\nPorodnost se znovu začala zvyšovat v devadesátých letech a v současnosti se drží okolo úrovně přirozeného nahrazování populace.\n\nZ 802 000 novorozenců v kontinentální Francii v roce 2010 mělo 80,1 % oba rodiče Francouze, 13,3 % mělo jednoho francouzského rodiče a 6,6 % mělo oba rodiče, kteří nebyli Francouzi. V tom samém roce mělo 27,3 % novorozenců alespoň jednoho rodiče, který se narodil v cizině, a 23,9 % mělo alespoň jednoho rodiče, který se narodil mimo Evropu (rodiče narození v zámořských teritoriích jsou bráni jako narození ve Francii). Mezi lety 2006 a 2008 mělo as 40 % novorozenců ve Francii jednoho prarodiče narozeného v cizině (11 % narozených v jiné evropské zemi, 16 % v severní Africe a 12 % v jiné oblasti).\n\n\nZdroj:\n\nZdroj: Worldometers (odhad)\nV roce 2004 \"Institut Montaigne\" odhadl, že v kontinentální Francii je 51 milionů (85 %) bělochů evropského původu, 6 milionů (10 %) lidí ze severní Afriky, 2 miliony (3,5 %) černochů a 1 milion (1,5 %) lidí asijského původu, včetně všech generací s imigrantským původem.\n\nEtničtí Francouzi jsou potomky Keltů, Iberů, Liguranů, Italiků (včetně starověkých Římanů) a Řeků z jižní Francie, smíšených později s Germány, kteří přišli na konci Římského impéria, například Franky, Burgundy, Alamany a Góty, v malé míře Maury a Saracény na jihu a Skandinávci, Vikingy, kteří se míšením s místní populací stali Normany, kteří se usadili hlavně v Normandii v 9. století.\n\nZe zákona z roku 1872 Francie zakazuje při sčítání rozlišovat mezi svými občany na základě rasy nebo víry.\n\nNěkteré organizace se pokoušely o zavedení sběru dat o menšinových skupinách, ale tomu odporovala jiná sdružení a vládnoucí politici, často na základě toho, že sběr takových statistik jde proti sekulárním principům Francie a připomíná identifikační dokumenty vichistické Francie. Nicméně tento zákon nebrání různým průzkumům a hlasováním, která se na tyto otázky mohou svobodně ptát.\n\nFrancouzština je jediným oficiálním jazykem Francie. Vzrůstá ale povědomí o regionálních jazycích, které nemají žádný oficiální status. Tyto jazyky zahrnují Langue d'oïl, Langue d'oc, románské jazyky jiné než francouzština, baskičtinu, bretonštinu a germánské jazyky.\n\nFrancie nesbírá při sčítání data o náboženství nebo etnicitě, ale převažující vírou v zemi bylo od raného středověku katolictví. Návštěvnost kostelů je ale nízká a počet lidí bez vyznání během 20. století vzrostl. Pod studie IFOP z roku 2004 celkem 44 % Francouzů nevěřilo v Boha; v roce 1947 to pro srovnání bylo 20 %. Na začátku 21. století se počet muslimů ve Francii odhadoval na 5 milionů.\n"}
{"id": "1134751", "url": "https://cs.wikipedia.org/wiki?curid=1134751", "title": "Askania-Nova", "text": "Askania-Nova\n\nAskania-Nova je biosférická rezervace v Chersonské oblasti na jihu Ukrajiny o rozloze 333 km². Zdejší krajina je tvořena stepí, která jako jediná v Evropě nebyla nikdy zemědělsky využívána. Třetina areálu je oblastí původních travin, kam je vstup možný pouze na zvláštní povolení, zbytek tvoří městečko Askania-Nova se zooparkem, šlechtitelskou stanicí a botanickou zahradou.\n\nÚzemí, do té doby neobydlené, získal od ruského cara v roce 1828 německý statkář Friedrich Ferdinand von Anhalt-Köthen a pojmenoval je podle rodů Askánců, z něhož pocházel. Další majitel, Friedrich von Falz-Fein, zde roku 1898 zřídil soukromou přírodní rezervaci, kam dovážel různá exotická zvířata. Rezervace byla zestátněna roku 1919, kdy oblast ovládli bolševici. Roku 1932 byl založen Výzkumný ústav stepních travin M. F. Ivanova. V roce 1984 byla Askania-Nova zapsána na seznam biosférických rezervací pod záštitou UNESCO. V roce 2008 byla rezervace vybrána mezi Sedm přírodních divů Ukrajiny.\n\nVe stepi se nacházejí četné mohyly a kamenné sochy starověkého původu. Typickými rostlinami stepi jsou kavyl a kostřava walliská, rostou zde také vzácné druhy jako řebčík kostkovaný nebo čimišník skytský. Žije zde 1155 druhů členovců, lokalita je také významným hnízdištěm tažných ptáků. Velká čaplynská propadlina, dlouhá 6 km a široká 4 km, je mokřadem chráněným Ramsarskou úmluvou, kde se vyskytují endemické druhy vlhkomilných rostlin jako \"Damasonium alisma\". Podnebí je kontinentální, s více než 2200 hodinami slunečního svitu v roce, ročními srážkami 398 mm a průměrnou roční teplotou 9,9 °C, přičemž rozdíly mezi letními a zimními teplotami přesahují třicet stupňů. Askania-Nova je známa chovem koně Převalského: slouží jako aklimatizační stanice, v níž se zvířata odchovaná v zoologických zahradách připravují na odvoz do Mongolska a vypuštění do volné přírody. V místním zooparku žijí v podmínkách podobných přirozenému prostředí sajga tatarská, bizon americký, antilopa losí, skot watusi a další druhy velkých savců, z ptáků je chován pštros dvouprstý, drop velký nebo bažant obecný.\n\n"}
{"id": "1134753", "url": "https://cs.wikipedia.org/wiki?curid=1134753", "title": "Vladimír Kišša", "text": "Vladimír Kišša\n\nVladimír Kišša (* 13. listopadu 1955) je bývalý slovenský fotbalový brankář.\n\nV československé lize hrál za Jednotu Trenčín. Nastoupil ve 30 ligových utkáních. Za reprezentaci do 21 let nastoupil v 1 utkání.\n\n\n"}
{"id": "1134761", "url": "https://cs.wikipedia.org/wiki?curid=1134761", "title": "Kronocká přírodní rezervace", "text": "Kronocká přírodní rezervace\n\nKronocká státní přírodní biosférická rezervace (rusky Кроноцкий государственный природный биосферный заповедник) je jedna z nejstarších přírodních rezervací Ruska. Jako státní vznikla v roce 1934 na místě existující od roku 1882 Sobolí přírodní rezervace. Kronocká rezervace se nachází ve východní části poloostrova Kamčatka, uvnitř teritoria Kronockého poloostrova a má rozlohu 1 147 619,37 ha, z nichž 135 000 ha přiléhá k akvatoriu Tichého oceánu. Tady najdeme 8 aktivních sopek, z nichž nejvyšší je Kronocká sopka (3 528 m), termální jezera, známé Údolí gejzírů a vodopady. Rezervace patří do Světového dědictví UNESCO v kategorii „Sopky Kamčatky“.\n\nNa teritoriu přírodní rezervace rostou lesy Ermanových bříz, houští zakrslých borovic a olší. V povodí Kronockého jezera běžně rostou jehličnaté lesy plné modřínů a smrků ajanských, a také břízy. Lesy zátopových území jsou tvořeny topoly Maximovičovými, korejankami, vrbami sachalinskými, olšemi drsnými. V keřovém patře zátopových a jehličnatých lesů rostou střemcha asijská, hloh zelenomasý, jeřáb kamčatský. Keři břízových lesů jsou jeřáby bezolisté, které mají velké sladké plody, a růže tupé. Na jihu rezervace se vyskytuje bez kamčatský.\n\nKaldera sopky Uzon je unikátní místo, kde se projevují moderní geologické a mikrobiologické procesy: termální prameny a vodní nádrže tvoří neobvyklé podmínky pro rozvoj termofilů.\n\nKronocké jezero je největší sladkovodní jezero Kamčatky. V jezeře žije sladkovodní druh lososa nerky a tři endemické druhy horních sivenů. Tento unikátní systém může být etalonem při provádění výzkumů.\n\nTřídu savců zastupují sobol, los, lasice hranostaj, ovce sněžná, medvěd hnědý, rys ostrovid, veverka, liška, rosomák sibiřský atd. Vyskytují se zde ploutvonožci. Plazi tu nežijí, z obojživelníků pouze jeden druh, a to pamlok sibiřský. Do rezervace byli v roce 2000 dovezeni manulové a pižmoni severní.\n\nJedním z nejdůležitějších úkolů rezervace je zachránit ohrožený druh medvěda hnědého: nachází se zde největší populace divokých medvědů v Rusku (více než 800 kusů). Tato ochrana zajišťuje jejich stabilní nedotčenost na poloostrově.\n\nDivoký sob polární teď žije jenom v teritoriu rezervace. Osud těchto sobů je taktéž závislý na nedotčenosti jejich populace, kterou jim rezervace poskytuje. \n\nHerbář Kronocké státní přírodní rezervace začal vznikat v roce 1987. Celkový počet vzorků je 1150.\n\n"}
{"id": "1134768", "url": "https://cs.wikipedia.org/wiki?curid=1134768", "title": "Jawa 250 Duplex-Blok", "text": "Jawa 250 Duplex-Blok\n\nJawa 250 Duplex-Blok je československý vzduchem chlazený jednoválcový motocykl, vyráběný v letech 1939 a 1946 firmou Jawa.\n\nMotocykl nahradil typ Jawa 250 Special. Vyrobeno bylo před válkou 900 kusů a po válce dalších 300 kusů. Po válce jej nahradil model \"pérák\".\n\nMotor vychází z typu Jawa 250 Special. Kliková hřídel je uložena na valivých ložiskách. Magneto je na pravé straně. Válec je litinový vybavený vratným vyplachováním Schnürle. V zadní části má sací otvor, na bocích malé záslepky přepouštěcích kanálů, které tvoří horní rádius kanálu, vpředu dva výfukové kanály. Výfuky jsou přišroubované pomocí převlečných matic. Na válec navazuje hliníková hlava s dekompresorem. Primární převod pomocí dvojitého řetězu pracuje v olejové lázni. Převodovka je čtyřstupňová, přišroubovaná na zadní část motoru a tvoří s ním tzv. duplex-blok, řazení je nožní.\n\nŠasi vycházelo z typu Jawa 250 Special, ale zadní brzda byla rozetě, za motorem byla baterie s usměrňovačem, nová nádrž se znakem Jawa s nákolenicemi, nový úchyt předního světla, které bylo stejné s 350 OHV Special se zabudovaným tachometrem, náhon tachometru byl z předního bubnu.\n\n\n"}
{"id": "1134769", "url": "https://cs.wikipedia.org/wiki?curid=1134769", "title": "Pavla Podivínová-Davidová", "text": "Pavla Podivínová-Davidová\n\nPavla Podivínová roz. Davidová (* 12. listopadu 1956) je československá hráčka basketbalu. Je vysoká 188 cm. Je zařazena na čestné listině mistrů sportu.\n\nPatřila mezi opory basketbalového reprezentačního družstva Československa, za které v letech 1975 až 1983 hrála celkem 193 utkání a má významný podíl na dosažených sportovních výsledcích. Zúčastnila se Olympijských her 1976 (Montreal, Kanada) – 4. místo, kvalifikace na Olympijské hry 1980 (Varna, Bulharsko) – 8. místo, Mistrovství světa 1975 v Kolumbii – 3. místo, čtyř Mistrovství Evropy 1976, 1980, 1981, 1983, na nichž získala stříbrnou medaili za druhé místo v roce 1976 a bronzovou medaili za třetí místo v roce 1981. Na Mistrovství Evropy juniorek v roce 1975 (Vigo, Španělsko) s družstvem Československa získala titul mistra Evropy.\n\nV československé basketbalové lize žen hrála celkem 14 sezón (1972-1988) za družstva KPS Brno (1972-1984) a Moravská Slavia Brno (1986-1988). S KPS Brno získala v ligové soutěži čtyři tituly vicemistra Československa (1974, 1976, 1977, 1980), třikrát třetí místo (1973, 1981, 1683) a třikrát čtvrté místo. V letech 1976-1983 byla pětkrát vybrána do All-Stars – nejlepší pětice hráček československé ligy. Je na třetím místě v dlouhodobé tabulce střelkyň československé ligy žen za období 1963-1993 s počtem 5951 bodů. S klubem se zúčastnila jednoho ročníku Evropského poháru vítězů pohárů 1974 a pěti ročníků Evropského poháru Liliany Ronchetti (1978, 1979, 1981, 1982, 1984), v němž v roce 1982 klub prohrál až ve finále poháru proti Spartaku Moskva Reg. 68-89. , \n\n\nS klubem KPS (Kralovopolska) Brno:\n\n\nčesky\nanglicky, německy\n"}
{"id": "1134771", "url": "https://cs.wikipedia.org/wiki?curid=1134771", "title": "Four Tops", "text": "Four Tops\n\nFour Tops je americká skupina, jejíž popularita kulminovala v 60. letech 20. století. Na jejím repertoáru byly soulové a jazzové skladby, i písně ve stylu R&B nebo doo-wop.\n\nV roce 1954 ji založili Levi Stubbs, Abdul „Duke“ Fakir, Renaldo „Obie“ Benson a Lawrence Payton. The Four Tops byli jednou ze skupin, která spolu s autorským týmem Holland–Dozier–Holland utvářela \"Motown Sound\", druh soulové hudby, vydávaný značkou Motown.\n\nRoku 1990 byla skupina uvedena do Rokenrolové síně slávy v Clevelandu v Ohiu. V roce 2009 získala cenu Grammy za celoživotní dílo.\n\nMezi největší hity kapely patřily písně „Standing in the Shadows of Love“, „I Can't Help Myself“, „Reach Out I'll Be There“, „Bernadette“ nebo „7-Rooms of Gloom“.\n\n"}
{"id": "1134774", "url": "https://cs.wikipedia.org/wiki?curid=1134774", "title": "Lucian Blaga", "text": "Lucian Blaga\n\nLucian Blaga (9. květen 1895, Lancrăm (Sebeš) – 6. květen 1961, Kluž) byl originální rumunský filosof, básník a diplomat, narozený na území Rakouska-Uherska.\n\nByl nejmladším synem pravoslavného kněze v etnicky rumunské vesnici Lancram (dnes součást města Sebeš) na východním okraji Rakousko-uherské monarchie. Otec, Isidor Blaga, byl vášnivý čtenář, který měl v mládí akademické ambice, znal německou filosofii, ale po předčasné smrti svého otce se dostal do finanční nouze a musel přijmout místo kněze v malé vsi, jejíž život neměl daleko ke středověkému. I když otec brzy zemřel, jeho osobní knihovna, ve vsi zcela mimořádná, byla pro Luciana zdrojem informací a zanechala v něm hluboký otisk. Stejně tak však nasál místní, ještě velmi živoucí legendy, balady, přísloví a lidové aforismy, které později shromáždil a zveřejnil v několika svazcích. Vždy tvrdil, že tato lidová moudrost má filosofickou váhu.\n\nRodiče ho poslali studovat do soukromých internátních škol, které však byli v Transylvánii jen německé a maďarské. Nejprve chodil do německé internátní školy v nedalekém městě Sebeš, kde si osvojil němčinu. Poté začal navštěvovat prestižní gymnázium Andrei Saguna ve městě Brašov, kde se vyučovalo německy, maďarsky, latinsky a řecky. Silně se zde začal zajímat o přírodní vědy, filosofii vědy, ale také o světová náboženství. Závěrečnou práci, která se na gymnáziu vyžadovala, věnoval tématu Einsteinovy teorie relativity a Poincarého neeuklidovské geometrii.\n\nChtěl jít na některou německou univerzitu, ale tomu zabránil počátek první světové války. Aby nemusel narukovat, zapsal se do rumunského pravoslavného semináře v Sibiu. I když neměl zájem o pastorační přípravu, vzrostl během tohoto studia jeho zájem o filosofii náboženství a dějiny umění. V roce 1917 získal bakalářský titul a zapsal se do magisterského studia filosofie na univerzitě ve Vídni. V této době vydal své první dvě knihy, knihu poezie a knihu aforismů. Měly solidní komerční úspěch, takže si mohl v poklidu financovat svá studia. Svou disertační práci s názvem \"Kultur und Erkenntnis\" (\"Kultura a poznání\") obhájil v listopadu 1920. Věnoval se zde tématu filosofie kultury, k níž byl veden už tím, že vyrostl na rozhraní kultur - v multikulturní Transylvánii (kde žili Rumuni, Maďaři, Němci, Romové aj.), poznal kontrast takřka středověké rolnické vesnice a moderního velkoměsta, byl vzdělán v ortodoxní liturgii i moderní filosofii.\n\nJako jeden z posledních filosofů se pokusil vytvořit komplexní filosofický systém, což si od dob Hegelových předsevzal málokdo. Na tvorbu jeho systému měly největší vliv William James, Edmund Husserl, Henri Bergson, Albert Einstein, Sigmund Freud, Paul Tillich, Immanuel Kant, ale i někteří presókratici a Plótinos. Věnoval se epistemologii, metafyzice, estetice, filosofii kultury, filosofické antropologii, filosofii dějin, filosofii vědy a filosofii náboženství. Napsal třicet čtyři filosofických knih. Psal také básně, divadelní hry a publikoval jeden (autobiografický) román.\n\nJeho první filosofická kniha, \"Filosofia stilului\" (\"Filosofie stylu\"), vyšla v roce 1924 a od roku 1926 působil Blaga jako diplomat, mimo jiné i v Praze. Roku 1936 byl uveden do Rumunské akademie. V roce 1938 na univerzitě v Kluži založil a pak až do roku 1949 vedl katedru filosofie kultury. Po nástupu komunistů k moci byl zbaven univerzitního místa a dostal zákaz publikovat. Studoval a psal však dál a živil se jako knihovník. Po jeho smrti v roce 1961 bylo rumunskými úřady povoleno vydat několik jeho prací. Celé jeho dílo bylo zveřejněno až po pádu komunismu v roce 1989.\n"}
{"id": "1134781", "url": "https://cs.wikipedia.org/wiki?curid=1134781", "title": "Mistrovství světa ve veslování 2002", "text": "Mistrovství světa ve veslování 2002\n\nMistrovství světa ve veslování 2002 byl v pořadí 31. šampionát konaný mezi mezi 15. a 22. zářím 2002 na řece Guadalquivir ve španělské Seville.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\n"}
{"id": "1134791", "url": "https://cs.wikipedia.org/wiki?curid=1134791", "title": "Restaurace a jídelny", "text": "Restaurace a jídelny\n\nRestaurace a jídelny (zkráceně RaJ) byl typ národních podniků v Československu, který fungoval od 50. let 20. století do roku 1989.\n\nPodniky byly zakládány na územním principu, zhruba na okresní úrovni, v Praze pro každý z 10 městských obvodů. Jednotlivé podniky zřizovaly místně příslušné národní výbory. Provozovaly většinu tehdejších československých stravovacích zařízení, které komunistický režim znárodnil, zkonfiskoval či nově postavil. Řadily se sem hospody, restaurace, bistra, bufety a jídelní automaty. V menších sídlech pohostinství i prodejny provozovala spotřební družstvo Jednota, rovněž zakládaná po okresech. \n\nV roce 1955 byly přijaty normy pro závodní stravování, které musely restaurace a jídelny dodržovat. Existovaly čtyři cenové třídy, zvané cenové skupiny. První třída označovala ty nejlepší a nejdražší restaurace, čtvrtá pak ty nejhorší a nejlevnější. V lidové mluvě existovala také pátá. V každé restauraci určité cenové skupiny v celém Československu tak měly být poskytovány stejné služby (druhy a kvalita pokrmů, vybavení restaurace, cena jídla. Určovala se též otvírací doba. Docházelo k šizení zákazníků (např. neexistující kontrola účtenek).\n\n"}
{"id": "1134794", "url": "https://cs.wikipedia.org/wiki?curid=1134794", "title": "Kanton Charleville-Mézières-4", "text": "Kanton Charleville-Mézières-4\n\nKanton Charleville-Mézières-4 (fr. \"Canton de Charleville-Mézières-4\") je francouzský kanton v departementu Ardensko v regionu Champagne-Ardenne. Tvoří ho obec La Francheville a část města Charleville-Mézières. Zřízen byl v roce 2015.\n\n"}
{"id": "1134795", "url": "https://cs.wikipedia.org/wiki?curid=1134795", "title": "Pohřebiště bulharských panovníků", "text": "Pohřebiště bulharských panovníků\n\nToto je seznam pohřešbišť bulharských knížat a carů. Bulharské carství existovalo v letech 1908 až 1946.\n\n"}
{"id": "1134796", "url": "https://cs.wikipedia.org/wiki?curid=1134796", "title": "Agapitus z Ravenny", "text": "Agapitus z Ravenny\n\nSvatý Agapitus z Ravenny žil ve 4. století a byl biskupem Ravenny. Není jisté zda se roku 340 zúčastnil koncilu v Římě, svolaného papežem Juliem I.\n\nAž do 10. století byl pohřben na hřbitově Basilica Probi di Classe. Roku 963 arcibiskup Petr IV. nechal ostatky exhumovat a přenést do Anastasi urbana.\n\nJeho svátek se slaví 16. března.\n\n"}
{"id": "1134799", "url": "https://cs.wikipedia.org/wiki?curid=1134799", "title": "Ladislav Mackura", "text": "Ladislav Mackura\n\nLadislav Mackura (* 19. listopadu 1953) je bývalý slovenský fotbalista, záložník.\n\nV československé lize hrál za Jednotu Trenčín. Gól v lize nedal. Ve druhé nejvyšší soutěži hrál i za ŽD Bohumín a Spartak ZŤS Dubnica.\n\n\n"}
{"id": "1134807", "url": "https://cs.wikipedia.org/wiki?curid=1134807", "title": "Marie Luisa Bourbonsko-Parmská (1870)", "text": "Marie Luisa Bourbonsko-Parmská (1870)\n\nMarie Luisa Bourbonská (, * 17. ledna 1870 v Římě – 31. ledna 1899 v Sofii) byla princezna parmská a kněžna bulharská.\n\n\"Marie Luisa Pia Tereza Anna Ferdinanda Františka Antonieta Markéta Josefa Karolína Blanka Lucie Apolónie Bourbonská\" ( \"Maria Louisa Pia Teresa Anna Ferdinanda Francesca Antonietta Margherita Giuseppa Carolina Bianca Lucia Apollonia di Borbone\") byla dcera vévody Roberta I. Bourbonského z Parmy a jeho manželky Maria Pia della Grazia di Borbone, princezny neapolsko-sicilské. Marie Luisa byla nevlastní sestra rakouské císařovny a české královny Zity.\n\n20. dubna 1893 se princezna Marie Luisa ve Villa Pianore u Lukky, v Itálii vdala za knížete a pozdějšího bulharského krále (cara) Ferdinanda I., syna prince Augusta Sasko-Kobursko-Gothajského a Klementiny Orleánské.\n\nKněžna Marie Luisa zemřela v Sofii 31. ledna 1899 ve svých 29 letech, jeden den po narození svého čtvrtého dítěte.\n\n\n\n"}
{"id": "1134809", "url": "https://cs.wikipedia.org/wiki?curid=1134809", "title": "Seznam hladomorů", "text": "Seznam hladomorů\n\nToto je výběrový seznam známých rozsáhlých hladomorů seřazených dle data.\n\nBěhem let 1008 př. n. l. a 1911 n. l. bylo nejméně 1 828 významných hladomorů v Číně nebo téměř jeden každý rok v některé z provincií. Hladomory se velmi liší svou závažností. Během středověku proběhlo v Británii 95 hladomorů.\n"}
{"id": "1134810", "url": "https://cs.wikipedia.org/wiki?curid=1134810", "title": "Bouconville", "text": "Bouconville\n\nBouconville je francouzská obec v departementu Ardensko v regionu Grand Est. V roce 2012 zde žilo 56 obyvatel.\n\nObec leží u hranic departementu Ardensko s departementem Marne. Sousední obce jsou: Autry, Cernay-en-Dormois (Marne), Fontaine-en-Dormois (Marne), Montcheutin a Séchault.\n\n\"Počet obyvatel\"\n"}
{"id": "1134811", "url": "https://cs.wikipedia.org/wiki?curid=1134811", "title": "Muzejní spolek v Třešti", "text": "Muzejní spolek v Třešti\n\nMuzejní spolek v Třešti je sdružení, které spojuje lidi zajímající se o historii města Třešť a jeho okolí. Spolek byl založen v roce 1933, o rok později stál u otevření muzea v Třešti. Rok 1951 znamenal pro muzejní spolek zánik, byl ukončen pod nátlakem tehdejšího režimu. K jeho znovuobnovení došlo v roce 2003. V současnosti má bezmála tři desítky členů, předsedou spolku byl v roce 2015 zvolen Vlastimil Budař, místopředsedkyní Helena Štumarová. Činnost spolku je v současnosti z pohledu veřejnosti spojována zejména s promítáním historických snímků na plátně místního kina v rámci akce Muzejní pátek. Za zmínku stojí také publikační činnost – každoroční vydávání Vlastivědého sborníku Třeště a okolí, spolupráce na leporelech a Domalovánkách.\n"}
{"id": "1134817", "url": "https://cs.wikipedia.org/wiki?curid=1134817", "title": "Huw M", "text": "Huw M\n\nHuw M, vlastním jménem Huw Meredydd Roberts, je velšský zpěvák, kytarista a hudební skladatel. Pochází z Bangoru na severu Walesu, později se usadil v Pontypridd. Věnuje se folkové hudbě a v písních z první desky zpívá ve velšském jazyce. Své první album nazvané \"Os Mewn Sŵn\" vydal v roce 2010. Ve své tvorbě se inspiroval například brazilskou a francouzskou hudbou. Na svém druhém albu, v roce 2012 vydaném \"Gathering Dusk\", naopak zpíval v angličtině.\n\n"}
{"id": "1134818", "url": "https://cs.wikipedia.org/wiki?curid=1134818", "title": "Leopold Pollak", "text": "Leopold Pollak\n\nLeopold Pollak (25. ledna 1839 Humpolec – 27. května 1900 Štětkovice) byl rakouský podnikatel a politik z Čech, v 2. polovině 19. století poslanec Říšské rady.\n\nPůsobil jako statkář na zámku v Štětkovicích. Byl majitelem tamního velkostatku. Měl titul císařského rady. Vystudoval gymnázium a pak se věnoval hospodářské činnosti. Býval nájemcem různých statků. Podnikal v zemědělském průmyslu. Byl členem obchodní a živnostenské komory v Českých Budějovicích a zasloužil se o to, že ve volbách do komory převládla česká strana.\n\nStatek ve Štětkovicích koupil roku 1881. U velkostatku postavil roku 1884 lihovar. Zasloužil se o prosazení výstavby železniční trati do Sedlčan. U železniční stanice v Štětkovicích postavil v roce 1896 poštovní a telegrafní úřad. Podílel se taky na výstavbě silnice od nádraží do vesnice. Udržoval přátelské vztahy s Františkem Ladislavem Riegerem, který ho zde navštěvoval.\n\nV zemských volbách 1883 byl zvolen na Český zemský sněm za kurii velkostatkářskou, nesvěřenecké velkostatky. Mandát obhájil i v zemských volbách 1889. Počátkem roku 1894 na mandát na zemském sněmu rezignoval. Obhájil ho ovšem znovu v zemských volbách 1895. Zastupoval Stranu konzervativního velkostatku.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii obchodních a živnostenských komor v Čechách, obvod Budějovice. Mandát obhájil ve volbách roku 1891. Slib složil 16. dubna 1891. Ve volebním období 1885–1891 se uvádí jako Leopold Pollak, statkář, bytem Štětkovice.\n\nNa Říšské radě se přidal k Českému klubu, který od konce 70. let sdružoval staročechy, mladočechy, českou konzervativní šlechtu a moravské národní poslance. Sám byl členem staročeské strany. Ve volbách do Říšské rady roku 1891 byl jedním z pouhých dvou staročechů (kromě něj ještě Karel Dostál), kteří získali mandát. Zbylí kandidáti byli poraženi mladočeskými konkurenty.\n\nZemřel v květnu 1900.\n"}
{"id": "1134822", "url": "https://cs.wikipedia.org/wiki?curid=1134822", "title": "Golan Polak", "text": "Golan Polak\n\nGolan Polak (* 10. září 1991 v Tel Avivu, Izrael) je izraelský zápasník-judista.\n\nPřipravuje se v Petach Tikva pod vedením Artura Katajeva. V reprezentaci spolupracuje s Orenem Smadžou.\n\nV roce 2012 se kvalifikoval na olympijské hry v Londýně a vypadl v úvodním kole s Francouzem Davidem Larosem na juko. V roce 2016 se kvalifikoval na olympijské hry v Riu a opět nepřešel přes úvodní kole. Stopku mu nečekaně vystavil zambijec Mathews Punza technikou osaekomi-waza.\n\n\n"}
{"id": "1134823", "url": "https://cs.wikipedia.org/wiki?curid=1134823", "title": "Cociuba Mare", "text": "Cociuba Mare\n\nCociuba Mare je rumunská obec v župě Bihor. V roce 2011 zde žilo 2 798 obyvatel.\nKromě Cociuby Mare k obci administrativně náleží další tři okolní vesnice.\n\n\n"}
{"id": "1134825", "url": "https://cs.wikipedia.org/wiki?curid=1134825", "title": "Pláštník malý", "text": "Pláštník malý\n\nPláštník malý (\"Chlamyphorus truncatus\") je živočich z čeledi pásovcovitých. Vyskytuje se ve střední části západní Argentiny v suchých písčitých rovinatých oblastech. Dosahuje velikosti 12,5–15 cm (tělo) a 2,5 cm (ocas). Tento malý zástupce pásovcovitých má světle růžový krunýř. Ze své nory vylézá až za soumraku, kdy hledá mravence, ale také červy, plže a rostlinnou potravu. Hrabe předníma nohama, přičemž se opírá o tuhý ocas a zadníma nohama odhazuje vyhrabanou zeminu. Na každé noze má pět prstů. Pláštník je obtížně chovatelný a o jeho rozmnožování není příliš známo. Svůj název dostal podle plaché povahy.\n\n"}
{"id": "1134826", "url": "https://cs.wikipedia.org/wiki?curid=1134826", "title": "Race Horses", "text": "Race Horses\n\nVznikla ve městě Aberystwyth a později se usadila v Cardiffu. Vznikla v roce 2005 pod názvem , avšak tento název si o čtyři roky později změnila, aby předešla případným právním problémům s rozhlasovou stanicí téhož jména. Většina písní skupina byla zpívána ve velšském jazyce, poslední album je však celé nazpívané v angličtině. První nahrávkou skupiny (ještě jako ) bylo EP \"Diwrnod Efo'r Anifeiliaid\" z roku 2007. První dlouhohrající desku kapela vydala v roce 2010 pod názvem \"Goodbye Falkenberg\" a o dva roky později vyšla poslední nahrávka, album \"Furniture\". V lednu 2013 skupina oznámila ukončení své činnosti a následujícího měsíce odehrála v cardiffském klubu Clwb Ifor Bach svůj poslední koncert. Bubeník Gwion Llewelyn se následně stal členem skupiny Yr Ods a Alun Gaffey rozvíjel svou vlastní kariéru. Zpěvák Meilyr Jones spolupracoval například se skupinou Neon Neon, hudebníkem Eurosem Childsem či zpěvačkou Cate Le Bon.\n\n\n"}
{"id": "1134827", "url": "https://cs.wikipedia.org/wiki?curid=1134827", "title": "Mistrovství světa ve veslování 2001", "text": "Mistrovství světa ve veslování 2001\n\nMistrovství světa ve veslování 2001 byl v pořadí 30. šampionát konaný mezi mezi 24. a 31. srpnem 2003 na jezeře Rotsee ve švýcarském Luzernu.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\n"}
{"id": "1134830", "url": "https://cs.wikipedia.org/wiki?curid=1134830", "title": "Meredydd Evans", "text": "Meredydd Evans\n\nMeredydd Evans (9. prosince 1919 – 21. února 2015) byl velšský zpěvák, aktivista a historik. Narodil se ve vesnici Llanegryn na severozápadě Walesu. Věnoval se také sbírání lidových písní zpívaných ve velšském jazyce. Sám byl rovněž členem jazykové společnosti Cymdeithas yr Iaith Gymraeg. Celý život byl zastáncem nenásilných protestů k prosazování zájmu velšsky mluvících lidí. Několikrát byl kvůli aktivismu zatčen. V roce 1999 byl obžalován za nezaplacení televizního poplatku. Poukazoval tak na pokles velšskojazyčných programů. Zemřel v roce 2015 ve věku 95 let.\n"}
{"id": "1134832", "url": "https://cs.wikipedia.org/wiki?curid=1134832", "title": "Meredydd", "text": "Meredydd\n\nMeredydd může být:\n\n"}
{"id": "1134836", "url": "https://cs.wikipedia.org/wiki?curid=1134836", "title": "Civilní služba", "text": "Civilní služba\n\nCivilní služba je náhradní služba, kterou vykonává občan podléhající služební povinnosti, pokud odmítá z důvodů svědomí či náboženského vyznání vykonávat základní vojenskou službu. Jako pomocná síla působí v státních či obecních organizacích nebo u neziskových organizací, zejména ve zdravotnictví, sociálních službách, ochraně životního prostředí, při likvidaci následků živelních pohrom či v jiných obecně prospěšných činnostech. Při branné povinnosti nemohou občané žádat o civilní službu.\n\nV Československu byla civilní služba uzákoněna v roce 1990. Civilní služba byla o polovinu delší než základní vojenská služba. V Česku byla zrušena v roce 2005 současně s základní vojenskou službou. Civilní službu jako náhradu za základní vojenskou službu lze vykonávat ve Finsku, Rakousku a Řecku.\n"}
{"id": "1134837", "url": "https://cs.wikipedia.org/wiki?curid=1134837", "title": "Gwenno Teifi", "text": "Gwenno Teifi\n\nGwenno Teifi, celým jménem Gwenno Teifi Ffransis, (* 4. února 1987) je velšská aktivistka. Je vnučkou politika Gwynfora Evanse a dcerou aktivisty Ffreda Ffransise. Studovala na Aberystwythské univerzitě a je členkou jazykové společnosti Cymdeithas yr Iaith Gymraeg. V roce 2004 byla spolu se čtyřmi dalšími protestujícími zatčena kvůli poškozování cizího majetku. Následně byla uvězněna, neboť odmítla zaplatit pokutu ve výši 200 liber carmarthenshireské rozhlasové stanici.\n"}
{"id": "1134839", "url": "https://cs.wikipedia.org/wiki?curid=1134839", "title": "Mistrovství světa ve veslování 2000", "text": "Mistrovství světa ve veslování 2000\n\nMistrovství světa ve veslování 2000 byl v pořadí 29. šampionát konaný mezi mezi 1. a 6. srpnem 2000 na jezeře Jarun v chorvatském Záhřebu.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\nRok 2000 byl rokem olympijským, proto program mistrovství zahrnoval pouze neolympijské disciplíny.\n\n"}
{"id": "1134842", "url": "https://cs.wikipedia.org/wiki?curid=1134842", "title": "Dr. Heinz Dutošvarc", "text": "Dr. Heinz Dutošvarc\n\nDr. Heinz Dutošvarc (v anglickém originále Dr. Heinz Doofenshmirtz) je hlavní záporná postava v americkém dětském animovaném seriálu Phineas a Ferb z produkce Walta Disneyho. Heinze Dutošvarce v původním anglickém znění dabuje sám režisér seriálu Dan Povenmire, do češtiny jej předaboval Petr Gelnar. Heinz se vyskytuje ve všech dílech a je úhlavním nepřítelem ptakopyska Perryho.\n\nDr. Dutošvarc je typický svým vědecky působícím vzhledem. Nosí dlouhý bílý lékárnický plášť (právě proto si ho lidé pletou s lékárníkem), hnědošedé kalhoty a pod pláštěm černé triko.\n\nMá poněkud delší špičatý nos a hnědé vlasy, velkou bradu a téměř žádné čelo.\n\nHeinz se narodil někdy v roce 1965 v německé vesničce Gimelstain. Když byl Heinz malý, přišla na jeho rodinu bída a tak jeho otec prodal zahradního trpaslíka, (který podle pověry chrání zahradu před čarodějnicemi), a tak trpaslíka musel dělat sám Heinz, to ale znamenalo, že se celou dobu nesměl hýbat, a když se pohnul, napomenul ho jeho otec: „Nehýbat se!“ Takhle o tom vypráví: \"„Když přišla bída, museli jsme prodat i našeho milovaného zahradního trpaslíka. Kdo ochrání rodinné plantáže před uhranutí čarodějnicí? Už od nejútlejšího dětsví jsem to musel dělat sám. Ostatní děti hráli nakopávanou, a já jsem musel hodiny stát bez hnutí. A za dlouhých chladných nocí, za vytí vlkodlaků mi dělali společnost jen měsíc a kamarád Kenny.“\"\n\nPo čase rodiče Heinze vydědili a tak vyrůstal s oceloty. Heinz si potřeboval najít nějakou práci, a tak mu přišlo vhod, když do města přijela pouť, jenže jediné volné místo bylo v máchacím stánku. Po čase, když si našetřil, si koupil balónek. Nakreslil mu obličej, nasprejoval ho trvanlivým sprejem a dal mu jméno Balónek. \"Byli z nich nejlepší kamarádi na světě\", jak o tom Heinz vypráví. Až jednoho dne, když Heinz hlídal zahradu jako trpaslík (rodiče ho zpět vzali do rodiny), Balonék se vznesl a odletěl. Od té doby ho Heinz už nikdy neviděl. Chtěl se pro něj natáhnout, ale jeho otec ho okřikl: „Nehýbat se!“\n\nKdyž měl Heinz 5. narozeniny, slavil je sám v půlhvězdičkové restauraci „U Paroží Karibů“. Narozeniny si však neužil, protože je slavil sám a dort mu zabavili, protože byl minimálně pro 2 osoby.\n\nJednou se Heinz dozvěděl, že jeho matka čeká holčičku, a ta celé týdny šila holčičí šatičky. Jenže se narodil chlapeček (Heinzův bratr Roger) a protože už nezbyla žádná látka, musel všechny ty šatičky nosit Heinz, a byl terčem posměšků a opovržení svých mužných spolužáků, jak o tom vypráví.\n\nKdyž Heinzův mladší bratr Roger vyrostl, rodiče měli mnohem radši Rogera než Heinze. Roger byl vždy středem pozornosti, uměl hrát Nakopávanou (Gimelstainská míčová hra), prostě rodiče si více oblíbili Rogera, zatímco Heinz byl stále jen opomíjen a podceňován.\n\nHeinz se rozhodl získat si matčinu lásku a tak se vydal do čtvrti prodejních automatů, kde za celé své roční kapesné (3 centy) koupil plyšového medvídka, kterého pak dal své matce. Ta však medvídka na místě darovala Rogerovi, který ihned na medvídka napsal své jméno, což Heinzovi \"zlomilo srdce\".\n\nKdyž Heinz trochu vyrostl, otec ho přivedl ke Gimelstainskému koupališti, kde měl skočit z vysokého prkna dolů do vody, což Heinz nedokázal, protože se bál. Jeho vztah k rodičům se pomalu vytrácel.\n\nNěkdy tou dobou začal Heinz potkávat Borise v botách, který Heinzovi stále kopal písek do tváře. Takhle o tom Heinz vypráví: Na pískovišti - PÍSEK! Na prvním rande - PÍSEK! Při vedení účtu - PÍSEK! Na pláži - kupodivu nic. Ani tam jsem si neodpočinul, pořád jsem na to čekal.\n\nKdyž bylo Heinzovi asi 16, rodiče ho poslali do koloniálu pro podmáslí, byla to však jen záminka jak se ho zbavit. Obchod byla jen kulisa a ve skutečnosti to byla loď, která ho zavezla do Ameriky.\n\nV Americe Heinz nastoupil na Střední školu. Z té doby pochází jeho nejostudnější nahrávka, ve které se řítí po chodbě na kolečkových bruslích jen ve spodním prádle a fialovém plášti, na jejímž konci uklouzne a spadne do WC.\n\nBrzy na to se seznámí s budoucí matkou Phinease a Candace a popovou hvězdou Lindou Flynnovou. První rande mají v Danvillském autokině. Tam Heinz ironicky pronese, že chce ovládnout svět, Linda ale zaraguje, jakoby to bylo míněno vážně a řekne mu, ať začne v malém - s jejich státem. V tu chvíli mu dojde, že to je vlastně jeho cíl a rozhodne se stát padouchem. Heinz záhy rande zkazí tím, že místo reproduktoru zapne svůj zvukovátor (slouží místo reproduktoru), což zkratuje systém a znemožní provoz autokina.\n\nOd té doby potká mnoho žen, všechny ale nechtěně přesvědčí, aby se s ním rozešly. Ve svých pětatřiceti letech se Heinz seznámil se svou budoucí manželkou Charleane, se kterou má dceru Vanessu, ale krátce na to se rozvedou.\n\nPoté si Heinz vzpomene, jak ho Linda přivedla na nápad ovládnutí státu a že teď má na páchání zla dostatek času, a tak začne sestrojovat nejrůznější ďábelské přístroje, kterým říká Ovátory (všechny končí na -ovátor - např.: mlhovátor, magnetovátor, vyvyšovátor...) a založí si firmu D.E.I. (Doofensmirtz Evil Incorporated, česky: Dutošvarcova ďábelská korporace) - a to už je vlastně současnost.\n\nO událostech z Heinzova stáří se ví jen díky stroji času (díl Kvantové hrátky Phinease a Ferba). V budoucnosti je Heinz zestárlým padouchem, který již páchá zlo v malé míře. Po změně minulosti se však Heinz stává tyranským diktátorem, který ovládá jejich stát a nutí lidi, aby se všichni jmenovali Joe a nosili lékárnické pláště. Minulost se ale napraví a vše je jako dříve.\n\n\n"}
{"id": "1134843", "url": "https://cs.wikipedia.org/wiki?curid=1134843", "title": "Soulive", "text": "Soulive\n\nSoulive je americké jazzové a funkové trio pocházející z Woodstocku v New Yorku. Skupinu tvoří Eric Krasno (kytara), Alan Evans (bicí) a Neal Evans (varhany, klávesy). Přestože skupina vznikla jako trio, v různých obdobích s ní vystupovali další hudebníci, byli to: Sam Kininger (saxofon), Rashawn Ross (trubka), Ryan Zoidis (saxofon) a Toussaint Yeshua (zpěv). Své první album nazvané \"Get Down!\" kapela vydala v roce 1999 na značce Velour Recordings. Později vydala řadu dalších alb.\n"}
{"id": "1134851", "url": "https://cs.wikipedia.org/wiki?curid=1134851", "title": "Angharad Tomos", "text": "Angharad Tomos\n\nAngharad Tomos (* 19. července 1958) je velšská spisovatelka. Narodila se v Bangoru a vyrůstala ve městě Caernarfon. Studovala na Aberystwythské univerzitě, ale studium nedokončila. V té době se stala členkou jazykové společnosti Cymdeithas yr Iaith Gymraeg. Později studovala velštinu a sociologii na Bangorské univerzitě. Je zastánkyní velšského jazyka a všechna svá literární díla psala tímto jazykem. Svůj první román \"Yma o Hyd\" vydala v roce 1985 (nakladatelství Y Lolfa) a následovalo jej několik dalších. Rovněž psala knihy pro děti.\n\n"}
{"id": "1134855", "url": "https://cs.wikipedia.org/wiki?curid=1134855", "title": "Y Niwl", "text": "Y Niwl\n\nY Niwl je velšská surfrocková hudební skupina. Vznikla v severovelšské oblasti Gwynedd a tvoří ji Alun Evans (kytara), Llyr Pari (bicí), Sion Glyn (baskytara) a Gruff ab Arwel (varhany, kytara). Svou první nahrávku, eponymní album \"Y Niwl\", skupina vydala v listopadu roku 2010 (vydavatelství Aderyn Papur). Názvy písní alba jsou čísla ve velšském jazyce, avšak nejsou nijak systematicky seřazeny.\n\n\n"}
{"id": "1134859", "url": "https://cs.wikipedia.org/wiki?curid=1134859", "title": "Johanna Loisingerová", "text": "Johanna Loisingerová\n\nJohanna Maria Louise Loisinger, vdaná hraběnka z Hartnova (18. dubna 1865 v Prešpurku (Bratislava) – 20. července 1951 ve Vídni) byla rakouská operní zpěvačka (sopranistka) a klavírní virtuos. Sňatkem s Alexandrem Josefem Battenberským se stala hraběnkou z Hartnova.\n\nJohanna se narodila v Prešpurku 18. dubna 1865, jako jediná dcera kapelníka Johanna Loisingera a jeho manželky Marie Mayrové. Po zakončení studia zpěvu byla Johanna činná jako sopranistka v Praze, Opavě, Linci a nakonec v darmstadtském Hoftheateru. Ve své době byla známa jako vynikající Mozartovská zpěvačka.\n\n6. února 1889 se v Mentonu vdala za tehdejšího knížete bulharského, Alexandar Josefa z Battenbergu, druhého syna prince Alexandra Hessensko-Darmstadtského a jeho ženy, princezny Julie Haukeové.\n\nPo svatbě pár přijal společné příjmení hrabě/hraběnka z Hartnova a stáhli se do ústraní. Alexandr vstoupil do c.a.k armády a žil se svou rodinou ve Štýrském Hradci. Z manželství vzešly dvě děti:\n\nPo předčasné smrti svého manžela v roce 1893, se Johanna s dětmi přestěhovala do Vídně. Od bulharského státu byla rodina podporována 50 000 leva roční penze. Ve Vídni se věnovala podpoře vídeňského hudebního života a angažovala se při výstavbě Akademie Mozartea v Salzburgu. Byla také mj. předsedkyní Vídeňské Mozartovy společnosti, Vídeňského koncertního spolku a Vídeňského symfonického orchestru.\n\n"}
{"id": "1134872", "url": "https://cs.wikipedia.org/wiki?curid=1134872", "title": "Křeslo Barcelona", "text": "Křeslo Barcelona\n\nKřeslo Barcelona je typ křesla, které navrhli v roce 1929 Ludwig Mies van der Rohe a Lilly Reichová. Jmenuje se podle toho, že bylo použito v německém pavilonu na Světové výstavě 1929 v Barceloně, kde na něm při slavnostním zahájení výstavy seděli členové španělské královské rodiny. První budovou, která byla vybavena těmito křesly, byla brněnská Vila Tugendhat.\n\nKřeslo je vytvořeno podle zásad Bauhausu, tedy s důrazem na jednoduchost a eleganci, použita je pouze ohýbaná ocel a přírodní kůže. Autoři se podle vlastních dob inspirovali sedacím nábytkem z antického Říma. V padesátých letech došlo k úpravám původního vzhledu: byla použita korozivzdorná ocel, světlou vepřovou kůži nahradila tmavá hovězí, jako výplň začal sloužit polyuretan. Upraveny byly také původní rozměry 75×75×75 cm, protože současní zákazníci jsou větší a těžší. Od roku 1953 je majitelem autorských práv americká firma Knoll, i když se vyrábí také řada napodobenin.\n\n\n\n"}
{"id": "1134873", "url": "https://cs.wikipedia.org/wiki?curid=1134873", "title": "Río Grande (Argentina)", "text": "Río Grande (Argentina)\n\nRío Grande je město v argentinské provincii Tierra del Fuego. Leží na ostrově Isla Grande de Tierra del Fuego v Ohňové zemi. Osídlování oblasti začalo díky kvalitním pastvinám. Město bylo založeno dne 11. července 1921. V roce 2010 zde žilo 67 038 obyvatel. Nedaleko města se nachází mezinárodní letiště.\n\n"}
{"id": "1134876", "url": "https://cs.wikipedia.org/wiki?curid=1134876", "title": "Bryn Fôn", "text": "Bryn Fôn\n\nBryn Fôn (* 27. srpna 1954) je velšský zpěvák a herec. Narodil se ve vesnici Llanllyfni na severu Walesu. Po odchodu z univerzity se stal členem skupiny Crysbas a od roku 1988 působil v kapele Sobin a'r Smaeliaid. Své první sólové album vydal v roce 1994. V roce 1997 vyhrál televizní hudební soutěž Cân i Gymru. Jako člen Cymdeithas yr Iaith Gymraeg se věnuje aktivismu spojenému s velšským jazykem. Protestoval například proti omezení vysílání velšskojazyčné televize S4C.\n"}
{"id": "1134877", "url": "https://cs.wikipedia.org/wiki?curid=1134877", "title": "Bryn", "text": "Bryn\n\nBryn může být:\n\n"}
{"id": "1134878", "url": "https://cs.wikipedia.org/wiki?curid=1134878", "title": "Marie Spurná", "text": "Marie Spurná\n\nMarie Spurná (28. dubna 1949 Brno – 8. září 2015) byla česká herečka.\n\nV roce 1969 nastoupila jako divadelní elévka do Těšínského divadla (česká scéna). V roce 1971 odešla do Divadla F. X. Šaldy v Liberci. V roce 1973 se stala členkou souboru Činoherního studia v Ústí nad Labem. Od roku 1991 začala působit v divadle \"Labyrint\" (pozdější Švandovo divadlo). V letech 1998–2006 byla na volné noze. Hostovala v Divadle Komedie v rámci MDP a Na Fidlovačce.\n\nCena divadelní kritiky za ženský herecký výkon roku 2014 za roli Olgy Havlové v inscenaci \"Velvet Havel\".\n\nHostinská ve filmu \"Slavnosti sněženek\".\n\n"}
{"id": "1134879", "url": "https://cs.wikipedia.org/wiki?curid=1134879", "title": "Baťa Čauk (stanice metra ve Faridábádu)", "text": "Baťa Čauk (stanice metra ve Faridábádu)\n\nBaťa Čauk ( , překladem \"Baťovo náměstí\", anglicky \"Bata Chowk\") je nadzemní stanice na Fialové lince metra ve městě Faridábád, otevřená 6. srpna 2015. Fialová linka (\"Violet Line\") vede z indického hlavního města Dillí až do města Faridábádu. Stanice byla pojmenována po českém podnikateli Tomáši Baťovi, zakladateli obuvnického koncernu. Firma Baťa má poblíž zastávky továrnu.\n\nStanice \"Bata Chowk\" je zatím předposlední stanicí na fialové lince, mezi stanicemi \"Neelam Chowk Ajronda\" a \"Escorts Mujesar\".\n\n"}
{"id": "1134880", "url": "https://cs.wikipedia.org/wiki?curid=1134880", "title": "Pohár Ronchettiové", "text": "Pohár Ronchettiové\n\nPohár Ronchettiové (Ronchetti Cup), až do roku 1996 pod oficiálním názvem \"Evropský pohár Liliany Ronchettiové\", byl každoroční evropskou soutěží ženských basketbalových klubů. Soutěž byla pořádána Evropskou basketbalovou federací FIBA od sezóny 1971/72 až do sezóny 2001/02. Jednalo se o druhou nejvyšší soutěž v evropském ženském basketbale, po Poháru mistrů evropských zemí (později přejmenovaném na Euroligu žen). Od sezóny 2002/03 byl Pohár Ronchettiové přejmenován na EuroCup žen (EuroCup Women), formát soutěže se však nikterak nezměnil.\n\nLiliana Ronchettiová začala hrát basketbal v italském klubu Ginnastica Comense 1872, kde působila v letech 1946–1955. S týmem získala čtyři italské tituly. V letech 1955–1973 hrála za různé italské kluby. Za italský národní tým odehrála 83 zápasů, účastnila se několika evropských šampionátů. Kariéru ukončila v 45 letech v roce 1973. O pouhý rok později zemřela na rakovinu. FIBA uctila její památku tak, že její jméno použila v názvu druhé nejvyšší evropské ženské klubové soutěže – ženský Pohár vítězů pohárů nesl od roku 1974 název Evropský pohár Liliany Ronchettiové (od roku 1996 zkráceně Pohár Ronchettiové).\n\n"}
{"id": "1134881", "url": "https://cs.wikipedia.org/wiki?curid=1134881", "title": "Marineflieger", "text": "Marineflieger\n\nMarineflieger (Námořní letectvo) je označení letecké složky německého námořnictva. V současné době provozuje jak vrtulníky na palubách fregat, tak námořní hlídkové a průzkumné letouny operující z pozemních základen. \n\nNámořní letectvo Kaiserliche Marine bylo založeno roku 1913, a byly mu podřízeny jak jednotky letounů, tak námořní Vzducholodní oddíl. \n\nZa první světové váky početně znatelně vzrostlo, a podílelo se na vedení bojů převážně nad Severním a Baltským mořem, ale také na flanderském pobřežním úseku západní fronty, a jeho hydroplány a vzducholodi podnikaly již od přelomu let 1914 a 1915 nálety na Velkou Británii.\n\nPo válce bylo Německu veškeré vojenské letectví zakázáno Versailleskou smlouvou a námořní letectvo tak bylo tak omezeno jen na tajné ilegální experimenty s plovákovými letouny a létajícími čluny.\n\nPoté co započalo znovuvyzbrojování Německa po uchopení moci nacisty, byly jednotky námořního letectva Kriegsmarine zprvu obnoveny, ale jejich existence byla vystavena tlaku ze strany nově vzniklého nezávislého letectva, Luftwaffe, které samostatné jednotky námořní aviatiky považovalo za tříštění sil na poli letectví, a od ledna 1939 tak byly všechny letecké jednotky námořnictva převedeny do podřízenosti Luftwaffe.\n\nPo skončení druhé světové války, vstupu Spolkové republiky Německo do NATO a vzniku ozbrojených sil Spolkové republiky Německo bylo roku 1956 založeno i námořní letectvo, jakožto složka určená k vzdušné podpoře operací Bundesmarine. Na jeho výstavbě se coby poradci zpočátku podílela i řada důstojníků Fleet Air Arm Royal Navy. \n\nV době studené války bylo jeho předpokládaným úkolem především protiponorkové hlídkování a ochrana baltského pobřeží SRN proti případným vyloďovacím operacím ozbrojených sil států Varšavské smlouvy. Na vrcholu svého početního stavu tak mimo dalších typů letounů provozovalo až 120 stíhacích bombardérů typů Hawker Sea Hawk, Lockheed F-104G a Tornado IDS. \n\nPo skončení studené války a znovusjednocení Německa bylo námořní letectvo, včetně převzatých jednotek námořního letectva NDR, omezeno na dvě eskadry (\"Geschwader\"), a jeho proudové stíhací bombardéry převedeny k Luftwaffe. \n\nV současné době se tak německé námořní letectvo skládá z Marinefliegergeschwader 3 „Graf Zeppelin“ vybavené hlídkovými letadly Lockheed P-3 Orion a Dornier Do 228, a Marinefliegergeschwader 5, která provozuje vrtulníky Westland Sea King a Sea Lynx, včetně strojů operujících z palub fregat tříd Bremen, Brandenburg, Sachsen a korvet třídy Braunschweig.\n\nTabulka obsahuje přehled letecké techniky německého námořního letectva v roce 2017 podle Flightglobal.com. \n\n"}
{"id": "1134884", "url": "https://cs.wikipedia.org/wiki?curid=1134884", "title": "Zagersdorf", "text": "Zagersdorf\n\nZagersdorf (maďarsky: Zárány, chorvatsky Cogrštof) je obec v okrese Eisenstadt-okolí, ve spolkové zemi Burgenland v Rakousku. V lednu 2015 zde žilo celkem 999 obyvatel.\n\nObec se rozkládá zhruba 8 km jižně od Eisenstadtu, hlavního města spolkové země Burgenland. Severovýchodně od obce prochází zemská silnice B16, která je pokračováním dálnice A3.\n\nÚzemí obce je protáhlé ve směru od severozápadu k jihovýchodu. Vesnicí protéká potok zvaný Drassburger Bach, jinak také zvaný Nodbach. Ten se asi po 10 km vlévá zprava do říčky Wulka, která následně ústí do Neziderského jezera (Neusiedler See). Nadmořská výška území je zhruba od 165 m do 270 m.\n\nNa jižním okraji hraničí s Maďarskem. Sousedními obcemi jsou Wulkaprodersdorf, Siegendorf, Klingenbach, Baumgarten, Drassburg a Antau.\n\nVesnice Zagersdorf je jediným sídlem obce.\n"}
{"id": "1134885", "url": "https://cs.wikipedia.org/wiki?curid=1134885", "title": "Ifan ab Owen Edwards", "text": "Ifan ab Owen Edwards\n\nIfan ab Owen Edwards (25. července 1895 – 23. ledna 1970) byl velšský akademik, spisovatel a historik. Pocházel z vesnice Llanuwchllyn na severu Walesu. Jeho otcem byl historik Owen Morgan Edwards. Po dokončení gymnázia šel studovat na Aberystwythskou univerzitu a později studoval na oxfordské Lincoln College. V roce 1922 založil Urdd Gobaith Cymru, velšskou ligu mládeže. Jeho synem byl televizní hlasatel Owen Edwards.\n"}
{"id": "1134886", "url": "https://cs.wikipedia.org/wiki?curid=1134886", "title": "Owen Edwards", "text": "Owen Edwards\n\nOwen Edwards může být:\n\n\n"}
{"id": "1134889", "url": "https://cs.wikipedia.org/wiki?curid=1134889", "title": "Wicklow", "text": "Wicklow\n\nWicklow (Ir. \"Cill Mhantáin\") je přístavní město ve východní části Irska, v hrabství Wicklow. Je to správní středisko hrabství a je 4. nejlidnatějším městem v hrabství. Místní přístav slouží převážně na vývoz dřeva.\n\nWicklow se nachází na pobřeží Irského moře, v místě kde řeka Vartry ústí do mořské laguny Broad Lough. Rozprostírá se v oblouku podél zálivu Wicklow Harbour od území The Murrough na severu k skalnatému mysu Wicklow Head na jihovýchodě. Město je vzdáleno 22 kilometrů jižně od Greystones a 25 kilometrů na SSV od Arklow.\n\nLeží na křižovatce cest R750 a R751, západně od města prochází důležitá cesta N11 a přes Wicklow prochází hlavní železniční trať Dublin – Wexford – Rosslare Harbour.\n\nZ historických památek jsou nejvýznamnější bývalé františkánské opatství, budova radnice a městské věznice.\n"}
{"id": "1134891", "url": "https://cs.wikipedia.org/wiki?curid=1134891", "title": "Václav Salášek", "text": "Václav Salášek\n\nVáclav Salášek (25. září 1834 Chrudim – 28. června 1890 Chrudim) byl rakouský podnikatel a politik z Čech, v 2. polovině 19. století poslanec Říšské rady.\n\nRoku 1856 převzal po otci vinárnu v Chrudimi. Od roku 1860 zasedal v obecním výboru. Byl aktivní ve spolkovém životě. Působil u místních divadelních ochotníků, byl místopředsedou Měšťanské besedy, spoluzakládal pěveckou jednotu Slavoj a humoristickou stolní společnost Kosů chrudimských.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii obchodních a živnostenských komor v Čechách, obvod Praha. V parlamentu zasedal do své smrti roku 1890. Ve volebním období 1885–1891 se uvádí jako Wenzel Salášek, spolumajitel cukrovaru, bytem Chrudim.\n\nNa Říšské radě se přidal k Českému klubu, který od konce 70. let sdružoval staročechy, mladočechy, českou konzervativní šlechtu a moravské národní poslance. Sám byl členem staročeské strany.\n\nByl švagrem plzeňského starosty Karla Houšky. Zemřel v červnu 1890.\n"}
{"id": "1134893", "url": "https://cs.wikipedia.org/wiki?curid=1134893", "title": "Panenka muškátová", "text": "Panenka muškátová\n\nPanenka muškátová (\"Lonchura punctulata\") je drobný, pestře zbarvený pták z čeledi astrildovitých, z rodu Lonchura, který je často chován jako okrasný, vidět jej můžeme i ve voliérách českých chovatelů. Ve volné přírodě jej najdeme především v jihovýchodní Asii, kde vyhledává spíše vlhká místa v blízkosti lidí či polí. Živí se semeny travin nebo bobulemi. IUCN označuje panenku muškátovou jako málo dotčený, tedy nechráněný druh.\n\nPanenku muškátovou poprvé popsal Carl Linnaeus v roce 1758 ve svém 10. vydání knihy \"Systema Naturae\". Tehdy bychom ji našli pod binomickým jménem \"Loxia punctulata\". Uznáváno je celkem 12 poddruhů, i když některé zdroje uvádějí jen 11. Jednotlivé poddruhy se liší ve výskytu i intenzitě zbarvení. Jsou to tyto:\n\n\"L. p. punctulata\" (Linnaeus, 1758) se vyskytuje v oblasti od severního Pákistánu, po Indii až k Nepálu a Srí Lance.\n\n\"L. p. subundulata\" (Godwin-Austen, 1874) se vyskytuje v Bhútánu, Bangladéši, severovýchodní Indie a západním Myanmaru.\n\nNaopak \"L. p. yunnanensis\" (Parkes, 1958) najdeme v jižní Číně a severovýchodním Myanmaru.\n\nOblast výskytu \"L. p. topela\" (Swinhoe, 1863) zahrnuje jižní Myanmar, Thajsko, jihovýchodní Čínu, Hainan, Tchaj-wan, Laos, Kambodžu a Vietnam.\n\n\"L. p. cabanisi\" (Sharpe, 1890) najdeme na Filipínách a na severu Bornea.\n\n\"L. p. fretensis\" (Kloss, 1931) se vyskytuje na Malajském poloostrově, v Singapuru a na Sumatře.\n\n\"L. p. nisoria\" (Temminck, 1830) žije na jihu Bornea, na Jávě a na Bali, výjimečně i na Malých Sundách.\n\nOblast výskytu \"L. p. particeps\" (Riley, 1920) zahrnuje pouze ostrov Sulawesi.\n\n\"L. p. baweana\" (Hoogerwerf, 1963) se vyskytuje na ostrově Jáva a v jejím okolí.\n\n\"L. p. sumbae\" (Mayr, 1944) najdeme na Malých Sundách.\n\"L. p. blasii\" (Stresemann, 1912) se nachází také na Sundách, mimo ně jej ale najdeme také v Timoru.\n\n\"L. p. holmesi\" (Restall, 1992) se vyskytuje pouze na východě Bornea.\n\nObecně platí, že panenky muškátové vyhledávají spíše vlhká místa, v blízkosti lidí nebo zemědělských oblastí. Zemědělci je ale příliš v lásce nemají, jelikož je považují za škůdce na úrodě — což panenky skutečně jsou. Nejlepší oblast je pro ně ta, kde mají možnost rychle se schovat, tedy vysoká tráva nebo stromy.\n\nPanenka muškátová je asi 11 až 12 cm dlouhý pták s váhou okolo 15 gramů. Pohlavní dimorfismus je poměrně výrazný, protože zatímco samičky jsou poměrně \"nudné\" a v hnědých odstínech, samečci oplývají pestrou škálou barev. Obě pohlaví mají kropenaté břicho, u samečků je ale barva výraznější. Zobák je velký, tmavě hnědý až šedý, nohy neopeřené v podobném odstínu jako zobák. Mladí jedinci se podobají samičkám nebo také dospělým jedincům z druhu panenka tříbarvá (\"Lonchura malacca\").\nPanenky muškátové vytvářejí hejna až o sto jedincích. Při letu máchá vedoucí jedinec křídly ve směru letu, aby se hejno nerozletělo jiným směrem. Jsou to společenští a neagresivní ptáci, schopní vycházet i s jinými druhy bez problémů.\nObdobí rozmnožování probíhá v období dešťů, tedy v létě (zejména červnu až srpnu), ale období se může lišit. Laboratorní studie prokázaly, že dlouhý den (dlouhý přísun světla) a vysoká vlhkost vzduchu spouští růst pohlavních žláz. Samečci se dvoří samičkám většinou tím způsobem, že si do zobáku vezmou klas a různě před samičkou pohybují tělem. Pokud se samičce jedinec zalíbí, tak společně postaví hnízdo.\nHnízdo je velká klenutá stavba volně tkaná ze stébel trávy, bambusu nebo jiných listy, s bočním vchodem. Bývá faktem, že tento vchod je postaven směrem, odkud většinou fouká vítr.\nSnůška samičky panenky muškátové většinou čítá 4 až 6 vajec, ale může jich obsahovat až do 10. Sameček i samička střídavě inkubují vejce, ze kterých se za dva týdny vylíhnou holá a slepá mláďata. Ta se obvykle opeří do tří týdnů. Obě pohlaví dosahují sexuální zralosti v 7 měsících života.\nDožívají se 6 až 8 let v zajetí, v přírodě je to většinou méně.\n"}
{"id": "1134895", "url": "https://cs.wikipedia.org/wiki?curid=1134895", "title": "Owen Edwards (krasobruslař)", "text": "Owen Edwards (krasobruslař)\n\nOwen Edwards (* 21. července 1987) je velšský krasobruslař. Narodil se ve Wrexhamu v severním Walesu. S krasobruslením začal v roce 1995. Jeho partnerkou je Angličanka Louise Walden. V říjnu 2008 se účastnili memoriálu Karla Schäfera, kde se umístili na osmém místě. V roce 2011 se účastnili mistrovství světa v krasobruslení a o rok později mistrovství Evropy v krasobruslení.\n"}
{"id": "1134900", "url": "https://cs.wikipedia.org/wiki?curid=1134900", "title": "Owen Morgan Edwards", "text": "Owen Morgan Edwards\n\nOwen Morgan Edwards, často zkráceně O. M. Edwards, (26. prosince 1858 – 15. května 1920) byl velšský historik a spisovatel. Narodil se ve vesnici Llanuwchllyn na severu Walesu. Po dokončení studií v nedaleké obci Bala odešel na Aberystwythskou univerzitu. Později strávil jeden rok na Glasgowské univerzitě. Od devadesátých let devatenáctého století přispíval do časopisu \"Cymru\". Psal ve velšském jazyce. Mezi jeho dílo patří knihy o historii Walesu, cestopisy, ale také knihy pro děti. V roce 1899 se stal poslancem britského parlamentu za volební obvod Merioneth, avšak již roku 1900 tuto pozici opustil. Zemřel ve své rodné vsi Llanuwchllyn roku 1920. Jeho první syn zemřel v pěti letech. Druhý syn Ifan ab Owen Edwards se později stal historikem.\n\n"}
{"id": "1134902", "url": "https://cs.wikipedia.org/wiki?curid=1134902", "title": "Hinterkaifeck", "text": "Hinterkaifeck\n\nHinterkaifeck byl menší komplex hospodářských budov nacházející se v Bavorsku asi 70 kilometrů severně od Mnichova mezi městy Ingolstadt a Schrobenhausen. V noci dne 31. března 1922 na tomto statku došlo k doposud nevyřešeným vraždám všech šesti jeho obyvatel. Čin se vyznačoval nebývalou krutostí, kdy oběti podlehly zraněním hlavy, která byla způsobena s největší pravděpodobností krumpáčem. Podle mnichovské prokuratury bylo více než 100 podezřelých, ale čin se nikdy nepodařilo objasnit a nikdo za něj nebyl odsouzen. Případ vzbudil mimořádnou pozornost veřejnosti a je plný nejasností či nevysvětlených úkazů, které mu předcházely.\n\nOběťmi byli farmář Andreas Gruber (63) a jeho žena Cäzilia (72), jejich dcera Viktoria Gabriel (35), vnučka Cäzilia (7) a vnuk Josef (2). Poslední obětí byla služebná Marie Baumgartnerová (44), která na statek poprvé přijela pouhých pár hodin před vraždou, v pozdních odpoledních hodinách.\n\nHinterkaifeck byl izolovaný statek obklopený lesy, nejblíže bylo asi 1 kilometr vzdálené městečko Kaifeck. V současné době již tento komplex neexistuje, po vraždách a následném vyšetřování byl v roce 1923 stržen a na jeho místě zůstal pouze památník.\n\nK vraždám došlo na základě vyšetřování s největší pravděpodobností v noci z 31. března na 1. dubna (z pátku na sobotu) 1922. Pošťák Josef Maier později policii potvrdil, že pošta byla ve schránce ve stejném stavu, jako jí tam v sobotu (tj. 1. dubna) zanechal. Tento fakt prokazatelně mezi řečí zmínil již 3. dubna, tj. den před nálezem těl, kdy okolo statku opět procházel. Rovněž malá Cäzilia nebyla v sobotu ve škole a rodina v neděli na bohoslužbě, kterou pravidelně navštěvovala.\n\nVšichni, kromě Cäzilie starší a její dcery Viktorie, byli nalezeni v pyžamu či v oblečení určeném ke spánku. Všechna těla, kromě služebné a malého Josefa, se nacházela ve stodole mimo obytnou část statku. Vše nasvědčovalo tomu, že byli pozabíjeni jeden po druhém, pravděpodobně vylákáni neznámým zvukem z oblasti stodoly či dvorku. Podle policie touto příčinou mohlo být nepokojné chování dobytka ustájeného uvnitř či štěkot psa, ale rovněž i jiná neznámá příčina. Nicméně se testy zjistilo, že ani hlasitý křik člověka by v obývacím pokoji nemohl být slyšet. Malý Josef (2) a služebná Baumgartnerová (44) byli zavražděni v domě – Josef v dětské postýlce a služebná ve svém pokoji. Z vyšetřování vyplynulo, že prvním oběťmi byly s jistotou Viktoria a její matka Cäzilia.\n\nTěla byla nalezena v úterý 4. dubna, protože sousedům z okolí přišlo divné, že obyvatelé statku od pátku nikoho nekontaktovali. První, kdo na to výslovně upozornil, byl mechanik Albert Hofner, který se na dvoře statku 4. dubna zdržel pět hodin z důvodu opravy rozbitého motoru pily a nezaznamenal ničí přítomnost. Po této jeho zmínce se z obce Gröbern vydala čtyřčlenná skupina (Hofner, Schlitenbauer, Poell, Sigl) zpět na statek a po nálezu těl obratem (v 18:30) informovali policii. Vyšetřování se ujal inspektor Georg Reingruber z mnichovského policejního ministerstva, který dorazil za starostou Georgem Gregerem asi v půl druhé v noci i s dvěma psovody. Vyšetřovatelé se na místo činu vydali 5. dubna v půl šesté ráno. Není známo nic o tom, že by po pachateli zůstala jediná pachová stopa. Celé vyšetřování zkomplikoval pohyb sousedů na statku před příchodem policie.\n\nVzhledem k tomu, že se spolehlivě nezajistila doličná zbraň, zůstává metoda provedení vražd nejasná. Podle policie i patologa byli ovšem všichni usmrceni jedním přesným úderem na hlavu, buď motykou, nebo krumpáčem či něčím podobným. Údery byly vedeny zručně a nasvědčují tomu, že pachatel byl s danou procedurou obeznámen - buďto proto, že byl sám zemědělec či řemeslník, nebo se mohlo jednat o vojáka. V kamenném žlabu uvnitř stodoly se našel menší krumpáč (podobný zednickému kladívku s dvěma vrcholy), avšak nebylo spolehlivě prokázáno, že to byla vražedná zbraň, protože ve žlabu byla voda a nástroj nevykazoval známky deformace či přítomnost vlasů, úlomků kostí nebo kůže. Později se na půdě při demolici budov v roce 1923 v tajné podlahové přihrádce našel menší krumpáč, který policie považovala za možnou vražednou zbraň. I když na krumpáči byly lidské vlasy a stopy krve obětí, otisky prstů ovšem opět chyběly.\n\nTěla ve stodole byla zaházena slámou, mrtvola služebné přehozená prostěradlem a tělíčko malého Josefa přikryté jednou Viktoriinou sukní.\n\nV průběhu let se objevily teorie vedoucí k více než stovce podezřelých či vlivu temných nebo paranormálních sil.\n\nLorenz Schlitenbauer\n\nPrvním a hlavním podezřelým byl soused Lorenz Schlitenbauer, který byl údajně do Viktorie zamilovaný a usiloval o to, aby se stala jeho manželkou. Podle spekulací byl malý Josef (2) jeho synem. Otcovství Josefa se nepodařilo zjistit, kolovaly dokonce zvěsti o incestním vztahu Viktorie se svým otcem. Jedna z předešlých služebných na policii už v roce 1915 vypověděla, že nachytala Viktorii a jejího otce v seníku při sexuálních hrátkách, načež byl Andreas Gruber odsouzen na jeden rok a Viktorie na jeden měsíc vězení. S ohledem na tento fakt byli obyvatelé z okolních vesnic o incestním původu dítěte přesvědčení. Případné podezření na nemanželské početí dítěte ze strany Schlitenbauera tak bylo přijatelnější než skandál spjatý s tvrzením, že otcem dítěte je Gruber starší. Viktorie ovšem Schlitenbauera odmítla a spekulace o tom, s kým Josefa počala (její manžel zahynul na frontě již v roce 1914), zůstaly nevyjasněné. Reingruber a jeho tým případ vyšetřovali jako vraždy z vášně a Lorenzův profil jim do něj zapadal; svědkům rovněž neušla jeho nestandardní reakce na statku poté, co se našla těla. Podle výpovědí chtěla Viktorie po Schlitenbauerovi výživné, což jej v kombinaci s tím, že jej odmítla, mohlo dovést k vraždám, protože měl posloužit ke kamufláži incestu a sám čelit skandálu mimomanželského vztahu, ponížení a finanční újmě (v minulosti mu rovněž zemřelo legitimní dítě, což těžce nesl). Dalším náznakem, že by mohl být vrahem on, byla jeho přítomnost v původní skupině, která přišla na statek jako první a ostatní si všimli prudké reakce psa, který k jeho osobě hlasitě štěkal a vykazoval známky silného stresu po celou dobu jeho setrvání. Objev těl podle svědků přijal s ledovým klidem, ale poté byl policií opakovaně dotazován, proč s těly manipuloval před jejím příjezdem. Jeho odpověď zněla, že hledal svého syna (Josefa). Udivoval též znalostí statku, kde se pohyboval, jako by tam sám bydlel. Například z vnitřní strany vchodových vrat ihned našel skrytý mechanismus k jejich otevření, i když ostatní jej nenašli ani po delším ohledání. Schlitenbauerovi ovšem zločin prokázán nebyl a policie jej vyřadila ze seznamu podezřelých.\n\nPozději (1925) vedl před místním učitelem podivné řeči o tom, že pachatel se pokoušel těla na statku pohřbít, ale nakonec tak neučinil kvůli nevhodné půdě v místech celého komplexu. Stejně tak vykazoval známky silné nervozity a zmatenosti, když se spolu s učitelem vydali na místo tragédie, kde ovšem ještě zůstaly uchované původní sklepy. Později inicioval řadu soudních sporů z důvodů urážek, jejichž obsahem byla nařčení, že je vrahem z Hinterkaifeck.\n\nKarl Gabriel\n\nDalším podezřelým byl manžel Viktorie, který údajně ve válce nezahynul a po návratu neunesl zjištění, že jeho žena čeká dalšího potomka a rodina čelí skandálu incestního nebo mimomanželského vztahu. K tomuto tvrzení vedl ten fakt, že jeho tělo nebylo nikdy nalezeno, což ovšem v první světové válce nebylo nic mimořádného. K této teorii rovněž vedla výpověď dvou válečných veteránů, kteří potkali údajného ruského vojáka, jenž se k vraždám přiznal. Podle této teorie vraždil on, ale tip a informace dostal od Gabriela. Poté měli odejít do Ruska.\n\nJosef Bartl\n\nŠílený pekař (roč. 1897) z nedalekého Geisenfeldu byl rovněž mezi podezřelými. Bartl v roce 1921 uprchl z psychiatrické léčebny, kde byl hospitalizován z důvodu účasti na vraždě z roku 1919. Někteří svědkové na základě fotografie potvrdili, že je to on, koho v období konce března v oblasti viděli. Žádné další důkazy o jeho účasti na vraždách v Hinterkaifeck se ale již nenašly.\n\nBratři Gumpové\n\nS podezřením na tuto skupinu válečných vysloužilců z Freikorps, kteří se ve Slezsku dopustili řady zločinů a vraždy devíti rolníků, přišel již 9. dubna 1922 sám inspektor Reingruber. Ve skutečnosti se jednalo o preventivní opatření, které mělo za úkol ověřit alibi členů skupiny (včele s Adolfem Gumpem) a vyloučit tak potenciálního podezřelého. V roce 1954 byla tato skupina obviněna znovu, ale nakonec opět žádná spojitost s vraždami v tomto případě prokázána nebyla.\n\nParanormální aktivity\n\nK této příčině směřovala výpověď původní služebné, která z Hinterkaifeck odjela půl roku před vraždami z důvodu strachu z nevysvětlitelných jevů (dupot, slabší údery, smích atp.). Ta na policii do protokolu uvedla, že se na statku ztrácely věci, v noci ozývaly neznámé zvuky, dupot a štěkot psa. Podobná fakta krátce před smrtí sousedům opakovaně uváděl Andreas Gruber, ale na policii jít odmítl. Přílišná časová délka nestandardních projevů vedla vyšetřovatele k závěru, že v tak dlouhém časovém horizontu by se musel případný cizí návštěvník v útrobách statku prozradit či zanechat nějaké výrazné stopy.\n\nDalší podezřelí\n\nPodle policie mohl vraždy spáchat tulák, ale neexistují žádné nezpochybnitelné důkazy o přítomnosti jiného člověka na statku, což vedlo k odložení případu ad acta. Roku 1986 byl opět otevřen a o dvacet let později (2007) jej moderními metodami (DNA a forensní vyšetřování) rekonstruovala německá policejní akademie. Závěrem její analýzy bylo, že vzhledem k přílišné době, která od vražd uplynula, a nedostatku některých důkazů, nemůže tým policejní akademie s jistotou předložit jméno autora násilné smrti obyvatel Hinterkaifeck. Z místa rekonstrukce činu bylo pořízeno pouze pět originálních fotografií a lidské hlavy zaslané do laboratoře se po válce ztratily. I tak ale vytvořila profil konkrétního vraha, jehož identitu s ohledem na pozůstalé odmítla prozradit a odmítla i to, že by vrahů bylo více. Podle tohoto závěru tak za příčinou nevyjasněného úmrtí všech šesti obyvatel statku byl prokazatelně člověk. Někteří novináři se údajně dostali k profilovému spisu tohoto podezřelého, který měl sestavit tým policejní akademie, a touto osobou byl právě hlavní podezřelý Lorenz Schlitenbauer. Policejní ministerstvo však tuto informaci odmítlo jakkoli komentovat.\n\nGruber se několik dní před vraždami sousedům svěřil s některými událostmi, které daly případu mysteriózní nádech. Rovněž výpověď původní služebné a některá fakta, ke kterým se policie dostala z výslechů a svědectví vytváří z případu alogickou záhadu:\n\n"}
{"id": "1134905", "url": "https://cs.wikipedia.org/wiki?curid=1134905", "title": "Čung-jüan ta-fu", "text": "Čung-jüan ta-fu\n\nČung-jüan ta-fu (čínským písmem 中原 大佛 - doslova: Velký Buddha z Centrálních rovin) je druhá nejvyšší socha na světě. Nachází se v Číně v oblasti Fo-tu-šan, nedaleko města Pching-ting-šan v provincii Che-nan.\n\nSocha je vysoká 128 metrů, stojí na 22 metrů vysokém trůnu a ten na 25metrové základně. 25 metrů vysoká základna je položena na 15 metrů vysoké základně. Celá stavba je vysoká 208 metrů. V roce 2002, kdy byla dokončena, se stala nejvyšší na světě, předstihla japonskou Ušiku Daibucu. Před jejím dokončením byla nejvyšší sochou Číny socha Velký Buddha v Ling-šanu. Stavba stála 115 milionů jüanů, což je asi 13,5 milionu eur.\n"}
{"id": "1134908", "url": "https://cs.wikipedia.org/wiki?curid=1134908", "title": "Ignác Skokánek", "text": "Ignác Skokánek\n\nIgnác Skokánek (8. července 1837 Pacov – 7. prosince 1909 Roudnice nad Labem) byl rakouský podnikatel a politik z Čech, v 2. polovině 19. století poslanec Říšské rady.\n\nVystudoval strojní inženýrství. V roce 1865 založil společně s Janem Topinkou továrnu na ohnivzdorné pokladny v Karlíně, která fungovala až do konce 80. let. Od roku 1889 do roku 1905 působil jako vrchní kontrolor zemské úrazové pojišťovny. Pak žil na penzi na venkově. Byl rovněž veřejně a politicky aktivní. V Karlíně se zasloužil o vznik lidové jídelny pro chudé, byl starostou karlínské dělnické besedy a členem pražské obchodní a živnostenské komory.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii obchodních a živnostenských komor v Čechách, obvod Praha. Na mandát rezignoval 15. prosince 1890. Ve volebním období 1885–1891 se uvádí jako Ignaz Skokánek, strojní inženýr a továrník, bytem Karlín.\n\nNa Říšské radě se přidal k Českému klubu, který od konce 70. let sdružoval staročechy, mladočechy, českou konzervativní šlechtu a moravské národní poslance.\n\nZemřel 7. prosince 1909 v Roudnici n. L. po krátké nemoci. V témže městě byl také pohřben.\n"}
{"id": "1134912", "url": "https://cs.wikipedia.org/wiki?curid=1134912", "title": "Meatotomie", "text": "Meatotomie\n\nMeatotomie je chirurgické rozšíření zevního ústí močové trubice nastřižením spodní části žaludu penisu. Tato úprava může být doporučena lékařem při problémech se zúžením močové trubice. Meatotomie bývá také často vytvořena v rámci extrémních modifikací těla pro zesílení sexuálního prožitku díky odhalení nervových zakončení močové trubice.\n"}
{"id": "1134913", "url": "https://cs.wikipedia.org/wiki?curid=1134913", "title": "Owen Edwards (hlasatel)", "text": "Owen Edwards (hlasatel)\n\nOwen Edwards (26. prosince 1933 – 30. srpna 2010) byl velšský televizní hlasatel. Jeho otcem byl historik Ifan ab Owen Edwards. Narodil se v Aberystwythu a nejprve studoval na místní velšskojazyčné škole. Později docházel na školy v Readingu a Oxfordu. Již v padesátých letech moderoval jeden z prvních velšskojazyčných televizních programů \"\". V letech 1961 až 1966 moderoval zpravodajský pořad \"Heddiw\" vysílaný BBC. V roce 1974 se stal ředitelem BBC Wales a později působil na pozici výkonného ředitele televizního kanálu S4C. Zemřel v roce 2010 ve věku 76 let.\n"}
{"id": "1134914", "url": "https://cs.wikipedia.org/wiki?curid=1134914", "title": "Hrbol", "text": "Hrbol\n\nSlovo hrbol označuje drobné vyvýšeniny v reliéfu, výběžky kostí či části orgánů:\n\n"}
{"id": "1134915", "url": "https://cs.wikipedia.org/wiki?curid=1134915", "title": "Gawalewicz", "text": "Gawalewicz\n\nPříjmení Gawalewicz má více nositelů: \n\n"}
{"id": "1134916", "url": "https://cs.wikipedia.org/wiki?curid=1134916", "title": "I2P", "text": "I2P\n\nInvisible Internet Projekt (I2P) je v informatice název překryvné počítačové sítě a darknetu, která umožňuje aplikacím posílat si zprávy navzájem pseudonymně a bezpečně. Umožňuje anonymní surfování na webu, chatování, blogování a přenos souborů. Software, který implementuje tuto vrstvu, se nazývá I2P router a počítač se spuštěným I2P klientem je nazýván I2P uzel.\n\nTento software je zdarma, open source a vydán pod několika licencemi. Jméno I2P je odvozeno z \"Invisible Internet Project\", které je v pseudo-matematické notaci, reprezentováno jako \"IP\".\n\nI2P je beta software od roku 2003. Vývojáři zdůraznili, že by se mohly objevit chyby v softwaru a nebyla dostatečně zkontrolována jejich práce. Nicméně dnes již věří, že jejich kód je docela slušně stabilní a dobře navržený a větší publicita může pomoci k vývoji I2P.\n\nSama síť je přímočaře založena na zasílání zpráv (stejně jako IP protokol), ale kromě toho má možnost využít knihovnu pro spolehlivou video komunikaci (podobné jako TCP, přestože od verze 0.6 je zde nový UDP založen na SSU přenosu). Celá komunikace je od začátku do konce zašifrována (ve výsledku jsou při posílání zpráv použity 4 šifrovací vrstvy) a dokonce koncové uzly („cílové místa“) jsou kryptografické identifikátory (v podstatě pár veřejných klíčů), takže ani odesílatel ani příjemce zprávy nemusí odhalit svoji IP adresu druhé straně nebo pozorovateli.\n\nI když spousta vývojářů byla součástí \"Neviditelného IRC projektu\" (IIP) a Freenet komunity, jsou tu podstatné rozdíly v jejich designech a konceptech. IIP byla anonymně centralizovaný IRC server. Freenet je cenzuře odolné rozdělené datové úložiště. I2P je anonymní peer-to-peer rozdělená komunikační vrstva navržená k použití jakékoli tradiční internetové služby (např. Usenet, email, IRC, sdílení souborů, Web hosting a HTTP, Telnet), tak dobře jako více tradiční distribuované aplikace (např. rozdělené úložiště dat, webové proxy sítě využívající Squid nebo DNS).\n\nSpousta vývojářů I2P jsou známí pouze pod svými pseudonymy. Zatímco předchozí hlavní vývojář, \"jrandom\", si momentálně dopřává odpočinek. Ostatní jako \"zzz\", \"killyourtv\" a \"Complication\" stále pokračují ve snaze vedení vývoje za asistence mnoha přispěvatelů.\n\nOd té doby, co je I2P anonymní síťovou vrstvou, je navrhován tak, aby ho jiné programy mohly využívat pro anonymní komunikaci. Proto jsou tu už mnohé nástroje přístupné pro I2P nebo pro vývoj. I2P router (směrovač) je ovládán skrz routerovou konzoli, která je webově přístupná přes webový prohlížeč.\n\n\n\n\n\n\n\n\n"}
{"id": "1134917", "url": "https://cs.wikipedia.org/wiki?curid=1134917", "title": "Jindra Kramperová", "text": "Jindra Kramperová\n\nJindra Kramperová (* 28. září 1940 Praha) je česká krasobruslařka, klavíristka, pedagožka, manželka dirigenta a skladatele Víta Micky.\n\nPochází z rodiny zubního lékaře a učitelky. S krasobruslením začala v šesti letech, protože byla neduživé, podvyživené dítě a kvůli tomu ji nevzali do školy . Její otec rozhodl, že bude sportovat, aby zesílila, a že jí prospěje pobyt na čerstvém vzduchu. A tak ji dal na bruslení. Dovezl ji na Štvanici, což byl v té době jediný stadión v Praze (v té době ještě  nekrytý), postavil na brusle (hnědé boty s noži, které jí uřízli, aby nebyly tak dlouhé), a když viděl, že se na nich udrží, nechal ji kroužit. Pak už jí jen ukázal  cestu domů na Smíchov a od té doby jezdila bruslit sama. Denně vstávala před čtvrtou hodinou ranní, aby mohla již od pěti být na ledě a trénovat. Krasobruslařům byla na Štvanici vyhrazena tzv. „nudle“, což byl cca 5 m dlouhý pás, oddělený jen provázkem od hokejové plochy, kde mohli bruslaři trénovat. Tam si jí všiml trenér Karel Glogar, který vyhledával talenty (objevil např. Vrzáňovou, Lerchovou aj.), a začal ji trénovat. Ten s ní také nacvičil scénku do lední revue s názvem Chůva a miminko. Po dvou letech pak přešla k trenéru Miroslavu Hasenöhrlovi a pak vystřídala ještě několik trenérů, ale často si sestavovala jízdu sama, stejně tak jako hledala sama hudbu. Velkou rádkyní jí byla i její maminka, která měla velký smysl pro estetiku a která jí pomáhala dotvářet volnou jízdu do konečné podoby. Aby zlepšila svůj styl a projev, chodila na taneční průpravu k paní Haně Štěpánkové, bývalé primabaleríně Národního divadla.\n\nV sedmi letech nastoupila do školy a trénovala před začátkem vyučování a po škole. Později jí byla udělena výjimka, aby mohla trénovat častěji – dnes bychom řekli, že dostala individuální studijní plán.\n\nNa ledě trávila čas od září do března, velmi často vystupovali krasobruslaři o přestávkách hokejových utkání. Byl to pro ně trénink a zároveň tím krátili chvíli divákům. Kryté stadióny tehdy ještě nebyly, a tak se využívalo vše, co bylo k dispozici. V létě se jezdilo trénovat do Staré Boleslavi, kde byl malý stadión s umělým ledem (nechal jej postavit majitel čokoládovny Rudolf Pachl pro svou dceru s krasobruslařskými ambicemi ), nebo do Dobšinské ľadové jaskyně na Slovensko. Možnosti tréninku na ledě byly tehdy velmi omezené. V létě pak probíhal hlavně tzv. suchý trénink mimo stadion. Nic nebylo tak plánované a organizované jako dnes, hodně záleželo na individualitě závodníka, jak k tréninku přistupoval.\n\nV devíti letech se poprvé zúčastnila závodů v Memoriálu dr. Heinze, ve 12 letech skočila jako první v republice dvojitý axel. Bylo to ve filmu \"Na stříbrném zrcadle\" z roku 1954.\n\nJako třináctiletá si zahrála v již zmiňovaném filmu Na stříbrném zrcadle, kde hrála tak trochu sama sebe, neboť film vypráví o mladé školačce, která se rozhoduje, čemu dát přednost, zda hudbě či krasobruslení. Scénář k filmu napsal František Kožík a režíroval jej Jaromír Pleskot.\n\nV patnácti letech se účastnila OH v Cortině d´Ampezzo jako nejmladší závodnice. Skončila sice na 20. místě, ale tím, že se zúčastnila, stala se zároveň i členkou Českého klubu olympioniků. V letech 1957-59 vyhrála třikrát za sebou mistrovství republiky, r. 1958 skončila pátá na mistrovství Evropy.\n\nKvůli jejímu buržoaznímu původu i politickým názorům v rodině byla omezována její sportovní vystupování, přesto ale nesměla skončit s aktivní sportovní činností. Nemohla vyjíždět do zahraničí, nemohla soutěžit, ale musela trénovat. Reprezentanti ČSSR byli jakýmsi majetkem státu a bylo jim určováno, co mohou a nemohou. I proto nemohla jet na OH ve Squaw Valley r. 1960.\n\nSe závoděním skončila v r. 1961, poté už jen občas vystupovala v lední revue, což brala jako dobrý přivýdělek ke studiu. Od tohoto roku se začala naplno věnovat kariéře klavíristky.\n\nS klavírem začala Jindra Kramperová v devíti letech u prof. konzervatoře Emmy Doležalové, která jí dávala soukromé hodiny. Ve dvanácti měla již samostatný koncert v Městské knihovně v Praze, ve třinácti vystupovala s orchestrem FOK ve Smetanově síni Obecního domu v Praze, hrála Koželuhovo Rondo. O rok později už hrála Mozartův Korunovační koncert. Ačkoliv se její sportovní a umělecká dráha po určitou dobu překrývaly a vzájemně prolínaly, od začátku Jindra věděla, že bruslení je jen koníček, ale hudba je její budoucnost. A díky silné vůli, disciplině a pracovitosti se prosadila nejen v krasobruslení, ale i v hudbě, neboť se stala uznávanou klavíristkou, která koncertovala doma i v zahraničí.\n\nV patnácti letech šla studovat na gymnázium a po maturitě nastoupila na Vysokou školu múzických umění v Bratislavě (do třídy prof. Macudzinského), kde ještě současně bruslila a hrála na klavír. Aby vše stihla, bydlela na stadionu, ráno vstávala, chodila na tréninky a odpoledne studovala. Po skončení závodní kariéry přestoupila z Bratislavy na pražskou AMU do třídy prof. Františka Maxiana. Zpočátku to neměla jednoduché, neboť musela dlouho hudební veřejnost přesvědčovat, že to myslí s klavírem vážně a že není jen \"ta od ledu\". Po absolutoriu pak ještě dva roky studovala postgraduálně na konzervatoři  v Moskvě u prof. Jemeljanovové. Tam studovala a bydlela s vynikající klavíristkou Elizabetou Leonskou. \n\nV letech 1974-1988 byla sólistkou Komorní filharmonie Pardubice a od roku 1970 začala zároveň pracovat na AMU v Praze jako pedagožka. Působila zde až do roku 2010.\n\nJako klavírní virtuoska koncertovala ve většině evropských zemí, ale i v mnoha zemích světa, např. v Japonsku, Kanadě, USA či na Kubě, nahrávala v rozhlase, u gramofonových společností, hrála s Českou filharmonií a jinými významnými hudebními tělesy, vystupovala na Pražském jaru s Miroslavem Langrem, spolupracovala i s komorními soubory, např. Dvořákovým, Stamicovým či Kociánovým kvartetem. Na zakázku nahrála komplet Beethovenových sonát, ve vydavatelství Panton vydala skladby soudobých autorů, např. Vačkáře, Tausingera, Micky aj., k nimž měla velmi blízko. Mezi její nejoblíbenější autory patří W. A. Mozart, L.van Beethoven. či Bedřich Smetana.\n\nV současnosti se angažuje jako členka Českého klubu olympioniků v Odznaku všestrannosti olympijských vítězů, což je projekt určený školákům na podporu zvýšení sportovní aktivity.\n\nŽije se svým manželem, dirigentem Vítem Mickou, v Praze.\n\n\n"}
{"id": "1134918", "url": "https://cs.wikipedia.org/wiki?curid=1134918", "title": "Caernarfon", "text": "Caernarfon\n\nCaernarfon (anglicky i velšsky; dřívější anglický pravopis byl \"Carnarvon\", od jeho používání bylo upuštěno a byl sjednocen s velšským) je přístavní město na severu Walesu, hlavní město hrabství Gwynedd. V roce 2011 zde žilo 9615 obyvatel.\n\nJe zde hrad pocházející z 11. století (později byl přestavěn). Ve městě se nachází všeobecná škola Ysgol Syr Hugh Owen a vysoká škola Coleg Menai.\n\nNěkolikrát se zde konal kulturní festival National Eisteddfod (poprvé v roce 1862). Město je sídlem sportovních klubů Caernarfon Town F.C. (fotbal) a Caernarfon RFC (ragby).\n\nPocházel odtud například Lewis Jones, jeden ze zakladatelů velšských osad v Patagonii.\n\n"}
{"id": "1134920", "url": "https://cs.wikipedia.org/wiki?curid=1134920", "title": "Lewis Jones", "text": "Lewis Jones\n\nLewis Jones může být:\n\n"}
{"id": "1134921", "url": "https://cs.wikipedia.org/wiki?curid=1134921", "title": "Lewis Jones (Patagonie)", "text": "Lewis Jones (Patagonie)\n\nLewis Jones (30. ledna 1836 – 24. listopadu 1904) byl jeden ze zakladatelů velšských osad v Patagonii. Narodil se ve městě Caernarfon na Severu Walesu a pracoval jako tiskař v Holyheadu. Zde byl také jedzním z editorů magazínu '. Později se usadil v Liverpoolu, kde se roku 1859 oženil s Ellen Griffith. Stal se jedním z vůdců hnutí, které se snažilo najít vhodné místo, kde by mohli pohromadě žít velšští emigranti se zachováním svého jazyka a způsobu života. V roce 1862 odplul společně s kapitánem Love Jonesem-Parrym do Patagonie. Podle Lewise zde bylo pojmenováno město Trelew (' je velšsky „město“ a \"Lew\" je apokopa od „Lewis“).\n"}
{"id": "1134925", "url": "https://cs.wikipedia.org/wiki?curid=1134925", "title": "Wenlocké olympijské hry", "text": "Wenlocké olympijské hry\n\nWenlocké olympijské hry (anglicky \"Wenlock Olympian Games\") je sportovní soutěž, která se koná každoročně v městečku Much Wenlock v západoanglickém hrabství Shropshire. Pořádá se od roku 1850 a je tak o 46 let starší než moderní Olympijské hry.\n\nZakladatelem tradice byl místní lékař a radní William Penny Brookes, který provozoval čtenářský spolek, kde se mohli zemědělci zdarma vzdělávat. Roku 1850 v jeho rámci založil „olympijskou třídu“, inspirovanou antickými olympiádami a usilující o „morální, fyzický a intelektuální rozvoj obyvatel města a okolí, zejména pracujících vrstev“. Na dostihovém závodišti v Much Wenlock se tak 22. a 23. října 1850 uskutečnily soutěže, na jejichž programu byla atletika, fotbal, kriket, cyklistika, ale také házení kroužků na cíl nebo běh se zavázanýma očima. Pro velký úspěch se hry opakovaly v dalších letech a sjížděli se na ně sportovci z celé Anglie, v roce 1860 byla založena \"Wenlocká olympijská společnost\", která pořádala hry i na dalších místech. Střídání pořadatelského města, stejně jako kostýmovaný průvod účastníků při zahájení her nebo slavnostní udělování medailí vítězům, to jsou zvyky, které od Brookese přejaly i moderní olympiády.\n\nWenlocká olympijská společnost navázala spolupráci se Zappasovou olympiádou, která se konala roku 1859 v Athénách, a dotovala cenu pro vítěze tamního běžeckého závodu. Na Brookesův sen o mezinárodních hrách však ještě nebyla doba zralá. Podařilo se ho naplnit až poté, co v říjnu 1890 navštívil Much Wenlock baron Pierre de Coubertin, který byl místními hrami nadšen a rozhodl se založit Mezinárodní olympijský výbor, v němž byla řada mužů natolik vlivných, aby dosáhli realizace myšlenky.\n\nPo Brookesově smrti tradice wenlockých her upadla, ale podařilo se ji obnovit a od roku 1977 se hry konají každoročně. Čestným předsedou organizačního výboru je od roku 2011 atlet Jonathan Edwards. V červenci 2015 se uskutečnil již 129. ročník her, na programu byl např. půlmaraton, jezdectví, pozemní hokej nebo lukostřelba.\n\nNa počest místa konání her se jeden z maskotů londýnské olympiády 2012 jmenoval Wenlock.\n\n"}
{"id": "1134926", "url": "https://cs.wikipedia.org/wiki?curid=1134926", "title": "Bisabolol", "text": "Bisabolol\n\nBisabolol (přesněji α-(−)-bisabolol, systematický název 6-methyl-2-(4-methylcyklohex-3-en-1-yl)hept-5-en-2-ol, též levomenol), sumární vzorec CHO je seskviterpenický alkohol. Jedná se o bezbarvou viskózní olejovitou látku jež je hlavní složkou silice heřmánku pravého. Je téměř nerozpustná ve vodě a glycerolu, ale velmi dobře se rozpouští v ethanolu. V přírodě se také vzácně vyskytuje α-(+)-enantiomer. Syntetický bisabolol je často racemická směs obou těchto izomerů.\n\nBisabolol se používá na výrobu řady parfémů.\n\n"}
{"id": "1134933", "url": "https://cs.wikipedia.org/wiki?curid=1134933", "title": "Kajnardža", "text": "Kajnardža\n\nKajnardža (, ) je obec v severovýchodní části Bulharska. Je správním střediskem stejnojmenné obštiny a má necelý tisíc obyvatel.\n\nV obci byla 21. července 1774 podepsána smlouva z Küçük Kaynarca mezi Pjotrem Rumjancevem, zmocněncem Kateřiny Veliké a Musulem Zade Mehmedem Pašou, zmocněncem sultána Abdulhamida I. Smlouva ukončila rusko-tureckou válku (1768–1774).\n\nZ osmanského područí byla dědina osvobozena během rusko-turecké války a stala se součástí Bulharského knížectví. V té době se nazývala Malka Kajnardža. V důsledku druhé balkánské války ji podle bukurešťského míru muselo Bulharsko odstoupit Rumunsku jako součást celé jižní Dobrudži. Tehdy nesla jméno Cainargeaua Mică. Pod bulharskou pravomoc se navrátila v roce 1940 v souladu s Craiovskou smlouvou. Současný název nese od roku 1942.\n\nV dědině žije 663 stálých obyvatel a je zde trvale hlášeno 562 obyvatel. Podle sčítání 1. února 2011 bylo národnostní složení následující:\n"}
{"id": "1134937", "url": "https://cs.wikipedia.org/wiki?curid=1134937", "title": "Vlak do pekla", "text": "Vlak do pekla\n\nVlak do pekla je název české antologie anglo-amerických sci-fi povídek, kterou uspořádal Oldřich Černý. Povídky přeložili Oldřich Černý, Miloš Calda a Viktorie Klásková. Antologie vyšla zatím celkem třikrát, vždy v nakladatelství Albatros:\n\nSvazek obsahuje tyto povídky\n\n"}
{"id": "1134938", "url": "https://cs.wikipedia.org/wiki?curid=1134938", "title": "Josef Slavík (poslanec Říšské rady)", "text": "Josef Slavík (poslanec Říšské rady)\n\nJosef Eugen Slavík (8. července 1848 Úhřetice – 22. července 1916 Sedmihorky) byl rakouský politik z Čech, v 2. polovině 19. století poslanec Říšské rady a starosta Mladé Boleslavi.\n\nNarodil se v Úřeticích na Chrudimsku (dnes Úhřetice). Jeho otec tam vlastnil statek a byl činný ve vlasteneckých kruzích. Vychodil obecnou školu v rodišti, pak gymnázium v Litomyšli, které dokončil ropku 1869. V roce 1874 byl na Karlo-Ferdinandově univerzitě v Praze promován na doktora práv. Pak pracoval na soudní a advokátní praxi v Chrudimi a Mladé Boleslavi. V Boleslavi se následně trvale usídlil a od roku 1875 tu spravoval mlýn. Angažoval se v Spolku mlynářů českoslovanských. Byl předsedou obecní spořitelny a okresní hospodářské jednoty. Zasadil se o vznik hospodářské školy v Boleslavi. Byl zvolen do městské rady v Mladé Boleslavi a zastával i post starosty Mladé Boleslavi. Starostou města byl zvolen roku 1901 jako kandidát staročechů. Byl předákem staročeské strany v tomto městě. Při volbě těsně porazil mladočeského kandidáta Bohumila Matouška.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí v Čechách, obvod Chrudim, Nasavrky atd. Ve volebním období 1885–1891 se uvádí jako Dr. Josef Slavík, doktor práv, bytem Mladá Boleslav.\n\nNa Říšské radě se přidal k Českému klubu, který od konce 70. let sdružoval staročechy, mladočechy, českou konzervativní šlechtu a moravské národní poslance. Sám byl členem staročeské strany a zasedal v jejím výkonném výboru. Byl též předsedou správního výboru tiskařského podniku Politika, který vydával staročeská periodika.\n\nZemřel \"na ochrnutí srdce\" na letním pobytu v Sedmihorkách v červenci 1916.\n"}
{"id": "1134939", "url": "https://cs.wikipedia.org/wiki?curid=1134939", "title": "Hraniční přechod Horgoš-Röszke", "text": "Hraniční přechod Horgoš-Röszke\n\nHraniční přechod Horgoš-Röszke (maďarsky Röszke-Horgos határátkelőhely, srbsky Гранични прелаз Хоргош-Реске/Granični prelaz Horgoš-Reske) je dálniční hraniční přechod mezi Maďarskem a Srbskem, hlavní co do počtu odbavených vozidel. Jedná se o klíčovou spojnici mezi oběma zeměmi. Pro Srbsko pak představuje spolu s hraničním přechodem Bajakovo-Batrovci bránu do Evropské unie.\n\nZ hraničního přechodu pokračuje severním směrem dálnice M5 směrem do Szegedu, Kiskunfélegyházy a Budapešti a na jih po srbském území vede dálnice sěmrem do Subotice, Nového Sadu a Bělehradu.\n\nHraniční přechod byl slavnostně otevřen v říjnu 2006. Na jeho výstavbu přispěla Evropská unie částkou 10 milionů EUR. Ve své době se jednalo o druhou největší investici z evropských peněz v Srbsku (po Mostu Svobody v Novém Sadě). Přestože byl původně plánován jako značně kapacitní přechod, který odbavení mezi Maďarskem a Srbskem zrychlí na pouhých 20 minut, v dobách letních dovolených a dopravních špiček zde odbavování trvá až několik hodin.\n\nPřechod byl několikrát uzavřen v roce 2015 v souvislosti s Evropskou migrační krizí. Dne 15. září byl prostor mezi oběma celnicemi, kudy prochází hranice, zatarasen ocelovou zdí a osobní doprava byla odkláněna do nedalekého města Kelebia. Poté byl provoz ještě na krátkou dobu několika hodin obnoven. Nejdelší uzavření přechodu se uskutečnilo mezi 15.–20. zářím 2015.\n"}
{"id": "1134941", "url": "https://cs.wikipedia.org/wiki?curid=1134941", "title": "Röszke", "text": "Röszke\n\nRöszke je obec v Maďarsku v župě Csongrád, administrativně spadající do okresu Segedín. Je známé díky hraničnímu přechodu se Srbskem, na jehož hranici se nachází. Přechod je jak dálniční, tak i železniční (na trati Subotica-Segedín). V blízkosti města také řeka Tisa opouští maďarské území.\n\nV roce 2015 měla obec 3 169 obyvatel, kteří jsou většinou maďarské národnosti. Ve městě žije malá menšina Srbů a Rumunů.\n\nVe městě se narodil známý maďarský bandita, Sándor Rózsa.\n\nObec se dostala do mediální pozornosti v roce 2015 v souvislosti s Evropskou migrační krizí. Právě Röszke se díky blízké dálnici i železnici stalo místem, kam uprchlíky, kteří překročí maďarsko-srbskou hranici sváží maďarská policie. Vznikl zde i záchytný tábor.\n"}
{"id": "1134947", "url": "https://cs.wikipedia.org/wiki?curid=1134947", "title": "Pedro Poveda Castroverde", "text": "Pedro Poveda Castroverde\n\nPedro Poveda Castroverde, OCD (3. prosince 1874, Linares – 28. července 1936, Madrid) byl španělský římskokatolický duchovní, člen řádu bosých karmelitánů, teolog a zakladatel \"Tereziánského institutu\". Stal se obětí pronásledování katolíků za občanské války ve Španělsku. Katolickou církví je uctíván jako svatý mučedník.\n\nNarodil se ve zbožné rodině. V patnácti letech vstoupil do diecézního semináře v Jaén. Dne 17. dubna 1897 byl vysvěcen na kněze v Guadix. V roce 1900 dokončil licenciát teologie v Seville a od roku 1906 byl kanovníkem v mariánské poutní svatyni v Covadonga. Posléze vstoupil do řádu bosých karmelitánů. V roce 1911 založil \"Akademii sv. Terezie z Avily\" a také \"Tereziánský institut\". Věnoval se charitě a pomoci potřebným. Zakládal školy pro děti ze sociálně slabých rodin. Publikoval několik knih na téma práce církve v době sekularizace společnosti. Rovněž tak vzdělávací a odbornou literaturu na téma křesťanských hodnot. Podporoval studentské organizace a Katolickou akci. Snažil se bojovat proti negramotnosti a chudobě.\n\nBěhem španělské občanské války byl 27. července 1936 zatčen a druhý den bylo nalezeno jeho rozstřílené tělo. Beatifikován byl 10. října 1993 a kanonizován 3. května 2003. Jeho liturgická památka je slavena ve výroční den jeho smrti.\n\n"}
{"id": "1134948", "url": "https://cs.wikipedia.org/wiki?curid=1134948", "title": "An Čchang-im", "text": "An Čchang-im\n\nAn Čang-im (: ), (: ) (* 2. března 1994 Japonsko) je japonský zápasník–judista korejské národnosti. Jižní Koreu reprezentuje od roku 2014.\n\nS judem začínal v Kjótu. Na univerzitě v Cububě využil možnosti k prosazení se v nově tvořící se jihokorejské reprezentaci. Připravuje se na univerzitě v Jonginu. V roce 2016 se kvalifikoval na olympijské hry v Riu jako aktuální světová jednička. Po bezproblémovém postupu z uvodního kola přes syrského judisu se v dalším kola utkal s Belgičanem Dirk Van Ticheltem. Zkušený Belgičan přijel na olympijské hry v mimořádné formě, koncem druhé minuty si počkal na jeho levé seoi-nage a okontroval ho na wazari. Ve zbývajícím čase na svého soupeře nic co by nečekal nevymyslel a porážkou se postaral o jedno z překvapení kategorie lehkých vah.\n\nAn Čang-im je levoruký judista, jeho osobní technikou je seoi-nage.\n\n\n"}
{"id": "1134949", "url": "https://cs.wikipedia.org/wiki?curid=1134949", "title": "Antonio Franchi", "text": "Antonio Franchi\n\nAntonio Franchi (14. července 1638 Lucca – 18. července 1709 Florencie) byl italský malíř a teoretik umění baroka. Ve Florencii je považován za významného zástupce umělecké tvorby generace po Francesco Furinim a Pietro da Cortonovi.\n\nZ Luccy pocházející Franchi pracoval po studiích od roku 1674 ve Florencii. Podle rodiště byl znám jako \"Il Lucchese\" a společně s Alessandrem Allorim a Pierem Dandinim převzal po smrti Justa Sustermanse od roku 1674 na téměř tři desetiletí roli nejvýznamnějšího malíře města. Pro svou dominantní roli ve Florencii byl Franchi čtyřikrát zvolen \"konzulem\" Akademie krásných umění. Od roku 1686 byl intenzivně podporován Vittorií della Rovere, velkovévodkyní toskánskou a ujal se jen neoficiálně existujícího úřadu dvorního malíře. Jeho tvorba obsahuje mnoho portrétů vysoké florentské šlechty (obzvláště Medicejských), měšťanstva i malby s náboženskými motivy.\n\nKrátce před svou smrtí dokončil Franchi roku 1709 umělecké pojednání, které je jedním z nejvýznamnějších příkladů hodnocení Leonarda da Vinciho v období baroka. Rukopis, který je dnes uložen ve florentském státním archívu, byl vydán Giuseppem Rigaccim až posmrtně roku 1739. Nové vydání je z roku 2002.\n\nFranchi byl ve spojení s prominentními umělci, historiky umění, sběrateli a učenci v celé Itálii, mezi jinými to byli Francesco Maria Niccolò Gabburri a Pellegrino Antonio Orlandi.\n\n\n\n2002 vyšlo nové vydání s lehce pozměněným názvem:\n\n"}
{"id": "1134950", "url": "https://cs.wikipedia.org/wiki?curid=1134950", "title": "Radek Brož", "text": "Radek Brož\n\nRadek Brož (6. června 1967 Praha – 30. prosince 1996 Praha) byl český výtvarník.\n\nZabýval se kresbou, malbou, grafikou (zvláště technikou monotypu), vytvářel dřevěné objekty, pracoval také na projektu dokumentace gotických šablon a rekonstrukce středověkého nábytku pro Podještědské muzeum v Českém Dubu.\n\nZařazuje se mezi autory, kteří zobrazují křesťanská témata (mariánská tematika, biblické náměty), inspiraci rovněž hledal v lidové zbožnosti i ve středověkých ornamentech.\n\nPo studiích na Střední průmyslové škole strojní v Praze 10 vystudoval Pedagogickou fakultu Univerzity Karlovy, obor český jazyk a výtvarná výchova.\n\nPůsobil jako učitel ZUŠ v Praze 10 a od roku 1996 jako odborný asistent katedry výtvarné výchovy na Pedagogické fakultě Univerzity Karlovy.\nZemřel 30. 12. 1996.\n\nVýtvarný názor Radka Brože byla formován nejen vzděláním na Pedagogické fakultě Univerzity Karlovy, ale vlastním studiem dějin výtvarného umění, jakož i přátelství s osobnostmi, jako byli Adriena Šimotová nebo Václav Boštík.\n\nV počátcích tvorby se Radek Brož inspiroval estetikou pop-artu, především Andy Warholem.\n\nSpolu s Romanem Dvořákem, Romanem Traburou a Janem Vaňkem založil v roce 1988 skupinu Pilky.\n\nNa přelomu 80. a 90. let 20. století se začal inspirovat lidovou tvorbou s náboženskými motivy. Podstatná část díla Radka Brože byla inspirována mariánskou tematikou. Vytvořil mariánský cyklus čítající 52 monotypů, v nichž pracuje s mariánským monogramem.\nPočínaje 90. lety 20. století začal Radek Brož také objekty, zejména ze dřeva, s náboženskou tematikou a doprovázené více či méně rozsáhlými texty. \n\nSpolu se svojí ženou Alenou a českým historikem Tomášem Edelem zmapoval fenomén gotických šablon v českých, německých a rakouských lokalitách. V této souvislosti vznikla také nerozsáhlejší realizace Radka Brože - evokace středověké měšťanské světnice v českodubském muzeu, která je vyzdobena právě kopiemi gotických šablon. \n\n"}
{"id": "1134951", "url": "https://cs.wikipedia.org/wiki?curid=1134951", "title": "Mark VI (hlídkový člun)", "text": "Mark VI (hlídkový člun)\n\nMark VI je třída hlídkových člunů námořnictva Spojených států amerických. Do roku 2015 bylo objednáno 10 člunů této třídy, přičemž americké námořnictvo plánuje zakoupení celkem až 48 kusů.\n\nHlídkové čluny staví americká loděnice Safe Boats International (SBI) ve městě Tacoma ve státě Washington. Prvních 10 člunů americké námořnictvo převzalo v srpnu 2014. První dva čluny byly do služby přijaty 8. září 2015, přičemž první operační nasazení člunů je plánováno na počátek roku 2016.\n\nTrup je vyroben z hliníku. Pohonný systém a nádrže paliva jsou chráněny pancířem. Čluny lze převravovat v doku amerických výsadkových lodí typu LHD (třída \"Wasp\"), LPD (třídy \"Austin\" a \"San Antonio\") a LSD (třídy \"Whidbey Island\" a \"Harpers Ferry\"), nikoliv letecky. Posádku tvoří 10 mužů, přičemž mohou převravovat ještě osmičlenný výsadek. Výzbroj a vybavení mohou být voleny dle typu konkrétní mise. Typicky mohou nést dva 25mm kanóny M242 Bushmaster umístěné na přídi a na zádi, doplněné 12,7mm kulomety M2 Browning, kulomety M240, rotačními kulomety M134 Minigun, nebo granátomety Mk 19. Pohonný systém tvoří dva diesely a vodní trysky. Nejvyšší rychlost přesahuje 35 uzlů. Dosah je 600 námořních mil.\n"}
{"id": "1134956", "url": "https://cs.wikipedia.org/wiki?curid=1134956", "title": "Wolfgang Radnai", "text": "Wolfgang Radnai\n\nWolfgang Radnai, Radnai Farkas (25. března 1848 Chișineu-Criș (dnešní Rumunsko) – 14. října 1935 Sümeg, Maďarsko) byl římskokatolický biskup, 11. diecézní biskup banskobystrické diecéze. Po své rezignaci dne 16. prosince 1920 byl jmenován titulárním arcibiskupem axomiským.\n\nNarodil se 25. března 1848 v Chişineu-Criş ( \"Kisjenő\") v bihárské župě (dnešní Rumunsko). V roce 1871 si změnil příjmení z \"Rillhamer\" na Radnai.\n\nPo rozpadu Uherska a vzniku Československa byl několik týdnů internován a 25. března 1919 ho československá vláda vykázala do Maďarska, kde až do své smrti v roce 1935 žil v letním sídle veszprémského biskupa v Sümegu.\n"}
{"id": "1134957", "url": "https://cs.wikipedia.org/wiki?curid=1134957", "title": "José Tápies Sirvant", "text": "José Tápies Sirvant\n\nJosé Tápies Sirvant (15. března 1869, Ponts – 13. srpna 1936, Salàs de Pallars) byl španělský římskokatolický duchovní, který se stal obětí protikatolického pronásledování za španělské občanské války. Katolickou církví je uctíván jako blahoslavený.\n\nNarodil se ve zbožné rodině a v roce 1892 byl vysvěcen na kněze. Kněžskou službu vykonával jako kaplan (a zároveň varhaník) v La Pobla de Segur v comarce Pallars Jussà. Během španělské občanské války byl 13. srpna 1936 zavražděn z nenávisti k víře (lat. \"odium fidei\").\n\nBeatifikován byl papežem Benediktem XVI. dne 29. října 2005.\n\n"}
{"id": "1134959", "url": "https://cs.wikipedia.org/wiki?curid=1134959", "title": "World Baseball Classic 2013", "text": "World Baseball Classic 2013\n\nWorld Baseball Classic 2013 byl v pořadí 3. ročník World Baseball Classic v baseballu mužů, kterou pořádá Mezinárodní baseballová federace (IBAF). Soutež trvala od 2. až 19. března 2013 a zúčastnilo se 16 týmů. Zápasy se podle skupin hrály v Japonsku, USA, Tchaj-wanu a Portoriku. Zvítězili baseballisté Dominikánské republiky, kteří vyhráli všechny zápasy. Obhájce titulu, Japonsko, skončilo bronzové.\n\n\n\n\n\n\n\n\n\n\n"}
{"id": "1134962", "url": "https://cs.wikipedia.org/wiki?curid=1134962", "title": "Pešťbudínske vedomosti", "text": "Pešťbudínske vedomosti\n\nPešťbudínske vedomosti byly slovenské politické noviny. Vycházely v letech 1861-1870 v Pešti dvakrát týdně. Byly to noviny přívrženců Memoranda národa slovenského (memorandistů čili Staré školy slovenské). Jejich přímým pokračovatelem byly \"Národnie noviny\".\n\nRoku 1861 se objevily politické noviny \"Pešťbudínske vedomosti\" s podtitulem \"Noviny pro politiku a literaturu\". Rázem zaujaly přední místo ve slovenské publicistice a zastínily ostatní tiskové orgány. Jejich tvůrci byli bývalí spolupracovníci Ľudovíta Štúra a Jozefa Miloslava Hurbana v předrevolučních letech.\n\nNejvýznamnějším podnětem pro jejich založení byly volby do uherského sněmu, od kterých si slovenští národovci hodně slibovali. Věřili, že se jejich kandidáti stanou poslanci, kteří pak na půdě sněmu rozvinou účinnou spolupráci, zejména s Rumuny a s Chorvaty, vedenými Rajačićom, generálem Stratimirovičom a biskupem Strossmayerem. Naděje na zvolení slovenských kandidátů do sněmu neztráceli přesto, že roku 1860 v prvním kole stoličních voleb nezískali téměř žádných významnějších přívrženců pro svou politiku. Slovenští kandidáti neměli naděje na zvolení do sněmu už i proto, že župní zastupitelstva a úředníci státní správy, kteří „chtěli mít zásluhy v maďarizačním hnutí“, je považovali za odpůrce maďarské vládnoucí třídy a dělali jim všemožné překážky. Vždyť právě stoličné zastupitelství roce 1860 i pozdější měla více než polovinu členů nevolených virilistů (největších poplatníků - většinou šlechticů) a mezi druhou polovinou (volenými členy), si hravě získali celou řadu svých lidí, kteří jim šli ruku.\n\nPříprav na založení druhých slovenských politických novin se zúčastnili hlavně Ján Francisci, Štefan Marko Daxner, Ján Palárik, Andrej Radlinský, ale také Ján Mallý-Dusarov, Jozef Miloslav Hurban, Pavol Dobšinský a jiní. Palárik v \"Příteli školy a literatury\" se takto obrátil roce 1860 na slovenské národovce: \"Veteráni slovenského národa, co tam kolem dávnověku Budína na březích Dunaje ve prospěch národa svého dny trávíte - starejte se o časopis a podejte nám co nejdříve radostnou zprávu o něm, touhou nevýslovnou ho čekáme a celý národ obětavě Vám všechny komůrky na pomoc otevře! \".\n\nMimořádnou iniciativu při založení \"Pešťbudínske vedomosti\" projevili hlavně ti Slováci, jichž maďarské vládnoucí kruhy po vydání říjnového diplomu zbavily veřejných funkcí a daly do disponibility. Začala se organizovat velká sbírka na kauci budoucích novin. Prvním zde byl Franko Sasinek, který složil 100 zlatých a za ním ostatní, Kozáček 1700 zlatých, Palárik a Radlinský 2500 zlatých, Dobrjansky 600 zlatých, Ján Francisci 500 a František Lopušný 400 zlatých. To byl základ, na kterém se začal budovat slovenský politický tisk. Nejvíce se však o získání peněz na kauci zasloužil Andrej Radlinský, kterému se podařilo vymoci si souhlas, aby fond \"Spolku svätého Vojtěcha\" byl věnován tomuto účelu.\n\nJán Francisci charakterizoval přípravy k založení politických novin, které si vyžádaly tolik úsilí, trpělivosti a obětí, jen velmi stručně: \"V porozumění s bydlícími v Pešťbudíne i s přespolními slovenskými muži, ihned hlásil jsem se o tehdy ještě potřebnou koncesi k vydávání Slovensku politických novin, a to pod jménem Pešťbudínske vedomosti, u Pešťské policie; koncesi jsem bez potíží obdržel ... \".\n\n19. března 1861 vyšlo první číslo \"Pešťbudínských vedomostí\", jejichž vydavatelem a odpovědným redaktorem byl Ján Francisci. Od 22. září 1863 (76. číslo III. Ročníku) tyto úkoly přebírá Mikuláš Štefan Ferienčík. Noviny vycházely v Budapešti dvakrát do týdne v univerzitní tiskárně v rozsahu nečíslovaných stran. Tato vzácnost vydávání byla ve vztahu k aktuálnosti zpravodajství jejich hlavním nedostatkem. V rušném politickém životě Uherska zůstávaly proto na pokraji událostí a jejich zpravodajství bývalo často zastaralé. Chyběly jim také pevně ustálené rubriky. Častěji se v nich opakovaly jen úvodníky, Domácí zprávy, Politické zprávy, Zemský sněm, Politický obzor, Drobné zprávy, Opožděná pošta, Zaslaná oznámení, údaje o vídeňské či pešťské burze a inzeráty. Noviny bývaly ztrátové a počet jejich předplatitelů byl kolem 400 až 600. Proto se muselo na jejich udržení organizovat několik celonárodních sbírek.\n\nZvláštní význam měl podčárník \"Pešťbudínských vedomostí\" zvaný \"Besednice\"- což bylo slovenské pojmenováním fejetonu. Právě Besednice spolu s úvodníky tvořila pilíř celých novin, který byl občas posílen i politickým komentářem. V tomto podčárníku, ale i v ostatních slovenských novinách a časopisech po roce 1861 se často objevovaly útvary beletristických novinových žánrových forem, ale i krátké literární útvary, jakými byla literární črta, noveletka, arabeska, humoreska, vtip a fejeton - Besednice. Tyto formy obohacovaly vývoj slovenské žurnalistiky po žánrové i obsahové stránce.\n\nRedaktoři \"Pešťbudínských vedomostí\", ve srovnání se štúrovskými politickými novinami, se nemohli opírat o tak široký aktiv dopisovatelů a proto jejich zpravodajství ze slovenských krajů bylo chudší. Tento nedostatek nemohli nahradit přebíráním nepůvodních zpráv z druhé ruky - z cizích, hlavně z pešťských, vídeňských a pražských novin. \"Pešťbudínske vedomosti\" měly i nepravidelnou literární přílohu, zvanou též \"Besednice kvartového formátu\", která však obsahovala převážně nenáročné literární příspěvky, určené neškoleným lidovým čtenářům. Tyto nedostatky novin se ani za dlouhou dobu nepodařilo odstranit, navzdory neobyčejné obětavosti a pracovitosti jejich redaktora Mikuláše Štěpána Ferienčíka. Bylo to i proto, že na práci v redakci byl v podstatě sám, zatímco například \"Slovenskje národňje noviny\" před dvěma desetiletími měly kromě hlavního redaktora i tři stálé redaktory a celou řadu soustavných spolupracovníků.\n\nNavzdory těmto potížím a nedostatkům \"Pešťbudínske vědomosti\" byly nejdůležitějším orgánem celého národního hnutí a tribunou politiky slovenské buržoazie v letech 1861-1870. Ony mají zásluhu na formování, podpoře a obraně memorandového programu, na vytvoření Matice slovenské, slovenských středních škol, na volebních bojích do uherského sněmu i na prosazování národních a sociálních požadavků, z nichž nejzávažnější byl požadavek vytvoření \"Slovenského okolia\", podřízeného přímo některému členu habsburského panovnického domu. Není významnější události ve slovenském veřejném životě, na níž by tyto noviny neměly svůj značný podíl.\n\nAni tyto noviny neměly koncepční zahraničně-politickou rubriku a chyběly jim také vlastní zpravodajové ze zahraničí. Jejich vnitropolitické zpravodajství ze slovenských krajů bylo také chudší, než jak tomu bylo v Slovenských národních novinách.\n\nPo přestěhování redakce z Budapešti do Turčianského Svätého Martina roce 1870 vystupovaly již pod názvem \"Národnie noviny\" (Národní noviny).\n"}
{"id": "1134963", "url": "https://cs.wikipedia.org/wiki?curid=1134963", "title": "Victor Penalber", "text": "Victor Penalber\n\nVictor Rodrigues Penalber de Oliveira, (* 22. května 1990 v Rio de Janeiru, Brazílie) je brazilský zápasník – judista.\n\nS judem začal ve 4 letech v rodném Riu. Do brazilské seniorské reprezentace se dostal v roce 2008 v 18 letech, ale téhož roku byl na podzim po mistrovství světa týmů pozitivně testován na diuretikum furosemid, látku snižující tělesnou hmotnost. Dostal dvouletý zákaz startu a na tatami se vrátil koncem roku 2010. Připravuje se v tréninkovém centru Reação v Riu. Na přelomu roku 2012/13 byl několik měsíců světovou jedničkou v polostřední váze. V roce 2016 startoval jako domácí repezentant na olympijských hrách v Riu. Ve třetím kole se utkal se Sergiu Tomou ze Spojených arabských emirátů a hned na úvod zaváhal v boji zblízka a spadl na wazari. Koncem druhé minuty napínavého zápasu se mu podařilo po kombinaci o-soto-gari+ko-soto-gake snížit jukem, ale po další minutě neuhlídal Tomův nástup do sode-curikomi-goši a prohrál na wazari-ippon.\n\n\n"}
{"id": "1134966", "url": "https://cs.wikipedia.org/wiki?curid=1134966", "title": "Kvalifikace na World Baseball Classic 2013", "text": "Kvalifikace na World Baseball Classic 2013\n\nKvalifikace na World Baseball Classic 2013 byla světová kvalifikace v baseballu mužů, kterou pořádá Mezinárodní baseballová federace (IBAF). Konala se poprvé a zúčastnilo se jí 16 reprezentačních týmů, které bojovaly o 4 místenky na závěrečný turnaj v 4 skupinách kvalifikace. Kvalifikace probíhala od 19. září do 19. listopadu 2012.\n\nPřímo postoupilo 12 týmů, které se účastnily World Baseball Classic 2009.\n\nKvalifikační zápasy probíhaly ve čtyřech zemích:\n\n"}
{"id": "1134967", "url": "https://cs.wikipedia.org/wiki?curid=1134967", "title": "Passaic County", "text": "Passaic County\n\nPassaic County je okres ve státě New Jersey v USA. V roce 2010 zde žilo 501 226 obyvatel. Sídelním městem je Paterson.\n\nOkres vznikl 7. února 1837 z částí území Bergen County a Essex County.\n"}
{"id": "1134969", "url": "https://cs.wikipedia.org/wiki?curid=1134969", "title": "Wayne (New Jersey)", "text": "Wayne (New Jersey)\n\nWayne je město v Passaic County ve státě New Jersey ve Spojených státech. V roce 2010 zde žilo přes 54 000 obyvatel a jeho rozloha je 65,2 km.\n"}
{"id": "1134970", "url": "https://cs.wikipedia.org/wiki?curid=1134970", "title": "Volkswagen Amarok", "text": "Volkswagen Amarok\n\nVolkswagen Amarok je pick-up, který od roku 2009 vyrábí Volkswagen Nutzfahrzeuge (VWN). Modelová linie Amarok sestává z kabiny single cab nebo double cab, v kombinaci se zadním náhonem nebo pohonem všech kol 4motion, přičemž ho pohánějí naftové motory Turbocharged Direct Injection (TDI). Amarok je považován za konkurenta pick-upů Toyota Hilux, Nissan Navara či Mitsubishi L200.\n\n\n\n\n\n\nAmarok byl do roku 2016 poháněn řadou naftových motorů Turbocharged Direct Injection (TDI) se vstřikováním common rail a jedním benzínovým motorem FSI. Od roku 2016 byly motory 2.0 nahrazeny motory 3.0 TDI (120-165kw).\n\nOd června 2018 se dvě nejvyšší verze výbavy dodávají také s motory o výkonu 190kW.\n\n"}
{"id": "1134971", "url": "https://cs.wikipedia.org/wiki?curid=1134971", "title": "Loskuták", "text": "Loskuták\n\nLoskuták (\"Gracula\") je rod pěvců z čeledi špačkovití (Sturnidae).\n\n"}
{"id": "1134978", "url": "https://cs.wikipedia.org/wiki?curid=1134978", "title": "Stanislav Čech", "text": "Stanislav Čech\n\nStanislav Čech (* 5. září 1954 Víťaz) je bývalý slovenský fotbalista, útočník. Jeho synem je slovenský fotbalový reprezentant Marek Čech.\n\nV československé lize hrál za Tatran Prešov. Nastoupil ve 14 ligových utkáních. Gól v lize nedal. Ve druhé nejvyšší soutěži hrál za VSŽ Košice, ČH Bratislava a Slavoj Trebišov.\n\n\n"}
{"id": "1134979", "url": "https://cs.wikipedia.org/wiki?curid=1134979", "title": "Giulio Clovio", "text": "Giulio Clovio\n\nGiulio Clovio [\"džúlijo klóvijo\"], (Julije Klović (1498, Grižane – 5. leden 1578, Řím) byl italský malíř miniatur a iluminátor rukopisů, narozený na území dnešního Chorvatska (tehdy Uherska), asi 30 km jihovýchodně od Rijeky.\n\nO jeho životě není mnoho informací, základním zdrojem je proslulá Vasariho kniha životopisů malířů - podle ní přišel do Itálie ve věku 18 let a vstoupil do služby u Marino Grimaniho. Pro Grimaniho pracoval tři roky a dělal pro něj návrhy medailí. Grimani ho pak doporučil římskému Giulio Romanovi, jako vhodného žáka miniaturní malby. Učil se u něj pravděpodobně někdy před rokem 1524, po tomto datu Clovio působil již v Mantově. Poté odešel načas do Uherska, do služeb krále Ludvíka Jagellonského. Po jeho smrti v roce 1526 se vrátil do Říma a vstoupil do služby kardinála Lorenzo Campeggia. Vasari říká, že v této době začal kopírovat Michelangela. Později tvořil často kopie též Raffaelových děl.\n\nBěhem vyplenění Říma (Sacco di Roma) roku 1527 byl nakrátko uvězněn, ale podařilo se mu prchnout do Mantovy, kde vstoupil do řádu salvatoriánů. Po třech letech se přestěhoval do kláštera v Candianě nedaleko Padovy, kde se v oboru miniaturní malby stal žákem Girolama dai Libri. Poté se svolením papeže znovu vstoupil do služby kardinála Grimaniho, pak legáta Uffizia di Nostra Donna ve městě Perugia. Uffiziův komentář k Pavlově listu Římanům iluminoval, a to mezi lety 1535-1539. Pro kardinála Alessandra Farneseho z Říma Clovio devět let vytvářel knihu 26 miniaturních obrazů (datována 1546), proslulé \"Farneseho hodinky\".\n\nOd srpna 1552 působil ve Florencii, neboť tam roku 1551 odešel jeho podporovatel Farnese. Zde vytvořil obraz \"Ukřižování\" (\"Uffizi\"), a to kolem roku 1553 pro Cosima I. Toho roku se vrátil do Říma, kde se setkal s Pieterem Bruegelem starším, s nímž pak také spolupracoval. Odborníci se dodnes přou o to, zda některé z Cloviových miniatur nevytvořil právě Bruegel.\n\nClovio posléze doprovázel Farneseho do Parmy, roku 1557 působil ve městě Piacenza, v letech 1559-1560 v Correggiu. Papežská bula z dubna 1560 ho přinutila vrátit se do klástera v Candianě, v srpnu 1560 už byl ale ve městě Caprarola. V pozdních letech pravděpodobně pracoval pro Francesca I. de Medici ve Florencii a pro papeže Pia V.\n\nZachoval se též dopis ze 16. listopadu 1570, v němž Clovio doporučuje mladého El Greca, který právě přicestoval do Říma, kardinálu Farnesemu . Na Cloviovu přímluvu byl El Greco ubytován v kardinálově paláci, kde se seznamoval s dalšími umělci pracujícími pro kardinála. Byl mezi nimi i Bartholomeus Spranger, který přicestoval do Říma již v roce 1566 a na Cloviovu přímluvu byl přijat kardinálem jako Cloviův spolupracovník Spranger v Římě zůstal i po Cloviově smrti a do Vídně (později do Prahy) odešel až v roce 1576.\n"}
{"id": "1134981", "url": "https://cs.wikipedia.org/wiki?curid=1134981", "title": "Kajang", "text": "Kajang\n\nKajang je město ve východní části Selangor, Malajsie. Kajang je okresní město na Hulu Langat. To se nachází 21 km (13 mil) od malajského hlavního města Kuala Lumpur.\n\nAktuálně největší počet nárůstu obyvatel je v Kajang na Sungai Chua. Celkový počet obyvatel v Kajang rapidně vzrostl v posledních několika letech, s odhadovaným růstem populace o 9 % ročně.\n\nPrvní osídlení se datuje kolem roku 1709. V roce 1807 bylo založeno po Klangové válce.\n\nKajang jako moderní město vděčí za svůj vzestup zejména na kávových plantážích, které byly otevřeny kolem roku 1890. Jedna z nejznámějších kávových plantáží byla v Inch Kenneth Estate spravovaná bratry Kindersley, kteří byli mezi prvními, kteří zasadili kaučuk v zemi, na komerční bázi.\n"}
{"id": "1134989", "url": "https://cs.wikipedia.org/wiki?curid=1134989", "title": "Josep Samsó Elias", "text": "Josep Samsó Elias\n\nJosep Samsó Elias (17. ledna 1887, Castellbisball – 1. září 1936, Mataró) byl španělský římskokatolický duchovní, který se stal obětí protikatolického pronásledování za španělské občanské války. Katolickou církví je uctíván jako blahoslavený.\n\nPocházel ze zbožné rodiny. Ve třinácti letech vstoupil do malého semináře a 12. března 1910 byl vysvěcen na kněze. Následně působil jako katecheta. Po vypuknutí španělské občanské války, ve které docházelo také k pronásledování katolíků, se ukryl u svých přátel. Byl však zatčen a 1. září 1936 zastřelen na hřbitově v Mataró.\n\nPapež Benedikt XVI. jej 23. ledna 2010 beatifikoval.\n\n"}
{"id": "1134992", "url": "https://cs.wikipedia.org/wiki?curid=1134992", "title": "Otomiové", "text": "Otomiové\n\nOtomiové nebo jen Otomi je etnická skupina domorodých indiánů v Mexiku. Obývají horské oblasti států Guanajuato, Hidalgo a Querétaro. V současné době je jich přibližně 300 000. Jedná se o starobylé indiánské etnikum, které se od počátku středověku podílelo na rozvoji kultur Toltéků či Aztéků. Dnes Otomiové představují většinou podhorské zemědělské obyvatelstvo.\n\nJméno \"Otomi\" pochází z nahuatlského slova \"otomitl\", které pravděpodobně vzniklo ze staršího slova \"totomitl\" (česky: střelec ptáků). Otomiové se sami označují jako \"Hñähñú\", \"Hñähño\", \"Hñotho\", \"Hñähü\", \"Hñätho\", \"Yųhų\", \"Yųhmų\", \"Ñųhų\", \"Ñǫthǫ\" nebo \"Ñañhų\". Záleží, kterým dialektem mluví.\n"}
{"id": "1134994", "url": "https://cs.wikipedia.org/wiki?curid=1134994", "title": "Čong Po-kjong", "text": "Čong Po-kjong\n\nČong Po-kjong (: ), (* 17. dubna 1991) je jihokorejská zápasnice – judistka, stříbrná olympijská medalistika z roku 2016.\n\nVystudovala univerzitu Kjong-ki v Suwonu. Připravuje se v Ansanu. V jihokorejské seniorské reprezentaci se pohybuje od roku 2011. V roce 2012 se na olympijské hry v Londýně nekvalifikovala. Na svojí olympijskou premiéru si musela počkat do roku 2016. Po nevýrazném výkonu na asijském mistrovství vyladila formu na olympijské hry v Riu, ve čtvrtfinále vyřadila nasazenou jedničku Mongolku Uranceceg a postoupila do finále. Ve finále již nestačila na judo Argentinky Pauly Paretové a po jejím ko-uči-gari ve druhé minutě prohrála na wazari. Získala stříbrnou olympijskou medaili.\n\n\n"}
{"id": "1134996", "url": "https://cs.wikipedia.org/wiki?curid=1134996", "title": "Alexander Babiš", "text": "Alexander Babiš\n\nAlexander Babiš (* 24. prosince 1961 Bratislava) je slovenský podnikatel. Je mladším bratrem předsedy vlády České republiky Andreje Babiše.\n\nPřed rokem 1989 pracoval Alexander Babiš v podniku zahraničního obchodu Omnia, který se zabýval dovozem a vývozem spotřební techniky.\n\nByl veden Státní bezpečností jako spolupracovník. StB Alexandera Babiše podle slovenského časopisu Týždeň zaevidovala jedenáct dní před 17. listopadem 1989 jako agenta s krycím jménem \"Miki\". „Není tajností, že i o mně jsou vedené spisy StB. To ale bylo jen proto, že jsme byli monitorováni,” uvedl Babiš.<ref name=\"neo23/6\"></ref>\n\nPo pádu komunistického režimu pracoval 15 let v bankovním sektoru, pět let byl finančním ředitelem ve firmě svého bratra, slovenském Agrofertu.\n\nV roce 2015 byl Alexander Babiš na Slovensku obžalován z podvodu. Se svým společníkem z firmy CTHS byli podezřelí z toho, že energetické firmě ČEZ Slovensko podvodem způsobili škodu 195 250 eur (5,3 milionu korun) a hrozil jim trest odnětí svobody až na 15 let. V roce 2016 je okresní soud v Bratislavě obžaloby z podvodu pravomocně zprostil, ale poškozenou společnost ČEZ Slovensko odkázal s nárokem na náhradu škody na občanské soudní řízení. Společnost ČEZ Slovensko již dříve předala pohledávku vůči CTHS k exekuci, ale vzhledem k tomu, že CTHS byla prakticky bez majetku, škodu v občanském řízení nevymáhala. ČEZ Slovensko je dceřinou společností českého koncernu ČEZ, který spadá do působnosti ministerstva financí.\n\nAlexander Babiš je potřetí ženatý, má čtyři děti a žije v Bratislavě.\n"}
{"id": "1134997", "url": "https://cs.wikipedia.org/wiki?curid=1134997", "title": "Władysław Maćkowiak", "text": "Władysław Maćkowiak\n\nWładysław Maćkowiak (27. listopadu 1910, Sytki – 4. března 1942, Berezwecz) byl polský římskokatolický duchovní, oběť nacistického pronásledování církve. Římskokatolickou církví je uctíván jako blahoslavený.\n\nNarodil se v Sytkách ve farnosti Drohiczyn. Po absolvování gymnázia byl přijat do kněžského semináře ve Vilniusu. Dne 18. června 1939 byl vysvěcen na kněze. Bohoslovecká studia absolvoval s titulem magistra teologie na Vilniuské univerzitě. Během léta roku 1939 začal působit jako kaplan ve farnosti ve vsi Ikaźń. Dne 3. prosince 1941 byl zatčen gestapem a uvězněn v Brasławi. Poté byl 4. března 1942 vyvezen do lesa Borek u Berezwcze a zde zastřelen. Spolu s ním byli zastřeleni také kněží Mieczysław Bohatkiewicz a Stanisław Pyrtek.\n\nBeatifikován byl papežem Janem Pavlem II. dne 13. června 1999 ve Varšavě ve skupině 108 polských mučedníků z druhé světové války.\n\n"}
{"id": "1134998", "url": "https://cs.wikipedia.org/wiki?curid=1134998", "title": "Chejlava (potok)", "text": "Chejlava (potok)\n\nChejlava (též Chýlava) je potok v okrese Rokycany, pravostranný přítok Holoubkovského potoka. Plocha povodí Chejlavy měří 10,1 km².\n\nPramení na kraji lesa pod Sirskou horou, východně od vsi Těškov v nadmořské výšce zhruba 516 m. Pokračuje jihozápadním směrem do přírodního parku Radeč, kde začíná meandrovat. Podtéká dálnici D5 a kolem vrchu Vydřiduch se stáčí k jihu až jihovýchodu. Nedaleko přírodní památky Zavírka se vlévá ve výšce 394 m n. m. do Holoubkovského potoka.\n"}
{"id": "1135007", "url": "https://cs.wikipedia.org/wiki?curid=1135007", "title": "Your Mamma Won't Like Me", "text": "Your Mamma Won't Like Me\n\nYour Mamma Won't Like Me je třetí studiové album americké zpěvačky a baskytaristky Suzi Quatro, vydané v roce 1975 u Rak Records. Album obsahuje deset skladeb. V roce 2012 bylo album digitálně remasterováno (7T's Records).\n"}
{"id": "1135009", "url": "https://cs.wikipedia.org/wiki?curid=1135009", "title": "Jaroslav Fedorišin", "text": "Jaroslav Fedorišin\n\nJaroslav Fedorišin (11. prosince 1957 – 29. srpna 1996) byl slovenský fotbalista, obránce.\n\nV československé lize hrál za Tatran Prešov. Nastoupil v 11 ligových utkáních. Gól v lize nedal. Ve druhé nejvyšší soutěži hrál za Vagónku Poprad.\n\n\n"}
{"id": "1135013", "url": "https://cs.wikipedia.org/wiki?curid=1135013", "title": "Kanadský fotbal", "text": "Kanadský fotbal\n\nKanadský fotbal ( \"Canadian football\") je míčový sport, který vznikl v Kanadě v 60. letech 19. století z ragby. Na každé straně stojí 12 hráčů. Cílem týmu je získat více bodů než soupeř. Skórovat lze postupem míčem (během, či zachycením přihrávky) až do soupeřovy endzone – tzv. touchdown je ohodnocen šesti body (dříve pouze pěti). Možností je i kopnout do brankové konstrukce („háčka“) míč, což je ohodnoceno třemi body (je-li míče kopnutý do boku konstrukce, je pouze za jeden bod). Další možností skórování je tzv. safety (složení hráče s míčem na jeho vlastní endzone; ohodnoceno za dva body) nebo také z puntu (hráč chytí míč z odkopávání a doběhne k hranicím hřiště; za jeden bod).\n"}
{"id": "1135014", "url": "https://cs.wikipedia.org/wiki?curid=1135014", "title": "FC Arsenal Benešov", "text": "FC Arsenal Benešov\n\nFC Arsenal Benešov je český futsalový klub z Benešova, hrající od sezóny 2016/17 českou futsalovou Divizi A. Klub byl založen v roce 1987 pod názvem Aweg Benešov. V roce 1993 se zúčastnil kvalifikace o nejvyšší soutěž, v níž uspěl a postoupil. S postupem souvisela i změna názvu na Arsenal Benešov. V nejvyšší soutěži setrval tři sezóny, v té poslední sestoupil ze čtrnáctého místa do druhé ligy. Ve druhé nejvyšší soutěži pak hrál nepřetržitě od sezóny 1996/97 do sezóny 2015/16, což je v druholigové historii stále nejdéle ze všech účastníků.\n\nSvé domácí zápasy odehrává klub ve sportovní hale Neveklov v obci Neveklov.\n\nZdroj: \n\n\nZdroj: \n"}
{"id": "1135016", "url": "https://cs.wikipedia.org/wiki?curid=1135016", "title": "Miroslav Čatár", "text": "Miroslav Čatár\n\nMiroslav Čatár (* 5. prosince 1955) je bývalý slovenský fotbalista, obránce.\n\nV československé lize hrál za Slovan Bratislava. Nastoupil v 6 ligových utkáních. Ve druhé nejvyšší soutěži hrál za Spartak ZŤS Dubnica a ČH Bratislava.\n\n\n"}
{"id": "1135017", "url": "https://cs.wikipedia.org/wiki?curid=1135017", "title": "Darja Skrypniková", "text": "Darja Skrypniková\n\nDarja Skrypnik (* 12. prosince 1987 v Brestu, Sovětský svaz) je běloruská zápasnice – judistka.\n\nS judem začínala v Brestu pod vedením Mariny Savajtanové. Připravuje se v Minsku pod vedeném Natika Bagirova. V roce 2016 se jí na poslední chvíli podařilo vybojovat kontinentální kvótu pro účast na olympijských hrách v Riu. Na olympijském turnaji však nepotvrdila překvapivé třetí místo z mistrovství světa z roku 2015 a ukončila své vystoupení v prvním kole.\n\n\n"}
{"id": "1135022", "url": "https://cs.wikipedia.org/wiki?curid=1135022", "title": "Eleonora z Reussu", "text": "Eleonora z Reussu\n\nEleonora Karolína princezna Reussová z Kestřic ( \"Eleonore Caroline Prinzessin von Reuß zu Köstritz\", 22. srpen 1860 v Třeběchově – 12. září 1917 v Euxinogradu) byla jako manželka cara (krále) Ferdinanda I. Bulharského carevna Bulharska.\n\nEleonora Karolína se narodila jako dcera knížete Jindřicha IV. z Reussu a Kestřic a jeho manželky, princezny Luisy Reussové z Greize (1822–1875). Vykonávala povolání zdravotní sestry a dlouhou dobu sloužila jako diákonka v Lübbenu.\n\nTeprve ve svých 47 letech se Eleonora vdala za stejně starého Ferdinanda, devět let po smrti jeho první ženy Marie Luisy Bourbonsko-Parmské. Organizace zásnub, které se konaly 6. prosince 1907 na zámku Serrahn v Meklenbursku-Předním Pomořansku, se ujala velkokněžna Marie Pavlovna.\n\nSvatba podle katolického obřadu se konala 28. února 1908 v kostele sv. Augustina v Coburgu, a evangelický obřad následoval 1. března v Geře na zámku Osterstein za přítomnosti téměř celé rodiny Reussů.\n\nEleonora se starala o výchovu svých nevlastních dětí. Po vypuknutí první světové války pracovala jako zdravotní sestra.\n\nPodle svého přání byla po smrti pochována na hřbitově vedle slavného Bojanského kostela v Sofii. Její hrob byl během komunistického reživmu v Bulharsku srovnán se zemí, ale po pádu režimu byl opět obnoven v původní podobě.\n\n"}
{"id": "1135024", "url": "https://cs.wikipedia.org/wiki?curid=1135024", "title": "Jean Giraud", "text": "Jean Giraud\n\nJean Giraud [\"žá žiró\"], známý jako Moebius (8. květen 1938, Nogent-sur-Marne – 10. březen 2012, Paříž) byl francouzský komiksový kreslíř. Celkem vytvořil přes třicet komiksových sérií, nejslavnější mezi nimi je sci-fi seriál \"Incal\". Jeho přezdívka Moebius vznikla v roce 1963.\n\nV polovině 60. let se proslavil devětadvacetidílnou komiksovou westernovou sérií nazvanou \"Blueberry\". Jejím scenáristou byl Belgičan Jean-Michel Charlier. První díl vyšel roku 1963. Bluberry překvapil fanoušky komiksu i kritiky svým hlavním „antihrdinou“, do té doby v komiksu nevídaným. Poručík Bluberry, voják Unie a syn jižanského farmáře, je zpočátku přesvědčeným rasistou. Pozvolna se ale promění v bojovníka proti diskriminaci. Vizuálně byl prý pro Bluberryho vzorem Jean-Paul Belmondo.\nV žánru science fiction a fantasy se občas dotýkal až surrealismu. K nejoceňovanějším jeho komiksům tohoto žánru patří seriály \"Arzach\" (pojednává o němém válečníkovi) a především \"Incal\", jehož scénář napsal chilský „psychomág“ a surrealista Alejandro Jodorowsky. Komiks je sci-fi, ale se silnými odkazy k hermetismu, zejména k tarotu.\n\nV letech 1981–1989 vyšlo šest sešitů. Komiks se stal předlohou známého filmu \"Pátý element\" režiséra Luka Bessona. Inspirace komiksem však byla nepřiznaná a Jodorowsky i Giraud Bessona zažalovali o 20 milionů euro, byť neúspěšně.\n\nPoprvé s Jodorowskim spolupracovali v roce 1978 na seriálu \"Les Yeux du chat\". Chtěli spolu též adaptovat slavný sci-fi román \"Duna\", ale k realizaci nedošlo.\n\nOhlas vzbudil i jeho obrazový deník \"Uvnitř Moebia\", jenž publikoval od roku 2004, a který začal prý kreslit poté, co se po letech rozhodl přestat kouřit marihuanu.\n\nGiraud se věnoval i filmu, jako výtvarník spolupracoval na snímcích \"Propast\", \"Tron\", nebo \"Vládci vesmíru\". Podílel se též na vizuálních efektech filmu \"Vetřelec\" Ridleyho Scotta.\nV roce 1975 spoluzaložil komiksový magazín \"Metal Hurlant\". Proslul i svými erotickými kresbami. V 90. letech se soustředil na knižní obálky a plakátovou tvorbu. Jeho sebrané spisy mají jedenáct svazků.\n"}
{"id": "1135029", "url": "https://cs.wikipedia.org/wiki?curid=1135029", "title": "Coburg", "text": "Coburg\n\nCoburg, česky též \"Koburk\", je městský okres v bavorských Horních Francích a sídlo zemského okresu Coburg. Město je administrativně členěno do dvanácti městských částí.\n\nOd přelomu 16. a 17. století do roku 1918 bylo rezidenčním městem vévodů sasko-kobursko-gothajských, od poloviny 19. do konce 20. století zde byla vojenská posádka.\n\nOd roku 1971 je Coburg sídlem vysoké školy technické. Při slučování obcí v roce 1934 a poté v letech 1972 až 1977 se území města rozšířilo na čtyřnásobek původní rozlohy. Od roku 2005 je Koburk nositelem titulu Evropské město.\n\nNad městem se vypíná Koburská pevnost, jeden z největších hradních komplexů Německa.\n\n"}
{"id": "1135030", "url": "https://cs.wikipedia.org/wiki?curid=1135030", "title": "Combix Ústí nad Labem", "text": "Combix Ústí nad Labem\n\nCombix Ústí nad Labem je nejstarší český futsalový klub sídlící v Ústí nad Labem, hrající od sezóny 2013/14 druhou celostátní futsalovou ligu - skupinu Západ. Klub byl založen v roce 1972 a je tak nejstarším dosud aktivním futsalovým klubem v republice. V roce 1993 se klub stal zakládajícím členem první pravidelné celostátní ligy. V té vydržel až do sezóny 1998/99 kdy sestoupil z nejvyšší soutěže.\n\nMezi největší klubové úspěchy patří sedmiletá účast v nejvyšší soutěži (1993 - 1998/99). Dvakrát bronzové umístění na závěrečném turnaji Poháru FAČR (1994/1995 a 1996/1997). Dále pak vítězství v krajském poháru FAČR v sezóně 2012/13, díky čemuž klub postoupil do závěrečné fáze Poháru FAČR, a vítězství v okresním poháru FAČR (sezóny 2013/14 a 2014/15).\n\nV dřívější historii, před pravidelnou soutěží ve futsalu se každý rok hrálo Československé národní finále v malé kopané. Největších úspěchů se dosáhlo v roce 1986 (3.místo) a 1988 (2.místo). Pravidelný účastník Poháru Mistrů Městských Lig, kde dosáhl na několik výher.\n\nKlub měl v historii v kádru i několik reprezentantů ať už v malé kopané nebo později ve futsale. Byli jimi Jiří Čmejla, Luboš Jelínek, Jan Hrubeš a Jan Dašek. Dres Combixu oblékali například i ligový fotbalisté jako Petr Fousek, Miroslav Rada, Jan Martykán, Tomáš Česlák.\n\nVe strukturách klubu se poprvé v sezoně 1995/1996 objevilo béčko. To do sezony 1999/2000 nastupovalo pravidelně v Ústeckém krajském přeboru nebo Divizi. Po sezoně 2000/2001 kdy tým nastupuje v Ústeckém okresním přeboru se jeho existence ruší. Béčko znovu ožívá spojením s týmem Chaloupka Ústí nad Labem v ročníku 2009/2010. Postupně se prokousalo z 1.třídy v Ústí nad Labem až do Ústeckého krajského přeboru, který hraje od sezony 2014/2015.\n\nDalším týmem v klubu je céčko. To vzniklo pro sezonu 2012/2013 spojením s mužstvem 2.třídy v Ústí nad Labem Elprou. Céčko ve své premiérové sezoně vyhrává svou soutěž a od sezony 2013/2014 hraje 1.třídu v Ústí nad Labem.\n\nNa jaře sezony 2014/2015 vzniká déčko. To startuje ve 4.třídě v nejnižší Ústecké okresní soutěži.\n\nNejnovějším přírůstkem v klubu je juniorský tým do devatenácti let. Ten v premiérové sezoně 2015/2016 startuje v Ústeckém okresním přeboru.\n\nSvé domácí zápasy odehrává klub ve SC SLUNETA s kapacitou 1 200 diváků.\n\n\"Aktuální k datu: 11. září 2015\"\n\nZdroj: \n\n"}
{"id": "1135034", "url": "https://cs.wikipedia.org/wiki?curid=1135034", "title": "Evropské město", "text": "Evropské město\n\nPřívlastek Evropské město ( Europastadt) mohou užívat některá města, která se významným způsobem zasloužila o porozumění v rámci Evropy.\n\nAčkoli některá z měst, která se nazývají Evropskými městy, byla oceněna Evropskou cenou Výboru ministrů Rady Evropy, nemá toto ocenění nic společného s označením Evropské město. Taktéž se nejedná o oficiální titul nebo jinak chráněné označení. Označení \"Evropské město\" si obce udělují samy.\n\nNásleduje několik příkladů Evropských měst:\n\n\n\n\n\n"}
{"id": "1135035", "url": "https://cs.wikipedia.org/wiki?curid=1135035", "title": "Çeşme", "text": "Çeşme\n\nÇeşme je přístavní město v západní části Turecka, na pobřeží Egejského moře. \"Çeşme\" znamená v turečtině fontánu a snad odkazuje na množství kašen z osmanských dob roztroušených po městě.\n\nV roce 1770 se zátoce u Çeşme odehrálo závěrečné dějství námořní bitvy mezi ruskou a osmanskou flotilou.\n\n"}
{"id": "1135036", "url": "https://cs.wikipedia.org/wiki?curid=1135036", "title": "Les Musiciens du Louvre", "text": "Les Musiciens du Louvre\n\nLes Musiciens du Louvre (doslova \"Hudebníci z Louvru\"), od roku 1996, kdy se přesunuli do Grenoblu, plným názvem Les Musiciens du Louvre Grenoble, je francouzský orchestr proslavený zejména autentickou interpretací barokní hudby. Založil ho roku 1982 fagotista Marc Minkowski, který je až dodnes (2015) uměleckým vedoucím. Orchestr vytvořil řadu nahrávek a roku 1993 získal ocenění Gramophone Award za záznam Stradellova oratoria \"San Giovanni Battista\".\n\n"}
{"id": "1135038", "url": "https://cs.wikipedia.org/wiki?curid=1135038", "title": "Vartry", "text": "Vartry\n\nVartry ( , ) je řeka na východním pobřeží Irska v hrabství Wicklow. \n\nPramení na jihozápadním svahu vrchu Great Sugar Loaf (501 m n. m.) v Calary Bog, na východním úpatí pohoří Wicklow Mountains, jižně od obce Killough. Zprvu teče severojižním směrem, nedaleko obce Roundwood se stáčí na jihovýchod, protéká kaňonovitým údolím The Devil's Glen a nad městem Ashford se definitivně stáčí na východ. Severně od města Wicklow ústí do mořské laguny The Murragh, která je spojena s Irským mořem. \n\nU obce Roundwood byla řeka na dvou místech přehrazena a byla na ní vybudována přehrada Vartry Reservoir. Protéká výhradně územím hrabství Wicklow.\n"}
{"id": "1135042", "url": "https://cs.wikipedia.org/wiki?curid=1135042", "title": "Greystones", "text": "Greystones\n\nGreystones ( ) je město ve východní části Irska, v hrabství Wicklow. K roku 2011 zde žilo 17 080 obyvatel. Jedná se o druhé nejlidnatější město v hrabství a je součástí dublinské aglomerace.\n\nGreystones je přístavní město na pobřeží Irského moře, na východním úpatí Wicklow Mountains. Leží 27 kilometrů jihovýchodně od centra Dublinu a 7 kilometrů jižně od Bray. Město je významnou turistickou destinací s pobřežní promenádou začínající od Bray Head a plážemi, zejména Blue Flag beach.\n\nNachází se na křižovatce cest R761 a R762, západně od města prochází důležitá cesta N11. Městem také prochází hlavní železniční trať Dublin (Connoly Station) - Wexford - Rosslare Harbour, na místní stanici končí soupravy dublinské rychlodráhy DART. S Dublinem je spojeno městskými linkami č. 84, 84x a 184.\n\nNatáčel se zde film Taffin s Piercem Brosnanem.\n"}
{"id": "1135046", "url": "https://cs.wikipedia.org/wiki?curid=1135046", "title": "Căpâlna", "text": "Căpâlna\n\nCăpâlna je rumunská obec v župě Bihor. V roce 2011 zde žilo 1 663 obyvatel.\nObec se skládá z pěti vesnic.\n\n"}
{"id": "1135047", "url": "https://cs.wikipedia.org/wiki?curid=1135047", "title": "Arklow", "text": "Arklow\n\nArklow ( ) je přístavní město v jihovýchodní části Irska, v hrabství Wicklow. V roce 2006 zde žilo 11 721 obyvatel. Je tak třetím nejlidnatějším městem hrabství.\n\nArklow se nachází na pobřeží Irského moře, v ústí řeky Avoca do moře. Řeka rozděluje město na dvě části, hlavní část města leží na jihu, zatímco na severu se nachází část zvaná \"Ferrybank\".\n\nLeží na křižovatce cest R747, R750 a R772, ze severu a západu město obchází důležitá cesta N11 a městem prochází hlavní železniční trať Dublin - Wexford - Rosslare Harbour.\n\n"}
{"id": "1135051", "url": "https://cs.wikipedia.org/wiki?curid=1135051", "title": "FC Gillotina Choceň", "text": "FC Gillotina Choceň\n\nFC Gillotina Choceň je český futsalový klub z Chocně, hrající od sezóny 2014/15 českou futsalovou Divizi, skupina D. Klub byl založen v roce 1995 při příležitosti vzniku okresní futsalové ligy v Ústí nad Orlicí. Zakladateli klubu se stali především hráči fotbalového Agria Choceň.\n\nPremiérový ročník okresní futsalové ligy se klubu povedl vyhrát a postoupit tak následně do Divize. V následujícím ročníku Východočeské divize se klub umístil na nepostupovém druhém místě, ale kvůli tomu, že se vítěz postupu vzdal, postoupil klub místo něj do druhé celostátní ligy. V sezóně 1998/99 klub svoji regionální skupinu druhé ligy suverénně vyhrál a postoupil tak poprvé v historii do nejvyšší soutěže. V ní klub setrval pouhé dvě sezóny (1999/00 – 2000/01), po sestupové sezóně se klub dokonce z ekonomických důvodů přihlásil pouze do Divize.\n\nSvé domácí zápasy odehrává klub v městské sportovní hale Litomyšl ve městě Litomyšl.\n\nKlub po sezoně 2017/18 ukončil svoji činnost a zanikl.\n\nZdroj: \n\n"}
{"id": "1135053", "url": "https://cs.wikipedia.org/wiki?curid=1135053", "title": "Ilford", "text": "Ilford\n\nVýraz Ilford má více významů:\n\n"}
{"id": "1135055", "url": "https://cs.wikipedia.org/wiki?curid=1135055", "title": "Érika Mirandaová", "text": "Érika Mirandaová\n\nÉrika de Souza Miranda, (* 6. dubna 1987 v Brasílii, Brazílie) je brazilská zápasnice – judistka.\n\nS judem začala ve 12 letech. Připravuje se v Belo Horizonte v klubu Minas Tênis. Její specialitou je submission – především techniky škrcení (šime-waza).\n\nV roce 2008 byla připravena reprezentovat Brazílii na olympijských hrách v Pekingu, ale zranění pravého kolena jí do turnaje nepustilo. Narychlo byla povolaná její krajanka Andressa Fernandesová. V roce 2012 si start na olympijských hrách v Londýně pohlídala. Naděje na dobrý výsledek však skončily v prvním kole na Jihokorejce Kim Kjong-ok. V roce 2016 startovala na domácích olympijských hrách v Riu jako velká medailová naděje. Po úvodní výhře nad Helou Ayariovou z Tuniska však ve čtvrtfinále zahávala proti Číňance Ma Jing-nan a spadla do oprav. Z oprav se probojovala do boje o třetí místo s Japonskou Misato Nakamuraovou, se kterou prohrála na čistou výdrž. Ve třetí minutě prodloužení podlehla Japonce na yuko a obsadila 5. místo.\n\n\n"}
{"id": "1135057", "url": "https://cs.wikipedia.org/wiki?curid=1135057", "title": "Homo naledi", "text": "Homo naledi\n\nHomo naledi je jeden ze zástupců rodu \"Homo\", možná jeden z nejstarších (zhruba před 2,5 až 2,8 miliony let). Možná ale jen 236 až 335 tisíc let starý. Pozůstatky 15 jedinců obou pohlaví a různého věku byly objeveny v r. 2013 v komoře Sterkfonteinských jeskyní v Jihoafrické republice. Umožnily tak dobré prozkoumání anatomie kostry. \"Homo naledi\" na výšku měřil asi 150 cm, pánev a ramena měly primitivní stavbu, dolní končetiny měl relativně dlouhé s dlouhými chodidly. Hmotnost se odhaduje na 45 kg. Vyznačoval se pokročilým tvarem lebky s mozkovou komorou o objemu cca 450 až 550 cm³ (podobném, jako mají gorily) a relativně drobnými zuby. Hromadný nález, jedná-li se o pohřební komoru, může naznačovat kulturní pokročilost přinejmenším v pohřebních rituálech. Ruce umožňovaly pohyb po stromech i používání nástrojů.\n\n\n"}
{"id": "1135058", "url": "https://cs.wikipedia.org/wiki?curid=1135058", "title": "Lewis Jones (spisovatel)", "text": "Lewis Jones (spisovatel)\n\nLewis Jones (28. prosince 1897 – 27. ledna 1939) byl velšský spisovatel a politický aktivista. Narodil se ve vesnici Clydach Vale na jihu Walesu. Docházel na londýnskou školu Central Labour College, kde se stal členem Komunistické strany. Během generální stávky v roce 1926 byl za svou odborovou činnost v Nottinghamshire uvězněn na tři měsíce ve swanseaském vězení. Svůj první román nazvaný \"Cwmardy\" vydal v roce 1937 a druhý následoval o dva roky později. Nesl název \"We Live\". Zemřel roku 1939 ve věku 41 let.\n\n"}
{"id": "1135062", "url": "https://cs.wikipedia.org/wiki?curid=1135062", "title": "Lewis Davies", "text": "Lewis Davies\n\nLewis Davies, celým jménem Arthur Lewis Davies, (26. ledna 1913 – 9. prosince 2011) byl velšský knihovník a filantrop, mladší bratr spisovatele Rhyse Daviese. Narodil se jako nejmladší ze šesti dětí ve vesnici Blaenclydach na jihu Walesu a studoval na Aberystwythské univerzitě. Později se učil na knihovníka. V roce 1937 začal pracovat jako asistent v novinách \"Daily Mirror\". Byl gay.\n"}
{"id": "1135065", "url": "https://cs.wikipedia.org/wiki?curid=1135065", "title": "Jak jsme hráli čáru", "text": "Jak jsme hráli čáru\n\nJak jsme hráli čáru je český film z roku 2014 režiséra Juraje Nvoty podle scénáře Petera Pišťanka a Mariana Urbana.\n\nPetr žije se svými prarodiči v československém příhraničí k Rakousku, kam emigrovali jeho rodiče. Od té doby se jej snaží získat i malý Petr vymýšlí způsoby, jak hranici překonat. Nad rodinou se stále vznáší stín sociálky a možnosti odebrání Petra, kterého chtějí umístit do dětského domova. Ve škole i ve volném čase prožívá řadu dobrodružství s kamarády i boje s velkými kluky, kteří rádi bijí ty slabší a říkají si černogardisti. Petrova spolužačka, Helenka, pomáhá méně nadanému Honzovi Kolářovi, kterému hrozí, že jej přeřadí do pomocné školy. Petr ho osvobodí z pout černogardistů. \n\nPetrův největší kamarád, František \"Ferda\" Glanz, se stále s něčím chlubí. Tvrdí, že zná tajný tunel pod řekou Moravou, který vede do Rakouska. Pozve Petra, aby o půlnoci přišel do staré fabriky, že mu jej ukáže. Petr se chce vyplížit z domova, ale potká dědu a jdou spolu. Čekají, ale nikdo nejde, pak uvidí několik jezdců na motorkách, jak jedou k hranici. Uslyší střelbu, křik a na místo se sjíždějí pohraničníci. Obcí se nese zpráva, že tam zahynuli čtyři Poláci. Glanz se chlubí otcovou pistolí, Petr mu ji sebere a ukryje do slámy. Malý Bašta opět bije spolužačky, zakročí tělocvikář a Bašta si při útěku zlomí nohu. Major Bašta z toho dělá aféru. Ferda je s Baštovými syny přijat k mladým pohraničníkům, pak je z nich ovšem vyloučen. Petr v noci vysvobodí lišku, kterou má Glanz na výcvik psů. \n\nRozdává se vysvědčení, přes snahu Helenky je Honza přeřazen do zvláštní školy, kam ale stejně chtěl, protože na něj všichni moc tlačili. Ferda řekne Petrovi, že má v Rakousku bratra. Petr se ptá prarodičů, ti začnou mluvit maďarsky, jako vždy když chtějí před Petrem něco utajit. Petr i tak pochopí, že jeho bratr se jmenuje Karel. Glanz onemocní a dá Petrovi mapu, která jej má zavést k pokladu. Cestou jej přepadnou černogardisti a zatáhnou jej mezi ostnaté dráty, kde jej najdou pohraničníci. Petr se to snaží majoru Baštovi vysvětlit, že ho parta jeho synů dostrkala mezi dráty. Ten nevěří, myslí, že to byl Achbergerův pokus převést vnuka do Rakouska. Petr jde znovu s mapou od Glanze a najde svazek vedený na jeho dědu, kde se dozví, kdo všechno na něj donášel. Malý František Glanz zemřel. \n\nZa Petrem přijedou rodiče s bratrem Karlem, chtějí si ho hned odvést do Rakouska. Petr na Karla žárlí. Petr potká bandu černogardistů, popere se s nimi a na obranu použije pistoli od Glanze. Ve rvačce padne výstřel a Jirka Bašta vypadá jako mrtvý. Petr uteče. Zahodí pistoli a zůstane v lese. Pohraničníci jej v noci hledají, Petr spí v seníku a liška jej upozorní na nebezpečí. Rodiče musí odjet zpět do Rakouska bez svého prvorozeného syna. Děda najde Petra v lese a řekne mu, že Jirka nezemřel, jen se mu strachy udělalo nevolno. Petr s dědečkem a babičkou v televizi sledují srpen 68 a vidí přicházet sociální pracovnici. Děda vede Petra na vlak do Rakouska. Jeden z pohraničníků dělá problémy, protože Petra nemá zapsaného v pase. Na Baštův příkaz jej ale pustí. V Rakousku děda předá vnuka jeho rodičům a vrací se prázdným vlakem do Československa. Petr za vlakem utíká, děda mu na památku hodí svůj klobouk.\n\n"}
{"id": "1135066", "url": "https://cs.wikipedia.org/wiki?curid=1135066", "title": "Dordžsürengín Sumijá", "text": "Dordžsürengín Sumijá\n\nDordžsürengín Sumijá nebo Sumijá Dordžsürenová (* 11. března 1991) je mongolská zápasnce – judistka a sambistka, stříbrná olympijská medailistka z roku 2016.\n\nPochází z ajmagu Uvs z ojratské kočovné rodiny. Vyrůstala s pěti bratry a odmala měla blízko k šarvátkám a k zápasení. Se sambem/judem se seznámila ve 15 letech na střední škole v Ulánbátaru. Vrcholově se připravuje v sportovním centru pohraniční policie Chilčin. Její osobní trenérkou je Erdenet-Od. V mongolské ženské sambistické a judistické reprezentaci se pohybuje od roku 2010 v lehké váze do 57 kg. V roce 2012 se kvalifikovala na olympijské hry v Londýně, kde prohrála v úvodním kole na praporky s Korejkou Kim Čan-ti.\n\nV roce 2016 startovala na olymspijkých hrách v Riu jako jedna z favoritek na olympijskou medaili. Potom co zvládla zvítězit ve vyrovnaném čtvrtfinále nad Portugalkou Telmou Monteirovou, chytila hned v úvodu semifinále s Japonkou Kaori Macumotovou oba její rukávy a poslala jí na ippon technikou sode-curikomi-goši na ippon. Ve finále nastoupila proti domácí Brazilce Rafaele Silvaové. Po minutě boje nastoupila do techniky hiza-guruma, kterou však její soupeřka kontrovala technikou o-uči-gari na wazari. Tuto bodovou ztrátu do konce zápasu nesmazala a získala stříbrnou olympijskou medaili.\n\n\n\n"}
{"id": "1135069", "url": "https://cs.wikipedia.org/wiki?curid=1135069", "title": "Nestor (rod)", "text": "Nestor (rod)\n\nNestor (\"Nestor\") je novozélandský rod papouška z čeledi kakapovití (Strigopidae). Dalším rodem této čeledi je \"Strigops\", kam patří jediný zástupce, kakapo soví. Rod nestor zahrnuje dva doposud žijící druhy papoušků z Nového Zélandu a dva vyhynulé druhy z Norfolku a Chathamských ostrovů. Všechny druhy jsou velcí podsadití ptáci s krátkými hranatými ocasy.\n\nRod Nestor je zastoupen čtyřmi druhy. Jde o nestora keu (\"Nestor notabilis\"), nejznámějšího zastupitele, nestora kaku (\"Nestor meridionalis\"), jenž se dále rozčleňuje do dvou poddruhů: \"N. m. meridionalis\" a \"N. m. septentrionalis\". Druh nestor úzkozobý (\"Nestor productus\") z ostrova Norfolk vyhynul, stejně jako chathamský druh \"Nestor chathamensis\".\nOba přežívající druhy nestorů jsou podle IUCN ohroženy. Kea byl dříve zabíjen farmáři, dnes tito papoušci umírají často také na otravu olovem, neboť někteří polykají úlomky olověné krytiny ze zdejších chat. Největším problémem jsou ovšem pro oba druhy nestorů introdukovaní savci, zvláště lasicovité šelmy.\n\n"}
{"id": "1135071", "url": "https://cs.wikipedia.org/wiki?curid=1135071", "title": "Muzikál aneb Cesty ke štěstí", "text": "Muzikál aneb Cesty ke štěstí\n\nMuzikál aneb Cesty ke štěstí (2016) je český film režisérky Slobodanky Radun. Vypráví o partě studentů konzervatoře, kteří na letním soustředění zkoušejí muzikál \"Starci na chmelu\". Ve filmu hrají Anna Fialová, Vica Kerekes, Roman Vojtek, Martin Písařík, Adam Mišík, Vladimír Polívka, Jiří Korn, Václav Kopta, Jaroslava Obermaierová či Josef Laufer, který hrál již v původním filmu \"Starci na chmelu\" z roku 1964.\n\nFilm vyrobila firma Lumierefilm, konkrétně producentka Veronika Schwarczová. Film se začal natáčet na konci července 2015 v rekreačním areálu nedaleko Zruče nad Sázavou a dotočen byl v září téhož roku.\n\n\n"}
{"id": "1135076", "url": "https://cs.wikipedia.org/wiki?curid=1135076", "title": "Jaroslav Bejvl", "text": "Jaroslav Bejvl\n\nJaroslav Bejvl (13. dubna 1941 Janovice nad Úhlavou – \n28. června 2016) byl český výtvarník a medailér. Věhlasu v Česku i v zahraničí dosáhl především díky citu pro práci se sklem.\n\nNarodil se 13. dubna 1941 v Janovicích nad Úhlavou. V roce 1960 absolvoval obor tvarování uměleckých produktů na Střední uměleckoprůmyslové škole v Praze a dva roky poté nastoupil do tehdejšího národního podniku Lustry v Kamenickém Šenově.\n\nVe světě se proslavil zejména svými návrhy svítidel. Mezi jeho prestižní zakázky patří práce pro operu v Teheránu, královskou rezidenci v Rijádu, Carský palác v Moskvě, Velkou mešitu v Abu Zábí, hotel Ritz Carlton v Singapuru a v Hong Kongu.\n\nAčkoli byl jeho hlavním povoláním design svítidel, prosadil se také jako úspěšný medailér, jehož kariéru nastartovala soutěž na návrh pamětní medaile k výročí Jana Nerudy v roce 1981. Během 30 let medailérské tvorby vytvořil 360 sádrových návrhů a 3 portrétní pamětní desky. 21 stříbrných pamětních mincí bylo oceněno Českou národní bankou. Pravidelně navrhoval medaile pro Českou mincovnu a. s. Mezi nejvýznamnější tvorbu patří medaile Tomáše G. Masaryka, medaile věnovaná Eduardu Benešovi nebo bronzová replika Zlaté buly českého krále Přemysla Otakara I. Je autorem již neplatného českého 20haléře.\n\nV říjnu 2014 mu byla za jeho celoživotní přínos v oblasti sklářství a medailérství udělena Pocta hejtmana Libereckého kraje.\n\n"}
{"id": "1135078", "url": "https://cs.wikipedia.org/wiki?curid=1135078", "title": "Pohřebiště monackých panovníků", "text": "Pohřebiště monackých panovníků\n\nMonako je knížectvím od roku 1633. Všechna monacká knížata byla pochována v monacké katedrále, avšak při zničení předcházející budovy došlo ke zničení některých hrobek.\n"}
{"id": "1135079", "url": "https://cs.wikipedia.org/wiki?curid=1135079", "title": "Y Wladfa", "text": "Y Wladfa\n\n' nebo také ' (historicky ' či ') je označení pro patagonské oblasti osídlené velšskými přistěhovalci. S myšlenkou najít vhodné místo, kde by mohli pohromadě žít velšští emigranti se zachováním svého jazyka a způsobu života, původně přišel Michael D. Jones. V roce 1862 odjeli Love Jones-Parry a Lewis Jones do Buenos Aires a začali pátrat po vhodném místě. Odtud zamířili na jih a dopluli do zátoky, kterou pojmenovali Porth Madryn. Nedaleko později založili město Puerto Madryn. Po návratu do Walesu oznámili, že je oblast vhodná ke kolonizaci. Později zde vznikla další velšská města, například Trelew a Trevelin.\n\n"}
{"id": "1135086", "url": "https://cs.wikipedia.org/wiki?curid=1135086", "title": "Jan Lukáš (sochař)", "text": "Jan Lukáš (sochař)\n\nJan Lukáš (* 5. srpna 1944 Praha) je český akademický sochař, šperkař a medailér.\n\nNarodil se archiváři JUDr. Václavu Lukášovi (1912 – 2009) a Ivaně Lukášové (1919 – 1994), dceři projektanta vodních staveb a profesora České vysoké školy technické v Brně Františka Jandy (1878 – 1938).\n\nJan Lukáš je spoluzakladatelm Vyšší odborné uměleckoprůmyslové školy v Jablonci nad Nisou, kde také učil.\n\nMimo vlastní uměleckou tvorbu navrhuje Jan Lukáš také medaile pro Českou mincovnu a. s.. Medailérství se věnuje již od studia na vysoké škole a nejraději zpracovává historickou tematiku, oblíbené jsou zejména návrhy pamětních medailí s portréty českých panovníků. Na jeho práci můžete narazit v muzeu v Londýně, ve Wroclavi nebo v Národním muzeu.\n\n"}
{"id": "1135087", "url": "https://cs.wikipedia.org/wiki?curid=1135087", "title": "Myš hvízdavá", "text": "Myš hvízdavá\n\nMyš hvízdavá (\"Parotomys brantsii\") je druh myši z čeledi myšovití (\"Muridae\") a rodu \"Parotomys\". Vyskytuje se v písčitých planinách jižní Afriky. Tyto myši jsou pospolitá zvířata, která žijí v koloniích. Hrabou si nory a někdy si také nad nimi stavějí hnízda z klacíků a trávy. Bývají velice nervózní a ostražité a většinou se zdržují v blízkosti svých úkrytů. Většinu jejich potravy představují listy stromů. Každým 3. nebo 4. rokem prudce stoupne jejich počet a pak se pojídají i zemědělské plodiny, které dovedou téměř zničit. Tyto myši se pravděpodobně rozmnožují čtyřikrát ročně a ve vrhu bývá do 4 mláďat.\nTělo měří 13,5 - 17 cm, ocas 7,5 - 12 cm.\n\n"}
{"id": "1135088", "url": "https://cs.wikipedia.org/wiki?curid=1135088", "title": "Pomník Marie Terezie v Bratislavě", "text": "Pomník Marie Terezie v Bratislavě\n\nPamátník Marie Terezie bylo monumentální mramorové jezdecké sousoší uherské královny Marie Terezie od významného bratislavského umělce Jana Fadrusza, které v letech 1897 – 1921 stálo na dnešním Náměstí Ľudovíta Štúra v Bratislavě.\n\nV první polovině 18. století začal na místě, kudy od nepaměti tekla voda v dunajské zátoce, vznikat městský prostor. V té době na dnešní Mostové ulici, na místě, kde je dnes vchod do budovy Reduty, stál kopec, který podle své funkce dostal pojmenování \"Korunovační\" (\"Königsberg\"). Na něj vedla první jízda nově korunovaného panovníka, kde sedě na koni symbolicky máchl mečem na čtyři světové strany. Tím dal najevo, že je odhodlán bránit zemi před nepřáteli ze všech stran.\n\nProtože se na tomto místě začala v roce 1773 stavět budova zemské sýpky, dala Marie Terezie kopeček odstranit. O dva roky nato však na nově vzniklém náměstí postavili podle projektu rakouského architekta Franze Hillebrandta nový kopec, který se nadále využíval při korunovacích. Podle tohoto kopečku dostalo prostranství pojmenování Korunovační náměstí (\"Krönungshügel-Platz\", \"Koronázási domb-tér\").\n\nV roce 1830 se v Prešpurku konala poslední korunovace uherského krále (Ferdinanda I.). Přeložením místa korunovací opět do Budína zdejší korunovační kopeček ztratil svůj smysl a proto jej 4. května 1870 odstranili. Oficiálním důvodem byla nová úprava přilehlých ulic.\n\nUnikátní památka se však mezitím stála známou široko daleko, a proto městský magistrát ujistil obyvatele města, že na tomto místě postaví pomník, který bude korunovace připomínat. Zatím na uvolněném prostranství postavili hudební pavilon. Zastupitelstvo svobodného královského města Prešpurku na svém slavnostním zasedání 8. června 1892 na návrh poslance uherského parlamentu Károly Neiszidlera jednomyslně rozhodlo, že dá na místě někdejšího korunovačního pahorku postavit důstojný památník. Současně byla zřízena odborná komise na přípravu památníku. Do jejího čela zvolili městského archiváře Jana Batka.\n\nKomise oslovila dva tehdejší nejvýznamnější sochaře (oba byli bratislavskými rodáky) - Viktora Tilgnera a Jana Fadrusze, aby vypracovali a předložili své návrhy.\n\nKaždý z umělců měl svéráznou představu o vzhledu pomníku. Tilgnerův návrh představoval lva ležícího na vysokém podstavci, který mezi předními tlapami chrání uherské korunovační insignie. Návrh kromě toho obsahoval podobizny uherských panovníků, korunovaných v Prešpurku, které měly být jako medailony umístěny po obvodu podstavce.\n\nFadrusz odmítl vytvořit pomník všech zde korunovaných vladařů. Zvolil si jednu osobnost - královnu Marii Terezii, během jejíhož panování zažíval Prešpurk svůj největší rozmach. Podle jeho představy měla panovnice ověnčená královskou korunou sedět na španělském hřebci v slavnostním uherském oděvu. Společnost jí měly dělat dvě postavy husarů představujících tehdejší šlechtu.\n\nPři obhajování svého návrhu Fadrusz kromě výtvarné stránky komisi oslovil i svým \"\"vlasteneckým prouherským a promaďarským postojem\"\". Podle popisu události zveřejněné v tehdejší tisku:\n19. června 1893 komise vybrala Jana Fadrusze za zhotovitele díla a pověřila ho vytvořením sádrového modelu. Umělec ještě v témže měsíci vystavil v radnici skicu s návrhem památníku, která \"\"vyvolala díky šťastnému výběru námětu, stejně jako svému uměleckému zpracování, jednoznačný obdiv a všeobecné nadšení ve všech kruzích obyvatelstva\"\".\n\nO dva měsíce později, 27. srpna 1893, v Budapešti dokončil model. Po kladném posouzení modelu komisí se v září 1894 vydal do Toskánska do města Carrara, proslulého těžbou kvalitního bílého mramoru. Zde v lomu, kde materiál pro své sochy (mimo jiné i pro slavného \"Davida\") hledal i velký Michelangelo, získal potřebný blok horniny.\n\nJezdecká socha, navíc takových kolosálních rozměrů, byla pro Fadrusze velkou výzvou. Aby co nejvěrněji zachytil podobu koně a jezdkyně, navštívil několik evropských měst, kde studoval podobná díla. Velmi si dal záležet na zvýraznění majestátu panovnice,čehož mimo jiné docílil vymodelovaním koně se skloněnou hlavou.\n\nNa zachycení co nejvěrnější podoby Marie Terezie studoval dobové grafické a malířské předlohy. Při modelaci obličeje vycházel z maleb barokního umělce Martina van Meytense, dvorního portrétisty při vídeňském panovnickém dvoře. Doprovázející postavy Kuruce a velmože jsou vytvořeny podle skutečných postav; jejich oděvy a zbraně vycházejí z dobových reálií 18. století.\n\nS blížícím se časem odhalení památníku se mezi příslušníky maďarské a německé národnosti projevily rozpory ohledně ideologické interpretace díla. Pro maďarskou elitu bylo odhalení památníku vítanou příležitostí spojit tuto událost s oslavami tisíciletí v roce 1896, které měly vyjadřovat tisíciletou kontinuitu maďarské státnosti. Z tohoto důvodu měl být památník oslavou a připomínkou Uherského království. Symbolicky to měla vyjadřovat i uherská královská koruna na hlavě Marie Terezie (Marie Terezie byla proto chápána jako uherská královna, ne jako rakouská arcivévodkyně), její oděv i postavy stojící po jejím boku. Postava stojící vlevo od panovnice představovala uherského magnáta, který, dívaje se na svou královnu, napřaženou levicí ukazuje na Dunaj směrem k Budapešti; mužská postava vpravo zobrazovala měšťana - bojovníka, držícího uherský znak a se šavlí v ruce směřujícího svůj hrozivý pohled směrem k Vídni.\n\nPomník rozdílně interpretovalo německé obyvatelstvo, podle něhož měl být monument výrazem loajality bratislavských obyvatel vůči státu reprezentovanému vládnoucí dynastií Habsburků. Podle památného spisu vydaného v němčině při příležitosti odhalení památníku postavy na něm symbolizovaly jednotu šlechty a měšťanstva, postavení Prešpurku a věrnost města k vlasti a králi.\n\nIdeologicky nezaujatý popis památníku nacházíme ve vlastivědném průvodci novináře a spisovatele Emila Kumlika (1868 - 1944):\nSousoší z carrarského mramoru, vysoké 6,65 metru, na vysokém podstavci (celková výše díla byla jedenáct metrů) bylo slavnostně odhaleno 16. května 1897 za přítomnosti císaře a uherského krále Františka Josefa I. a členů jeho panovnického dvora, zemského primase, členů vlády a představitelů města, univerzit, uherské akademie věd a dalších hostů i širokého obyvatelstva. Při této příležitosti uložili do podstavce pomníku pergamenovou listinu, jejíž text zkoncipoval poslanec uherského parlamentu Kálmán Thale, člen uherské akademie věd a profesor na prešpurské Právnické akademii. Listina mimo jiné informovala, že památník má:\nText listiny končil zvoláním:\nKromě samotného sousoší byl na památníku zajímavý i jeho podstavec, zejména nápisy na něm. Vzhledem k tomu, že dobové fotografie zachycují památník pouze z čelního pohledu, všeobecně je znám pouze nápis na této straně. \"Vitam et Sanguinem\" (\"Život a krev\") je zkrácenou formou výzvy členů uherského sněmu na památném zasedání 11. prosince 1741 (\"\"Vitam et Sanguinem pro Rege nostro!\"\"), kdy prohlásili odhodlání obětovat za svou královnu i vlastní životy.\n\nMéně je však známý nápis, který nesl podstavec na své zadní straně (směrem k městu). Zde maďarský text ozřejmil okolnosti vzniku památníku: \"V roce tisíciletí vzniku Uherska na památku královských korunovací vztyčilo obyvatelstvo svobodného královského města Prešpurku, 1896\".\n\nPomník následujících čtyřiadvacet let krášlil prostor náměstí a tvořil neodmyslitelnou kulisu této části města. Celkový vzhled dotvářela i stylizovaná pseudorokoková železná ohrada, která památník ohraničovala, spolu s udržovaným trávníkem a květinovou výsadbou.\n\nV roce 1918 se Rakousko-Uhersko rozpadlo a na jeho troskách vznikaly nové nástupnické státy. V letech 1920 a 1921 se však poslední rakouský císař a uherský král Karel I. a jemu věrní přívrženci pokusili o obnovu monarchie, což mladá Československá republika vnímala jako ohrožení své existence. V stupňujících se protimaďarských a protiuherských náladách se příslušníci československých legií \"vrhli\" na sochu Marie Terezie a za asistence policie ji zničili. Následně byl celý památník odstraněn. Očitým svědkem této události byl známý bratislavský sochař Alojz Rigele. V umělcově rodinném archivu se v rukopisné podobě nachází osobní svědectví, kterému dal výstižný název \"Zbourání bratislavského pomníku Marie Terezie v čase 26. - 29. října 1921\":\nI když se na místě původního památníku Marie Terezie vystřídaly sochy M. R. Štefánika a štúrovců, mezi Bratislavany neustaly touhy o navrácení původního památníku na toto místo. Iniciativy se chopil Bratislavský zkrášlovací spolek, který dokonce dal zhotovit třetinový částečný model původní sochy a vystavil ho v parčíku na dunajském nábřeží. Současně sepsali petici za návrat pomníku Marie Terezie a přemístění zde stojícího památníku štúrovců na jiné, vhodnější místo.\n\n"}
{"id": "1135091", "url": "https://cs.wikipedia.org/wiki?curid=1135091", "title": "Myš bobří", "text": "Myš bobří\n\nMyš bobří (\"Hydromys chrysogaster\") je druh hlodavce z čeledi myšovití (\"Muridae\") a rodu \"Hydromys\".\n\nJe známo asi 17 poddruhů, z nichž většina obývá řeky a bažiny v Austrálii, na Nové Guineji, přilehlých ostrovech a na Filipínách.\n\nTento mohutný hlodavec může měřit až 35 cm bez ocasu (ocas měří 20 – 35 cm) a dosahovat hmotnosti více než jednoho kilogramu (340–1,275 gramů). Má štíhlý, hydrodynamický tvar vhodný do vodního prostředí. Zadní nohy jsou opatřeny malými plovacími blánami, jež umožňují obratné manévrování ve vodě.\n\nMyš bobří se živí drobnými rybami, žábami, korýši a vodními ptáky, které aktivně pronásleduje a loví. Své úlovky často ukládá do zásobáren a konzumuje je později. Na jihu svého areálu se myši bobří rozmnožují brzy na jaře a rodí 4 – 5 mláďat; jedinci žijící více na severu se rozmnožují po celý rok.\n\nV Austrálii byly dříve loveny kvůli kvalitnímu kožichu a byly tak ohrožené. Od roku 1938 jsou však chráněné, byť ještě do 60. let byly povolovány odstřely, protože byly myší bobří považovány za škůdce. \n\n"}
{"id": "1135092", "url": "https://cs.wikipedia.org/wiki?curid=1135092", "title": "Lewis Davies (spisovatel)", "text": "Lewis Davies (spisovatel)\n\nLewis Davies (18. května 1863 – 18. května 1951) byl velšský spisovatel. Narodil se ve vesnici Hirwaun na jihu Walesu jako nejmladší syn Lewise a Amy Daviesových. Vzdělával se v Bangoru. Pracoval jako učitel ve vesnici Y Cymer. Napsal čtyři romány pro děti, jejichž děj se odehrával v jižním Walesu. Vypráví například o místních hornících a používá údolní dialekt. Mnoho jeho prací nebylo publikováno.\n\n"}
{"id": "1135093", "url": "https://cs.wikipedia.org/wiki?curid=1135093", "title": "Lewis Davies (rozcestník)", "text": "Lewis Davies (rozcestník)\n\nLewis Davies může být:\n\n"}
{"id": "1135095", "url": "https://cs.wikipedia.org/wiki?curid=1135095", "title": "Selevinie", "text": "Selevinie\n\nSelevinia betpakdalaensis je malý hlodavec z čeledi plchovitých z monotypického rodu \"Selevinia\".\n\nSelvinie byla nalezena v roce 1938 při expedici do pouště západně od jezera Balchaš v Kazachstánu. Drobného živočicha nalezl zoolog Viktor Alexejevič Selevin, poprvé jej popsali kazachstánští zoologové B. A. Bělosludov a V. S. Bažanov. Jméno \"Selevinia betpakdalaensis\" je odvozeno od pouště Betpak-dala, kde byl hlodavec nalezen, a od mezitím zemřelého nálezce Selevina. Bělosludov a Bažanov živočicha nejprve zařadili do nové čeledi myšovitých (\"Myoxidae\"). Po roce 1947 zjistili, že by měl být spolu se třemi dalšími rody zařazen do čeledi Leithiinae.\n\nPouště jihovýchodního Kazachstánu.\n\nJe to malý hlodavec o délce těla 7 – 8,5 cm a ocasu 7 – 9,5 cm různých odstínů hnědé barvy, většinou se světlejším břichem. Selevinie si hrabe nory, v nichž se ukrývá a přezimuje.\nŽiví se hlavně hmyzem, převážně sarančaty, ale také rostlinnou potravou. Na zimu si dělá zásoby v noře. Pohybuje se krátkými skoky pomocí zadních nohou.\nKoncem jara se páří a rodí pak až 8 mláďat.\n"}
{"id": "1135096", "url": "https://cs.wikipedia.org/wiki?curid=1135096", "title": "Cedevsürengín Mönchdzajá", "text": "Cedevsürengín Mönchdzajá\n\nCedevsürengín Mönchzajá (: ) nebo Mönchzaja Cedevsüren (: ), (* 13. června 1986 Ulánbátar, Mongolsko) je mongolská zápasnice – judistka a sambistka.\n\nPřipravuje se v Ulánbátaru.\n\nV roce 2008 přišla o účast na olympijských hrách v Pekingu na úkor zkušenější Tümen-Odyn Battögs.\n\nV roce 2012 se kvalifikovala na olympijských her v Londýně. V prvních dvou kolech měla hratelné soupěřky a bez větších potíží postoupila do čtvrtfinále. Ve čtvrtfinále však narazila na velkou favoritku Gévrise Émaneovou z Francie. Émaneová působila v celém turnaji pasivním dojmem čehož dokázala využít v prodloužení a favoritku vyfaulovala na šido. V semifinále však narazila na v životní formě bojující Slovinku Uršku Žolnirovou, která jí po dvou minutách boje podmetla technikou o-uči-gari na ippon. Souboj o třetí místo nezvládla a skončila na 5. místě.\n\nPo olympijských hrách v Londýně si vzala mateřskou pauzu. Na tatami se vrátila v roce 2015.\n\n\n"}
{"id": "1135097", "url": "https://cs.wikipedia.org/wiki?curid=1135097", "title": "Gareth Evans", "text": "Gareth Evans\n\nGareth Evans může být:\n\n"}
{"id": "1135100", "url": "https://cs.wikipedia.org/wiki?curid=1135100", "title": "Húd", "text": "Húd\n\nHúd je jedním z vážených islámských proroků, o nichž je zmínka v Koránu. Jedna kapitola (súra 11) v Koránu je dokonce nazvaná po tomto prorokovi. Žil v národě Ádovců na arabském poloostrově.\n\nMnozí badatelé ztotožňují islámského proroka Húda s biblickým Heberem (Eberem). Ten byl podle mnoha rabínských škol velikým prorokem a skrze Ducha Svatého povolal svého syna Pelega k velikým úkolům v době \"rozdělení země\" (době rozdělení jazyků a rozdělení kontinentů).\n\nNěkteří lingvisté zmiňují Húdovo jméno v arabštině souvisí se slovy \"hebrejec\" a \"žid\" (Heber byl mytickým praotcem Hebrejů). Islámští teologové při vytváření rodokmenů většinou vychází z toho, že jde o jednu a tutéž postavu.\n\nHúd byl prorokem, který podle islámu žil někdy mezi potopou a babylónskou věží. Jeho rodištěm byla civilizace Ádovců, rozkládající se údajně na území Jemenu a Ománu na jihu arabského poloostrova. Podle popisů v Koránu a dalších zdrojích se zdá, že hlavním městem Ádovské říše byl Iram, nazývaný také \"Městem sloupů\".\n\nObyvatelé Ádovské říše žili nezřízeným důvodem, uctívali modly, podporovali tyranské vládce a utiskovali chudé, vdovy a sirotky. Proto k nim Bůh (Alláh) seslal proroka Húda, aby je vyzval k pokání. Obyvatelé Iramu se však prorocké zvěsti vysmáli a vyhrožovali mu násilím. Bůh proto na Ádovce seslal ničivé sucho. Obyvatelé však stejně nečinili pokání, a tak na jejich hlavní město Bůh (Alláh) seslal písečnou bouři. Lidé si mysleli, že jde o dešťové mračno, které je vysvobodí z hrozného sucha, ale namísto toho byla jejich civilizace pohřbena pod dunou. Zachráněn byl pouze Húd a věřící, kteří spolu s ním včas uprchli.\n\n\n\n"}
{"id": "1135103", "url": "https://cs.wikipedia.org/wiki?curid=1135103", "title": "Dunajská brána", "text": "Dunajská brána\n\nDunajská brána byla součástí městského opevnění staré Bratislavy, kterou v první polovině 15. století nařídil císař Zikmund v důsledku husitského nebezpečí opevnit systémem vysokých násypů a valů. Dunajská brána se nacházela na začátku Dunajské ulice v místech, kde dnes stojí hotel Danubia Gate a maďarské gymnázium. Opevnění jako takové, včetně Dunajské brány bylo zbouráno na příkaz Marie Terezie v roce 1775. V blízkosti Dunajské brány stál městský lazaret, kostel a Hřbitov sv. Josefa. Přibližně před 250 lety se zmiňují i dvě veřejné městské studny. Nedochovaly se žádné obrázky brány, v městském archivu je mapka kde je tato brána vyznačena, a kromě poangličtěného názvu hotelu \"Danubia gate\" ji už nic nepřipomíná.\n"}
{"id": "1135104", "url": "https://cs.wikipedia.org/wiki?curid=1135104", "title": "Gareth Evans (režisér)", "text": "Gareth Evans (režisér)\n\nGareth Evans (* 1980) je velšský filmový režisér a scenárista. Narodil se ve vesnici Hirwaun na jihu Walesu a studoval na Glamorganské univerzitě. Debutoval v roce 2003 krátkometrážním snímkem \"Samurai Monogatari\", ve které hráli Japonci studující v Cardiffu. Roku 2006 měl premiéru jeho první celovečerní film \"Footsteps\". Později opustil rodný Wales a usadil se v Indonésii. V roce 2009 představil film \"Cesta bojovníka\" následovaný snímky \"\" (2011) a \"Zátah 2\" (2014).\n\n"}
{"id": "1135106", "url": "https://cs.wikipedia.org/wiki?curid=1135106", "title": "Historické centrum Bratislavy", "text": "Historické centrum Bratislavy\n\nHistorické centrum Bratislavy nebo historické jádro Bratislavy je (ne přesně vymezené) označení pro historickou část Bratislavy v jejím středu v městské části Staré Město. Zpravidla zahrnuje alespoň Bratislavský hrad, Podhradie a tzv. Vnitřní město. Hrad je někdy vyloučen nebo naopak do historického centra se zahrnuje i bezprostřední okolí těchto částí (např. Dunajské nábřeží, historická předměstí), pokud jsou charakterizovány historickou zástavbou. Na území historického centra byla v roce 1954 vyhlášena městská památková rezervace.\n\n"}
{"id": "1135107", "url": "https://cs.wikipedia.org/wiki?curid=1135107", "title": "Lido (Bratislava)", "text": "Lido (Bratislava)\n\nLido bylo přírodní koupaliště v Bratislavě v městské části Petržalka, když ještě nebyla součástí Bratislavy, na pravém břehu Dunaje zhruba mezi Starým mostem a Mostem Apollo (který tehdy ještě nestál). Jako náhrada za toto koupaliště bylo v roce 1943 postavené koupaliště Tehelné pole.\n\n"}
{"id": "1135108", "url": "https://cs.wikipedia.org/wiki?curid=1135108", "title": "Lunapark (Bratislava)", "text": "Lunapark (Bratislava)\n\nLunapark byl jediný zábavní park v Bratislavě, který fungoval v Petržalce na pravém břehu Dunaje na Tyršově nábřeží především v 80. a 90. letech 20 . století.\n\nMezi jeho atrakce patřily ruské kolo, autodrom, horská dráha, řetězová dráha, zrcadlový labyrint, strašidelná dráha \"Peklo\", dětský vláček, motokárová dráha, kolotoče pro děti. Součástí byla střelnice a stánky s občerstvením.\n\nKoncem roku 2003 a začátkem roku 2004 byl bez náhrady zrušen, v současnosti se areál Tyršova nábřeží používá na kulturní akce.\n"}
{"id": "1135109", "url": "https://cs.wikipedia.org/wiki?curid=1135109", "title": "Slubekův lihovar a likérka", "text": "Slubekův lihovar a likérka\n\nSlubekov lihovar a likérka byla továrna na výrobu likérů a rumu v Bratislavě.\n\nLikérku založil v roce 1806 Anton Slubek (1774–1839). V roce 1838 továrna odkoupila dům barona Jeseňáka na Kozí ulici v Bratislavě. Po smrti Antona Slubeka vedla podnik jeho vdova Zuzana Slubeková (1789–1874). V roce 1881 likérku převzal syn Gustáv Slubek spolu se švagrem Janem Gesellem. Od roku 1878 vedli továrnu Gustáv Slubek a jeho syn Július Slubek společně až do otcovy smrti. Od roku 1898 byl Július Slubek jediným majitelem firmy.\n\nJméno dodnes nese \"Dětské hřiště Slubekova zahrada\" na ulici Palisády, přebudované ze zahrady v níž se pěstovaly bylinky do likérů.\n"}
{"id": "1135110", "url": "https://cs.wikipedia.org/wiki?curid=1135110", "title": "Vnitřní město (Bratislava)", "text": "Vnitřní město (Bratislava)\n\nVnitřní město je část Bratislavy uvnitř bývalých městských hradeb, t. j. původní vlastní město Bratislava.\n\nOznačení „vnitřní město“ se používalo i jako oficiální administrativní označení, a to (přinejmenším) v 18. století a až do roku 1848. V roce 1848 bylo totiž k Bratislavě administrativně připojeno \"Podhradie\" a při této příležitosti bylo mimo jiné jedno předměstí přejmenováno na Nové Město a Vnitřní město (něm. \"Innere Stadt\") přejmenováno na Staré město (něm. \"Altstadt\"; 1921–1930 nazývané \"I. okres Staré město\", 1930–1949 \"I. okres\"). Pojem Staré město zahrnuje výrazně širší území než jen vnitřní město.\n\nVnitřní město nezahrnuje dunajské nábřeží (patřilo k předměstím), Podhradie (kam patří Vydrica a Zuckermandel) ani Bratislavský hrad, který byl oddělen od města vodním příkopem, který se nacházel zhruba v místech dnešní Staroměstské ulice.\n\nV současnosti ho ohraničuje na západě Staroměstská, na severu Kapucínská ulice, Hurbanovo náměstí a Náměstí SNP, na východě Kamenné náměstí a na jihu Hviezdoslavovo náměstí a Gorkého ulice.\n\nJe to historická část Bratislavy mezi historickými městskými hradbami s obrannými věžemi a baštami a mezi čtyřmi bývalými městskými branami, kterými byly Michalská brána, Laurinská brána, Rybářská brána a Vydrická brána. Dnes tvoří část městské části Staré Město a je to turisticky nejnavštěvovanější část města, obsahující četné kulturní a historické památky. Jeho rozloha je pouze okolo 0,2 km². Dodnes se zachoval původní půdorys, ulice a náměstí v téměř původní podobě. Sídlily zde významné instituce, bývalá uherská šlechta, byly zde korunováni králové a jistý čas zde zasedal Uherský sněm.\n\nNásleduje přehled ulic a náměstí a jejich historických názvů platných v roce 1900 (názvy se předtím i potom mnohokrát měnily). První úřední pojmenování ulic v Bratislavě se objevilo v roce 1879 (od roku 1890 povinně dvojjazyčné německé a maďarské), ale ulice byly pojmenovány už dříve. Maďarské názvy ulic se před rokem 1879 vyskytovaly velmi vzácně (zpravidla jen pro pár nejvýznamnějších ulic), jinak byly všechny názvy německé resp. dříve i latinské.\n\n\n"}
{"id": "1135111", "url": "https://cs.wikipedia.org/wiki?curid=1135111", "title": "Elizabeth Andrews", "text": "Elizabeth Andrews\n\nElizabeth Andrews, rodným jménem Elizabeth Smith, (1882 – 1960) byla velšská spisovatelka a politička, členka Labouristické strany. Narodila se do hornické rodiny ve vesnici Hirwaun na jihu Walesu. Měla deset sourozenců, z nich dva zemřeli již v dětství. Bojovala také za zlepšení sociálních podmínek. Roku 1939 byla v Rhonddě díky její kampani otevřena první velšská mateřská škola. Roku 1948 byla oceněna Řádem britského impéria. V roce 1952 vydala knihu \"\". V roce 2004 se umístila na sté příčce soutěže 100 velšských hrdinů.\n"}
{"id": "1135113", "url": "https://cs.wikipedia.org/wiki?curid=1135113", "title": "Evan Evans (básník)", "text": "Evan Evans (básník)\n\nEvan Evans, známý také pod bardskými jmény Ieuan Fardd nebo Ieuan Brydydd Hir (1731 – 1789) byl velšský básník. Narodil se ve farnosti Lledrod na západě Walesu. V roce 1750 odešel studovat na Merton College na Oxfordské univerzitě, ale školu nedokončil. V roce 1754 byl v St Asaph vysvěcen na jáhna a následujícího roku se stal vikářem. Jako vikář působil například ve vesnicích Manafon a Llanystumdwy.\n\n"}
{"id": "1135116", "url": "https://cs.wikipedia.org/wiki?curid=1135116", "title": "Buddhaghóša", "text": "Buddhaghóša\n\nBuddhaghóša (doslova \"Buddhův hlas\") byl indický učenec, žijící v 5. století, významný komentátor Tipitaky a představitel théravádského směru buddhismu, považovaný za arahanta.\n\nZdrojem informací o jeho životě je srílanská kronika \"Mahavamsa\". Podle ní se narodil okolo roku 390 v kraji Magadha v bráhmanské rodině. Poté, co ho v jedné náboženské disputaci porazil buddhistický mnich jménem Revata, ponořil se do studia Buddhova učení, zejména spisu \"Abhidhamma\". Stal se mnichem a odešel do kláštera v Anuradhápuře, kde byl uchováván pálijský kánon. Jeho nejznámějším dílem je \"Visuddhimagga\" (\"Cesta čistoty\"), trojdílný traktát, který přináší exegezi starších textů včetně různých příhod z Buddhova života a poskytuje praktické rady ohledně způsobů meditace.\n\n"}
{"id": "1135119", "url": "https://cs.wikipedia.org/wiki?curid=1135119", "title": "Šupinonožka nosatá", "text": "Šupinonožka nosatá\n\nŠupinonožka nosatá (\"Delma nasuta\") je beznohý ještěr s hadovitým tělem dlouhý cca 30 cm včetně 22 cm dlouhého ocasu.\nPísečné a kamenité pouště a suchý buš v západní a severozápadní Austrálii.\nŠupinonožka nosatá se vyznačuje štíhlým tělem a výrazně hadovitým pohybem. Tito ještěři připomínají drobné australské korálovcovité hady. Na lov hmyzu a malých ještěrů vylézají ve dne i v noci, avšak jedinci obývající vyprahlé středoaustralské pouště jsou výhradně noční. Droboučkě, ale pohyblivé pozůstatky zadních končetin bývají většinou přitisknuty k tělu. Samice kladou 2 vejce.\n"}
{"id": "1135120", "url": "https://cs.wikipedia.org/wiki?curid=1135120", "title": "Stanisław Pyrtek", "text": "Stanisław Pyrtek\n\nStanisław Pyrtek (21. března 1913, Bystra Podhalańska – 4. března 1942, Berezwecz) byl polský římskokatolický duchovní, oběť nacistického pronásledování církve. Římskokatolickou církví je uctíván jako blahoslavený.\n\nAbsolvoval gymnázium v městě Nowy Targ a vstoupil do kněžského semináře ve Vilniusu. Tam byl také v roce 1940 vysvěcen na kněze. Následně působil jako kaplan v jedné farnosti nedaleko Vilniusu a později (opět jako kaplan) v Ikaźńi. Dne 4. prosince 1941 byl zatčen gestapem a uvězněn v Brasławi a následně v Głębokiem. Dne 4. března 1942 byl vyvezen do lesa Borek u Berezwcze a zde zastřelen. Spolu s ním byli zastřeleni také kněží Władysław Maćkowiak (který s ním nedlouho předtím působil v Ikaźńi) a Mieczysław Bohatkiewicz.\n\nBeatifikován byl papežem Janem Pavlem II. dne 13. června 1999 ve Varšavě ve skupině 108 polských mučedníků z druhé světové války.\n\n"}
{"id": "1135122", "url": "https://cs.wikipedia.org/wiki?curid=1135122", "title": "Szigetszentmiklós", "text": "Szigetszentmiklós\n\nSzigetszentmiklós je město ve středním Maďarsku. Žije zde 35 656 obyvatel.\n\n\n\n"}
{"id": "1135123", "url": "https://cs.wikipedia.org/wiki?curid=1135123", "title": "Ieuan Glan Geirionydd", "text": "Ieuan Glan Geirionydd\n\nIeuan Glan Geirionydd (bardské jméno), vlastním jménem Evan Evans, (20. dubna 1795 – 21. ledna 1855) byl velšský básník. Narodil se ve vesnici Trefriw na severu Walesu. Narodil se do metodistické rodiny. On sám se později stal anglikánským knězem. Docházel do školy v obci Llanrwst. Poté, co byla škola uzavřena, napsal o ní báseň. Zemřel ve městě Rhyl roku 1855.\n"}
{"id": "1135127", "url": "https://cs.wikipedia.org/wiki?curid=1135127", "title": "John Jones", "text": "John Jones\n\nJohn Jones může být:\n\n\n"}
{"id": "1135128", "url": "https://cs.wikipedia.org/wiki?curid=1135128", "title": "Richard Wilson", "text": "Richard Wilson\n\nRichard Wilson může být:\n\n"}
{"id": "1135129", "url": "https://cs.wikipedia.org/wiki?curid=1135129", "title": "David Davies", "text": "David Davies\n\nDavid Davies může být:\n\n"}
{"id": "1135130", "url": "https://cs.wikipedia.org/wiki?curid=1135130", "title": "Michał Woźniak", "text": "Michał Woźniak\n\nMichał Woźniak (9. září 1875, Suchy Les, poblíž Varšavy – 16. května 1942, koncentrační tábor Dachau) byl polský římskokatolický duchovní, oběť nacistického pronásledování církve. Římskokatolickou církví je uctíván jako blahoslavený.\n\nV letech 1897–1900 mu bylo umožněno studium u salesiánů v Itálii (sám se však salesiánem nestal). V roce 1902 začal studovat teologii ve Varšavě a 29. září 1906 přijal kněžské svěcení. Vystřídal několik farností jako kaplan a v letech 1909–1911 sloužil jako administrátor farnosti Wiśniew. Byl pastoračně velmi úspěšný a mimo jiné se mu podařilo více než 100 členů náboženského hnutí mariavitů přivést zpět do katolické církve. Následně působil ještě na několika místech a v roce 1923 byl ustanoven farářem ve farnosti u kostela sv. Vavřince v městě Kutno. Zde vedle pastorace rozvinul také různé aktivity sociálního rázu. V diecézi zastával funkci synodního examinátora a také mu byl udělen titul papežského komořího.\n\nDne 6. října 1941 byl zatčen gestapem a uvězněn ve zrušeném cisterciáckém opatství v Lądu. Odtud byl transportován do koncentračního tábora v Dachau. Zde zemřel 16. května 1942. Beatifikován byl papežem Janem Pavlem II. dne 13. června 1999 ve Varšavě ve skupině 108 polských mučedníků z druhé světové války. Liturgická památka připadá na 12. červen.\n\nPo Michału Woźniakovi zůstaly jeho zapsané vzpomínky, zachycující období let 1911-1940 (s přestávkou ve 20. letech). Tiskem byly vydány ve Varšavě v roce 1995 a 1999. Jeho texty lze také nalézt v řadě předválečných polských katolických periodik.\n\n"}
{"id": "1135132", "url": "https://cs.wikipedia.org/wiki?curid=1135132", "title": "William Morgan", "text": "William Morgan\n\nWilliam Morgan může být:\n\n"}
{"id": "1135134", "url": "https://cs.wikipedia.org/wiki?curid=1135134", "title": "John Evans", "text": "John Evans\n\nJohn Evans může být:\n\n"}
{"id": "1135135", "url": "https://cs.wikipedia.org/wiki?curid=1135135", "title": "Ron Davies", "text": "Ron Davies\n\nRon Davies může být:\n\n"}
{"id": "1135137", "url": "https://cs.wikipedia.org/wiki?curid=1135137", "title": "Orlov (příjmení)", "text": "Orlov (příjmení)\n\nRuské příjmení Orlov () je jedno z nejrozšířenějších příjmení na území Ruské federace. Zahrnuje osoby ruského původu různých společenských vrstev (šlechtice, měšťany, sedláky, duchovní, kozáky atp.):\n\n\n"}
{"id": "1135138", "url": "https://cs.wikipedia.org/wiki?curid=1135138", "title": "Boris Ivanovič Čeranovskij", "text": "Boris Ivanovič Čeranovskij\n\nPůvodním povoláním byl malíř a sochař, ale v roce 1920 se začal zajímat o letectví. V letech 1924 až 1927 studoval na Žukovského vojenské letecké inženýrské akademii. Od roku 1922 se začal zabývat konstrukcí samokřídel. V roce 1924 vytvořil kluzáky BIČ-1 a BIČ-2. Roku 1926 následovalo první motorové samokřídlo BIČ-3. Mezi jeho další pozoruhodné konstrukce patří např. bezocasý letoun BIČ-11, který byl pod názvem RP-1 použit pro zkoušky raketového motoru OR-2 zkonstruovaného F. Zanderem. V roce 1934 vznikl jeho první dvoumotorový letoun BIČ-14. Ve stejném roce vytvořil lidskou silou poháněnou bezocasou ornitoptéru BIČ-16. Tento letoun nebyl úspěšný. O vyřešení problému letu lidskou silou se pokusil ještě v roce 1937 s letounem BIČ-18, ale ani ten nevedl k úspěchu. Čeranovskij vytvořil ještě řadu prototypů a projektů většinou bezocasých letadel. Za své zásluhy v oblasti letectví byl vyznamenán Řádem rudé hvězdy.\n\n\n"}
{"id": "1135143", "url": "https://cs.wikipedia.org/wiki?curid=1135143", "title": "Seznam plastikových modelů z forem prostějovských Kovozávodů", "text": "Seznam plastikových modelů z forem prostějovských Kovozávodů\n\nProstějovské Kovozávody vyrobily formy pro třicet vstřikovaných plastikových modelů letecké techniky používané československou armádou (ČSA, ČSLA), které v letech 1970 - 1991 postupně uvedly na trh. Všechny modely byly v měřítku 1:72. S výjimkou stíhacího letounu Supermarine Spitfire, uvedeného na trh v roce 1984, se jednalo o stroje vyráběné československými nebo sovětskými zbrojovkami. Přiložené obtiskové aršíky z tiskárny v Hradišťku pod Medníkem zpočátku neobsahovaly insignie Slovenských vzdušných zbraní, německé Luftwaffe, francouzské Armée de l'Air nebo Izraelského vojenského letectva, které se objevily až v reedicích vydávaných v devadesátých letech. Jaromír Hruban, ředitel státního podniku Kovozávody, založil 28. června 1991 společně s Herbertem Hetzelem společnost Kit Pro, která pro Kovozávody připravila formy pro několik dalších modelů. Patřily mezi ně Piper L-4 (1992), Convair XFY-1 Pogo (1993) a Mil Mi-4 (1994). Posledními modely pod značkou Kovozávodů byly dva modely letadla Siebel Si-204. V roce 1996 došlo k privatizaci tehdejšího prostějovského státního podniku Kovozávody. Novým majitelem se stala firma KP - KOPRO, která převzala i výrobu plastikových modelů. V roce 2008 se vlastníci firmy KP - KOPRO (v té době již s.r.o.) rozhodli výrobu modelů v Prostějově ukončit. Formy na plastikové modely původních Kovozávodů převzala pražská firma AIRmolds. V roce 2009 byly veškeré formy prodány do Maďarska, kde byla celá série modelů opětovně vyráběna pod značkou KP MODELS. Po krátké maďarské zastávce se formy vrátili zpět do České republiky, když se v roce 2014 jejich vlastníkem stalo pražské družstvo Směr, které postupně uvádí vybrané modely znovu na trh.\n\n"}
{"id": "1135144", "url": "https://cs.wikipedia.org/wiki?curid=1135144", "title": "Metro v Kodani", "text": "Metro v Kodani\n\nMetro v Kodani (\"Københavns Metro\") je jediný systém podzemní dráhy v Dánsku, který slouží aglomeraci hlavního města Kodaň. Bylo uvedeno do provozu 19. října 2002, má celkovou délku 21 km a vyznačuje se tím, že všechny soupravy jezdí bez lidské obsluhy.\n\nSíť je tvořena dvěma linkami: M1 (značená zeleně) měří 14,3 km a M2 (značená žlutě) je 14,2 km dlouhá. Obě linky začínají ve čtvrti Vanløse a vedou paralelně do stanice Christianshavn, kde se větví: M1 vede na předměstí Ørestad na ostrově Amager a M2 pokračuje k mezinárodnímu letišti Kastrup. Celkově má metro 22 zastávek, z toho devět podzemních. Soupravy jsou tvořeny třemi vagony, jejich maximální rychlost činí 80 km/h. Metro jezdí po celý den, intervaly se pohybují od dvou minut ve špičce po dvacet minut v noci. Síť je rozdělena do čtyř tarifních zón. Ročně přepraví 55 milionů pasažérů. Do roku 2019 se plánuje otevření dalších dvou linek.\n\n"}
{"id": "1135145", "url": "https://cs.wikipedia.org/wiki?curid=1135145", "title": "Raphael Saadiq", "text": "Raphael Saadiq\n\nRaphael Saadiq, vlastním jménem Charles Ray Wiggins, (* 14. května 1966) je americký zpěvák a hudební producent. Narodil se v kalifornském Oaklandu a měl třináct sourozenců. Několik z nich zemřelo v době, kdy byl ještě mladý (sebevražda, vražda, předávkování). Od konce osmdesátých let působil ve skupině Tony! Toni! Toné!. Své první sólové album nazvané \"Instant Vintage\" vydal v roce 2002. Během své kariéry spolupracoval s mnoha hudebníky, mezi které patří například Mary J. Blige, Elton John a Snoop Dogg.\n"}
{"id": "1135146", "url": "https://cs.wikipedia.org/wiki?curid=1135146", "title": "Trefný", "text": "Trefný\n\nPříjmení Trefný má více nositelů: \n\n"}
{"id": "1135148", "url": "https://cs.wikipedia.org/wiki?curid=1135148", "title": "Franz Janowitz", "text": "Franz Janowitz\n\nFranz Janowitz (28. července 1892, Poděbrady – 4. listopadu 1917, Log pod Mangartom, Občina Bovec) byl rakouský a český německy píšící básník židovského původu, člen literárního uskupení \"Café Arco\".\nFranz Janowitz se narodil 28. července 1892 v Poděbradech jako nejmladší ze čtyř dětí Gustava Janowitze (1849–1923), podílníka v továrně na řepkový olej v Brandýse nad Labem, a Hermine, roz. Schükové (1866–1924), dcery advokáta z Červených Janovic. Janowitzův otec byl původně pianistou, navštěvoval pražskou konzervatoř, již musel předčasně opustit poté, co onemocněl tuberkulózou. Od té doby žil na venkově, kde převzal rodinný podnik, který později rozšířil o filiálku v Poděbradech.\n\nProtože ve městě, kde tehdy žilo asi 3% Židů, nebyla vhodná škola s německým vyučovacím jazykem, začal Franz Janowitz v roce 1903 navštěvovat pražské německé gymnázium v ulici Na příkopě, kde již studoval jeho starší bratr Otto. Zde zprvu ohlásil češtinu jako svůj mateřský jazyk, o dva roky později už je však ve školních záznamech označen jako Němec. V izolovaných a přeintelektualizovaných poměrech příznačných pro tuto generaci pražských německých Židů Janowitz brzy projevoval zájem o literaturu a humanitní vědy. V průběhu studia se stal součástí kruhu přátel kolem Willyho Haase, mezi které patřili také Franz Werfel, Paul Kornfeld, Ernst Popper, Ernst Deutsch a jeho starší bratr Hans Janowitz. Během roku 1907, kdy bylo Franzi Janowitzovi nanejvýš patnáct let, pracovali přátelé pod pravděpodobným Werfelovým vedením na společném projektu nedochovaného prozaického díla \"Balthasar Rabenschnabel\". Dalším projevem organizačních ambicí tohoto uskupení, jehož přirozeným zázemím byla „Čítárna a přednášková síň německých studentů“ (\"Lese- und Redehalle der deutschen Studenten in Prag\"), bylo navázání korespondence se dvěma důležitými postavami tehdejšího literárního života, Karlem Krausem a Else Lasker-Schülerovou, za účelem jejich pozvání do Prahy.\n\nPrvním známým dokladem o kontaktu bratrů Janowitzových s Karlem Krausem je dopis z 28. dubna 1910, jehož autorem je Otto. V květnu téhož roku Franz Janowitz Krausovi nabídl k otištění své básně. Bližší okolnosti jejich prvního osobního setkání v souvislosti s Krausovou přednáškou v Praze, která se konala 12. prosince 1910, však nejsou známy. Nejpozději v roce 1910 se Janowitz (patrně Haasovým prostřednictvím) seznámil s Maxem Brodem, což vedlo k prohloubení jeho kontaktů se skupinou \"Café Arco\" a s právě založeným Sdružením Johanna Gottfrieda Herdera (\"Johann Gottfried Herder-Vereinigung\"). Po druhé Krausově pražské přednášce 15. března 1911, kterou spoluorganizoval, publikoval v časopise \"Pochodeň\" (\"Die\" \"Fackel\") překlad českého článku z půlměsíčníku \"Novina\", jenž o tomto večeru napsal F. X. Šalda. V dubnu téhož roku vyšlo první číslo raně expresionistického časopisu \"Herder-Blätter\" vydávaného stejnojmenným sdružením, v němž již tento literární adept, jehož talent Brod jasně rozpoznal, dostává prostor jako básník. V říjnu 1911 opustil Janowitz Prahu a na otcovo přání odešel do Lipska studovat chemii. Známou polemiku mezi Krausem a Brodem, ke které došlo ve stejné době, komentoval pouze ve své korespondenci s Willy Haasem. V roce 1912 studium chemie přerušil a zapsal se ve Vídni na filosofii. Během tří semestrů v letech 1912–1915 zde navštěvoval přednášky z etiky, psychologie a dějin filosofie, svou disertační práci chtěl věnovat filosofii Otto Weiningera. Již od léta roku 1912 Brod plánoval vydání ročenky \"Arkadia,\" kde dvacetiletému Janowitzovi (daleko nejmladšímu ze všech autorů v ročence) otiskl blok čtrnácti básní. Vedle Brodovy \"Arkadie\" potom začal vyjednávat s nakladatelstvím Rowohlt (později Kurt Wolff Verlag) o publikaci své básnické sbírky, popř. prózy, ale tyto snahy stejně jako Janowitzovo studium přerušil jeho vstup do roční dobrovolné vojenské služby v říjnu 1913.\n\nJeště týž den, kdy Rakousko-Uhersko vyhlásilo válku Srbsku, 28. července 1914, byl Janowitz mobilizován a 17. srpna spolu s ostatními odvelen na východní frontu. V listopadu tu onemocněl uplavicí a střídavě pobýval v pražském špitále a v Poděbradech. Potom byl opět povolán jako velitel čety na tyrolskou alpskou frontu, kde se v letech 1915–1917 zúčastnil rakouské ofenzívy v Jižním Tyrolsku. Osudnou se mu stala tzv. 12. bitva na Soči, během níž byl 24. října 1917 při zteči na hoře Rombon zasažen dvěma kulkami do prsou. Franz Janowitz zemřel v polní nemocnici poblíž slovinské vesnice Mittel-Breth (dnešní Log pod Mangartom) 4. listopadu 1917. Když Karl Kraus obdržel zprávu o jeho smrti, napsal Sidonii Nádherné: „Franz Janowitz, jeden ze světlých bodů mého života, vyhasl.“\n\nTřebaže Janowitz nestihl za svůj krátký život připravit k vydání více než jednu sbírku básní (\"Na Zemi\" – \"Auf der Erde\" – 1919), byl básnickou osobností, kterou lze do jisté míry srovnávat např. s Georgem Traklem. Oproti Traklovi, depresivnímu melancholikovi, zahalenému stínem šílenství, však vyniká svou snovou radostností, jakkoliv i on pracuje s prvky temna, ohroženosti a propadlosti zkáze, které vidí a popisuje, aniž by se jim vydával. Ve své silné obraznosti, která se nebojí přemíry vizuálna, se rovněž přibližuje stylu Georga Heyma, ve srovnání s Heymovou poezií velkoměstských scenérií je ovšem spíše básníkem české venkovské krajiny.\n\nJanowitz se ve svém díle (včetně kratších próz a aforismů) ukazuje jako hledač Boha, který vzdálen svým židovským kořenům, podobně jako Werfel, hledá inspiraci v dualistické gnózi, křesťanství a v nejrůznějších filosofických i literárních proudech. V jeho lyrice se na jedné straně vyskytují veskrze tradiční prvky, jako jsou např. rétorické figury, konvenční metaforické obrazy nebo rým. V próze je pak možné vysledovat zřetelný vliv soudobých osobností, především Karla Krause, Arthura Schnitzlera či z dnešního pohledu kontroverzního vídeňského filosofa Otty Weiningera. Na straně druhé ale Janowitz – v roli jakéhosi zprostředkovatele mezi Bohem a člověkem – nachází svůj zcela vlastní básnický tón, který se snaží navázáním na aktuální diskurzy doby proniknout skrze svět jevů do vyšších sfér ‚skutečného poznání‘. \n"}
{"id": "1135149", "url": "https://cs.wikipedia.org/wiki?curid=1135149", "title": "Daniel Keyes", "text": "Daniel Keyes\n\nDaniel Keyes (9. srpna 1927 Brooklyn, New York – 15. června 2014 Boca Raton, Florida) byl americký spisovatel.\n\nNarodil se roku 1927 v New Yorku, V sedmnácti letech vstoupil do Americké námořní služby, kde pracoval jako stevard a lodní pokladník. Následně roku 1950 vystudoval na Newyorské univerzitě (na Brooklyn College) psychologii a anglickou a americkou literaturu a získal titul bakaláře. Po ukončení studia krátce pracoval jako redaktor v magazínu \"Marvel Science Stories\", kde roku 1952 debutoval povídkou \"Precedent\" (Precedens). Byl také spolumajitelem fotoateliéru a nakonec se stal učitelem angličtiny na newyorských středních školách. Roku 1952 se oženil s Aureou Georginou Vazquezovou, se kterou měl tři děti.\n\nRoku 1961 získal na Newyorské univerzitě titul magistra v oboru anglické a americké literatury a stal se odborným asistentem na Wayne State University v Detroitu, kde vyučoval tvůrčí psaní. Od roku 1966 vyučoval na univerzitě v Ohiu v Athens a roku 1972 zde byl jmenován profesorem angličtiny a tvůrčího psaní. V roce 2000 odešel do důchodu a odstěhoval se na jih Floridy do Boca Raton, kde roku 2014 zemřel na komplikace způsobené zápalem plic..\n\nPo několik sci-fi povídkách mu roku 1959 přinesl světovou slávu příběh o experimentu s lidskou inteligencí \"Flowers for Algernon\" (Růže pro Algernon), který získal roku 1960 cenu cenu Hugo. Stejně působivá je i románová verze této povídky z roku 1966, která získala roku 1967 cenu Nebula. Za knihu o nebezpečně rozpolcené osobnosti\n\"The Minds of Billy Milligan\" (1981, Osobnosti Billyho Milligana) obdržel roku 1986 německou cenu Kurd-Laßwitz-Preis a roku 1993 japonskou cenu Seiun. Roku 2000 mu SFWA (Science Fiction and Fantasy Writers of America) udělila titul Author Emeritus (Zasloužilý autor)\n\n"}
{"id": "1135150", "url": "https://cs.wikipedia.org/wiki?curid=1135150", "title": "Donald Peers", "text": "Donald Peers\n\nDonald Peers, celým jménem Donald Rhys Hubert Peers, (10. července 1908 – 9. srpna 1973) byl velšský zpěvák. Narodil se v Ammanfordu. V roce 1940 narukoval do armády, ze které odešel v roce 1944. Již v té době bavil ostatní vojáky svými výstupy. V roce 1944 nahrál píseň „In a Shady Nook by a Babbling Brook“ (původně z roku 1927, jejími autory byli E. G. Nelson a Harry Pease). Později nahrál řadu dalších písní a rovněž vystupoval ve filmech. Později se usadil v Austrálii. Zemřel v anglickém městě Hove ve věku 65 let.\n\n"}
{"id": "1135152", "url": "https://cs.wikipedia.org/wiki?curid=1135152", "title": "Meade County (Jižní Dakota)", "text": "Meade County (Jižní Dakota)\n\nMeade County je okres ve státě Jižní Dakota v USA. V roce 2014 zde žilo 26 951 obyvatel. Sídelním městem je Sturgis.\n\nOkres vznikl 7. února 1889. Jméno získal podle Fort Meade, které zde fungovalo jako vojenské stanoviště v roce 1878. Název Meade byl odvozen podle generála George Meadea.\n"}
{"id": "1135154", "url": "https://cs.wikipedia.org/wiki?curid=1135154", "title": "Sturgis (Jižní Dakota)", "text": "Sturgis (Jižní Dakota)\n\nSturgis je město v Spojených státech amerických, v západní části Jižní Dakoty. Je sídlem Meade County. K roku 2010 zde žilo 6 627 obyvatel.\n\nRozkládá se na severovýchodním předhůří Black Hills. Jižně od města se začíná chráněné území Black Hills National Forest, severně od něj rekreační oblast Fort Meade B.L.M. Recreational Area. Jižně od města se nachází hřbitov Black Hills National Cemetery.\n\nVe městě se každoročně (první srpnový týden) koná jeden z největších motocyklových festivalů na světě - Sturgis Motorcycle Rally.\n"}
{"id": "1135156", "url": "https://cs.wikipedia.org/wiki?curid=1135156", "title": "Bardské jméno", "text": "Bardské jméno\n\nBardské jméno je pseudonym používaný převážně ve Walesu. Používají jej zejména básníci, ale také další umělci, často ti, kteří přispívají do hnutí Eisteddfod. Bardská jména byla využívána již ve středověku, často putovními básníky. Příkladem bardského jména je Ieuan Glan Geirionydd, jehož vlastní jméno bylo Evan Evans, nebo Talhaiarn, vlastním jménem John Jones. Za oživením tradice v osmnáctém století stál Iolo Morganwg (vlastním jménem Edward Williams), autor abecedního systému Coelbren y Beirdd. Součástí bardského jména byl často název sídla, odkud daná osoba pocházela.\n"}
{"id": "1135157", "url": "https://cs.wikipedia.org/wiki?curid=1135157", "title": "Fontana", "text": "Fontana\n\nFontana může znamenat:\n\n\n\n\n"}
{"id": "1135165", "url": "https://cs.wikipedia.org/wiki?curid=1135165", "title": "ThyssenKrupp", "text": "ThyssenKrupp\n\nThyssenKrupp je německá akciová společnost a největší německý ocelářský a technologický podnik. Tento koncern se sídlem v městech Duisburg a Essen vznikl v roce 1999 sloučením podniků Friedrich Krupp AG Hoesch-Krupp a Thyssen AG.\n"}
{"id": "1135166", "url": "https://cs.wikipedia.org/wiki?curid=1135166", "title": "Richard Wilson (malíř)", "text": "Richard Wilson (malíř)\n\nRichard Wilson (1. srpna 1714 – 15. května 1782) byl velšský malíř. Narodil se ve vesnici Penegoes. V roce 1729 odešel do Londýna, kde se věnoval převážně portrétům. Později strávil několik let v Itálii. Věnoval se převážně krajinám. Namaloval například jezero Cadair Idris nebo hrady Dolbadarn a Caernarfon. Zemřel v Colomendy nedaleko vesnice Llanferres v severním Walesu ve věku 67 let. Pochován byl v Kostele Panny Marie v obci Mold.\n"}
{"id": "1135168", "url": "https://cs.wikipedia.org/wiki?curid=1135168", "title": "Sálih", "text": "Sálih\n\nSálih je jedním z koránských proroků, o nichž není zmínka v Bibli, ale jsou součástí Alláhovy zvěsti. Žil uprostřed národa Thámudovců a jeho příběh je spojen s osudem posvátné velbloudice.\n\nSálih žil podle islámských historiků v době mezi prorokem Húdem (asi 200-300 let po potopě) a prorokem Abrahámem (okolo roku 1800 př.n.l.). Sálih byl součástí národa Thámudovců, který žil v oblasti Hidžázu (dnešní Saúdské Arábie). Korán nazývá lid Thámudu také jako \"lid al-Hidžru\" (lid kamenných příbytků / lid s příbytky ve skále).\n\nNejstarší dochované záznamy o civilizaci Thámudovců máme z doby vlády Sargona II. z roku 715 př.n.l. Archeologové nalezli kresby a nápisy, dochované po zaniklé říši Thámudovců.\n\nBůh (Alláh) poslal k Thámudovcům proroka Sáliha, aby kázal proti vykořisťování chudých a nekonečném bažení po bohatství, jež se mezi lidmi rozšířilo. Thámudovci však Sálihovi nevěřili, pokusili se jej zabít a žádali si zázračné znamení.\n\nProrok jim řekl, aby si vybrali, jaké znamení jim má Alláh dát, a vůdcové národa si řekli o absurdní přání: Sálih jim měl jako Boží znamení přivést obří (gigantickou) velbloudici, která vyleze přímo ze skály a v okamžiku, kdy se postaví na zem, porodí mládě. Také si přáli, aby velbloudice dávala tolik mléka, že z ní bude denně nasyceno celé město.\n\nBůh tento požadavek splnil, ale dal lidem příkaz, že se s velbloudicí musí střídat o přístup k vodě - jeden den bude ze studny pít ona, a druhý zase lidé. Obyvatelé města Thámud si však nepřáli, aby lidé uvěřili v Boha, a proto poslali vraha, který měl Boží velbloudici zabít. Zavraždil ji právě, když pila u studny. Její mládě uteklo na posvátnou horu a volalo o pomoc, ale vrah jej dostihl a podřízl na kameni. Za to padla na říši Thámud Boží pomsta.\n\nObyvatelům se v průběhu několika dní začala měnit barvu kůže a nakonec byli všichni nalezeni, jak leží mrtví na zemi. Islámští učenci se domnívají, že šlo buďto o vulkanickou erupci nebo o únik sopečných plynů ve skalních městech, které otrávily obyvatele Thámudu.\n\nZachráněn byl pouze Sálih a věřící, kteří utekli spolu s ním zavčasu.\n\nSeznam koránských pasáží v chronologickém pořadí vzniku (podle Hrbka):\n\n\n\n\n\n\n"}
{"id": "1135169", "url": "https://cs.wikipedia.org/wiki?curid=1135169", "title": "Saltillo", "text": "Saltillo\n\nSaltillo je hlavní město mexického federálního státu Coahuila. Nachází se v severním Mexiku, přibližně 400 km jižně od hranic USA a 90 km na východ od Monterrey. Aglomerace města byla v roce 2010 devatenáctou největší v zemi.\n\nMěsto bylo založeno v roce 1577 a je nejstarším městem, založeným v zemi po jejím dobytí španělským králem. V roce 1824 se stalo hlavním městem státu Coahuila y Tejas, který zahrnoval také přibližně území dnešního Texasu. V roce 1840 u města probíhaly boje Texaské války za nezávislost.\n\nNa počátku 20. století bylo Saltillo známé jako Athény Mexika z důvodu vysokého počtu slavných osobností, usazených ve městě, zejména z Velké Británie a Irska.\n\nNejznámějším vývozním artiklem města jsou kachličky a pletené barevné šály, \"sarapes\". Společnosti Mercedes-Benz a General Motors zde mají své montážní závody a Chrysler zde má závody na montáž nákladních automobilů, sedaček, a dvě motorárny. 37.4% všech osobních a 62.6% všech nákladních aut vyráběných v Mexiku se vyrábí v Saltillo. V Saltillo má také sídlo výrobní konglomerát Grupo Industrial Saltillo, který vyrábí domácí spotřebiče a automobilové součástky.\nPodle mexického magazínu Inversionista mělo město v roce 2006 druhou nejlepší kvalitu života v Mexiku.\n"}
{"id": "1135170", "url": "https://cs.wikipedia.org/wiki?curid=1135170", "title": "Národní park Lençóis Maranhenses", "text": "Národní park Lençóis Maranhenses\n\nNárodní park Lençóis Maranhenses ( \"Parque Nacional dos Lençóis Maranhenses\") je chráněné území na severovýchodě Brazílie ve spolkovém státě Maranhão. Jedná se o 1 566 km² písečných dun, vodních ploch a mangrovových porostů na pobřeží Atlantského oceánu. Nachází se 150 km východně od brazilského města São Luís. Park byl zřízen v roce 1981. Lokalita Lençóis Maranhenses je jedinečná tím, že i přes písečné duny se nejedná o poušť. Nacházejí se zde vodní toky přitékající z vnitrozemí, zdejší laguny se sladkou vodou jsou napájeny i dešťovými srážkami.\n"}
{"id": "1135171", "url": "https://cs.wikipedia.org/wiki?curid=1135171", "title": "Branický hřbitov", "text": "Branický hřbitov\n\nBranický hřbitov se nachází v Praze v městské části Braník. Hřbitov byl založen roku 1888. Do té doby byl nejbližším pohřebním místem hřbitov při kostelu svatého Michaela Archanděla v Podolí. Zvláštností je, že je zde pochováno velké množství sebevrahů. Důvodem jsou nedaleké Branické skály, kde se mnoho lidí rozhodlo ukončit život a Branický hřbitov byl nejbližším pohřebním místem. Bylo jim tam určeno jejich místo a dodnes mají sebevrahové na tomto hřbitově vyhrazený vlastní prostor.\n\n"}
{"id": "1135177", "url": "https://cs.wikipedia.org/wiki?curid=1135177", "title": "Cass County (Missouri)", "text": "Cass County (Missouri)\n\nCass County je okres ve státě Missouri v USA. K roku 2010 zde žilo 99 478 obyvatel. Správním městem okresu je Harrisonville. Celková rozloha okresu činí 1 818 km².\n\nOkres vznikl v roce 1835 pod názvem Van Buren County, ale v roce 1849 byl přejmenován podle amerického senátora Lewise Casse, který později kandidoval na prezidenta.\n"}
{"id": "1135181", "url": "https://cs.wikipedia.org/wiki?curid=1135181", "title": "VVS Moskva", "text": "VVS Moskva\n\nVVS MVO (celým názvem ) byl sportovní klub, reprezentující sovětské vojenské letectvo v letech 1945 až 1953. Klub měl oddíly ve fotbalu, hokeji, basketbale a volejbale.\n\nPrezidentem klubu byl Stalinův syn generálporučík letectva Vasilij Stalin.\n\nKlub za svoji krátkou existenci vyhrál sovětský šampionát v basketbale a volejbale roku 1952 a celkem třikrát sovětskou hokejovou ligu v letech 1951, 1952 a 1953.\n\nKlub byl rozpuštěn v roce 1953 v souvislosti s redukcí ozbrojených sil.\n"}
{"id": "1135183", "url": "https://cs.wikipedia.org/wiki?curid=1135183", "title": "Miku Taširová", "text": "Miku Taširová\n\nMiku Taširová (* 7. dubna 1994 Hačiódži) je japonská zápasnice – judistka.\n\nS judem začínala v rodném Hačiódži v 8 letech. Po skončení střední internátní školy Šukutoku v Itabaši v roce 2013 podepsala profesionálním smlouvu se společnosti Komatsu jejichž judistický tým reprezentuje pod vedením Jošijuki Macuoky a jeho asistentů (Ajumi Tanimotová). V japonské ženské reprezentaci se pohybuje s přestávkami od roku 2011 v polostřední váze do 63 kg. V roce 2016 se kvalifikovala na olympijské hry v Riu. V semifinále v poslední minutě zápasu s Francouzkou Clarisse Agbegnenouová byla penalizována za vyšlápnutí z tatami a tuto ztrátu do konce hrací doby nesmazala. V boji o třetí místo od úvodu nezachytila tempo své soupeřky Izraelky Jarden Džerbiové a prohrála na body. Obsadila 5. místo.\n\n\n\n"}
{"id": "1135184", "url": "https://cs.wikipedia.org/wiki?curid=1135184", "title": "Hennepin County", "text": "Hennepin County\n\nHennepin County je okres ve státě Minnesota ve Spojených státech amerických. K roku 2014 zde žilo 1 212 064 obyvatel. Správním městem okresu je Minneapolis. Celková rozloha okresu činí 1 572 km².\n\nOkres byl ustanoven 6. března 1852. Jméno získal podle francouzského misionáře a cestovatele Louise Hennepina.\n"}
{"id": "1135185", "url": "https://cs.wikipedia.org/wiki?curid=1135185", "title": "Bloomington (Minnesota)", "text": "Bloomington (Minnesota)\n\nBloomington je páté největší město v americkém státě Minnesota v Hennepin County a třetí jádrové město metropolitní oblasti Minneapolis-St. Paul-Bloomington, MN-WI MSA. V roce 2010 zde žilo 82 893 obyvatel.\n\nMěsto se nachází na severním břehu řeky Minnesota River nad soutokem s řekou Mississippi. Bloomington leží v centru jižní metropolitní oblasti, 16 km jižně od centra města Minneapolis. V roce 2010 zde žilo 82 893 obyvatel.\n"}
{"id": "1135186", "url": "https://cs.wikipedia.org/wiki?curid=1135186", "title": "Ian Stewart (atlet)", "text": "Ian Stewart (atlet)\n\nIan Stewart (* 15. ledna 1949) je britský atlet, běžec na dlouhé tratě, mistr Evropy v běhu na 5000 metrů v roce 1969.\nV roce 1969 nejprve na jaře zvítězil v běhu na 3000 metrů na Evropských halových hrách a v létě se se stal mistrem Evropy v běhu na 5000 metrů. O rok později vytvořil evropský rekord v běhu na 5000 metrů časem 13:22,8. Na mnichovské olympiádě v roce 1972 vybojoval na této trati bronzovou medaili. V roce 1975 se stal halovým mistrem Evropy v běhu na 3000 metrů. Při svém druhém olympijském startu v Montrealu v roce 1976 skončil ve finále běhu na 5000 metrů sedmý.\n\n"}
{"id": "1135187", "url": "https://cs.wikipedia.org/wiki?curid=1135187", "title": "Pohřebiště albánských panovníků", "text": "Pohřebiště albánských panovníků\n\nToto je seznam panovníků Albánského království, které existovalo v letech 1928 až 1943 (1939 až 1943 v personální unii s Itálií)\n\n"}
{"id": "1135189", "url": "https://cs.wikipedia.org/wiki?curid=1135189", "title": "Dieter Fromm", "text": "Dieter Fromm\n\nDieter Fromm (* 21. dubna 1948, Bad Langensalza) je bývalý východoněmecký atlet, běžec, který se věnoval středním tratím, zejména půlce, mistr Evropy z roku 1969.\n\nVe dvaceti letech startoval na olympiádě v Mexiku, kde doběhl ve finále na 800 metrů šestý. V následující sezóně slavil své největší úspěchy – stal se nejprve vítězem v na této trati na Evropských halových hrách a poté v Athénách i mistrem Evropy. Na dalším evropském šampionátu v Helsinkách v roce 1971 vybojoval v této disciplíně stříbrnou medaili. Jeho kariéra skončila náhle v roce 1976, kdy mu během olympiády jiný běžec během závodu vážně zranil achillovku.\n\n"}
{"id": "1135191", "url": "https://cs.wikipedia.org/wiki?curid=1135191", "title": "Springfield (Ohio)", "text": "Springfield (Ohio)\n\nSpringfield je město v americkém státě Ohio v Clark County. V roce 2010 zde žilo 60 608 obyvatel.\n\nSpringfield se nachází 45 mil západně od Columbusu a 25 mil severovýchodně od Daytonu. Městem protéká řeka Mad River.\n\nV roce 2004 získalo město titul All-America City Award.\n\n\n"}
{"id": "1135192", "url": "https://cs.wikipedia.org/wiki?curid=1135192", "title": "Għasri", "text": "Għasri\n\nGħasri () je malá vesnice na ostrově Gozo ležící mezi vrchy Żebbuġ a Għammar. Jméno je arabského původu, snad znamená místo, kde jsou lisovány olivy.\n"}
{"id": "1135193", "url": "https://cs.wikipedia.org/wiki?curid=1135193", "title": "Omu", "text": "Omu\n\nOmu (též Omul, rumunsky \"Vârful Omu\") je nejvyšší hora rumunského pohoří Bucegi, součásti Jižních Karpat. Její vrchol se tyčí do nadmořské výšky 2505 metrů a patří tak mezi nejvyšší rumunské (11.) i karpatské hory. Omu leží v severní části pohoří Bucegi, asi 25 km jiho-jihozápadně od města Brašov.\n\nNa vrcholu stojí turistická chata Cabana Omu, nejvýše položená v celém Rumunsku. První dřevěný přístřešek byl postaven už v roce 1888 a byl mnohokrát přestavovaný. Současná chata je z kamene a dřeva a v období od března do listopadu nabízí 30 lůžek a bufet. Druhou stavbou na vrcholu je meteorologická stanice, nejvyšší trvale obydlené místo v Rumunsku.\n\nNejjednodušší přístup začíná v horském městečku Bușteni, odkud vede lanovka na planinu Babele. Od konečné lanovky vede na sever žlutě značená turistická cesta ke skalním věžičkám \"Babele\", kolem skály zvané \"Sfinga\" a dál až na vrchol Omu. Výstup je dlouhý 6,5 km s převýšením 400 metrů.\n\nDalší možností je žlutě značená cesta od lanovky Babele ke 36 metrů vysokému Kříži hrdinů, který se tyčí pod vrcholem hory Caraiman (2384 m), na skalní hraně více než 1 km nad městečkem Bușteni. Od kříže pokračuje červená značka až do sedla pod Omu, kde se napojuje na zmíněnou žlutou značku, vedoucí až na vrchol. Tato trasa měří 9,5 km s převýšením 650 metrů.\n\n"}
{"id": "1135195", "url": "https://cs.wikipedia.org/wiki?curid=1135195", "title": "Jihomoravský krajský přebor 1988/89", "text": "Jihomoravský krajský přebor 1988/89\n\nV soubojích 29. ročníku Jihomoravského krajského přeboru 1988/89 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1988 a skončil v červnu 1989.\n\n\nZdroj: \n\nPoznámky:\n\n"}
{"id": "1135196", "url": "https://cs.wikipedia.org/wiki?curid=1135196", "title": "Jihomoravský krajský přebor 1987/88", "text": "Jihomoravský krajský přebor 1987/88\n\nV soubojích 28. ročníku Jihomoravského krajského přeboru 1987/88 (jedna ze skupin 5. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1987 a skončil v červnu 1988.\n\n\nZdroj: \n\nPoznámky:\n\n"}
{"id": "1135199", "url": "https://cs.wikipedia.org/wiki?curid=1135199", "title": "Agustín Hernández Navarro", "text": "Agustín Hernández Navarro\n\nAgustín Hernández Navarro (* 29. února 1924 Ciudad de México) je mexický architekt. \n\nVystudoval Mexickou národní autonomní univerzitu (UNAM), titul získal v roce 1954, zde také chvíli přednášel. Agustin Hernandez používá v architektuře prvky z Předkolumbijské Ameriky a aplikuje je na současnou architekturu. \nJeho architektonické a sochařské práce byly vystaveny v Muzeu současného umění v Monterrey, Nuevo Leon; Tamayo Muzeum současného umění; Palacio de Bellas Artes v Mexiku; a Národním polytechnickém institutu.\n\nMezi nejvýznamnější práce patří:\n\n"}
{"id": "1135200", "url": "https://cs.wikipedia.org/wiki?curid=1135200", "title": "Jihomoravský krajský přebor 1980/81", "text": "Jihomoravský krajský přebor 1980/81\n\nV soubojích 21. ročníku Jihomoravského krajského přeboru 1980/81 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1980 a skončil v červnu 1981.\n\nByl to poslední ročník ve čtvrtoligové historii Jihomoravského krajského přeboru (1965/66 – 1968/69, 1977/78 – 1980/81). Po sezoně byla provedena reorganizace nižších soutěží, Jihomoravský krajský přebor je od sezony 1981/82 až dosud jednou ze skupin 5. nejvyšší soutěže.\n\n\nZdroj: \n\nPoznámky:\n\n"}
{"id": "1135203", "url": "https://cs.wikipedia.org/wiki?curid=1135203", "title": "Jihomoravský krajský přebor 1979/80", "text": "Jihomoravský krajský přebor 1979/80\n\nV soubojích 20. ročníku Jihomoravského krajského přeboru 1979/80 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1979 a skončil v červnu 1980.\n\n\nZdroj: \n\nPoznámky:\n\n"}
{"id": "1135204", "url": "https://cs.wikipedia.org/wiki?curid=1135204", "title": "Jihomoravský krajský přebor 1978/79", "text": "Jihomoravský krajský přebor 1978/79\n\nV soubojích 19. ročníku Jihomoravského krajského přeboru 1978/79 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1978 a skončil v červnu 1979.\n\n\nZdroj: \n\nPoznámky:\n\n"}
{"id": "1135205", "url": "https://cs.wikipedia.org/wiki?curid=1135205", "title": "United States Tennis Association", "text": "United States Tennis Association\n\nUnited States Tennis Association, zkráceně USTA, česky: Americká tenisová asociace, je řídící tenisová organizace ve Spojených státech, člen Mezinárodní tenisové federace. Představuje neziskovou organizaci s více než 700 tisíci členy. Veškerý zisk investuje do rozvoje tenisu od řadových amatérských hráčů až po profesionální úroveň.\n\nČinnost organizace zahrnuje správu národních reprezentačních družstev včetně daviscupového a fedcupového, zastupování amerického tenisu v mezinárodních organizacích, propagaci a hájení jeho zájmů, pořádání soutěží včetně závěrečného grandslamu sezóny US Open a univerzitních klání. Podílí se také na výchově a akreditaci hráčů a trenérů.\n\nSvaz sídlí v newyorském White Plains. Hlavním střediskem je Národní tenisové centrum Billie Jean Kingové.\n\nPočátky tenisu na Americkém kontinentu se datují k říjnu 1874. Manželka vojáka Martha Summerhayesová v pamětech uvedla, že se v daném období hrál tenis v arizonském oddílu Camp Apache. Původně byl svaz založen v roce 1881 skupinou několika newyorských tenisových klubů pod názvem United States National Lawn Tennis Association (USNLTA). V roce 1920 došlo k vypuštění slova „National“ (národní) a roku 1975 bylo pojmenování zkráceno o slovo „Lawn“ (travnatý).\n\nSvaz pořádá turnaje ve většině měst čítajících více než 150 tisíc obyvatel. Ligové soutěže jsou hrány v jarní a podzimní části roku. Věkové kategorie jsou členěny na žáky (do 10 let), juniory, dospělé (mezi 18–40 lety) a veterány (nad 40 let). Každý veterán může požadát o zařazení mezi dospělé.\n\nV lednu 2015 se jeho prezidentkou stala Katrina Adamsová, první Afromeričanka a také první bývalá profesionální tenistka řídící organizaci, včetně mužů. První ženou v čele byla v letech 1999–2000 Julia Leveringová.\n\nSvaz je rozdělen do 17 regionálních sekcí podle geografického klíče a k roku 2016 měl více než 700 000 individuálních členů a 7 000 organizačních jednotek..\n\n"}
{"id": "1135211", "url": "https://cs.wikipedia.org/wiki?curid=1135211", "title": "Katrina Adamsová", "text": "Katrina Adamsová\n\nKatrina Adamsová (* 5. srpna 1968 Chicago) je americká sportovní funkcionářka a bývalá tenistka, která mezi profesionálkami hrála v letech 1984–1999. Od roku 2015 je prezidentkou Americké tenisové asociace, jakožto první Afroameričanka a první bývalý profesionální tenista. V roce 2016 se stala předsedkyní výboru Fed Cupu, řídícího orgánu soutěže.\n\nVe své kariéře na okruhu WTA Tour vyhrála dvacet deblových turnajů. V rámci okruhu ITF získala jeden titul ve dvouhře a sedm ve čtyřhře.\n\nNa žebříčku WTA byla ve dvouhře nejvýše klasifikována v květnu 1989 na 67. místě a ve čtyřhře pak v srpnu téhož roku na 8. místě.\n\nV americkém fedcupovém týmu neodehrála žádné utkání.\n\nTenis začala hrát v šesti letech poté, co vstoupila do oddílu v chicagské části West Side. V letech 1983 a 1984 se během středoškolských studií na Whitney Young High School stala terisovou mistryní školní asociace v Illinois.\n\nPo maturitě pokračovala studiem na Northwestern University. V roce 1987 s Dianou Donnellyovou zvítězily ve čtyřhře na šampionátu National Collegiate Athletic Association (NCAA). Dvakrát byly obě hráčky vyhlášeny nejlepším americkým univerzitním týmem – All-America.\n\nV singlových soutěžích okruhu WTA Tour se probojovala do dvou finále, z nichž odešla poražena. V únoru 1988 hladce podlehla na novozélandském Wellington Classic Kanaďance Jill Hetheringtonové, když získala jen dva gamy. Na listopadovém Virginia Slims of Nashville 1991 v Brentwoodu pak v boji o titul nenašla recept na Belgičanku Sabinu Appelmansováou.\n\nV deblových soutěžích WTA Tour získala dvacet trofejí. Nejvíce nastupovala s krajankou Zinou Garrisonovou a opakovaně hrála také po boku nizozemské hráčky Manon Bollegrafové. Ve druhé nejvyšší kategorii Tier I si připsala jediný titul, když na listopadovém Advanta Championships of Philadelphia 1993 s Bollegrafovou triumfovaly nad favorizovanou španělsko-lotyšskou dvojicí Conchita Martínezová a Larisa Neilandová, až v tiebreaku rozhodující sady poměrem míčů 9:7. Po boku Neilandové vyhrála poslední čtyřhru na Birmingham Classic v červnu 1997. Na travnatém pažitu ve finále přehrály francouzsko-americký pár Nathalie Tauziatová a Linda Wildová.\n\nNa nejvyšší grandslamové úrovni se probojovala nejdále do osmifinále dvouhry Wimbledonu 1988, v němž skončila na raketě čtvrté nasazené Chris Evertové po setech 7–5, 3–6 a 0–6. Na stejném ročníku londýnského majoru dosáhla i deblového maxima, když se Zinou Garrisonovou postoupily do semifinále ženské čtyřhry, V něm je přehrála sovětská dvojice Larisa Savčenková a Nataša Zverevová po dvousetovém průběhu.\n\nOd roku 2003 začala spolukomentovat televizní přenosy pro stanici Tennis Channel a stala se také výkonnou ředitelkou juniorské ligové soutěže Harlem Junior Tennis League.\n\nV lednu 2015 byla zvolena, jakožto první profesionální tenistka, prezidentkou Americké tenisové asociace (USTA).\n\n"}
{"id": "1135213", "url": "https://cs.wikipedia.org/wiki?curid=1135213", "title": "Jihomoravský krajský přebor 1977/78", "text": "Jihomoravský krajský přebor 1977/78\n\nV soubojích 18. ročníku Jihomoravského krajského přeboru 1977/78 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1977 a skončil v červnu 1978.\n\nPo sezoně 1976/77 byla zrušena druhá liga a proběhla reorganizace nižších soutěží. Z Divize D se stala jedna ze skupin 3. nejvyšší soutěže, z Jihomoravského krajského přeboru jedna ze skupin 4. nejvyšší soutěže.\n\n\nZdroj: \n\nPoznámky:\n\n"}
{"id": "1135215", "url": "https://cs.wikipedia.org/wiki?curid=1135215", "title": "NAUTIS", "text": "NAUTIS\n\nNAUTIS − Národní ústav pro autismus, dříve APLA, je organizace zaměřená na pomoc lidem s autismem. Její hlavní činností je poskytování služeb lidem s poruchami autistického spektra a jejich rodinám. Poskytuje diagnostické, terapeutické, sociální, vzdělávací, volnočasové, asistenční a odlehčovací služby. Jedná se o nestátní neziskovou organizaci s právní formou ústavu.\n\nNAUTIS je členem řady mezirezortních odborných pracovních skupin, kde se snaží prosadit systémové řešení v oblasti péče o lidi s autismem v ČR, vyvíjí aktivity na české zákonodárce i zástupce státní správy, aby věnovali problematice autismu více pozornosti. V neposlední řadě je NAUTIS členem mezinárodní organizace Autism-Europe, která sdružuje organizace aktivně se zasazující o práva lidí s PAS v Evropské unii. \n\nPod NAUTIS patří Nakladatelství Pasparta, které vydává jak odbornou literaturu, tak i knihy pro děti s poruchou autistického spektra.\n\n"}
{"id": "1135217", "url": "https://cs.wikipedia.org/wiki?curid=1135217", "title": "Bob Kane", "text": "Bob Kane\n\nBob Kane, rodným jménem Robert Kahn (24. říjen 1915, New York – 3. listopad 1998, Los Angeles) byl americký komiksový kreslíř a karikaturista. Tvůrce legendární postavy Batmana, stejně jako dalších slavných postav batmanovské série: Robina, Jokera, Tučňáka a Catwoman.\n\nNarodil se v newyorské židovské rodině, která měla kořeny ve východní Evropě. Již na střední škole se potkal a spřátelil s jiným budoucním slavným komiksovým kreslířem Willem Eisnerem. Po střední škole si také oficiálně změnil jméno na Bob Kane. Vystudoval poté vysokou školu \"The Cooper Union for the Advancement of Science and Art\" v East Village. Roku 1934 nastoupil do \"Max Fleischer Studio\" jako animátor.\n\nV roce 1936 vydal své první komiksy: \"Peter Pupp\" a \"Hiram Hick\". V roce 1938 začal malovat pro společnost National Comics, seriály \"Rusty and His Pals\" a \"Clip Carson\". Vytvořil také seriál \"Professor Doolittle\" pro časopis \"Adventure Comics\".\n\nTo byl ovšem také rok, kdy se objevil v časopise \"Action Comics\" seriál Superman. Šéf National Comics Vincent Sullivan oslovil Kanea a scenáristu Billa Fingera, aby vytvořili hrdinu, který by byl Supermanovým konkurentem a přitom byl jiný než on. Kane a Finger o jednom víkendu vymysleli Batmana, hrdinu mnohem temnějšího, chladnějšího a záhadnějšího než byl Superman, hrdinu bez superschopností a z mnohem chladnějšího a syrovějšího světa. \n\nPodle \"batmanovské\" legendy hrdina komiksu, pravým jménem Bruce Wayne, jako dítě sledoval, jak byli jeho rodiče zavražděni v temné uličce New Yorku cestou domů z kina. Traumatizovaný mladý Bruce slíbil pomstít jejich smrt a pronásledovat všechny zločince světa. Vystudoval kriminologii, vycvičil své tělo k maximální pružnosti a shromáždil arzenál technických prostředků pro boj se zločinem ve městě Gotham. Jednou v noci se polekal netopýra za oknem a tak ho napadlo oblékat se jako netopýr a budit tak strach ve zbabělých a pověrčivých srdcích zločinců. První díl seriálu vyšel v 27. čísle časopisu \"Detective Comics\" v květnu 1939 pod názvem \"Případ chemického syndikátu\".\n\nVizuální podoba Batmana měla několik inspiračních zdrojů, sám Kane zdůrazňoval nákresy létajících strojů Leonarda da Vinciho, kterého ho fascinovaly už v dětství. Některé vizuální rysy ovšem vymyslel Finger, například absenci duhovky a zorniček v Batmanových očích. Postavu Robina oba vymysleli o rok později. Byla přidána do hry proto, aby se s ní mohly identifikovat děti a také aby byla méně násilná a temná než Batman (Robin měl červenou vestu, zelené boty a žlutý plášť). Obě postavy se staly rychle nesmírně populární a již v roce 1940 došlo k prvním pokusům o zfilmování. V tom roce také přibyly do seriálu postava zloducha Jokera a Catwoman. Nicméně s rostoucí popularitou Batmana se tato postava stávala pro samotného Kanea nepříjemnou a stále méně se podílel na kreslení seriálu. Ačkoli se jeho jméno objevovalo na titulních stranách do roku 1964, v té době již Batmana většinou kreslili jiní kreslíři.\n\nPo roce 1966 se z komiksového světa stáhl a pokusil se uplatnit ve vážném umění. To se mu však příliš nedařilo. V závěru života se vrátil k animaci a žil z velké části z batmanovské legendy, byl i konzultantem režiséra Tima Burtona při tvorbě jeho zřejmě nejslavnější filmové adaptace Batmana z roku 1989.\n\nRoku 1994 byl Bob Kane uveden do \"Jack Kirby Hall of Fame\", roku 1996 do \"Will Eisner Comic Book Hall of Fame\".\n\n"}
{"id": "1135218", "url": "https://cs.wikipedia.org/wiki?curid=1135218", "title": "Jozef Čechvala", "text": "Jozef Čechvala\n\nJozef Čechvala (* 18. května 1953) je bývalý slovenský fotbalista, obránce.\n\nV československé lize hrál za Jednotu Trenčín. Nastoupil v 50 ligových utkáních, ve kterých dal 1 gól. Ve druhé nejvyšší soutěži hrál i za Slovenský hodváb Senica.\n\n\n"}
{"id": "1135219", "url": "https://cs.wikipedia.org/wiki?curid=1135219", "title": "Marie Podešvová", "text": "Marie Podešvová\n\nMarie Podešvová, pseudonym Marie Jensenová (24. června 1901, Praha – 18. října 1994, Rožnov pod Radhoštěm) byla česká spisovatelka a překladatelka. Velkou část života prožila na Valašsku. Láska k tomuto kraji, jeho lidem a přírodě se odráží i v jejích dílech.\n\nMarie Podešvová (rozená Jarušková) vyrůstala v Brně, její otec byl vedoucím administrace Lidových novin a starostou brněnského Sokola. V letech 1918–19 absolvovala tři semestry v pařížském Institutu Maintenon. Roku 1922 hrála pod pseudonymem Máňa Jensenová v němých filmech rakouského režiséra Hanse Otto Löwensteina.\n\nS manželem žili v Praze, od roku 1938 v Beskydech na Soláni, kde se scházeli s dalšími malíři, spisovateli nebo hudebními skladateli.\n\nPodešvová psala do dlouhé řady periodik: \"Salon, Rozkvět, Zora, Venkov, Červený květ, Lidové noviny, Lidová demokracie, Mateřídouška, Květy, Naše rodina, Výběr, Literární noviny, Ostravský večerník, Literární měsíčník, Tvorba\". Někdy přitom využívala pseudonym \"Marie Jensenová\", zejména ve svých překladech z francouzštiny a ruštiny.\n\nVe druhé polovině 50. let se začala více soustředit na literární tvorbu.\n\nZemřela ve věku 93 let, je pochována na Valašském Slavíně.\n\nJejím manželem byl od roku 1926 akademický malíř František Podešva (1893–1979). Její nejstarší dcera Eva Fuková (1927–2015) byla významnou fotografkou, 35 let žila v USA.\n"}
{"id": "1135224", "url": "https://cs.wikipedia.org/wiki?curid=1135224", "title": "František Kalmán", "text": "František Kalmán\n\nFrantišek Kalmán (* 10. října 1954) je bývalý slovenský fotbalista, obránce a záložník.\n\nV československé lize hrál za Inter Bratislava. Dal 1 ligový gól. Ve druhé nejvyšší soutěži hrál za Iskru Matador Bratislava. V Poháru UEFA nastoupil v 1 utkání.\n\n\n"}
{"id": "1135225", "url": "https://cs.wikipedia.org/wiki?curid=1135225", "title": "Fanny-Estelle Posviteová", "text": "Fanny-Estelle Posviteová\n\nFanny-Estelle \"Fanny\" Posvite, (* 27. května 1992 Limoges, Francie) je francouzská zápasnice — judistka afro-karibského původu. Rodiče pochází z Guadeloupe.\n\nS judem začínala v Limoges, v místním klubu AJ se připravuje pod vedením Adila Fikriho.\n\n\n"}
{"id": "1135232", "url": "https://cs.wikipedia.org/wiki?curid=1135232", "title": "Blektové z Útěchovic", "text": "Blektové z Útěchovic\n\nBlektové z Útěchovic byli široce rozvětvený rytířský rod doložený v letech 1322-1546.\n\nSvůj predikát „z Útěchovic“, užívaný od roku 1409, odvozují od obce Útěchovice (později též \"Audishorn\"), části dnešní obce Hamr na Jezeře na Českolipsku, svého prvního panství, které získali jako léno od Vartenberků.\n\nBlektové z Útěchovic vedle svého panství Útěchovice dlouho drželi také panství Mimoň, Brniště, Velký Valtinov, Postřelnou, Dubnici a dokonce i Bezděz a Dětenice ad.\n\nBlektové jsou také uvedeni jako majitelé někdejšího zámeckého pivovaru ve Velkém Valtinově, který existoval do roku 1930. Pivovar založil Jiří Blekta z Útěchovic v roce 1580 (\"Schlossbrauerei Gross-Walten\"). Dalšími držiteli byli Adam a Šalamoun Blektové z Útěchovic, * Adam Blekta z Útěchovic a Jiří Jindřich Blekta z Útěchovic. Další držitelé jsou uvedení v článku Velký Valtinov.\n\nTvrz v Útěchovicích stála snad již v první polovině 15. století, ale poté byla zničena snad během bojů mezi Vartemberky s lužickým šestiměstím. Útěchovice spolu s dalšími obcemi byly roku 1444 zničeny Lužickými po neúspěšném obléhání Děvína. Útěchovická tvrz byla zřejmě brzy obnovena a v roce 1453 zde sídlil Štěpán z Útěchovic, který se jako spojenec Jana Blankenštejna z Vartemberka účastnil bojů se Saskem.\n\nRodový erb Blektů z Útěchovic je cele vyvedený v barvách zlaté a červené. Představuje ho polcený štít, na němž jsou proti sobě položeny střídavě červené a zlaté pruhy šikmo směrem dolů ke středu štítu. Erb je ozdoben helmou se zlatou korunkou a parožím, opět v barvách zlaté a červené. Tyto barvy pak můžeme nalézt jako základ obecních a městských znaků okolních obcí, např. Mimoň, Velký Valtinov, Brniště.\n\n"}
{"id": "1135233", "url": "https://cs.wikipedia.org/wiki?curid=1135233", "title": "ISO 2047", "text": "ISO 2047\n\nISO 2047 (Zpracování informací – Grafická reprezentace řídicích znaků v 7bitové kódované znakové sadě ISO/IEC 646, ) je norma popisující grafickou reprezentaci řídicích znaků zavedených normou ISO/IEC 646. Tuto reprezentaci mohou používat znakové generátory počítačových terminálů pro účely ladění. Norma také zavádí dvoupísmenné zkratky jednotlivých řídicích znaků, které cituje „Character Mnemonics & Character Sets“.\n\nNormu ISO 2047 převzala celá řada norem jiných organizací: ECMA-17 v Evropě, GB/T 3911-1983 v Číně, KS X 1010 (dříve KS C 5713) v Koreji, JIS X 0209:1976 (původně JIS C 6227) v Japonsku (kde byla její platnost ukončena k 20. lednu 2010).\n\n"}
{"id": "1135241", "url": "https://cs.wikipedia.org/wiki?curid=1135241", "title": "Camilo Torres Restrepo", "text": "Camilo Torres Restrepo\n\nCamilo Torres Restrepo (3. února 1929 Bogotá — 15. února 1966 nedaleko San Vicente de Chucurí) byl kolumbijský katolický kněz a příslušník Národní osvobozenecké armády, jeden ze zakladatelů teologie osvobození.\n\nPocházel z dobře situované vrstvy, jeho otec byl lékař a liberální intelektuál, rodina často pobývala v Evropě. Studoval v Bogotě práva, školu však nedokončil a vstoupil do kněžského semináře. Po vysvěcení roku 1954 odešel na Katolickou univerzitu v Lovani, kterou absolvoval roku 1959, jeho diplomová práce pojednávala o životních podmínkách městského proletariátu v Kolumbii (posmrtně vyšla knižně). Poté se vrátil do Kolumbie, vyučoval na Universidad Nacional de Colombia, kde založil samostatnou fakultu sociologie. Byl také členem státní komise pro přípravu zemědělské reformy. Názorově se sblížil s radikální levicí a přijal myšlenku, že práva chudých lze prosazovat i násilím (proslavil se výrokem, že křesťan, který není revolucionářem, žije v hříchu), v roce 1965 odešel z univerzity a vstoupil ke guerillovým jednotkám. Roku 1966 byl zastřelen v boji s vládními vojáky, místo jeho hrobu je neznámé. Víctor Jara věnoval Torresovi svou píseň „Cruz de luz“, jeho jméno nese také divadlo na Universidad de Antioquia.\n\n"}
{"id": "1135251", "url": "https://cs.wikipedia.org/wiki?curid=1135251", "title": "Zlatí hoši (album)", "text": "Zlatí hoši (album)\n\nZlatí hoši je studiové album české rockové skupiny Tři sestry z roku 1996. V repertoáru skupiny dlouhodobě zůstaly skladby Lepší časy, Kelti a Angelo mutuje.\n\nHudbu a texty vytvořila sama skupina. Album má celkem 18 písní: Hudbu a texty vytvořily Tři sestry.\n\n\n"}
{"id": "1135252", "url": "https://cs.wikipedia.org/wiki?curid=1135252", "title": "Luise Malzahnová", "text": "Luise Malzahnová\n\nLuise Malhzahn, (* 9. června 1990 v Halle, Německo) je německá zápasnice – judistka.\n\nS judem začínala v 9 letech po vzoru starší sestry Claudie a pod vedením Olafa Schwertfegera. Připravuje se v rodném Halle pod vedením Wernera Schulze a Franka Borkowskiho.\n\nV roce 2012 se kvalifikovala na olympijské hry v Londýně, ale při nominaci dostala přednost zkušenější Heide Wollertová.\n\n\n"}
{"id": "1135254", "url": "https://cs.wikipedia.org/wiki?curid=1135254", "title": "Antoine Meillet", "text": "Antoine Meillet\n\nAntoine Meillet [\"atuan mejje\"] (11. listopad 1866, Moulins – 21. září 1936, Châteaumeillant (Cher)) byl francouzský jazykovědec, indoevropeista a slavista. \n\nVystudoval na pařížské Sorbonně, kde jej nejvíce ovlivnili Michel Bréal, Ferdinand de Saussure a vědci z okruhu \"Année sociologique\". Roku 1890 se zúčastnil badatelské výpravy na Kavkaz, kde se naučil arménsky. Navazoval na mladogramatickou školu, sám ale spíše patřil k tzv. francouzské sociologické škole. Od roku 1905 byl profesorem na Collège de France, z jeho četných žáků vynikli Émile Benveniste, Georges Dumézil, André Martinet a další..\n\nNepředpokládal, že lze rekonstruovat prapůvodní indoevropský jazyk, ale poukázal na to, že lze vystopovat společné základy jednotlivých indoevropských jazyků. Věnoval se zvláště slovanským jazykům, albánštině, arménštině a litevštině. Ve 20. letech úzce spolupracoval s Jeanem Vendryesem. Jeho \"Úvod do studia indoevropských jazyků\" (\"Introduction á l'étude comparative des langues indoeuropéennes\") z roku 1903 je dodnes považován za základní učebnici oboru, jeho \"Etymologický slovník latinského jazyka\" z roku 1932 vyšel znovu roku 2001. Redigoval časopis \"Les langues du monde\" (\"Jazyky světa\").\n\n"}
{"id": "1135256", "url": "https://cs.wikipedia.org/wiki?curid=1135256", "title": "Dražen Dalipagić", "text": "Dražen Dalipagić\n\nDražen Dalipagić (* 27. listopadu 1951 Mostar) je bývalý jugoslávský basketbalista, známý také pod přezdívkou Praja. Je jedním z mála hráčů, kteří byli zařazeni do Basketball Hall of Fame, ačkoli nikdy nestartovali v National Basketball Association.\n\nV mládí se věnoval fotbalu, košíkovou začal hrát až jako devatenáctiletý. V přátelském utkání mezi Bosnou a Srbskem roku 1971 si jeho talentu všiml trenér KK Partizan Ranko Žeravica a zařadil ho do prvoligového týmu. Dalipagić s Partizanem získal jugoslávský titul v letech 1976 a 1979 a vyhrál Koračův pohár 1978 a 1979. V roce 1980 přestoupil do italského klubu Reyer Benátky, působil také v Real Madrid Baloncesto a Glaxo Verona, třikrát byl nejlepším střelcem italské ligy. V roce 1987 vytvořil dosud platný italský rekord, když za Benátky proti Virtus Pallacanestro Bologna zaznamenal 70 bodů.\n\nV jugoslávské reprezentaci debutoval roku 1973 a odehrál 243 zápasů, stal se olympijským vítězem, mistrem světa a trojnásobným mistrem Evropy, vyhrál také Středomořské hry 1975, byl jugoslávským vlajkonošem na olympiádě 1984. Byl vyhlášen nejužitečnějším hráčem ME 1977 a MS 1978, kde se stal také králem střelců. V letech 1977 a 1978 získal cenu Mr. Europa pro nejlepšího evropského basketbalistu a roku 1978 byl zvolen jugoslávským sportovcem roku. V roce 2008 byl vybrán mezi padesátku nejlepších hráčů v historii Euroligy.\n\nPo ukončení kariéry se stal trenérem. Jeho manželkou je bývalá tenisová reprezentantka Sonja Požegová, mají dvě děti, syn Davorin Dalipagić také krátce hrával za Partizan.\n\n"}
{"id": "1135258", "url": "https://cs.wikipedia.org/wiki?curid=1135258", "title": "Dlouhý pochod 1", "text": "Dlouhý pochod 1\n\nDlouhý Pochod 1, také známý jako Changzheng-1 (CZ-1) je raketou, která vynesla první čínský satelit a je prvním typem raket Dlouhý pochod 1.\n\nDruhý let vynesl 24. dubna 1970 první čínskou družici Dong Fang Hong 1. Raketa byla v provozu v letech 1970 – 1971 se dvěma úspěšnými lety ze tří.\n"}
{"id": "1135262", "url": "https://cs.wikipedia.org/wiki?curid=1135262", "title": "Diecéze Acholla", "text": "Diecéze Acholla\n\nDiecéze Acholla je titulární diecéze římskokatolické církve.\n\nAcholla, idetifikovatelná s \"Ras Boutria\" 45 km severně od Sfaxu v dnešním Tunisku, bylo starobylé biskupské sídlo nacházející se v římské provincii Byzacena.\n\nArcheologické vykopávky prováděné ve 20. století našly na území dvě křtitelnice.\n\nZnáme dva biskupy této diecéze. Restitut, který se roku 484 zúčastnil koncilu v Kartágu svolaného vandalským králem Hunerichem. Quintus se roku 646 podepsal na dopis konstantinopolského patriarchy Pavla, který byl roku 649 čten na římském synodu svolaném papežem Martinem I.\n\nDnes je využívána jako titulární biskupské sídlo; současným titulárním biskupem je Eusebio L. Elizondo Almaguer, pomocný biskup arcidiecéze Seattle.\n\n\n\n"}
{"id": "1135264", "url": "https://cs.wikipedia.org/wiki?curid=1135264", "title": "Joan Robinsonová", "text": "Joan Robinsonová\n\nJoan Violet Robinsonová (31. říjen 1903, Camberley – 5. srpen 1983, Cambridge) byla anglická ekonomka. Vystudovala ekonomii na Girton College v Cambridgi. Od roku 1931 byla na Cambridgeské univerzitě asistentkou, od roku 1949 docentkou a od roku 1965 profesorkou ekonomie. \n\nZpočátku vyznávala neoklasickou školu. Z těchto pozic zformulovala svou teorií nedokonalé konkurence (práce \"The Economics of Imperfect Competition\" z roku 1933), v níž rozvinula Marshallovu teorii firmy. Později se stala blízkou spolupracovnicí Johna M. Keynese a členkou jeho cambridgeského kroužku, z keynesiánských pozic se věnovala zejména zaměstnanosti. Po druhé světové válce ji lze řadit k postkeynesiánství (čili tzv. italsko-cambridgeské škole). Z této etapy pocházejí její příspěvky k teorii rozdělování a teorii hospodářského růstu (zejm. \"The Accumulation of Capital\", 1956 a \"Essay in the Theory of Economic Growth\", 1962). Neoklasickou ekonomii kritizovala za mýtus rovnováhy. Sama viděla kapitalismus naopak jako systém nestabilní, zakotvený v dějinnosti, která je nevyzpytatelná. Kritizovala též agregátní produkční funkce, které podle ní nedokáží vyjádřit velikost kapitálu. Marxismus kritizovala v díle \"An Essay on Marxian Economics\" (teorii nadhodnoty označovala za „pohádku o kapitalismu“). V šedesátých a sedmdesátých letech 20. století se věnovala zejména metodologickým problémům (\"Economic Philosophy\", 1964; \"Economics at Awkward Corner\", 1966; \"Freedom and Necessity\", 1970; \"Economics Heresies\", 1971).\n\n"}
{"id": "1135266", "url": "https://cs.wikipedia.org/wiki?curid=1135266", "title": "Obyvatelstvo Ukrajiny", "text": "Obyvatelstvo Ukrajiny\n\nPočet obyvatel Ukrajiny v roce 2015 činil 44 429 471 lidí (včetně Krymu).\n\nNa konci 17. století žily asi 4 miliony Ukrajinců.\nTato informace pochází ze zdroje: Demoscope.ru. Musí se však vzít v úvahu, že v té době se území Ukrajiny velmi lišilo od dnešního. Západní regiony Ukrajiny, západně od řeky Zbruč, byly až do roku 1939 součástí Haliče a později Polska. Krym byl také součástí různých celků, v roce 1897 byl součástí Tavrické gubernie, po Říjnové revoluci se stal součástí ruské části Sovětského svazu, později ukrajinské části svazu.\n\nMezi sčítáním v roce 1989 a sčítáním v roce 2001 se populace Ukrajiny snížila z počtu 51 706 600 lidí na 48 457 020, země tedy přišla o 2 926 700 lidí, tedy 5,7 % populace z roku 1989. Tento trend byl ovšem nerovnoměrný. Rovenská oblast a Zakarpatská oblast zažily mírné zvýšení počtu obyvatel (.3 %, respektive 5 %) Volyňská oblast (také západ Ukrajiny), přišla mezi lety 1989 a 2001 jen o 1 % obyvatel. Hlavní město Kyjev zvýšilo svou populaci o 3 %.\n\nJinak ale ukrajinské oblasti zažily silný odliv obyvatel. Mezi lety 1989 a 2001 Doněcká oblast přišla o 491 300 lidí, tedy 9,2 % obyvatel v roce 1989, a sousední Luhanská oblast přišla o 11 % populace. Černihivská oblast ve střední Ukrajině přišla o 170 600 lidí, 12 % populace. Oděská oblast na jihu země přišla o 173 600 lidí, 6,6 % populace.\n\nMíra porodnosti na Ukrajině je nízká. Existují však značné rozdíly na regionální úrovni. Ve třetím čtvrtletí 2007 například nejvyšší porodnost vykazovala Volyňská oblast s mírou porodnosti 13,4/1 000 obyvatel, zatímco celková ukrajinská míra byla 9,6/1 000 obyvatel.\n\nS výjimkou kyjevského regionu byly všechny regiony s více narozeními než úmrtími v méně průmyslově rozvinutých regionech západní Ukrajiny. Poměr mezi narozeními a úmrtími se z poměru 1 ku 1,7 v letech 2004-2005 zlepšil na 1 ku 1,4 v roce 2008. Nejhorší poměr narozených a zemřelých byl ve východních a centrálních oblastech Doněck, Luhansk, Čerkasy a Poltava. V těchto regionech bylo 2,1 úmrtí na jedno narození.\n\nHladomor na Ukrajině se západní části země vyhnul, jelikož v té době byl součástí Polska, Československa a Rumunska, což pomáhá vysvětlit lepší demografické ukazatele v této oblasti, jelikož venkovské obyvatelstvo nikdy nebylo zdevastováno.\n\nMíra umělých přerušení těhotenství v severních, jižních, východních a centrálních regionech Ukrajiny je relativně jednotná, zatímco západní regiony se výrazně liší. Celkově je míra umělých přerušení těhotenství na západní Ukrajině třikrát nižší než v jiných regionech. Není to nicméně způsobeno rozsáhlejším užíváním moderních antikoncepčních metod, důvodem je fakt, že těhotné ženy na západě Ukrajiny si spíše rozhodnou dítě ponechat. Doněcká oblast a Dněpropetrovská oblast na východě a ve středu země vykazují nejvyšší míru umělých přerušení těhotenství.\n\nUkrajina je hlavním zdrojem migrantů v Rusku a mnoha zemích Evropské unie. Během devadesátých let a prvním desetiletí 21. století nastala kvůli špatné ekonomice a politické nestabilitě zvýšená míra emigrace, zejména do sousedních zemí, tedy Ruska, Polska a Maďarska, ale i do jiných zemí jako Itálie, Portugalsko, Španělsko, Turecko, Izrael, Kanada nebo Česko. Ačkoliv se odhady různí, zhruba dva až tři miliony Ukrajinců pracují v zahraniční, většinou nelegálně.\n\nMezi lety 1991 a 2004 vláda vyčíslila počet emigrujících osob na 2 537 400; 1 897 500 se přesunulo do jiných bývalých států Sovětského svazu, a 639 900 se odstěhovalo do jiných, většinou západních států.\n\nV roce 2001 bylo v zemi 77,8 % Ukrajinců, 17,3 % Rusů, 0,8% Rumunů (včetně 0,5 % Moldavanů), 0,6 % Bělorusů, 0,5 % Tatarů, 0,4 % Bulharů, 0,3 % Maďarů, 0,3 % Poláků, 0,2 % Židů, 0,2 % pontských Řeků 1,6 % lidí jiných národností.\n\nNásledující čísla se vztahují k devíti guberniím Ruského impéria s ukrajinskou většinou obyvatel.\n\nhttp://database.ukrcensus.gov.ua/PXWEB2007/ukr/publ_new1/2019/express1119.pdf živě narození a úmrtí pro rok 2019 za leden a listopad. \n\nV roce 2001 byly nejrozšířenějšími jazyky ukrajinština (67,5 %), ruština (29,6 %), krymská tatarština, urum, bulharština, moldavština, polština a maďarština.\n"}
{"id": "1135272", "url": "https://cs.wikipedia.org/wiki?curid=1135272", "title": "Rađevo Selo", "text": "Rađevo Selo\n\nRađevo Selo je vesnice v opštině Valjevo na západě Srbska.\n"}
{"id": "1135277", "url": "https://cs.wikipedia.org/wiki?curid=1135277", "title": "Sure Know Something", "text": "Sure Know Something\n\n„Sure Know Something“ je píseň americké rockové skupiny Kiss vydaná na albu \"Dynasty\". Píseň napsali Paul Stanley a Vini Poncia. V USA se umístila na 47. místě žebříčku, ale v některých zemích po celém světě se dostala do první desítky. Na B-straně vyšla píseň „Dirty Livin'“, kterou zpívá a také se podílel jako spoluautor Peter Criss.\n\n"}
{"id": "1135282", "url": "https://cs.wikipedia.org/wiki?curid=1135282", "title": "Alex Jones (rozcestník)", "text": "Alex Jones (rozcestník)\n\nAlex Jones může být:\n\n"}
{"id": "1135288", "url": "https://cs.wikipedia.org/wiki?curid=1135288", "title": "Mistrovství světa v zápasu řecko-římském 2015", "text": "Mistrovství světa v zápasu řecko-římském 2015\n\nMistrovství světa v zápasu řecko-římském 2015 proběhlo v Orleans Areně v Paradise u Las Vegas (Spojené státy americké) ve dnech 7.-9. září 2015. Pořadatelem turnaje byla Americká zápasnická federace (\"USA Wrestling\"), která je členem Mezinárodní zápasnické federace - \"United World Wrestling\" (UWW), dříve FILA. Mistrovství v Las Vegas pokračovalo ve dnech 9.-12. září mistrovstvím světa v zápasu ve volném stylu.\n\n\n\n"}
{"id": "1135290", "url": "https://cs.wikipedia.org/wiki?curid=1135290", "title": "Gareth Jewell", "text": "Gareth Jewell\n\nGareth Jewell (* 7. června 1983) je velšský herec. Narodil se v jihovelšském Ammanfordu. V roce 2009 hrál postavu Roba Williamse v televizním seriálu \"Crash\". Následujícího roku hrál zloděje aut ve velšskojazyčném filmu \"Patagonie\" vyprávějícím o velšské komunitě v Patagonii. Později hrál například v seriálech \"Baker Boys\" (2011), \"Alys\" (2012) a \"Gwaith/Cartref\" (2013).\n\n"}
{"id": "1135295", "url": "https://cs.wikipedia.org/wiki?curid=1135295", "title": "Bushismus", "text": "Bushismus\n\nBushismus či bushspeak (anglicky \"Bushism\") označuje nekonvečně použité slovo či frázi, případně zkomolený výrok, veřejně pronesený 43. americkým prezidentem Georgem W. Bushem. Jednotlivé bushismy se staly součástí americké lidové kultury a podnětem ke vzniku webových stránek a publikovaní knih. Slouží také ke zkarikování bývalého prezidenta. \n\nBushismy se běžně vyznačují nesprávným užitím cizích slov – malapropismem, tvorbou neologismů, bezděčným a vtipným přehozením písmen – tzv. spoonerismem, absurdními slovy a gramaticky chybnou mluvnickou shodou.\n\n\n\n"}
{"id": "1135297", "url": "https://cs.wikipedia.org/wiki?curid=1135297", "title": "Hláška", "text": "Hláška\n\nHláška je věta, bonmot nebo krátký dialog či text z filmu. Některé hlášky, jako např. „Houstone, máme problém“, jsou součástí běžné slovní zásoby. Podle Jean Firstenbergové, ředitelky Amerického filmového institutu: „Hlášky, které uspěly, se dostaly do běžné řeči, týkají se nás a můžeme se do nich vcítit.“ Podle Richarda Harrise, profesora psychologie z Kansaské státní univerzity, se citáty z filmů používají jako vtip a zároveň podle něj umožňují lidem vyjadřovat si navzájem podporu. Z jeho výzkumu vyplývá, že lidé citují převážně hlášky z komedií.\n\nV roce 2010 bylo v Pelhřimově symbolicky postaveno krematorium, které je zmíněno ve filmové hlášce z komedie \"Vesničko má středisková\", i když tam ve skutečnosti není a nikdy nebylo.\n\n\n\n\n"}
{"id": "1135299", "url": "https://cs.wikipedia.org/wiki?curid=1135299", "title": "Nasiové", "text": "Nasiové\n\nNasiové (také \"Nachiové\", \"Naxi\", čínskými znaky 纳西族) je národnost tibetobarmské jazykové skupiny, která patří mezi oficiálně uznávané národnostní menšiny v Číně. Obývá severozápadní část provincie Jün-nan a jihozápad Sečuanu, střediskem je město Li-ťiang. Jejich počet se uvádí okolo tří set tisíc (včetně etnické skupiny Mosuo, jejíž příslušnost k Nakhiům je sporná).\n\nDo svých současných sídel přišli Nasiové asi před dvěma tisíci lety z Tibetské náhorní plošiny. Díky izolaci za vysokými horskými hřebeny si udrželi svérázný způsob života. Ve čtrnáctém až osmnáctém století měli vlastní vladaře z dynastie Mu, kteří byli vazaly čínského císaře a kontrolovali obchodní cesty s čajem. Nasiové vyznávají šamanské náboženství \"tungpa\", které obsahuje prvky bönismu i buddhismu, klíčovou roli v něm hraje ochranné božstvo \"Sanduo\", tradičním svátkem je pochodňový festival konaný v šestém měsíci lunárního kalendáře. Dosud používají také archaické obrázkové písmo, v němž se uchovala bohatá literární tvorba. Žijí v tradičních dřevěných domech zdobených vyřezávanými ornamenty a nástěnnými malbami, živí se zemědělstvím a řemesly, tradičním jídlem je vepřové maso na rožni a kořenová zelenina. Udržel se starobylý kroj i specifický hudební styl \"Baisha xiyue\". Velký zájem vědců i turistů přitahují Nasiové tím, že se v některých vesnicích dosud udržela funkční matrilinearita: domy a pozemky se dědí v ženské linii, což vede k volnějším partnerským vztahům a silné roli žen ve ve společnosti. Výzkumu Nasiů se věnovali Joseph Rock a Peter Goullart.\n\n"}
{"id": "1135303", "url": "https://cs.wikipedia.org/wiki?curid=1135303", "title": "Rae Jenkins", "text": "Rae Jenkins\n\nRae Jenkins, rodným jménem Henry Horatio Jenkins, (19. dubna 1903 – 29. března 1985) byl velšský houslista a hudební skladatel. Narodil se v Ammanfordu jako syn horníka. Ve svých čtyřech letech začal hrát na housle. Později studoval na londýnské konzervatoři Royal Academy of Music. Studoval zde hru na violu pod vedením Lionela Tertise a dirigování pod vedením Henryho Wooda. V letech 1942 až 1946 dirigival orchestr BBC Midland Light Orchestra, následně BBC Variety Orchestra a v letech 1950 až 1965 BBC Welsh Orchestra. Byl nositelem Řádu britského impéria. Ke konci života žil ve Skotsku, kde se věnoval rybaření. Zemřel v roce 1985 ve věku 81 let.\n\n"}
{"id": "1135305", "url": "https://cs.wikipedia.org/wiki?curid=1135305", "title": "Vlak pro přepravu cestujících", "text": "Vlak pro přepravu cestujících\n\nVlak pro přepravu cestujících, případně vlak osobní přepravy, je souhrnné označení pro druhy vlaků (vlakových spojů), které jsou určeny pro přepravu osob, případně též zavazadel a spěšnin. Lze je dělit na vlaky pro veřejnou přepravu osob a ostatní vlaky pro osobní přepravu, mezi něž patří neveřejné jízdy s cestujícími (objednané přepravy, vojenská přeprava atd.), případně též manipulační přesuny vlakových souprav pro osobní dopravu. \n\nNa tratích, kde byly provozovatelem dráhy České dráhy nebo kde je provozovatelem dráhy SŽDC, se používají zejména tyto kategorie vlaků osobní přepravy: \n\n\nVlaky a jejich části či vozy lze rozlišovat i podle dalších kritérií na povinně či nepovinně místenkové, lůžkové či lehátkové. Podle sestavy a typu vozů mohou vlaky pro osobní přepravu být buď být mezi vozy průchozí po přechodových můstcích či v kloubech soupravy nebo neprůchozí.\n\nPražské metro je od roku 1995 železniční drahou speciální. Druhy vlaků upravuje část VII. Dopravního předpisu pro metro, D 2/1. Vlaky metra se podle určení dělí na osobní, služební a zkušební. Osobní vlaky se dělí na pravidelné a mimořádné. \n\nOsobní vlaky jsou označovány číslem, číslo osobního vlaku se skládá z těchto skupin: první skupina, zpravidla dvojmístná, je číslo oběhu vlakové soupravy (pořadové číslo). Na stejné trati se nesmí současně vyskytovat dva vlaky se stejným číslem oběhu. Druhá skupina, nejvíce čtyřmístná, označuje číslo vlaku v aritmetickém pořadí v rámci provozního dne, přičemž lichá čísla označují pořadí vlaků na první traťové koleji, sudá čísla pořadí vlaků na sudé vlakové koleji. Osobní vlaky, které přejíždějí mezi tratěmi, jsou označeny tisícovkovou sérií.<ref name=\"D2/1\">Provozní předpis D 2/1 Dopravní předpis pro metro, Dopravní podnik hl. m. Prahy, schváleno 10. 11. 1998, účinnost od 1. 12. 1999, scan </ref>\n\nOznačení mimořádného osobního vlaku se skládá ze slova násled (zkratka „nsl“) a čísla vlaku, za kterým jede. Mimořádný osobní vlak, který jede za posledním pravidelným osobním vlakem nebo před kontrolním vlakem po ukončení přepravní výluky, se označuje pouze číslem oběhu.\n\nV tramvajové dopravě se termín „vlak“ používá pouze v drážní legislativě a předpisech, zatímco v předpisech pro provoz na pozemních komunikacích se tramvajový vlak nazývá pouze „tramvaj“. Vlaky se rozlišují zejména podle dopravního určení. Například dopravní a návěstní předpis Dopravního podniku hl. m. Prahy a. s. rozlišoval různé typy vlaků, z čehož mezi vlaky pro přepravu cestujících spadají zejména:\n"}
{"id": "1135316", "url": "https://cs.wikipedia.org/wiki?curid=1135316", "title": "Jan Kroupa", "text": "Jan Kroupa\n\nJan Kroupa (* 5. února 1979 Nové Město na Moravě) je český manažer, od prosince 2014 do května 2019 generální ředitel Ředitelství silnic a dálnic ČR.\n\nVystudoval obor konstrukce a dopravní stavby na Fakultě stavební Českého vysokého učení technického v Praze (získal titul Ing.).\n\nUž během studia v roce 2004 nastoupil na Ředitelství silnic a dálnic ČR, na starost měl přípravu a realizaci staveb Závodu Praha, včetně modernizace dálnice D1. Od ledna 2012 byl vedoucím úseku výstavby dálnic na Závodu Praha a od října téhož roku ředitelem Závodu Praha. V červnu 2014 jej však odvolal tehdejší generální ředitel ŘSD Jan Kubiš. Odvolání vysvětlil tím, že čekal razantnější přístup při řešení některých problémů (modernizace dálnice D1 či sesuv půdy na dálnici D8).\n\nOd 10. prosince 2014 jej tehdy nový ministr dopravy ČR Dan Ťok jmenoval generálním ředitelem Ředitelství silnic a dálnic ČR. Ve funkci působil až do dne 3. května 2019, kdy jej odvolal další ministr dopravy ČR Vladimír Kremlík.\n\nJan Kroupa má tři děti.\n"}
{"id": "1135317", "url": "https://cs.wikipedia.org/wiki?curid=1135317", "title": "Peg Entwistle", "text": "Peg Entwistle\n\nPeg Entwistle (5. února 1908 – pravděpodobně 16. září 1932) byla velšská herečka. Narodila se ve městě Port Talbot na jihu Walesu a velkou část svého dětství strávila v Londýně. Později se odstěhovala do New Yorku a žila také v Bostonu. V New Yorku hrála například v Broadwayských divadlech. V dubnu 1927 se provdala za herce Roberta Keitha. Manželství se rozpadlo v květnu 1929. Později se usadila v Los Angeles, kde mimo divadla hrála také ve filmech. Dne 18. září 1932 byla nalezena mrtvá. Jako datum úmrtí bylo policií stanoveno 16. září.\n\n"}
{"id": "1135321", "url": "https://cs.wikipedia.org/wiki?curid=1135321", "title": "Entwistle", "text": "Entwistle\n\nEntwistle může být:\n\n"}
{"id": "1135322", "url": "https://cs.wikipedia.org/wiki?curid=1135322", "title": "Pohřebiště württemberských panovníků", "text": "Pohřebiště württemberských panovníků\n\nToto je seznam pohřebišť panovníků Württemberského království, které existovalo v letech 1806 až 1918. Králové byli pohřbíváni v Ludwigsburku a Stuttgartu.\n\n"}
{"id": "1135327", "url": "https://cs.wikipedia.org/wiki?curid=1135327", "title": "Pohřebiště rumunských panovníků", "text": "Pohřebiště rumunských panovníků\n\nToto je seznam panovníků Rumunského království, které existovalo v letech 1866 až 1947.\n\n"}
{"id": "1135342", "url": "https://cs.wikipedia.org/wiki?curid=1135342", "title": "Hedd Wyn", "text": "Hedd Wyn\n\nHedd Wyn, vlastním jménem Ellis Humphrey Evans, (13. ledna 1887 – 31. července 1917) byl velšský básník. Narodil se ve vesnici Trawsfynydd na severu Walesu jako nejstarší z jedenácti dětí Evana a Mary Evansových. Školu opustil ve čtrnácti letech a začal pracovat jako ovčák na otcově farmě. V roce 1910 začal používat bardské jméno Hedd Wyn. V červnu 1917 vstoupil do války. Následujícího měsíce byl nedaleko belgického města Ypry zabit. Jeho životem byl inspirován stejnojmenný film z roku 1992.\n"}
{"id": "1135345", "url": "https://cs.wikipedia.org/wiki?curid=1135345", "title": "Seznam nejvyšších věží v Česku", "text": "Seznam nejvyšších věží v Česku\n\nTento seznam řadí věže (kostelní věže a vysílače) v Česku podle jejich výšky. Způsobů měření výšky je několik, může se měřit stavební výška (včetně věží či jiných architektonických detailů), celková výška, která zahrnuje i případné antény či jiná telekomunikační zařízení na vrcholu věží a existují i další způsoby. Tento seznam věže řadí podle výšky dle prvního způsobu měření.\n\n\"Upozornění: Seznam není úplný. Často není jasné, kterou ze sledovaných výšek zdroj uvádí. Seznam obsahuje jen ty věže, které mají charakter budovy, tj. neobsahuje například kotvené stožáry, komíny, těžební nebo zdvihací konstrukce atd.\"\n…a mnoho nižších budov.\n\n"}
{"id": "1135351", "url": "https://cs.wikipedia.org/wiki?curid=1135351", "title": "Harri Webb", "text": "Harri Webb\n\nHarri Webb (7. září 1920 – 31. prosince 1994) byl velšský básník a nacionalista.\n\nNarodil se ve Swansea a studoval jazyky na Oxfordská univerzita se zaměřením na francouzštinu, španělštinu a portugalštinu. Během druhé světové války sloužil v Britském královském námořnictvu na pozici tlumočníka. V roce 1946 byl demobilizován ve Skotsku a následujícího roku se vrátil do Walesu. V roce 1954 se usadil v Merthyr Tydfil a začal pracovat jako knihovník v nedaleké vesnici Dowlais. Roku 1972 se usadil ve vesnici Cwmbach, kde žil až do roku 1994. Toho roku se přestěhoval do pečovatelského domu ve Swansea, kde také v prosinci 1994 zemřel. Byl pochován v kostele Panny Marie ve vesnici Pennard na poloostrově Gŵyr. Psal převážně v anglickém jazyce, avšak některé jeho básně jsou psány ve velštině.\n"}
{"id": "1135352", "url": "https://cs.wikipedia.org/wiki?curid=1135352", "title": "Harri", "text": "Harri\n\nHarri může být:\n\n"}
{"id": "1135353", "url": "https://cs.wikipedia.org/wiki?curid=1135353", "title": "Webb", "text": "Webb\n\nWebb může být:\n\n\n"}
{"id": "1135356", "url": "https://cs.wikipedia.org/wiki?curid=1135356", "title": "Alexandra Roach", "text": "Alexandra Roach\n\nAlexandra Roach (* 23. srpna 1987) je velšská herečka. Narodila se v jihovelšském Ammanfordu. Již jako teenager hrála ve velšskojazyčné mýdlové opeře nazvané \"Pobol y Cwm\". Později studovala na londýnské Royal Academy of Dramatic Art, kde v roce 2010 získala titul B.A. z herectví. V roce 2011 hrála mladou Margaret Thatcherovou v životopisném snímku \"Železná lady\". Dále hrála například v seriálu \"Vicious\" a filmech \"Anna Karenina\" (2012), \"Životní šance\" (2013) a \"Zuřivá salsa\" (2014).\n"}
{"id": "1135359", "url": "https://cs.wikipedia.org/wiki?curid=1135359", "title": "Strutter", "text": "Strutter\n\nStrutter je píseň americké rockové skupiny Kiss vydaná na albu \"Kiss\". Píseň vyšla jako třetí singl tohoto debutového alba skupiny. Neumístila se v hitparádách. Je to jedna z mála skladeb napsaných Paulem Stanleym a Genem Simmonsem.\n\n„Strutter“ se objevila na následujících albech Kiss:\n\n"}
{"id": "1135360", "url": "https://cs.wikipedia.org/wiki?curid=1135360", "title": "William Price", "text": "William Price\n\nWilliam Price může být:\n\n"}
{"id": "1135365", "url": "https://cs.wikipedia.org/wiki?curid=1135365", "title": "Jihomoravský krajský přebor 1976/77", "text": "Jihomoravský krajský přebor 1976/77\n\nV soubojích 17. ročníku Jihomoravského krajského přeboru 1976/77 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1976 a skončil v červnu 1977.\n\nPo sezoně 1976/77 proběhla reorganizace nižších soutěží, byla zrušena druhá liga. Z Divize D se stala jedna ze skupin 3. nejvyšší soutěže, z Jihomoravského krajského přeboru pak jedna ze skupin 4. nejvyšší soutěže.\n\n\nZdroj: \n\nPoznámky:\n\n"}
{"id": "1135368", "url": "https://cs.wikipedia.org/wiki?curid=1135368", "title": "Nothin' to Lose", "text": "Nothin' to Lose\n\n„Nothin' to Lose“ je píseň americké rockové skupiny Kiss vydaná na debutovém albu nazvaném \"Kiss\". Píseň napsal baskytarista Gene Simmons. Je to první singl, který skupina kdy vydala. I když se neumístil v žebříčku prodejnosti, skupina ji v 70. letech hrála na koncertech.\n\n„Nothin' to Lose“ se objevila na následujících albech Kiss:\n\n"}
{"id": "1135372", "url": "https://cs.wikipedia.org/wiki?curid=1135372", "title": "Homopolární generátor", "text": "Homopolární generátor\n\nHomopolární generátor je stejnosměrný elektrický generátor.\n\nHomopolární generátor je tvořen elektrickým vodivým diskem umístěným mezi dva axiálně magnetované kruhové magnety, které se vzájemně přitahují. Celá soustava se otáčí v rovině kolmé na vektor magnetické indukce statického magnetického pole. Potenciálový rozdíl je vytvořen mezi středem a obvodem disku. Směr indukovaného proudu je závislý na orientaci vektoru magnetické indukce pole vůči směru otáčení. Je též známý pod názvem unipolární generátor nebo Faradayův disk. Napětí je obvykle nízké, v řádu miliVoltů až voltů v případě malých demonstračních modelů. Typickou vlastností pro homopolární generátor je schopnost dodávat vysoký stejnosměrný elektrický proud při nízkém napětí. To je způsobeno nízkým vnitřním odporem.\n\nTeoreticky je fungování homopolárního generátoru vysvětleno pomocí Maxwellových rovnic.\nTyto rovnice jsou základem moderní elektrodynamiky a jsou považovány za nejlépe praxí prověřené. Některé typy experimentů však ukazují na jisté nesrovnalosti, které lze shrnout do fenoménu tzv. Faradayova paradoxu.\n\n"}
{"id": "1135374", "url": "https://cs.wikipedia.org/wiki?curid=1135374", "title": "Jihomoravský krajský přebor 1975/76", "text": "Jihomoravský krajský přebor 1975/76\n\nV soubojích 16. ročníku Jihomoravského krajského přeboru 1975/76 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1975 a skončil v červnu 1976.\n\n\nZdroj: \n\nPoznámky:\n\n"}
{"id": "1135378", "url": "https://cs.wikipedia.org/wiki?curid=1135378", "title": "Tešnjar", "text": "Tešnjar\n\nTešnjar (srbsky: Тешњар) je stará městská čtvrť ve Valjevu. Vznikla v 19. století a byla dlouhodobě obchodním centrem. Čtvrť se skládá z ulice vedoucí podél pravého břehu řeky Kolubara a z několika menších uliček pod kopcem. Název čtvrtě pravděpodobně souvisí s tamějšími úzkými uličkami. Tato část města se také proslavila díky kinematografii. Díky svým bohémsky stylizovaným hospodám, slouží i k zábavním účelům. Tešnjar byl prohlášen za Kulturní dědictví Srbska.\n"}
{"id": "1135379", "url": "https://cs.wikipedia.org/wiki?curid=1135379", "title": "Seznam televizních seriálů podle komiksů DC Comics", "text": "Seznam televizních seriálů podle komiksů DC Comics\n\nSeznam televizních seriálů podle komiksů DC Comics uvádí chronologický přehled oficiálních televizních seriálů, které vznikly podle komiksové předlohy vydané vydavatelstvím DC Comics, nebo některým jiným vydavatelstvím, které je v majetku DC Comics.\n\n"}
{"id": "1135380", "url": "https://cs.wikipedia.org/wiki?curid=1135380", "title": "Jihomoravský krajský přebor 1974/75", "text": "Jihomoravský krajský přebor 1974/75\n\nV soubojích 15. ročníku Jihomoravského krajského přeboru 1974/75 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1974 a skončil v červnu 1975.\n\n\nZdroj: \n\nPoznámky:\n\n"}
{"id": "1135384", "url": "https://cs.wikipedia.org/wiki?curid=1135384", "title": "William Morgan (překladatel)", "text": "William Morgan (překladatel)\n\nWilliam Morgan (1545 – 10. září 1604) byl velšský překladatel.\n\nNarodil se v domě Tŷ Mawr Wybrnant v severovelšské obci Bro Machno. Nejčastěji uváděný rok narození je 1545. Studoval na cambridgeské St John's College. Byl prvním překladatelem celé bible do velštiny (překládal z řečtiny a hebrejštiny). V roce 1595 byl jmenován llandaffským biskupem. Od roku 1601 byl biskupem v St Asaph, kde také roku 1604 zemřel.\n"}
{"id": "1135387", "url": "https://cs.wikipedia.org/wiki?curid=1135387", "title": "Psycho Circus (píseň)", "text": "Psycho Circus (píseň)\n\nPsycho Circus je píseň americké rockové skupiny Kiss vydaná na albu \"Psycho Circus\". Píseň vyšla jako první singl z tohoto alba. Byla napsána na míru připravovanému Psycho Circus Tour na kterém se stala otvírákem celého koncertu. Jako jediná píseň kapely se umístila na prvním místě žebříčku \"Hot Mainstream Rock Tracks chart\", a zároveň se dokázala umístit v \"Top Ten hit\" v jiných zemích světa včetně Kanady a Norska. Psycho Circus byl nominován na cenu Grammy v roce 1999 za nejlepší Hard Rock Performance.\n\n"}
{"id": "1135388", "url": "https://cs.wikipedia.org/wiki?curid=1135388", "title": "2018 ve filmu", "text": "2018 ve filmu\n\nToto je seznam filmů, jejichž premiéra je plánována na rok 2018.\n\n\n"}
{"id": "1135389", "url": "https://cs.wikipedia.org/wiki?curid=1135389", "title": "2019 ve filmu", "text": "2019 ve filmu\n\nToto je seznam filmů, jejichž premiéra je plánována na rok 2019.\n\n\n"}
{"id": "1135390", "url": "https://cs.wikipedia.org/wiki?curid=1135390", "title": "Star Wars: Vzestup Skywalkera", "text": "Star Wars: Vzestup Skywalkera\n\nStar Wars: Vzestup Skywalkera (v anglickém originále Star Wars: The Rise of Skywalker) je americký sci-fi film z roku 2019, v pořadí devátý a zároveň poslední díl hlavní ságy světa \"Star Wars\". Snímek režíroval J. J. Abrams, který se také podílel na jeho scénáři. Film produkovala společnost Lucasfilm, distributorem byla Walt Disney Studios Motion Pictures. Do amerických kin byl uveden 20. prosince 2019. Snímek sleduje události po filmu \"\" (2017).\n\nDne 12. dubna společnost Walt Disney oznámila podtitul \"The Rise of Skywalker\" a základní dějové informace. Stalo se tak na setkání fanoušků \"Star Wars\" v Chicagu, kde byl uveřejněn první teaser. Společnost mimo jiné představila novou postavu se jménem Jannah, kterou hrála Naomi Ackieová, či nového droida D-0.\n\nFilm byl natáčen, stejně jako dvě předchozí epizody, ve studiích Pinewood nedaleko Londýna. Pouštní scény vznikly v Jordánsku.\n"}
{"id": "1135391", "url": "https://cs.wikipedia.org/wiki?curid=1135391", "title": "Jihomoravský krajský přebor 1973/74", "text": "Jihomoravský krajský přebor 1973/74\n\nV soubojích 14. ročníku Jihomoravského krajského přeboru 1973/74 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1973 a skončil v červnu 1974.\n\n\nNejlepším střelcem se stal Vlastimil Petržela z TJ OP Prostějov, který vstřelil 35 branek.\n\nZdroj: \n\nPoznámky:\n\n"}
{"id": "1135392", "url": "https://cs.wikipedia.org/wiki?curid=1135392", "title": "Valjevska Kamenica", "text": "Valjevska Kamenica\n\nValjevska Kamenica je vesnice v opštině Valjevo na západě Srbska.\n"}
{"id": "1135394", "url": "https://cs.wikipedia.org/wiki?curid=1135394", "title": "Jihomoravský krajský přebor 1981/82", "text": "Jihomoravský krajský přebor 1981/82\n\nV soubojích 22. ročníku Jihomoravského krajského přeboru 1981/82 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1981 a skončil v červnu 1982.\n\nPo sezoně 1980/81 proběhla reorganizace nižších soutěží. Ročník 1980/81 byl posledním ve čtvrtoligové historii Jihomoravského krajského přeboru (1965/66 – 1968/69, 1977/78 – 1980/81). Od této sezony až dosud je jednou ze skupin 5. nejvyšší soutěže.\n\nJedná se o zatím jediný ročník v historii soutěže, jehož vítěz nepostoupil do Divize D, nýbrž do Divize C.\n\n\nZdroj: \n\nPoznámky:\n\n"}
{"id": "1135395", "url": "https://cs.wikipedia.org/wiki?curid=1135395", "title": "Michalská (Bratislava)", "text": "Michalská (Bratislava)\n\nMichalská ulice ( , ) je ulice v bratislavském Starém Městě, situovaná pod Michalskou bránou. Její pokračování směrem od Sedlářské k Strakově tvoří ulice Ventúrská.\n\nNachází se zde Segnerova kurie, Jeseňákův palác a Palác Uherské královské komory.\n\nV blízkosti jsou:\n\nV domě č.2. na Michalské ulici se narodil Franz Wimmer, slovenský architekt.\n\n"}
{"id": "1135396", "url": "https://cs.wikipedia.org/wiki?curid=1135396", "title": "Františkánska (Bratislava)", "text": "Františkánska (Bratislava)\n\nFrantiškánská ulice (hist. , ) je ulice v Starém Městě v Bratislavě.\n\nJe to krátká spojnice mezi ulicemi Zámečnická na jedné straně a Uršulínská a Nedbalova na straně druhé.\n\nV roce 2008 se zde nacházel jediný pětihvězdičkový hotel v Bratislavě, hotel Arcadia.\n"}
{"id": "1135397", "url": "https://cs.wikipedia.org/wiki?curid=1135397", "title": "Segnerova kurie", "text": "Segnerova kurie\n\nSegnerova kurie je budova v Bratislavě v Starém Městě na Michalské ulivi čp. 7.\n\nDal si ji postavit významný Bratislavský měšťan Andreas Segner, což byl bohatý obchodník se šlechtickým titulem. Narodil se zde Ján Andrej Segner (syn Andrease), který se proslavil vynálezem tzv. Segnerova kola z roku 1750, které používá reakci vodního kola. Byl známý i jako lékař, fyzik, profesor přírodních věd, matematiky a člen některých vědeckých společností.\n"}
{"id": "1135398", "url": "https://cs.wikipedia.org/wiki?curid=1135398", "title": "Pecka-Modelář", "text": "Pecka-Modelář\n\nPECKA-MODELÁŘ s.r.o. je česká společnost provozující síť modelářských prodejen.\n\nJan Pecka, zakladatel firmy Pecka-Modelář, pracoval v osmdesátých letech jako zástupce vedoucího v největší československé modelářské prodejně Dům techniky mládeže, kde se mimo jiné podílel na občasném dovozu barev a plastikových modelů společnosti Revell. V roce 1990 založil vlastní prodejnu, která se dodnes nachází v ulici Karoliny Světlé v Praze. \n\nV prosinci 1990 uspořádal první ročník soutěže \"Modely od nás\" pro plastikové modeláře do 16 let, v porotě zasedli zástupci časopisů L+K, ABC a Historie a plastikové modelářství. Po smrti Jana Pecky dne 13. května 1993 se jedinou majitelkou stala jeho žena Marcela, obchodní činnost řídil Alan Tretera. Po smrti Marcely Peckové, které zemřela 16. března 2009 ve věku 51 let, se jedinými vlastníky firmy se stali její synové Jan a Matěj.\n"}
{"id": "1135399", "url": "https://cs.wikipedia.org/wiki?curid=1135399", "title": "Ján Andrej Segner", "text": "Ján Andrej Segner\n\nJohann Andreas von Segner slov. Ján Andrej Segner, maď. János András Segner (9. října 1704, Bratislava – 5. října 1777, Halle) byl německý fyzik, lékař, astronom, botanik, matematik a vynálezce.\n\nByl synem výběrčího daní a městského komorního (správce městské pokladny), evangelíka Johanna Michaela ven Segner ze Svatého Jura a jeho manželky Marie Sophie. Jeho rodný dům – Segnerova kurie stojí v Bratislavě na Michalské ulici číslo 7 a je dnes chráněnou kulturní památkou.\n\nOd roku 1714 studoval na městském gymnáziu, kde se již brzy prokázalo jeho neobyčejné nadání pro matematiku a fyziku. V roce 1725 začal studovat medicínu, filozofii a matematiku na univerzitě v Jeně. Ještě před dosažením akademické hodnosti publikoval různé menší práce. Jako promovaný doktor pracoval od roku 1730 opět ve svém rodném městě. Tato práce ho však neuspokojovala a tak se o dva roky později 1732 vrátil do Jeny, kde nabyl titul Magistra a od roku 1733 vedl jako soukromý docent přednášky z matematiky a medicíny. V roce 1735 přijal nabídku přejít do Göttingenu, kde mu byl udělen titul profesora matematiky a přírodních věd, vytvořený speciálně pro něj. Jako jeden z prvních přírodovědců vedl experimentální přednášky z chemie, je zodpovědný i za stavbu fakultní hvězdárny v Göttingenu. V roce 1754 byl jako profesor matematiky a fyziky povolán na hallskou univerzitu jako nástupce filozofa a matematika Christiana Wolffa. Zde nechal zřídit hallskou hvězdárnu. K jeho studentům, kteří u něj v Halle promovali, patřili Christian Garve 1766 a August Niemeyer 1777. Jako jeden z nejvýznamnějších přírodovědců své doby, byl Segner členem Pruské akademie věd v Berlíně, Královské společnosti v Londýně a Ruské akademie věd v Petrohradě. Zabýval se i astronomií, principy existence světla, regulováním krevního tlaku.\n\nJeho hrob se nachází na hallském hřbitově \"Stadtgottesacker\". V Halle je po něm pojmenována ulice a škola. Jeho jméno nese také kráter Segner na Měsíci a asteroid s katalogovým označením (28878) Segner.\n\n"}
{"id": "1135400", "url": "https://cs.wikipedia.org/wiki?curid=1135400", "title": "Ján Büringer", "text": "Ján Büringer\n\nJán Büringer, také Johannes, Biringer, Bühringer, Peringer, Pihringer, Biringerus (* Bratislava) byl pedagog.\n\nOd roku 1631 studoval na univerzitě ve Wittenbergu. Roku 1640 - 1649 rektor v Kremnici, 1646-1648 konrektor latinské školy v Banské Bystrici, učitel v Prešově, 1651 notář v Modre, nakonec konrektor evangelického gymnázia v Bratislavě. Podporovatel nových metod vyučování. V Kremnici obhajoval Alstedtův věcný encyklopedismus a Ratkeho zdůrazňování významu mateřského jazyka při vyučování latiny. Autor latinských veršů v sbornících a j.\n\n\n"}
{"id": "1135401", "url": "https://cs.wikipedia.org/wiki?curid=1135401", "title": "Bray", "text": "Bray\n\nBray ( ) je město ve východní části Irska, v hrabství Wicklow. V roce 2006 zde žilo 31 901 obyvatel. Zároveň se jedná o nejlidnatějším město hrabství a 9. nejlidnatější město státu. Je součástí dublinské aglomerace.\n\nBray je přístavní město na pobřeží Irského moře, leží 20 kilometrů jihovýchodně od centra Dublinu na řece Dargle. Severní hranice města je zároveň hranicí s hrabstvím Dublin. Bray je také známou turistickou destinací s pobřežní promenádou, která je na jihu zakončena útesem Bray Head.\n\nBray se nachází na křižovatce cest N11, R117, R119, R761, R766, R767 a R768, západně od města začíná dálnice M11. Město dále leží na hlavní železniční trati Dublin – Wexford – Rosslare Harbour a je napojeno na dublinskou rychlodráhu DART.\n\n\nVe městě stojí filmové ateliéry Ardmore Studios, kde se natáčely filmy jako Statečné srdce či Snídaně na Plutu.\n\nNarodil se zde profesionální wrestler Finn Balór.\n\nBray je partnerským městem :\n"}
{"id": "1135402", "url": "https://cs.wikipedia.org/wiki?curid=1135402", "title": "Terezie Brunswicková", "text": "Terezie Brunswicková\n\nTerézia Brunswicková, hraběnka Therese Countess von Brunsvik nebo Brunswick (27. července 1775 Bratislava – 23. září 1861 Vácduka) byla pravděpodobně tzv. \"Nesmrtelná milenka\" Ludwiga van Beethovena.\n\nBeethoven jí v roce 1806 napsal tři dopisy, které se našly v jeho pozůstalosti. Byla to muzikální a vzdělaná žena, ale kvůli ohledem na rodinu se rozešli. Později odešla se Švýcarska se svými příbuznými, zde se seznámila s Johannem Pestalozzim, který v ní probudil smysl pro výchovu dětí a tomu se věnovala do své smrti. V roce 1828 založila v Budíně v domě své matky první mateřskou školu v Uhersku, která byla známá pod názvem Andělská zahrada. V roce 1830 založila další dvě mateřské školy v Bratislavě na Vydrici a na Valonské ulici. Do její smrti se v Uhrách nacházelo již 80 podobných zařízení.\n\n"}
{"id": "1135404", "url": "https://cs.wikipedia.org/wiki?curid=1135404", "title": "Jan Schmoranz", "text": "Jan Schmoranz\n\nJan Schmoranz (7. února 1857 Slatiňany – 25. května 1899 Slatiňany, Rakousko-Uhersko) byl český architekt a stavitel zejména ve svých rodných Slatiňanech a nedaleké Chrudimi.\n\nVe Slatiňanech byl členem obecního zastupitelstva a zastával zde mnohé funkce v místních spolcích. Měl převzít významnou architektonickou kancelář svého otce Františka Schmoranze staršího, kterého však nepřežil a zemřel ve věku 42 let.\n\n \n"}
{"id": "1135405", "url": "https://cs.wikipedia.org/wiki?curid=1135405", "title": "Luiséz", "text": "Luiséz\n\nLuiséz také luisézní styl je název pro sloh francouzského původu z konce pozdního baroka a velmi raného klasicismu nazývaný podle Ludvíka XVI. (1774 – 1792), ale formující se již před jeho nástupem na trůn.\nLuiséz se vyznačuje vavřínovými věnci, festony, stužkami s mašlemi a voluty. Ornamenty se inspirují antikou. Podobně jako rokoko se omezuje pouze na charakteristický ornament.\n"}
{"id": "1135406", "url": "https://cs.wikipedia.org/wiki?curid=1135406", "title": "Hegyeshalom", "text": "Hegyeshalom\n\nHegyeshalom (německy Straß-Sommerein) je městys na severozápadě Maďarska, administrativně spadající do Okresu Mosonmagyaróvár. Nachází se v blízkosti významných dopravních tahů, které spojují Bratislavu a Vídeň s Budapeští. Západně od města prochází maďarsko-rakouská hranice. V roce 2011 zde žilo 3489 obyvatel.\n\nPoprvé je Hegyeshalom připomínán v historických záznamech v roce 1217. Přesněji byl zmíněn místní kostel, zasvěcený Panně Marii. Obec osídlili Němci po skončení války s Turky, kteří přes Hegyeshalom a okolí několikrát táhli do Vídně.\n\nPo ustanovení nových hranic Maďarska v letech 1918-1921 a podepsání Trianonské smlouvy se stal Hegyeshalom městysem pohraničním. V jeho blízkosti se tak usídlily jednotky pohraniční stráže, byla vybudována kasárna a díky dobrému železničnímu spojení se Hegyeshalom úspěšně rozvíjel. V polovině 30. let již počet obyvatel městyse dosáhl tří tisíc.\n\nV závěru války, dne 8. března 1945 bombardovalo městys americké letectvo, které tímto chtělo pomoci v oslabení nacistických pozic na postupující Východní frontě. Po skončení konfliktu bylo místní německé obyvatelstvo odsunuto.\n\nZápadně od městyse Hegyeshalom byl v roce 1989 slavnostně přestřižen plot železné opony. Přes blízký hraniční přechod Hegyeshalom-Nickelsdorf pak ještě téhož roku přešlo několik tisíc uprchlíků z Východního Německa. V roce 2015 překonávají v blízkosti Hegyeshalomu hranici naopak uprchlíci ze zemí Blízkého východu a Afriky.\n\nOd roku 1863 má Hegyeshalom železniční spojení, v 90. letech 20. století byla v blízkosti městyse otevřena i dálnice M1 a dálnice M15 (1996). V současné době má Hegyeshalom železniční spojení do čtyř směrů (na západ do Vídně, na sever do Bratislavy, na východ do Budapešti a na jih do Csorny).\n"}
{"id": "1135409", "url": "https://cs.wikipedia.org/wiki?curid=1135409", "title": "Kanae Jamabeová", "text": "Kanae Jamabeová\n\nKanae Jamabe (: ), (* 22. září 1990 v Hokkaidó, Japonsko) je japonská zápasnice — judistka.\n\nS judem začala v 6 letech. Připravuje se v ženském profesionálním týmu sponzorovaném oděvní firmou Miki House.\n\n\n"}
{"id": "1135411", "url": "https://cs.wikipedia.org/wiki?curid=1135411", "title": "James Dwight Dana", "text": "James Dwight Dana\n\nJames Dwight Dana (12. února 1813 – 14. dubna 1895) byl americký geolog, mineralog, vulkanolog a zoolog. Je autorem průkopnických vědeckých prací o tvorbě pohoří, vulkanické činnosti, vzniku a stavbě kontinentů a oceánů. \n\nDana se narodil 12. února 1813 v Utice. Jeho otcem byl obchodník James Dana (1780–1860) a jeho matka byla Harriet Dwight (1792–1870). Z matčiny strany byl příbuzný s novoanglickou rodinou Dwightů – misionářů a učitelů – zahrnující strýce H. G. O. Dwighta a bratrance H. O. Dwighta.\n\nOd raných let projevoval zájem o vědu, který v něm pomáhal pěstovat Fay Edgerton, učitel na utické střední škole, a v roce 1830 začal studovat na Yale College u Benjamina Sillimana staršího. Absolvoval v roce 1833, následující dva roky učil matematiku námořní kadety US Navy, a plavil se do Středomoří, přičemž se věnoval svým úkolům.\n\nV roce 1836 a 1837 byl asistentem profesora Sillimana v chemické laboratoři v Yale, následující čtyři roky pracoval jako mineralog a geolog průzkumné expedice Spojených států, vedené kapitánem Charlesem Wilkesem, v Tichém oceánu. Jeho úsilí na přípravě závěrečných studií z jeho průzkumů mu zabrala část z následujících třinácti let po jeho návratu do Ameriky v roce 1842. Jeho poznámky z čtyřleté výpravy obsahovaly 50 náčrtů, map a diagramů, včetně pohledů na Mount Shasta a Castle Crags. Danova črta Mount Shasta byla v roce 1849 použita ve vědeckém časopisu \"American Journal of Science and Arts\" (který Silliman založil v roce 1818) spolu se sáhodlouhým článkem založeným na Danových geologických zápiscích z roku 1841. V článku vědecky popisuje horniny, minerály a geologii oblasti hory Shasta. Patrně se jednalo o teprve druhé zobrazení Mount Shasta, které bylo kdy publikováno. \n\nV roce 1844 se znovu stal občanem New Haven a oženil se s dcerou profesora Sillimana, Henriettou Frances. V roce 1850 byl jmenován nástupcem Sillimana, který zastával místo profesora přírodopisu a geologie na Yale College do roku 1892. V roce 1846 se stal spoluredaktorem a během následujících let šéfredaktorem časopisu \"American Journal of Science and Arts\", do které průběžně přispíval články z geologie a mineralogie. \nPublikace z roku 1849 o geologii Mount Shasta byla nepochybně odpovědná za kalifornskou zlatou horečku. Dana byl předním americkým geologem své doby, a byl jedním z mála zkušených pozorovatelů, kteří znali přímo terén severní Kalifornie. Již dříve psal o pravděpodobných nalezištích zlata na cestě mezi Umpqua River v Oregonu a údolím Sacramento. Pravděpodobně byl zahrnut dotazy ohledně oblasti hory Shasta, čímž byl nucen zveřejnit více podrobností napomáhajících zlatokopům. \n\nDana zkoumal havajský vulkanismus. V roce 1880 a 1881 přinesl první geologickou studii vulkanismu ostrova Havaj. Dana předpokládal, že se vulkanický řetězec skládá ze dvou vulkanických podřetězců, pojmenovaných Loa a Kea. Kea zahrnuje Kilauea, Mauna Kea, Kohala, Haleakala, a West Maui. Loa zahrnuje Loihi, Mauna Loa, Hualālai, Kahoolawe, Lanai a West Molokai. V návaznosti na expedici geologa C. E. Duttona v roce 1884, se Dana vrátil znovu na ostrov v roce 1890 a publikoval v té době nejpodrobnější práci o ostrově. \n\nDana zemřel 14. dubna 1895. Jeho syn Edward Salisbury Dana (1849–1935) byl rovněž významným mineralogem.\n\nDanovy nejznámější knihy jsou: \n\n\"Manual of Mineralogy\" J. D. Dany se stal standardním učebním textem a byl průběžně revidován a aktualizován následníků, jako byl W. E. Ford (13. a 14. vyd., 1912–1929), Cornelius S. Hurlbut (15. až 21. vyd., 1941–1999) a nově 22. vydáním Cornelise Kleina. Konečně 23. vydání je v tisku pod názvem \"Manual of Mineral Science (Manual of Mineralogy)\" (2007), revidovaný Cornelisem Kleinem a Barbarou Dutrow.\n\nDanův \"System of Mineralogy\" byl rovněž revidován, 6. vydání (1892) bylo připraveno k vydání jeho synem E. S. Danou. Další 7. vydání bylo publikováno v roce 1944, 8. vydání bylo publikováno v roce 1997 pod názvem \"Dana's New Mineralogy\", připravené kolektivem kolem R. V. Gainese.\n\nMezi lety 1856 a 1857 Dana zveřejnil několik pojednání ve snaze přiblížit vědecké poznatky Bibli. K těm patřilo i \"Science and the Bible: A Review of the Six Days of Creation\" (1856), a \"Creation, Or, The Biblical Cosmogony in the Light of Modern Science\" (1885).\n\nDana byl oceněn Copleyho medailí Královské společnosti v roce 1877, Wollastonovou medailí Geologické společnosti v Londýně v roce 1872 a Clarkovou medailí Královské společnosti Nového Jižního Walesu v roce 1882. V roce 1890 byl prezidentem Geological Society of America.\n\nNa Danovu počest byly pojmenovány i některá místa:\n"}
{"id": "1135412", "url": "https://cs.wikipedia.org/wiki?curid=1135412", "title": "Mercedes Lambre", "text": "Mercedes Lambre\n\nMercedes Rodríguez Lambre (* 5. října 1992 La Plata) je argentinská zpěvačka, tanečnice, herečka,modelka a textařka.\n\nProslavila se rolí Ludmily Ferro v seriálu Violetta. Na konkurz k seriálu šla se svou kamarádkou, jako její podpora, ale nakonec do seriálu vybrali ji.\n"}
{"id": "1135413", "url": "https://cs.wikipedia.org/wiki?curid=1135413", "title": "Apsny 67", "text": "Apsny 67\n\nApsny 67 (abchazsky: Апсны 67) je abchazská popová hudební skupina, jež byla založena v roce 1967. Odkud pochází její název. Skupina byla založena třemi lidmi: abchazským národním umělcem Š. A. Vardanijou, hudebním skladatelem a uměleckým ředitelem souboru Jurijem Gerijou a zasloužilým umělcem Abcházie arménského původu Robertem Mitichyanem.\n\nKapela zůstala léta v nezměněné sestavě, časem bylo ale obsazení změněno. Dnešní složení kapely je následující: Nodar Sagar, Rafik Gagulija, Gennadij Bebija, Arkadij Krija a Ljudmila Gumbová. Poslední jmenovaná v kapele funguje jako sólová zpěvačka a též skladatelka písní, kterých má v repertoáru přibližně stovku.\n\nV roce 2007 vydala kapela v Moskvě kompilát Best of ve formě Zlaté desky.\n\n"}
{"id": "1135414", "url": "https://cs.wikipedia.org/wiki?curid=1135414", "title": "Maury", "text": "Maury\n\nJméno a příjmení Maury má více různých osobností:\n\n\n"}
{"id": "1135419", "url": "https://cs.wikipedia.org/wiki?curid=1135419", "title": "Me'Lisa Barberová", "text": "Me'Lisa Barberová\n\nMe'Lisa Barberová (* 4. října 1980 Livingston, New Jersey) je americká atletka, sprinterka, halová mistryně světa v běhu na 60 metrů z roku 2006.\n\nV roce 2003 byla členkou vítězné americké štafety na 4x400 metrů na světovém šampionátu v Paříži v roce 2003. O dva roky později na mistrovství světa v Helsinkách doběhla pátá v běhu na 100 metrů a byla členkou vítězné štafety USA na 4x100 metrů. V roce 2006 se stala halovou mistryní světa na 60 metrů.\n\nHala\nDráha\n"}
{"id": "1135422", "url": "https://cs.wikipedia.org/wiki?curid=1135422", "title": "Vilda Jakš", "text": "Vilda Jakš\n\nVilém (Vilda) Jakš (25. dubna 1910, Bratčice u Brna – 21. srpna 1943, Biskajský záliv) byl český boxer, několikanásobný mistr Československa a vicemistr světa z roku 1935.\n\nVyučil se v Brně čalouníkem. S boxem začínal v rodných Bratčicích, kde byl členem místního Sokola. V polovině 20. let 20. století odešel ke strýci do Prahy, kde boxoval v klubu Český lev Praha.\n\nV říjnu 1931 se zapojil v Brně do zápasu Čech proti Moravě. V té době již zkušený reprezentant přispěl v \"Paláci zemského výstaviště\" k nerozhodnému výsledku (8:8) dvěma body. V roce 1932 přestoupil k profesionálům. V letech 1933–1936 byl mistrem Československa ve střední váze. Před pařížským zápasem o titul mistra světa vyhrál v profesionálním ringu 28 utkání v řadě. O titul boxoval jako první Čechoslovák v pařížském Paláci sportu 4. května 1935 s Francouzem Marcelem Thilem, úřadujícím mistrem světa ve střední váze. Zápas s o hlavu nižším Thilem vzdal Jakš až v předposledním (čtrnáctém) kole ručníkem hozeným do ringu (poté, co na body jasně vedl Thil a Jakš šel třikrát k zemi). Zápas sledovalo 20 000 diváků.\n\nNaplánovanou odvetu oběma boxerům zhatila druhá světová válka. Na počátku roku 1940 získal fingované potvrzení o neexistujícím boxerském zápasu a s jeho pomocí se přes Itálii dostal do Francie, kde byl 28. března v Marseille odveden a 30. března 1940 se hlásil u letecké skupiny v Agde. Po válečné porážce Francie se dostal do Velké Británie a k 311. československé bombardovací peruti RAF. V Británii získal československý válečný kříž a medaili za chrabrost. \n\n21. srpna 1943 jeho letoun \"Liberator\" při operačním letu sestřelila skupina německých dálkových stíhačů nad Biskajským zálivem. Zahynulo všech osm mužů na palubě včetně Jakše, který zastával funkci palubního střelce. V roce 1991 byl in memoriam povýšen do hodnosti podplukovníka.\n\nV roce 1986 natočil režisér Jaroslav Soukup film Pěsti ve tmě, s Markem Vašutem v hlavní roli, který s několika změnami kopíruje život Vildy Jakše (ve filmu se jmenuje Vilda Jakub, soupeř je z Německa a jmenuje se Kurt Schaller, první zápas je v Berlíně,…).\n\nPamětní deska Vildy Jakše je umístěna na jeho rodném domě v Bratčicích. Spolu s ním je vzpomenuta památka jeho bratra Jožky, který zahynul v Mauthausenu a otce Josefa, který padl v 1. světové válce. \n\n"}
{"id": "1135423", "url": "https://cs.wikipedia.org/wiki?curid=1135423", "title": "Čchorocku", "text": "Čchorocku\n\nČchorocku (, v překladu \"devět pramenů\") je západogruzínské okresní město stejnojmenného okresu nacházející se v nížinné části regionu Samegrelo-Horní Svanetie. Město leží na řece Chobi.\n\nMěsto je známé archeologickými vykopávkami z doby bronzové. Nachází se zde muzeum s 22 390 exponáty z doby kamenné a bronzové.\n"}
{"id": "1135424", "url": "https://cs.wikipedia.org/wiki?curid=1135424", "title": "Robert Gajdík", "text": "Robert Gajdík\n\nRobert Gajdík, známý též jako Robert Gajdík – Slavko (1923, Zlín – 14. ledna 1942, Lipljan, Kosovo) byl jugoslávský partyzán původem z Československa. \n\nRobert Gajdík pocházel ze Zlína. Od svých 16 let žil ve Skopje, kam přicestoval po obsazení Československa na jízdním kole. Jeho otec pracoval v podniku provozující Československem vybudovanou vodní elektrárnu v kaňonu Matka na jihu tehdejšího Království Jugoslávie. Sám Gajdík během svého středoškolského studia sympatizoval s levicovými hnutími. Roku 1939 se stal členem Svazu komunistické mládeže Jugoslávie.\n\nPo okupaci Jugoslávie v roce 1941 se proto rozhodl aktivně bojovat proti německým, italským a bulharským okupačním vojskům a vstoupil do partyzánského vojska. Byl členem oddílu \"Zenel Hajdini\", který působil na území dnešního Kosova. V závěru roku 1941 jej zajalo gestapo, ale podařilo se mu uniknout. O rok později jej však opět okupanti dopadli; ještě téhož roku byl veřejně popraven ve věku 19 let.\n"}
{"id": "1135425", "url": "https://cs.wikipedia.org/wiki?curid=1135425", "title": "Kirill Sosunov", "text": "Kirill Sosunov\n\nKirill Sosunov (\"rusky Кирилл Олегович Сосунов\", * 1. listopadu 1975) je ruský atlet, který se specializuje na skok daleký. Je mistrem Evropy z roku 1998.\nDvakrát startoval na olympiádě – v roce 2000 i 2004 nepostoupil do finále. V roce 1997 získal nejprve stříbrnou medaili na halovém mistrovství světa a poté bronzovou medaili na mistrovství světa pod širým nebem. O rok později se stal v Budapešti mistrem Evropy. Ze stejného roku pochází jeho osobní rekord 838 centimetrů (halový rekord 841 centimetrů vytvořil o rok dříve.\n"}
{"id": "1135426", "url": "https://cs.wikipedia.org/wiki?curid=1135426", "title": "Slovenská biblická společnost", "text": "Slovenská biblická společnost\n\nSlovenská biblická společnost (SBS) je vydavatelství zaměřené na rozšiřování Bible.\n\nSlovenská biblická společnost je národní biblickou společností. Svou činnost zahájila v roce 1990. Patří do celosvětové rodiny Spojených biblických společností – UBS – United Bible Societies, která v současnosti sdružuje 145 společností ve více než 200 zemích světa.\n\nPředmětem činnosti Slovenské biblické společnosti je hlavně:\n\n\n"}
{"id": "1135429", "url": "https://cs.wikipedia.org/wiki?curid=1135429", "title": "Stanisław Tymoteusz Trojanowski", "text": "Stanisław Tymoteusz Trojanowski\n\nFr. Stanisław Tymoteusz Trojanowski, OFMConv. (29. července 1908, Sadłowo – 28. února 1942, Auschwitz) byl polský řeholník, člen řádu minoritů a spolupracovník Maxmiliána Kolbeho. Zemřel mučednickou smrtí v koncentračním táboře a v roce 1999 byl beatifikován.\n\nNarodil se jako \"Stanisław Antoni\" v chudé rodině v obci Sadłowo. Otec rodiny padl v první světové válce, Stanisław si tedy našel práci a živil matku a tři své mladší bratry. V roce 1930 jej biskup Antoni Julian Nowowiejski biřmoval a 5. března téhož roku jej Alfons Kolbe (rodný bratr Maxmiliána Kolbeho) přijal jako kandidáta pro řád minoritů v novém klášteře v Niepokalanówě. Dne 6. ledna 1931 zahájil Stanisław noviciát a přijal řeholní jméno \"Tymoteusz\". Poté 2. února 1932 složil časné řeholní sliby a 11. února 1938 sliby věčné. Celý svůj řeholní život prožil v Niepokalanówě, kde se zabýval mimo jiné prací na vydávání časopisu \"Rycerz Niepokalanej\". Pracoval také v klášterním zemědělství a jako košíkář. Rovněž se podílel na péči o nemocné spolubratry v klášterní ošetřovně. Ze strany Maxmiliána Kolbeho požíval velkou důvěru.\n\nPo nacistické okupaci Polska byl 14. října 1941 zatčen a uvězněn v \"Pawiaku\" ve Varšavě. Odtud byl transportován do Auschwitzu, kde byl zaevidován pod číslem 25431. Zde na následky hladu a brutálního týrání zemřel 28. února 1942.\n\nJeho životním mottem bylo:\n\nBeatifikován byl papežem Janem Pavlem II. dne 13. června 1999.\n\n"}
{"id": "1135434", "url": "https://cs.wikipedia.org/wiki?curid=1135434", "title": "Jihomoravský župní přebor 1994/95", "text": "Jihomoravský župní přebor 1994/95\n\nV soubojích 35. ročníku Jihomoravského župního přeboru 1994/95 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1994 a skončil v červnu 1995.\n\n\nZdroj: \nPoznámky:\n\n"}
{"id": "1135437", "url": "https://cs.wikipedia.org/wiki?curid=1135437", "title": "Bronisław Kostkowski", "text": "Bronisław Kostkowski\n\nBronisław Kostkowski (11. března 1915, Słupsk – 27. září 1942, koncentrační tábor Dachau) byl polský římskokatolický bohoslovec, připravující se ke kněžství. Stal se obětí nacistického pronásledování katolické církve a je uctíván jako blahoslavený mučedník.\n\nPocházel z rodiny původně usazené nedaleko Chełmna, která se krátce po jeho narození přestěhovala do Bydhošti. Od října roku 1936 studoval bohosloví v kněžském semináři ve Włocławku. O tři roky později přijal nižší svěcení a postoupil k dalšímu studiu. Mezitím však již vypukla druhá světová válka.\n\nDne 7. listopadu 1939 byl zatčen włocławský pomocný biskup Michał Kozal, spolu s ním rektor semináře Franciszek Korczyński a 22 bohoslovců. Mezi nimi i Bronisław Kostkowski. Byli uvězněni ve velice ubohých podmínkách. Bohoslovcům bylo nabídnuto propuštění, pod podmínkou zřeknutí se dalšího studia a tím i budoucího kněžství. Bronisław Kostkowski takovou nabídku odmítl a byl tedy internován ve zrušeném cisterciáckém opatství v Lądu. Odtud byl transportován do koncentračního tábora Sachsenhausen a 14. prosince 1940 převezen do Dachau. Zde byl zaevidován pod číslem 22828. V jednom z dopisů napsal svým rodičům:\n\nZemřel vyčerpáním 27. září 1942. Beatifikován byl papežem Janem Pavlem II. 13. června roku 1999 ve skupině 108 polských mučedníků z druhé světové války.\n\n"}
{"id": "1135440", "url": "https://cs.wikipedia.org/wiki?curid=1135440", "title": "Roman Archutowski", "text": "Roman Archutowski\n\nRoman Archutowski (5. srpna 1882, Karolino – 18. dubna 1943, Majdanek) byl polský římskokatolický duchovní a bratr Józefa Archutowského, teologa a profesora Jagellonské univerzity v Krakově. Stal se obětí nacistického pronásledování katolické církve a je uctíván jako blahoslavený mučedník.\n\nPocházel z poměrně zámožné rodiny a po studiích na gymnáziu v Pułtusku a Suwalkách vstoupil do \"Vyššího metropolitního semináře sv. Jana Křtitele\" ve Varšavě, kde zahájil formaci ke kněžství. Kněžské svěcení přijal v roce 1904. Nějaký čas poté působil v pastoraci a následně dále studoval na katolické teologické akademii v Petrohradě. Poté pracoval jako pedagog a soudce církevního soudu. V roce 1940 byl jmenován rektorem varšavského kněžského semináře.\n\nV roce 1942 byl dvakrát uvězněn ve varšavském Pawiaku, kde byl brutálně mučen. Veškeré příkoří a týrání přijímal jako účast na utrpení Ježíše Krista. V lednu roku 1943 byl transportován do Majdanku, vyhlazovacího tábora nedaleko Lubinu. Zde se zakrátko nakazil tyfem a zemřel na Květnou neděli, 18. dubna roku 1943.\n\nBeatifikován byl dne 13. června 1999 papežem Janem Pavlem II. ve skupině 108 polských mučedníků z druhé světové války.\n\n"}
{"id": "1135441", "url": "https://cs.wikipedia.org/wiki?curid=1135441", "title": "Andrej Lomakin", "text": "Andrej Lomakin\n\nAndrej Vjačeslavovič Lomakin (rusky Андрей Вячеславович Ломакин, 3. dubna 1964 ve Voskresensku, SSSR – 9. prosince 2006 v Detroitu, Michigan, Spojené státy americké) byl ruský hokejový útočník, který odehrál 215 utkání v NHL.\n\nReprezentoval Sovětský svaz. S týmem do 18 let získal bronz na juniorském mistrovství Evropy 1982 ve Švédsku. Za výběr do 20 let absolvoval juniorské mistrovství světa 1984, které se uskutečnilo opět ve Švédsku a které Sověti vyhráli.\n\nV dresu reprezentace debutoval 7. srpna 1987 ve Stockholmu v přátelském utkání proti domácímu Švédsku (5:2). Toto utkání bylo součástí přípravy na Kanadský pohár 1987, na kterém Lomakin startoval a pomohl mužstvu k účasti ve finále turnaje. Zúčastnil se i olympijského turnaje 1988 v Calgary (zlato), mistrovství světa 1991 ve Finsku (bronz) a Kanadského poháru 1991 (5. místo).\n\nOdchovanec Chimiku Voskresensk poprvé nastoupil v sovětské lize v sezoně 1981/82. V mateřském klubu působil do roku 1985. Ročník 1985/86 vynechal a od následujícího hájil barvy moskevského Dynama. V jeho dresu se prosadil do reprezentace (viz výše) a stal se dvakrát mistrem SSSR.\n\nV roce 1991 jej draftoval do NHL klub Philadelphia Flyers, ve kterém hrál v letech 1991–1993. NHL se rozšířila v sezoně 1993/94 o dva kluby a stávající jim nabídli v expansivním draftu několik hokejistů. Lomakina si vybral celek Florida Panthers, ve kterém pak působil dvě sezony. Závěr kariéry strávil ve švýcarské (Fribourg-Gottéron, závěr 1995/96) a německé lize (Eisbären Berlin a Frankfurt Lions, 1995-97).\n\n\nZemřel 9. prosince 2006 po dlouhodobé nemoci (rakovina) v Detroitu v Michiganu ve věku 42 let.\n\n"}
{"id": "1135442", "url": "https://cs.wikipedia.org/wiki?curid=1135442", "title": "Július Adamiš", "text": "Július Adamiš\n\nJúlius Adamiš (28. květen 1885 Senica – 26. květen 1971 Bratislava) byl slovenský evangelický kněz a církevní historik.\n\nPocházel z rodiny rolníka. V rodném městě získal základní i středoškolské vzdělání. Studoval na evangelickém lyceu a teologické fakultě v Bratislavě. Po několika působištích se na pětačtyřicet let stal farářem v Bratislavě. Byl jedním ze spoluzakladatelů prvního slovenského evangelického církevního sboru ve městě. Je známý svou bohatou publikační činností: v roce 1924 se zúčastnil překladu \"Nového zákona\", je autor učebnice \"Dějiny církve křesťanské\" (Liptovský Mikuláš, Tranoscius, 1939) a \"Evangelická věrouka a morálního učení\" (1943), životopisů, pamětníci a překladů.\n"}
{"id": "1135443", "url": "https://cs.wikipedia.org/wiki?curid=1135443", "title": "Ján Albrecht", "text": "Ján Albrecht\n\nJán Albrecht (7. leden 1919, Bratislava – 20. listopad 1996) byl slovenský estetik, muzikolog, hudebník – violista, organizátor kulturního života, hudební pedagog, překladatel.\n\nPedagog na Univerzitě Komenského v Bratislavě, na Bratislavské konzervatoři a na VŠMU. Měl mimořádný vliv na rozvoj slovenské kultury. Živlem Jana Albrechta byla svobodná hra asociací, nenucenost radosti z objevování střetajících se zážitkových významových polí na straně tvůrce uměleckého nebo vědeckého díla i na straně jeho příjemce. Život Jana Albrechta byl syntézou v kulturní enklávě Bratislavy na březích Evropy: slučuje a propojuje různé média umělecké i zdánlivě vzdálené vývojové pásma kultury, jak matematiku a hudbu, každodenní sokratovský dialog a čínskou kresbu, hru a pečlivou organizaci kulturního dění, gruzínský chorál a hloubkové proudy evropského myšlení, Nold a Mozarta.\n\n\n"}
{"id": "1135445", "url": "https://cs.wikipedia.org/wiki?curid=1135445", "title": "Bernhard Lichtenberg", "text": "Bernhard Lichtenberg\n\nBernhard Lichtenberg (3. prosince 1875, Oława – 5. listopadu 1943, Hof) byl německý římskokatolický duchovní, dómský probošt v Berlíně. Stal se obětí nacistického pronásledování katolické církve. Je uctíván jako blahoslavený mučedník. Jeho liturgická památka připadá na výroční den úmrtí (tzv. \"dies natalis\"), 5. listopad. V roce 2004 mu byl udělen titul Spravedlivý mezi národy.\n\nNarodil se v německé obchodnické rodině v Oławě v dolnoslezském vojvodství. Jeho rodiče se jmenovali August a Emilie, rozená Hubrich. Vystudoval oławské \"Královské gymnázium\", kde maturoval s vyznamenáním. Teologii studoval postupně v Innsbrucku a Wrocławi. Dne 21. června 1899 přijal vzkládáním rukou kardinála Georga von Koppa kněžské svěcení. První rok kněžské služby strávil v Nyse, následně sloužil nějaký čas jako vojenský kaplan. Poté vystřídal ještě několik duchovenských působišť.\n\nV roce 1931 byl jmenován kanovníkem při berlínské katedrále sv. Hedviky Slezské. V roce 1938 se stal dómským proboštem. Navzdory nebezpečí prozrazení a vlastní perzekuce se snažil pomáhat nacisty pronásledovaným Židům. Po Křišťálové noci se při katedrálních nešporách za Židy veřejně modlil. Zdůrazňoval, že Kristův příkaz lásky k bližním se vztahuje na všechny lidi bez rozdílu. Kritizoval rovněž velmi otevřeně ministra propagandy Goebbelse. Též protestoval proti nacistickým eugenickým pokusům a s tím související eutanázii.\n\nV roce 1941 byl na základě udání (udaly jej dvě ženy, které slyšely, jak se v kázání zastával Židů) uvězněn a \"Sondergerichtem\" (tj. \"Zvláštním soudem\") odsouzen ke dvouletému vězení. Po uplynutí dvou let však nebyl propuštěn. Jako \"nenapravitelný\" byl z nařízení soudu poslán do \"ochranné vazby\" do Dachau. Během transportu ale zemřel v důsledku celkového vyčerpání při zastávce v bavorském Hofu. Jeho mrtvé tělo bylo převezeno do Berlína a pohřbeno na starém hřbitově u katedrály. Odtud byly později jeho ostatky přeneseny do krypty v katedrále.\n\nBeatifikován byl papežem Janem Pavlem II. dne 23. června 1996 současně s Karlem Leisnerem.\n\n\n\n"}
{"id": "1135447", "url": "https://cs.wikipedia.org/wiki?curid=1135447", "title": "Eli Heckscher", "text": "Eli Heckscher\n\nEli Filip Heckscher (24. listopadu 1879, Stockholm – 23. prosince 1952, Stockholm) byl švédský ekonom a historik ekonomie.\n\nVystudoval na univerzitě v Uppsale, absolvoval roku 1904, doktorský titul (PhD) získal v roce 1907. Roku 1909 se stal profesorem na tehdy nově založené stockholmské vysoké ekonomické škole (\"Handelshögskolan i Stockholm\"). V roce 1929 byl jedním ze zakladatelů a prvním ředitelem Stockholmského institutu pro hospodářské dějiny.\n\nMá i dnes význam především jako historik ekonomie, nicméně příspěl i k ekonomické teorii, zejména koncept komoditních bodů, který omezuje kolísání nesměnitelných papírových měn (práce \"Ekonomisk Tidskrift\", 1916). Ve slavném článku z roku 1919 se zastával volného obchodu a rozšířil klasickou teorii komparativní výhody (obchod mezi zeměmi je vždy výhodný pro všechny): obchod mezi zeměmi dává výhodu každému za podmínky, že země vyvážejí statky, k nimž mají vhodné výrobní faktory a dovážejí zboží, k nimž je nemají. Tato myšlenka byla rozšířena jeho žákem, ekonomem Bertil Ohlinem, a je nyní známa jako Heckscher-Ohlinova teorie.\n\nSlavnější se však staly jeho práce o ekonomické historii, nejoceňovanější z nich je jeho studie o vzniku merkantilismu nazvaná \"Merkantilismen\" (1931). Hojně citované jsou i práce \"Kontinental systemet\" (1918) a \"Sveriges ekonomiska historia\" (1935).\n"}
{"id": "1135450", "url": "https://cs.wikipedia.org/wiki?curid=1135450", "title": "Charles Kay Ogden", "text": "Charles Kay Ogden\n\nCharles Kay Ogden (1. červen 1889, Fleetwood (Lancashire) – 20. březen 1957, Londýn) byl anglický spisovatel a lingvista, tvůrce tzv. Basic English.\n\nOd roku 1908 studoval klasické jazyky v Oxfordu a v rámci svého zájmu o výuku cizích jazyků podnikl v letech 1912-1913 studijní cestu po evropském kontinentu. Ze zdravotních důvodů nebyl odveden a roku 1915 získal titul M. A. Ale už jako student založil v roce 1912 týdeník \"Cambridge Magazine\", intelektuální revui, do níž přispívali například Thomas Hardy, George Bernard Shaw, H. G. Wells ad. V roce 1919 se z něj stal čtvrtletník. Více než polovinu obsahu tvořily překlady a stručné přehledy více než 100 zahraničních časopisů, což žádný jiný britský časopis nedělal, a Ogdenův Magazine měl díky tomu velký ohlas u britských politiků. Náklad vystoupil až na 20 tisíc, ale roku 1922 zanikl.\n\nOgden pracoval v londýnském nakladatelství Kegan Paul, kde redigoval několik řad populárně vědeckých i beletristických knížek. Podílel se na anglickém překladu Wittgensteinova \"Traktátu\" a spolu s literárním vědcem I. A. Richardsem vytvořili osobitou teorii jazyka a významu, do níž se pokusil zahrnout nejnovější poznatky psychologie. Své výsledky shrnuli v práci \"The Meaning of Meaning\" (1923), která navazovala na sémantiku C. S. Peirce a dočkala se mnoha vydání i překladů.\n\nV letech 1926-1930 se Ogden věnoval projektu \"Basic English\", což byl zjednodušený systém anglického jazyka, o němž Ogden věřil, že by se mohl stát jednotným, standardizovaným prostředkem mezinárodní komunikace. Práce o \"Basic English\" publikoval v letech 1928-1934 (zejm. \"Basic Vocabulary\", 1930; \"Basic English\", 1930; \"The System of Basic English\", 1934). Projekt později podpořili například Winston Churchill a Franklin Delano Roosevelt, Churchill dokonce sestavil komisi hodnotící možnosti rozšíření této verze angličtiny.\n\n"}
{"id": "1135456", "url": "https://cs.wikipedia.org/wiki?curid=1135456", "title": "Glanmor Williams", "text": "Glanmor Williams\n\nGlanmor Williams (5. května 1920 – 24. února 2005) byl velšský historik.\n\nNarodil se jako syn horníka ve vesnici Dowlais na jihu Walesu a studoval na škole sídlící na hradě Cyfarthfa. Později docházel na Aberystwythskou univerzitu. Později se zde, stejně jako na Swanseaské univerzitě, věnoval také pedagogické činnosti. V roce 1962 vydal rozsáhlou studii velšské církve po roce 1282 nazvanou \"\". Později vydal řadu dalších knih. V roce 2002 vydal autobiografickou knihu. Zemřel ve Swansea ve věku 84 let.\n"}
{"id": "1135457", "url": "https://cs.wikipedia.org/wiki?curid=1135457", "title": "Cyfarthfa (hrad)", "text": "Cyfarthfa (hrad)\n\nCyfarthfa je hrad ve Walesu. Původním vlastníkem byla železářská rodina Crawshayů, vlastnící železárnu Cyfarthfa. Architektem hradu byl Robert Lugar, který jej postavil pro Williama Crawshaye II v roce 1824. Cena se pohybovala kolem 30 000 liber a hrad byl postaven z místního kamene. V roce 1908 byl hrad prodán městské radě. V části budovy vzniklo muzeum, zbylá řadu let sloužila jako škola.\n"}
{"id": "1135460", "url": "https://cs.wikipedia.org/wiki?curid=1135460", "title": "Laura Ashley", "text": "Laura Ashley\n\nLaura Ashley, rodným jménem Laura Mountney, (7. září 1925 – 17. září 1985) byla velšská módní návrhářka a podnikatelka.\n\nPřestože její rodiče, kteří pocházeli z Walesu, žili v Londýně, avšak matka před jejím narozením odjela zpět do Walesu, aby se její dcera narodila zde. Narodila se ve vesnici Dowlais v domě své babičky. Studovala v nedalekém městě Merthyr Tydfil a následně v londýnském Croydonu. Před druhou světovou válkou byla odvezena zpět do Walesu. V roce 1953 založila se svým manželem Bernardem Ashleyem oděvní společnost. Několik dní po svých šedesátých narozeninách spadla ze schodů v domě své dcery, a přestože byla odvezena do nemocnice, po několika dnech zranění podlehla.\n\n"}
{"id": "1135461", "url": "https://cs.wikipedia.org/wiki?curid=1135461", "title": "Crystal (budova)", "text": "Crystal (budova)\n\nCrystal je výšková budova nacházející v ulici Vinohradské v Praze nedaleko Paláce Vinohrady. Má 14 nadzemních podlaží, 4 podzemní, výšku 60 m a byla stavěna v letech 2013-2015. Crystal má čistě kancelářské využití a její investorem je firma GES REAL. Na stavbě nejvíc upoutá pozornost její vzhled, ten má vyobrazovat dva krystaly.\nStavba Crystalu spotřebovala 1 125 m³ betonu, 150 km slaboproudých kabelů a 90 km silnoproudých kabelů. Celkové bylo pro šestnáct metrů hluboké základy vykopáno 24 000 m³ zeminy. Plocha fasády činí 6 000 m² (z toho 2 800 tvoří okna) a do podzemních podlaží se vejde 124 aut. Do budovy samotné by se vešlo 790 osob.\n\n"}
{"id": "1135465", "url": "https://cs.wikipedia.org/wiki?curid=1135465", "title": "Robert Alwyn Hughes", "text": "Robert Alwyn Hughes\n\nRobert Alwyn Hughes (* květen 1935) je velšský malíř.\n\nNarodil se ve vesnici Dowlais na jihu Walesu. V letech 1953 až 1957 studoval výtvarné umění na Newport College of Art, následně do roku 1958 na Leicester College of Art a v letech 1958 až 1961 na Royal College of Art. Později působil jako pedagog na Cheltenham College of Art. Jeho dílo bylo poprvé veřejně vystavováno na festivalu National Eisteddfod of Wales v roce 1958. Rovněž se věnoval experimentálnímu filmu a fotografování.\n"}
{"id": "1135470", "url": "https://cs.wikipedia.org/wiki?curid=1135470", "title": "Gwyn Williams", "text": "Gwyn Williams\n\nGwyn Williams může být:\n\n"}
{"id": "1135471", "url": "https://cs.wikipedia.org/wiki?curid=1135471", "title": "Gwyn A. Williams", "text": "Gwyn A. Williams\n\nGwyn A. Williams, rodným jménem Gwyn Alfred Williams, známý rovněž jako Gwyn Alf Williams, (30. září 1925 – 16. listopadu 1995) byl velšský historik. Narodil se ve vesnici Dowlais na jihu Walesu. Docházel do školy na hradě Cyfarthfa. Během druhé světové války bojoval v Normandii. Později působil jako pedagog na Aberystwythské univerzitě. Později působil na Yorské (1965–1974) a Cardiffské univerzitě (1974–1983). Zemřel roku 1995 v jihovelšské vesnici Dre-fach Felindre.\n\n"}
{"id": "1135475", "url": "https://cs.wikipedia.org/wiki?curid=1135475", "title": "Barefoot", "text": "Barefoot\n\nBarefoot může být:\n\n\n"}
{"id": "1135476", "url": "https://cs.wikipedia.org/wiki?curid=1135476", "title": "Babina Luka", "text": "Babina Luka\n\nBabina Luka je vesnice v opštině Valjevo na západě Srbska. Narodil se zde revolucionář Petar Nikolajević Moler, který se účastnil Prvního i Druhého srbského povstání.\n"}
{"id": "1135477", "url": "https://cs.wikipedia.org/wiki?curid=1135477", "title": "Timothy Gallwey", "text": "Timothy Gallwey\n\nW. Timothy Gallwey (* 1938 San Francisco, Spojené státy americké) je americký spisovatel, autor série knih začínající \"The inner Game\" (Vnitřní hra), ve kterých vysvětluje novou metodu koučinku, osobního a profesního rozvoje v mnoha oblastech života. Od 70. let 20. století, kdy začal publikovat, napsal knihy \"The Inner Game of Tennis, The Inner Game of Golf, The Inner game of Music, Inner Skiing and The Inner Game of Work\". Jeho seminární práce \"The Inner Game of Tennis\" bylo vydáno více než milion výtisků. I když se většina jeho knih věnuje sportům, byly jeho metody využity i v oblasti obchodu, zdravotnictví a vzdělávání.\n\nV roce 1960 byl kapitánem tenisového týmu Harvadovy univerzity. V 70. letech se naučil meditační techniky gurua Prem Rawata z organizace Divine Light Mission. To mu podle jeho slov pomohlo zlepšit schopnost koncentrace takovým způsobem, že to zlepšilo i jeho hru. V článku v The New York Times z roku 1973 popsal svůj objev Prem Rawata a své rozhodnutí k životu v ášramu a celibátu. V roce 1997 věnoval svou knihu \"The Inner Game of Tennis\" právě Prem Rawartovi.\n\nThe Inner Game (Vnitřní hra) je založena na principech, ve kterých jednotlivec používá nekritických pozorování klíčových momentů, za účelem co nejpřesnějšího pozorování. Pokud jsou pozorování precizní, tak se tělo pozorovatele samo přizpůsobí, aby podalo co nejlepší výkon. Gallwey byl jeden z prvních, který demonstroval ucelenou metodu koučinku, která může být využita v mnoha situacích. Koučoval více pro vedoucí pracovníky byznysu, než sportovce.\n\nGallveyova práce dále pokračovala založením hnutí obchodního koučinku, životního koučinku a koučinku vedoucích pracovníků. Jeden z nejznámějších představitelů obchodního koučingu je sir John Whitmore, který zpopularizoval GROW model koučinku.\n\n\n"}
{"id": "1135479", "url": "https://cs.wikipedia.org/wiki?curid=1135479", "title": "Císařská garda (Napoleon I.)", "text": "Císařská garda (Napoleon I.)\n\nCísařská garda ( \"Garde Impériale\") byla původně malá skupina elitních vojáků Napoleonovy Velké armády (\"La Grande Armée\"), jež podléhala jeho přímému velení. Časem se však značně rozrostla. Sloužila jako jeho osobní stráž a taktická rezerva. Napoleon vždy pečlivě zvažoval její nasazení do bojové akce. \n\nGardu tvořil štáb a pěchotní, jezdecké a dělostřelecké pluky, k nimž se dále řadily prapory sapérů a námořní pěchoty. Garda se dělila na zkušené veterány a méně zkušené příslušníky, takže vlastně sestávala ze tří částí: Staré gardy, Střední gardy a Mladé gardy. \n\nV roce 1804 měla garda 8000 mužů. Do doby Napoleonova ruského tažení v roce 1812 jejich počet vzrostl na téměř 100 000 mužů. Garda měla vlastní dělostřelectvo, pěchotu a jízdní složky tak jako normální armádní sbor.\n"}
{"id": "1135480", "url": "https://cs.wikipedia.org/wiki?curid=1135480", "title": "Michael Gustavius Payne", "text": "Michael Gustavius Payne\n\nMichael Gustavius Payne, zpočátku známý jako Michael Payne, později Gustavius Payne, (* 25. června 1969) je velšský figurativní malíř. Narodil se v jihovelšském městě Merthyr Tydfil a studoval v Pontypriddu. V letech 1993 až 1996 studoval na Cheltenham School of Art, kde získal titul BA. Ve své tvorbě se věnuje například velšské kultuře. Vystavoval například v Velšském muzeu moderního umění či městech Llanrwst a Fishguard.\n\n"}
{"id": "1135485", "url": "https://cs.wikipedia.org/wiki?curid=1135485", "title": "Wrexham", "text": "Wrexham\n\nWrexham je město na severu Walesu ve Spojeném království a od roku 1996 centrum správní oblasti stejnojmenného městského hrabství.\n\nLidská činnost v oblasti Wrexhamu se datuje do mezolitu. Na počátku střední doby bronzové se oblast stala centrem kovozpracujícího průmyslu. Město je sídlem fotbalového klubu Wrexham AFC založeného roku 1864. Několikrát se zde konal putovní festival National Eisteddfod. V roce 2011 zde žilo 61 603 obyvatel. Nachází se zde Kostel svatého Jiljí ze čtrnáctého století (v patnáctém byl přestavěn).\n\n"}
{"id": "1135486", "url": "https://cs.wikipedia.org/wiki?curid=1135486", "title": "Agapitus ze Synnady", "text": "Agapitus ze Synnady\n\nSvatý Agapitus ze Synnady byl biskupem v Sinaus.\n\nNarodil se křesťanským věřícím v Kappadokii a to za vlády císařů Diocletiana a Maximiana.\n\nOd mládí toužil po mnišském životě a proto vstoupil do kláštera kde žil život pokory a modlitby. Bůh obdařil Agapita velkou fyzickou sílou. Když se císař Licinius dozvěděl o jeho schopnosti aby byl světec odveden do vojenské služby. Během pronásledování křesťanů císařem Liciniem byl zraněn kopím ale zůstal naživu.\n\nSvatý císař Konstantin Veliký uslyšel že Agapit také uzdravuje svými modlitbami. Císař k němu poslal nemocného služebníka a Agapit jej uzdravil. Za odměnu si Agapit vybral to aby vystoupil z armády a vrátil se do svého kláštera. Přání mu bylo splněno.\n\nBrzy poté ho biskup ze Sinaus v Bithýnii přivolal a udělil mu svátost kněžství. Po smrti biskupa byl duchovenstem vybrána za jeho nástupce na stolci v Sinaus. Agapit moudře vedl své stádo až do smrti.\n\nJeho svátek se slaví 24. března.\n\n"}
{"id": "1135488", "url": "https://cs.wikipedia.org/wiki?curid=1135488", "title": "Brygada Kryzys", "text": "Brygada Kryzys\n\nBrygada Kryzys je polská rocková skupina, vycházející z post punku a nové vlny.\n\nPředchůdcem Brygady byla punková skupina Kryzys Romansu, existující v letech 1978 až 1981. Po jejím rozpadu se frontman Robert Brylewski sešel se zpěvákem a kytaristou rovněž zaniklé skupiny Tilt Tomaszem Lipińskim a v létě 1981 vytvořili Brygadu Kryzys, která se z punku přeorientovala na pomalejší hudbu, ovlivněnou reggae. Skupina podnikla úspěšný zájezd do Jugoslávie, ale po vyhlášení výjimečného stavu v prosinci 1981 se dostala do konfliktu s úřady, které označily její název za provokativní. Brygada Kryzys nesměla koncertovat, nedostala povolení vycestovat do Nizozemska, kde měla sjednáno koncertní turné. Podařilo se jí však vydat u vydavatelství Tonpress dlouhohrající desku \"Brygada Kryzys\", mezi fanoušky nazývanou podle barvy přebalu také \"Czarna Brygada\". Pod stejným názvem vyšel u britské firmy Fresh Records amatérský záznam jednoho varšavského koncertu, kritizovaný jako pokus vydělat na vlně mezinárodních sympatií s Polskem. Koncem roku 1982 se kvůli neustálým konfliktům s cenzurou skupina rozhodla ukončit činnost. Část jejích členů přešla do nově založené skupiny Izrael, která již hrála čisté reggae.\n\nV roce 1991 Brygada Kryzys obnovila činnost, vystupovala na festivalu v Jarocině, ve varšavském klubu \"Remont\" pořádala každého 13. prosince koncertní večer připomínající výročí vyhlášení výjimečného stavu, nazvaný \"Stanik\" (z polského \"stan wojenny\"). Koncem roku 1994 se skupina znovu rozešla, toto období připomínají desky \"Cosmopolis\" a \"Live in Remont ’93\". Na jaře 2003 Brylewski a Lipiński přibrali nové mladé hudebníky a začali znovu koncertovat pod původním názvem.\n\n\n"}
{"id": "1135489", "url": "https://cs.wikipedia.org/wiki?curid=1135489", "title": "Talhaiarn", "text": "Talhaiarn\n\nJohn Jones, známý pod bardským jménem Talhaiarn, (19. ledna 1810 – říjen 1869) byl velšský básník a architekt. Narodil se v severovelšské vesnici Llanfair Talhaiarn. Později žil a pracoval v Londýně, kde byl členem velšské kulturní společnosti Cymdeithas y Cymreigyddion. V roce 1849 se stal jejím prezidentem. Roku 1865 se vrátil do Walesu. Usadil se ve své rodné vsi, kde se také roku 1869 zastřelil. Pochován byl ve zdejším kostele Panny Marie. Své básně psal ve velšském jazyce, přestože působil převážně v Anglii.\n"}
{"id": "1135491", "url": "https://cs.wikipedia.org/wiki?curid=1135491", "title": "Oblastní rada al-Kasum", "text": "Oblastní rada al-Kasum\n\nOblastní rada al-Kasum ( , \"mo'aca ezorit al-Kasum\", , \"madžlis iklimi al-Kasum\") je oblastní rada (jednotka územní správy a samosprávy) v jižním distriktu v Izraeli sdružující několik beduínských vesnic. Rozkládá v několika územně nepropojených enklávách v centrální a severní části Negevské pouště.\n\nVznikla v roce 2012 rozdělením stávající Oblastní rady Abu Basma na dvě oblastní rady. Rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada al-Kasum zahrnuje sedm obcí.\n\nPodle Centrálního statistického úřadu žilo v oblastní radě k 31. prosinci 2014 celkem 8500 obyvatel, populace byla zcela arabská.\n"}
{"id": "1135495", "url": "https://cs.wikipedia.org/wiki?curid=1135495", "title": "Martin Weiss (publicista)", "text": "Martin Weiss (publicista)\n\nMartin Weiss (* 15. srpna 1963 Praha) je český publicista a překladatel. \n\nStudoval češtinu a angličtinu na Filosofické fakultě Univerzity Karlovy v Praze. Publicistické činnosti se věnuje od konce 80. let, kdy přispíval do samizdatového časopisu Revolver Revue. Od roku 1990 působil v týdeníku Respekt a postupně se vystřídal v několika denících. Publikoval v Českém deníku, Lidových novinách, MF Dnes a nejdéle potom od roku 2006 do roku 2013 v Lidových novinách, odkud po převzetí skupiny MAFRA Andrejem Babišem přešel spolu s několika dalšími redaktory do nově vznikajícího zpravodajského serveru Echo24. Svůj odchod odůvodnil vedle změny majitele Lidových novin i odchodem řady svých dlouholetých kolegů. \n\nSe svým příspěvkem \"Na socialismu bylo dobré jen to, že musel skončit\" se také podílel na projektu \"Mé dětství za socialismu\", který byl souborem vzpomínek osobností na dětství před rokem 1989. Tento projekt vzešel z iniciativy novináře a publicisty Jána Simkaniče u příležitosti výročí čtvrtstoletí od sametové revoluce a soubor příspěvků vyšel i v knižní podobě. \n\nV letech 1997–2000 působil jako tiskový tajemník na velvyslanectví České republiky ve Washingtonu. Vedle publicistické činnosti je také autorem překladů několika knih. Z anglického jazyka přeložil do češtiny knihy autorů jako byli Niall Ferguson, Malcolm Gladwell a David Brooks. Napsal též předmluvu k českému překladu knihy Úprk rozumu, jejíž autor Anthony Browne kritizuje fenomén tzv. politické korektnosti.\n\n\n"}
{"id": "1135498", "url": "https://cs.wikipedia.org/wiki?curid=1135498", "title": "Apoštolská církev na Slovensku", "text": "Apoštolská církev na Slovensku\n\nPočátky Apoštolské církve na Slovensku sahají do roku 1907. V tomto roce byly v oblasti Vysokých Tater a západního Slovenska zformované domácí sbory, jejichž členové v roce 1924 zažili zkušenost křtu Duchem svatým a vytvořili první společenství Apoštolské víry na Slovensku. Apoštolská víra na Slovensku byla mnoho let nepřímo ovlivňována Apoštolskou misí - založenou v roce 1906 v Portlandu v USA, která pravidelně posílala do místních církevních sborů slovenskou literaturu a noviny. Někteří z kazatelů těchto sborů byli v přímém kontaktu s účastníky duchovního probuzení na Azusa Street v Los Angeles a s duchovním probuzením v Norsku. Přestože jednotlivé církevní sbory důsledkem misijního působení rostly, Apoštolská církev na Slovensku nepožádala před druhou světovou válkou o registraci a tak v roce 1948, když převzal moc komunistický režim, věřící z existujících sborů začali mít problémy. Byli považováni za ilegální sektu, pronásledováni a omezováni až do roku 1977, kdy byla přijata Ústava Apoštolské církve na Slovensku a církev se stala státem uznanou. Během celého tohoto období církev existovala, a to navzdory izolaci od bratrů a sester v zahraničí. Přelomem v životě církve byl rok 1989, když příchod demokracie umožnil neskrývaný vnitřní život a misijní působení církve. V tomto období začala Apoštolská církev růst a v roce 2001 podle sčítání lidu měla už 26 sborů, 20 sborových stanic a 3 905 členů s dětmi a návštěvníky.\n\nV současnosti vzrostl počet církevních sborů na 36. Vedle nich působí přibližně 20 kazatelských stanic a podle sčítání z roku 2011 má 5 831 členů. Církev vnímá své poslání v misijním budování sborů na místech, kde dobrá zpráva evangelia Ježíše Krista ještě nepronikla. Církev vidí své poslání také v přinášení morálních a etických hodnot Písma do praktického života, tak v sociální službě.\n\nApoštolskou církev na Slovensku vede biskup a Rada církve, kterou tvoří zástupci biskupa odpovědní za různé oblasti práce a oblastní správci oblastí, kteří zastupují oblasti Slovenska, které se shodují s administrativním členěním Slovenska. Evangelizace a mise - domácí i zahraniční jsou základními pilíři služby církve, z toho vyplývající i zakládání sborů. Církev pracuje rovněž v sociální oblasti, se závislými na drogách - Teen Challenge, ve věznicích a s propuštěnými z věznic v rámci Slovenského vězeňského společenství, s mládeží a dětmi v rámci sborů, či přes Royal Rangers. Diakonie a charita ACS pracuje v dětských domovech a s potřebnými v různých oblastech.\n\nApoštolská církev na Slovensku je členem Evangelické aliance, Sdružení evangelikálních církví, Slovenského vězeňského společenství, pozorujícím členem Ekumenické rady církví, spolupracuje s Trans World Radiem, Slovenskou biblickou společností a sdružením Ježíš pro každého.\n\n"}
{"id": "1135500", "url": "https://cs.wikipedia.org/wiki?curid=1135500", "title": "Oblastní rada Neve midbar", "text": "Oblastní rada Neve midbar\n\nOblastní rada Neve midbar ( , \"mo'aca ezorit Neve midbar\", , \"madžlis iklimi Wáha as-sahrá'\"), doslova \"oblastní rada Pouštní oáza\", je oblastní rada (jednotka územní správy a samosprávy) v jižním distriktu v Izraeli sdružující několik beduínských vesnic. Rozkládá v několika územně nepropojených enklávách v různých částech Negevské pouště.\n\nVznikla v roce 2012 rozdělením stávající oblastní rady Abú Basma na dvě oblastní rady. Rada má velké pravomoci zejména v provozování škol, územním plánování a stavebním řízení nebo v ekologických otázkách.\n\nOblastní rada Neve Midbar zahrnuje tři obce.\n\nPodle Centrálního statistického úřadu žilo v oblastní radě k 31. prosinci 2014 celkem 7000 obyvatel, populace byla zcela arabská.\n"}
{"id": "1135504", "url": "https://cs.wikipedia.org/wiki?curid=1135504", "title": "Richard Hawley", "text": "Richard Hawley\n\nRichard Hawley (* 17. ledna 1967) je anglický zpěvák a kytarista. Narodil se v Sheffieldu a své první sólové nahrávky vydal na eponymním minialbu v roce 2001. Již od roku 1998 působil ve skupině Pulp. První sólovou dlouhohrající desku nazvanou \"Late Night Final\" vydal v říjnu roku 2001. Následovala řada dalších alb. V roce 2013 zpíval v písni „Rewind the Film“ z alba \"Rewind the Film\" velšské rockové skupiny Manic Street Preachers. Dále spolupracoval například se skupinou Arctic Monkeys.\n\n"}
{"id": "1135505", "url": "https://cs.wikipedia.org/wiki?curid=1135505", "title": "Soupravový vlak", "text": "Soupravový vlak\n\nSoupravový vlak (Sv) je na tratích Správy železnic vlak (čímž se rozumí jízda), jenž zajišťuje přepravu prázdných souprav vozů osobní dopravy. Někdy je tato přeprava nazývána manipulační jízda. Vlak obvykle jede z konečné stanice předchozí jízdy (předchozího „vlaku“ vykonávaného toutéž soupravou) na seřaďovací či odstavné nádraží, případně na jinou stanici. Soupravovým vlakem nesmí být přepravováni cestující.\n"}
{"id": "1135506", "url": "https://cs.wikipedia.org/wiki?curid=1135506", "title": "Constructions Mécaniques de Normandie", "text": "Constructions Mécaniques de Normandie\n\nConstructions Mécaniques de Normandie (CMN) je francouzská loděnice sídlící v Cherbourgu zabývající se především stavbou jachet a menších kategorií válečných lodí. Známou se stala napřídklad díky stavbě raketových člunů La Combattante. Loděnice byla založena roku 1956. Od té doby v ní bylo postaveno více než 350 plavidel. Je součástí holdingu Abu Dhabi MAR.\n\n\n\n\n\n\n\n\n\n"}
{"id": "1135507", "url": "https://cs.wikipedia.org/wiki?curid=1135507", "title": "Eileen Beasley", "text": "Eileen Beasley\n\nEileen Beasley (1921 – 12. srpna 2012) byla velšská učitelka a aktivistka.\n\nNarodila se v jihovelšské vesnici Henllan Amgoed a studovala na Cardiffské univerzitě. Později začala pracovat jako učitelka. V padesátých letech společně se svým manželem Treforem řídila kampaň občanské neposlušnosti spojenou s velšským jazykem. Důvodem bylo, že městská rada Llanelli vydala sazební list psaný pouze v angličtině. Roku 1951 se provdala za Trefora Beasleyho. Ten zemřel v roce 1994. Zemřela na rakovinu pankreatu ve věku 91 let.\n"}
{"id": "1135509", "url": "https://cs.wikipedia.org/wiki?curid=1135509", "title": "Statistiky hráček v československé basketbalové reprezentaci", "text": "Statistiky hráček v československé basketbalové reprezentaci\n\nČeskoslovenská basketbalová reprezentace žen byl tým, který reprezentoval Československo na mezinárodních soutěžích basketbalu do 31.12.1992. Po rozdělení Československa měly od roku 1993 Česká republika a Slovensko svá vlastní národní reprezentační družstva.\n\nV Síní slávy České basketbalové federace jsou uvedeny tyto hráčky\n\nStatistiky hráček v československé basketbalové reprezentaci obsahují seznam hráček, u nichž je uveden ročník narození (roč.), celkový počet odehraných reprezentačních zápasů (z), roky reprezentace (roky) a celkový počet odehraných reprezentačních zápasů, které odehrály za Československo na Olympijských hrách (včetně kvalifikace pro účast na OH), Mistrovství světa a ve finálové soutěži Mistrovství Evropy. U každé této soutěže je u hráčky uveden počet účastí (kOH, OH, MS, ME), zápasů (z) a bodů (b) a jejich celkové počty v těchto soutěžích (C, z, b), počty medailí z Mistrovství světa a Mistrovství Evropy (za 2. a 3. místa). Ve statistice chybí 25 bodů ze statistiky ME 1954 (Bělehrad).\n\n\n"}
{"id": "1135514", "url": "https://cs.wikipedia.org/wiki?curid=1135514", "title": "Domácí zvíře", "text": "Domácí zvíře\n\nDomácí zvíře, zvířecí společník či domácí mazlíček je zvíře chované především pro lidskou společnost nebo ochranu, na rozdíl od zvířat určených na práci a sport, hospodářských zvířat, laboratorních zvířat, které se chovají především pro výkon, zemědělský význam nebo výzkum. Nejpopulárnější domácí zvířata jsou proslulá pro jejich vystupování, věrnost a hravost.\n\nDomácí zvířata obyčejně zajišťují jejich majiteli fyzické a emocionální výhody. Procházka se psem dokáže poskytnout, jak člověku, tak zvířeti, cvičení, čerstvý vzduch a společenskou interakci. Domácí zvířata umí poskytnout společnost starším lidem, kteří nemají přiměřené sociální interakce s ostatními lidmi. Existuje i lékařsky schválená třída terapie za pomoci zvířat, tzv. animoterapie, nejvíce za pomoci psů, koček či koní, kteří jsou bráni na návštěvy k postiženým lidem. Zvířecí terapie využívá trénovaná zvířata a psovodiče k dosažení fyzických, společenských, poznávacích a emocionálních cílů s pacienty.\n\nNejpopulárnější domácí zvířata jsou především psi a kočky, ale lidé také chovají domácí králíky, fretky; ale také hlodavce jako jsou pískomilové, krečci, činčily, krysy a morčata; ptáky jako jsou kanárci, andulky a papoušci; plazy jako jsou želvy, ještěrky a hadi; vodní zvířata jako jsou ryby a žáby; členovce jako jsou tarantule a kraby poustevníky.\n\nNěkteří učenci a organizace za práva zvířat vyvolaly znepokojení o péči o zvířata s ohledem na autonomii a objektivizace nehumánních zvířat.\n"}
{"id": "1135515", "url": "https://cs.wikipedia.org/wiki?curid=1135515", "title": "Myrddin Fardd", "text": "Myrddin Fardd\n\nMyrddin Fardd (1835 – 27. července 1921) byl velšský spisovatel. Jmenoval se John Jones, ale svá díla publikoval pod bardským jménem ( je velšsky Merlin, je bard či básník). Narodil se ve vesnici Llangian na severozápadě Walesu. Pokřtěn byl dne 8. září 1835 ve zdejším kostele. Jeho bratr Owen Jones, známý pod bardským jménem Manoethwy, byl spisovatelem a učitelem. řadu let pracoval jako kovář. Svá díla psal velšsky. Psal jak prózu, tak i poezii. Zemřel v roce 1921 ve věku 85 let ve vesnici Chwilog, kde byl také pohřben.\n\n"}
{"id": "1135517", "url": "https://cs.wikipedia.org/wiki?curid=1135517", "title": "Alex Jones (moderátorka)", "text": "Alex Jones (moderátorka)\n\nAlex Jones, celým jménem Charlotte Alexandra Jones, (* 18. března 1977) je velšská televizní moderátorka. Narodila se v jihovelšském Ammanfordu. Jejím prvním jazykem byla angličtina, ale později, když chodila do velšskojazyčné školy, se naučila plynně mluvit i velšsky. V dětství se věnovala baletnímu tanci. Později studovala na Aberystwythské univerzitě. Moderovala například televizní pořad \"Cân i Gymru\" na stanici S4C.\n\n"}
{"id": "1135520", "url": "https://cs.wikipedia.org/wiki?curid=1135520", "title": "Leštinský rybník (Leština u Světlé)", "text": "Leštinský rybník (Leština u Světlé)\n\nLeštinský rybník se rozprostírá na severozápadním okraji Leštiny u Světlé v okrese Havlíčkův Brod v nadmořské výšce 454,7 m. Je napájen potokem Leštinou, pravostranným přítokem říčky Sázavky, přitékajícím mělkým údolím od Kunického rybníka. Rybník se nachází na rozhraní mezi Světelskou pahorkatinou a Kutnohorskou plošinou, které jsou podcelky Hornosázavské pahorkatiny. S rozlohou 4,9 ha patří mezi největší vodní plochy na Světelsku. Větší rozlohu zde má už jen vodní nádrž Kristiánka (10,1 ha) a Kunický rybník (9,9 ha). Celkový objem Leštinského rybníka činí 70 tis. m³. Retenční objem činí 27 tis. m³.\n"}
{"id": "1135523", "url": "https://cs.wikipedia.org/wiki?curid=1135523", "title": "Evan Roberts", "text": "Evan Roberts\n\nEvan Roberts může být:\n\n"}
{"id": "1135525", "url": "https://cs.wikipedia.org/wiki?curid=1135525", "title": "Michael Peters", "text": "Michael Peters\n\nMichael nebo Mike Peters může být:\n\n"}
{"id": "1135527", "url": "https://cs.wikipedia.org/wiki?curid=1135527", "title": "Anton Mauve", "text": "Anton Mauve\n\nAnton Mauve, celým jménem Anthonij Rudolf Mauve (18. září 1838 – 5. února 1888), byl nizozemský realistický malíř, který byl vedoucím členem Haagské školy. Své obrazy podepisoval „A. Mauve“ nebo „A.M.“. Mistr kolorista, měl velice významný vliv na svého bratrance Vincenta van Gogha. \n\nVětšina z Mauvových prací líčí lidi a zvířata ve venkovním prostředí. V jeho \"Ranní jízdě\" v Rijksmuseum jsou například módní jezdci u mořského pobřeží na koních. V jeho práci je znatelný realismus, což potvrdil netradičními detaily, jako je například koňský trus v popředí. Jeho nejznámější obrazy líčí rolníky pracující na polích. Jeho obrazy se stády ovcí byly obzvláště oblíbené mezi americkými patrony.\n\n"}
{"id": "1135530", "url": "https://cs.wikipedia.org/wiki?curid=1135530", "title": "Steve Jones", "text": "Steve Jones\n\nSteve Jones může být:\n\n"}
{"id": "1135531", "url": "https://cs.wikipedia.org/wiki?curid=1135531", "title": "Třída HSI 32", "text": "Třída HSI 32\n\nTřída HSI 32 je třída hlídkových interceptorů Mosambického námořnictva. Mezi hlavní úkoly plavidel patří potírání pirátů a pašeráků, monitorování životního prostředí, ochrana civilních plavidel a průmyslových zařízení, boj s rychlými čluny teroristů a jinými asymetrickými hrozbami či provádění misí SAR. Celkem bylo objednáno 45 člunů této třídy. Z toho šest objednal Mosambik a dalších 39 Saúdská Arábie.\n\nPrvním uživatelem této třídy se stal Mosambik. Stavba plavidel HSI 32 byla součástí velké objednávky na modernizaci malého Mosambického námořnictva. Dne 5. září 2013 byly u francouzské loděnice Constructions Mécaniques de Normandie (CMN) objednány první tři kusy HSI 32, přičemž kontrakt zahrnoval také dodání tří lehkých oceánských hlídkových trimaranů typu Ocean Eagle 43 a 18 rybářských trawlerů. První člun HSI 32 byl na vodu spuštěn v Cherbourgu 18. března 2015. Dodání všech tří kusů bylo plánováno na konec roku 2015. První trojice byla do země dopravena na konci ledna 2016 na palubě nákladní lodě \"Deltagracht\". V lednu 2015 Mosambik objednal druhou tříkusovou sérii člunů HSI 32, která měla být dodána do konce roku 2015.\n\nDne 13. dubna 2018 saudská spoelčnost Zamil Offshore Services (ZOS) objednala u loděnice CMN 39 člunů této třídy pro saudskou pobřežní stráž. Prvních 19 člunů bude postaveno ve Francii a zbývajících 20 v saudské loděnici Zamil Offshore Services. První dva čluny (trupová čísla 315 a 316) byly na vodu spuštěny v červenci 2019 v loděnici CMN.\n\nTrup a nástavby člunů jsou vyrobeny ze slitin hliníku. Plavidla jsou vybavena systémem pro poslech radiokomunikace, přehledovým radarem, navigačním radarem, datalinkem a elektro-optickým senzorem. Posádku tvoří 12 osob (nouzově mohou krátkodobě pojmout až 64 trosečníků). Výzbroj tvoří jeden 20mm kanón v dálkově ovládané zbraňové stanici a dva ručně ovládané 12,7mm kulomety. Na palubě se nachází pětimetrový rychlý člun RHIB, který je na vodu spouštěn skluzem na zádi.\n\nPohonný systém tvoří tři diesely MTU série 2000, dva generátory a trojice vodních trysek MJP. Nejvyšší rychlost dosahuje 43 uzlů (prototyp běhemm zkoušek dosáhl rychlosti 47 uzlů). Dosah je 800 námořních mil při rychlosti 12 uzlů.\n"}
{"id": "1135532", "url": "https://cs.wikipedia.org/wiki?curid=1135532", "title": "Třída Ocean Eagle 43", "text": "Třída Ocean Eagle 43\n\nTřída Ocean Eagle 43 je třída lehkých oceánských hlídkových lodí Mosambického námořnictva. Celkem byly objednány tři jednotky této třídy. Mezi jejich hlavní úkoly patří hlídkování, ochrana rybolovných oblastí a ložisek nerostů ve výlučném námořním ekonomické pásmu Mosambiku, potírání pirátů a pašeráků, monitorování životního prostředí, ochrana civilních plavidel a průmyslových zařízení, boj s rychlými čluny teroristů a jinými asymetrickými hrozbami či provádění misí SAR.\n\nStavba plavidel Ocean Eagle 43 je součástí velké objednávky v hodnotě 200 milionů eur na modernizaci malého Mosambického námořnictva z 5. Září 2013. Dle tohoto kontraktu měla francouzské loděnice Constructions Mécaniques de Normandie (CMN) postavit tři trimarany Ocean Eagle 43, tři hlídkové interceptory HSI 32 (v roce 2015 pak další tři) a 18 rybářských trawlerů. Koncept hlídkového trimaranu Ocean Eagle byl vyvinut ve spolupráci loděnice CMN a francouzských firem ProLarge a SeaTeam Aviation na bázi závodních trimaranů (vzdálení příbuzní kánoí z Polynésie). Vývoj konzultoval konstruktér závodních trimaranů Nigel Irens. Veřejnosti byl poprvé představen na veletrzích Navdex 2013. Hlavní výhodou těchto nekonvenčních palvidel mají být vysoké výkony (nautické vlastnosti, akcelerace, dosah, autonomie provozu) při nízké pořizovací ceně a provozních nákladech.\n\nCelokompozitovou platformu trimaranů vyrábí společnost H2X. Platforma každého plavidla je odstříknuta najednou během procesu trvajícího pět hodin, přičemž plavidla jsou následně dokončena v lodenicích CMN v Cherbourgu. Prototypová jednotka Ocean Eagle 43 byla na vodu spuštěna 22. Ledna 2015. Všechny tři kusy by měly být do služby dodány do konce roku 2015.\n\nPlavidla mají koncepci trimaranu s dlouhým štíhlým centrálním trupem a dvojicí malých bočních trupů, sloužících ke stabilizaci plavidla. Plavidlo tvoří výlučně plastové kompozity.\n\nPosádku tvoří sedm osob, přičemž na palubě jsou ubykace pro dalších osm (např. pro příslušníky speciálních jednotek). Plavidla jsou vybavena systémem pro poslech radiokomunikace, přehledovým radarem, navigačním radarem, datalinkem Satcom a elektro-optickým senzorem. Na palubě se nachází přistávací plocha (o rozměrech 6×9 metrů) pro bezpilotní průzkumný vrtulník (UAV) do hmotnosti 300 kg (např. Schiebel Camcopter S-100), který usnadňuje pokrytí velkých operačních oblastí. Výzbroj tvoří jeden 20-30mm kanón v dálkově ovládané zbraňové stanici na přídi a dva ručně ovládané 12,7mm kulomety. Na palubě se nachází sedmimetrový rychlý člun RHIB, který je na vodu spouštěn skluzem na zádi.\n\nPohonný systém tvoří čtyři diesely Scania s výkonem po 405 kW, pohánějící přes převodovky Servogear dva lodní šrouby s nastavitelnými lopatkami. Zdrojem energie jsou dva dieselgenerátory. Nejvyšší rychlost dosahuje 30 uzlů. Dosah je 3000 námořních mil při rychlosti 18 uzlů a 5000 námořních mil při rychlosti 12 uzlů.\n"}
{"id": "1135533", "url": "https://cs.wikipedia.org/wiki?curid=1135533", "title": "Van Dammeho memoriál 2015", "text": "Van Dammeho memoriál 2015\n\nVan Dammeho memoriál 2015 byl lehkoatletický mítink, který se konal 11. září 2015 v belgickém městě Bruselu. Byl součástí série mítinků Diamantová liga.\n"}
{"id": "1135535", "url": "https://cs.wikipedia.org/wiki?curid=1135535", "title": "Grygar", "text": "Grygar\n\nPříjmení Grygar má více osob: \n\n"}
{"id": "1135537", "url": "https://cs.wikipedia.org/wiki?curid=1135537", "title": "Texaská revoluce", "text": "Texaská revoluce\n\nTexaská revoluce nebo Texaská válka za nezávislost byl ozbrojený konflikt mezi Mexikem a osadníky dnešního amerického státu Texas, tehdy součásti mexického státu Coahuila y Tejas. Válka trvala od 2. října 1835 do 21. dubna 1836, ale námořní válka mezi Mexikem a Texasem trvala až do čtyřicátých let 19. století.\n\nNepřátelství mezi mexickou vládou a americkými osadníky v Texasu a mnohými osadníky mexického původu začalo v roce 1835, když mexický prezident a generál Antonio López de Santa Anna zrušil federální ústavu z roku 1824 a vyhlásil novou. Nové zákony byly v Mexiku nepopulární a vedly k mnoha hnutím za nezávislost a násilnostem v několika mexických státech. V Texasu se válka začala 2. října 1835 bitvou u Gonzales. Počáteční úspěchy texaské armády skončily zdrcující porážkou na stejném místě o několik měsíců. Válka skončila bitvou u San Jancinta, při které generál Sam Houston přivedl texaskou armádu k vítězství. Výsledkem války bylo vytvoření Texaské republiky v roce 1836.\n\n"}
{"id": "1135539", "url": "https://cs.wikipedia.org/wiki?curid=1135539", "title": "Martyna Trajdosová", "text": "Martyna Trajdosová\n\nMartyna Trajdosová (* 5. dubna 1989 Bełchatów) je německá zápasnice – judistka polské národnosti.\n\nPochází z polského města Bełchatów. Její rodiče odjeli po pádu železné opony za prací do Německa. S judem začínala ve 12 letech v Hamburku pod vedením Michaela Laxe. Připravuje se v nedalekém v klubu Eimsbütteler Turnverband. V širším výběru německé reprezentace se pohybovala od roku 2009 v polostřední váze do 63 kg. V roce 2013 nahradila na pozici reprezentační jedničky končící Claudii Malzahnovou. V roce 2015 nečekaně zvítězila v silné konkurenci na Evropských hrách v Baku. V roce 2016 se kvalifikovala na olympijské hry v Riu, ale nevyladila optimálně formu a vypadla v úvodním kole s domácí Marianou Silvaovou.\n\n\n\n"}
{"id": "1135540", "url": "https://cs.wikipedia.org/wiki?curid=1135540", "title": "Patrick Jones", "text": "Patrick Jones\n\nPatrick Jones (* 1965) je velšský básník a dramatik. Narodil se v jihovelšském městě Tredegar. Jeho mladším bratrem je hudebník Nicky Wire, člen rockové skupiny Manic Street Preachers. Velkou část svého života prožil ve městě Blackwood. V letech 1983 až 1987 studoval na Swanseaské univerzitě. Vedle své spisovatelské činnosti byl rovněž režisérem několika videoklipů pro skupinu Manic Street Preachers. Jde například o klipy k písním „Judge Yr'self“ (2003). „Firefight“ (2005) a „Indian Summer“ (2007).\n\n"}
{"id": "1135541", "url": "https://cs.wikipedia.org/wiki?curid=1135541", "title": "Patrick Jones (rozcestník)", "text": "Patrick Jones (rozcestník)\n\nPatrick Jones může být:\n\n"}
{"id": "1135542", "url": "https://cs.wikipedia.org/wiki?curid=1135542", "title": "Nestor kaka", "text": "Nestor kaka\n\nNestor kaka (\"Nestor meridionalis\") je novozélandský druh papouška (Psittaciformes) z čeledi kakapovití (Strigopidae), do které patří ještě další dva žijící zástupci, nestor kea a kakapo soví. Druh popsal Johann Friedrich Gmelin roku 1788.\n\nNestor kaka je endemickým druhem. Vyskytuje se pouze na Novém Zélandu, kde je rozšířen na Severním i Jižním ostrově. \nMěří kolem 45 cm, hmotnost se odhaduje v průměru na 450 g. Má zahnutý zobák. Na rozdíl od nestora key nepojídá maso ve velké míře, živí se především rostlinnou potravou, například semeny, nektarem, květy apod. Někdy však konzumuje také bezobratlé. Potravu si při jídle obvykle přidržuje obratnýma nohama.\nIUCN řadí nestora kaka mezi ohrožené druhy. Nebezpečí představují introdukovaní (nepůvodní) savci, především lasicovité šelmy, jež se snadno dostanou do dutin ve stromech, kde nestoři hnízdí a loví zde jejich mláďata, což snižuje stavy. V pabukových lesích mu pak konkurují rovněž introdukované vosy, zejména vosy obecné, které zkonzumují 99 % medovice produkované červci, která nestorovi slouží jako důležitý zdroj energie.\n\nJsou uznány celkem dva poddruhy nestora kaky:\nPoddruh \"N. m. meridionalis\" se vyskytuje na Jižním ostrově, zatímco poddruh \"N. m. septentrionalis\" na Severním.\n\n"}
{"id": "1135543", "url": "https://cs.wikipedia.org/wiki?curid=1135543", "title": "Rhoda Broughton", "text": "Rhoda Broughton\n\nRhoda Broughton (29. listopadu 1840 – 5. června 1920) byla velšská spisovatelka. Narodila se v severovelšském městě Denbigh a o literaturu se zajímala již od dětství. Jedním z jejích vzorů byl William Shakespeare. Psala převážně romány a povídky. Své první dva romány vydala v roce 1867 v magazínu \"Dublin University Magazine\". Svá poslední léta strávila v Headington Hill nedaleko Oxfordu, kde také ve věku 79 let zemřela.\n\n"}
{"id": "1135545", "url": "https://cs.wikipedia.org/wiki?curid=1135545", "title": "Matěj Stryjkowský", "text": "Matěj Stryjkowský\n\nMatěj Stryjkowský ( \"Maciej Stryjkowski\", také \"Strykowski\" nebo \"Strycovius\") (cca 1547, Stryków – cca 1593) byl polský historik, spisovatel a básník, významný především dílem \"Kronika Polska, Litvy, Žmudě a celé Rusi\" z roku 1582. Tato práce je považována za první tištěnou knihu v Litevském velkoknížectví.\n\nNarodil se okolo roku 1547 v mazovském městě Stryków. Vystudoval místní školu ve městě Brzeziny a poté se připojil k armádě Republiky obou národů a sloužil pod velením Alexandra Guagniniho ve Vitebsku. Většinu svého života strávil jako voják ve Velkoknížectví litevském. Okolo roku 1573, ve věku pětadvaceti let, opustil aktivní službu a stal se chráněncem Merkelise Giedraitise, biskupa žmuďského. Nakonec se stal knězem a skončil jako probošt farnosti Jurbarkas na hranicích Litvy a Pruska. Svůj život zasvětil rozsáhlé kronice Polska a Litvy, vydané v roce 1582 v Královci, dnešním Kaliningradu. Je psána v polštině, některé části pak v litevštině. Jedná se o kompilaci kronik Jana Długosze, Matěje z Miechova a také ruských kronik, pověstí a legend.\n"}
{"id": "1135546", "url": "https://cs.wikipedia.org/wiki?curid=1135546", "title": "Štefan Pazdera", "text": "Štefan Pazdera\n\nŠtefan Pazdera (11. dubna 1924, Železná Breznica – 14. srpna 2010, Prešov) byl slovenský politický vězeň.\n\nŠtefan Pazdera již v roce 1947 jako 23letý se znepokojením přijímal vzrůstající vliv komunistů v armádě. Jak četaře aspiranta ho za jeho kritické postoje a odmítnutí služby odsoudili Vojenským soudem v Praze k třem měsícům těžkého žaláře a propustili do civilu. Jako absolvent banskoštiavnické lesnické školy se dostal na Šumavu, do lesní správy Chodenice u Klatov. Na podnět arcibiskupa Berana využil svůj vstup do pohraničního pásma a začal pomáhat uprchlíkům při přechodu přes západní hranice. Jako vedoucí lesní správy na Šumavě organizoval útěky přes hranice několika významných členů politických stran, příslušníků armády západního zahraničního odboje a církve, mezi jinými i Jánu Ambrušovi.\nZ vysílání Svobodné Evropy, Radia Vatikán nebo BBC často slyšel větu \"Stezka Karlík byla hladká\". To bylo heslo, že útěk vybrané osoby se podařil. Za napomáhání k útěku byl v roce 1951 zatčen Státní bezpečností a po odsouzení zařazen na těžbu uranu v Jáchymově. I po propuštění z vězení v roce 1953 se dostal do pozornosti StB v Karlových Varech, která ho obvinila z poškozování národního hospodářství.\n\nPo odpykání trestu mu zakázali pobyt v pohraniční oblasti a musel se odstěhovat na východní Slovensko. Jak politicky nespolehlivého ho jako lesníka nikde nechtěli zaměstnat a musel se živit jako střihač ovcí. V roce 1977 se stal dokonce světovým šampionem ve stříhání ovcí.\n\nPo listopadu 1989 aktivně prosazoval rehabilitaci a odškodnění obětí komunismu, zejména z řad násilně odvlečených do gulagů v bývalém SSSR. Stál u zrodu organizace násilně odvlečených a přípravě zákonů na jejich odškodnění. Pomáhal stovkám násilně odvlečených při vyřizování potřebných dokumentů a jejich získání z archivů v SSSR. Pracoval na odhalování nepotrestaných a tajných zločinů komunismu a zločinů spáchaných na Slovensku koncem druhé světové války.\n\nNa Štěpána Pazderu bylo podáno několik trestních oznámení ze strany Slovenského svazu protifašistických bojovníků (SZPB), většinou od bývalých členů Komunistické strany, jejichž minulost odhaloval. Žalobu na něj podal i bývalý ministr kultury Dušan Slobodník poté, co Pazdera připomněl jeho minulost: účast v diverzním kurzu v Sekulích pod patronací SS a prominentní pobyt v pracovním táboře v bývalém SSSR.\n\nI ve vysokém věku aktivně zkoumal archivy a pomáhal účastníkům zahraničního odboje proti komunistické expanzi v Indočíně z řad příslušníků Francouzské cizinecké legie, kteří se dostali do zajetí v komunistickém Vietnamu, Číně a SSSR. Stál u zrodu sekce příbuzných příslušníků Francouzské cizinecké legie, která vznikla jako součást Světového sdružení bývalých československých politických vězňů a od roku 2001 až do své smrti v roce 2010 byl jejím předsedou.\n\n"}
{"id": "1135553", "url": "https://cs.wikipedia.org/wiki?curid=1135553", "title": "Mistrovství světa ve veslování 1999", "text": "Mistrovství světa ve veslování 1999\n\nMistrovství světa ve veslování 1999 byl v pořadí 28. šampionát, konaný mezi mezi 22. a 29. srpnem 1999 v kanadském St. Catharines (veslařský areál Royal Canadian Henley Rowing Course).\n\nKaždoroční veslařská regata, trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\n"}
{"id": "1135554", "url": "https://cs.wikipedia.org/wiki?curid=1135554", "title": "Puerto Madryn", "text": "Puerto Madryn\n\nPuerto Madryn je město v argentinské provincii Chubut, hlavní město departmentu Biedma. Město bylo založeno 28. července 1865 velšskými přistěhovalci. Svůj název dostalo podle sídla Love Jonese-Parryho ve Walesu. V roce 2012 zde žilo 73 612 obyvatel. Město je sídlem sportovního klubu Deportivo Madryn.\n\n"}
{"id": "1135558", "url": "https://cs.wikipedia.org/wiki?curid=1135558", "title": "Bývalé oblastní rady v Izraeli", "text": "Bývalé oblastní rady v Izraeli\n\nToto je přehled bývalých Oblastních rad v Izraeli. Oblastní rady jsou nižší jednotkou územní správy a samosprávy v Izraeli. Sdružují vždy několik sídel, většinou vesnického charakteru, a společně rozhodují o regionálních otázkách územního plánování, rozvoje školské sítě, turistiky nebo ekologie.\n\nV historii státu Izrael některé oblastní rady zanikly, byly rozděleny, připojeny k sousedním oblastním radám, nebo jejich členské obce změnily status na sídla městského typu (místní rady).\n\n"}
{"id": "1135560", "url": "https://cs.wikipedia.org/wiki?curid=1135560", "title": "Eriks Ādamsons", "text": "Eriks Ādamsons\n\nEriks Ādamsons (22. června 1907, Riga, Lotyšsko – 28. února 1946, tamtéž) byl lotyšský básník a spisovatel. Jeho tvorba je syntézou lyriky lotyšských lidových písní, vlivu prerafalitií a tzv. jezerních básníků.\n\n\n"}
{"id": "1135561", "url": "https://cs.wikipedia.org/wiki?curid=1135561", "title": "Patagonie (film)", "text": "Patagonie (film)\n\nPatagonie je britsko-argentinské filmové drama. Pojednává o Velšanech spojených s velšským osídlením v Patagonii. Režisérem filmu byl Marc Evans, který je rovněž s Laurence Coriat autorem scénáře. Ve filmu hráli vedle jiných Matthew Rhys, Duffy, režisérova manželka Nia Roberts, Matthew Gravelle a Rhys Parry Jones. Premiéru měl 10. června 2010 na Seattleském mezinárodním filmovém festivalu. Britská premiéra proběhla až v březnu 2011 v Cardiffu.\n"}
{"id": "1135566", "url": "https://cs.wikipedia.org/wiki?curid=1135566", "title": "Holyhead", "text": "Holyhead\n\nHolyhead ( \"\") je největší město na ostrově Anglesey na severu Walesu. V roce 2011 zde žilo 11 431 obyvatel. V roce 1965 zde byl otevřen Kostel Panny Marie. Město je sídlem fotbalového klubu Holyhead Hotspur F.C.. V roce 1927 se zde konal festival National Eisteddfod.\n\nNachází se zde velký přístav. Pobřežní železnice severního Walesu spojuje město s anglickým Crewe. Začíná a končí zde stezka Anglesey Coastal Path kolem ostrova.\n"}
{"id": "1135568", "url": "https://cs.wikipedia.org/wiki?curid=1135568", "title": "Emilie Andéolová", "text": "Emilie Andéolová\n\nEmilie Andéolová (* 30. října 1987 Bordeaux, Francie) je francouzská zápasnice–judistka afrokaribského původu, olympijská vítězka z roku 2016.\n\nS judem začala v 5 letech. Připravuje se poblíž Paříže v Champigny pod vedením Audrey Bonhommové a Christopha Massiny. Ve francouzské seniorské reprezentaci se prosazuje od roku 2011 v těžké váze. Po olympijských hrách v Londýně v roce 2012 se stala reprezentační jedničkou a v roce 2016 se kvalifikovala na olympijské hry v Riu. V Riu se předvedla v mimořádné formě, v semifinále Číňanku Jü Sung nepustila do úchopu a minutu před koncem využila jejího zaváhání a technikou o-uči-gari jí poslala na ippon. Ve finále jí čekala obhájkyně zlaté medaile Kubánka Idalis Ortízová. Nervozní finále, ve kterém se žádná s judistek po celou základní hrací dobu nedostala do chvatu rozhodla končící třetí minuta nastavení. V čase 2:40 prolomila Kubánčinu obranu čímž se dostala do pravého úchopu na zádech a technikou o-uči-gari jí poslala na zem a do nasadila držení, získala jako první Evropanka zlatou olympijskou medaili v nejtěžší váhové kategorii. \n\n\n\n"}
{"id": "1135570", "url": "https://cs.wikipedia.org/wiki?curid=1135570", "title": "Q-Tip", "text": "Q-Tip\n\nQ-Tip, rodným jménem Jonathan Davis, (* 10. dubna 1970) je americký rapper a hudební producent. narodil se v newyorském Harlemu. V polovině devadesátých let konvertoval k Islámu a změnil si jméno na Kamaal Ibn John Fareed. Své první sólové album nazvané \"Amplified\" vydal v roce 1999. Později následovalo několik dalších. Řadu let působil ve skupině A Tribe Called Quest a během své kariéry spolupracoval s mnoha dalšími hudebníky, mezi které patří například Kurt Rosenwinkel, R.E.M., Busta Rhymes a Fergie.\n"}
{"id": "1135571", "url": "https://cs.wikipedia.org/wiki?curid=1135571", "title": "Royal Canadian Henley Rowing Course", "text": "Royal Canadian Henley Rowing Course\n\nRoyal Canadian Henley Rowing Course je veslařský areál v kanadském městě St. Catharines. Areál není umístěn přímo na jezeře Ontario, na jehož břehu se město rozkládá, ale na přilehlém rybníku Martindale Pond.\n\nAreál byl vybudován v roce 1903 jako permanentní místo pro pořádání nejvýznamnější kanadské veslařské regaty – Royal Canadian Henley Regatta (do vybudování areálu v St. Catharines se místo konání regaty pořádané od roku 1880 často měnilo). Významnými rekonstrukcemi areál prošel v roce 1966 (příprava na Mistrovství světa ve veslování 1970), 1999 (příprava na Mistrovství světa ve veslování 1999) a 2012–2014 (příprava na Panamerické hry 2015).\n\nAreál splňuje nejpřísnější podmínky Mezinárodní veslařské federace FISA pro pořádání veslařských závodů. Je tedy způsobilý k pořádání velkých akcí jako olympijské hry či mistrovství světa.\n\n\n"}
{"id": "1135575", "url": "https://cs.wikipedia.org/wiki?curid=1135575", "title": "Nia Roberts", "text": "Nia Roberts\n\nNia Roberts (* 5. července 1972) je velšská herečka, manželka režiséra Marca Evanse. Narodila se do herecké rodiny ve městě Brecon a jejím prvním jazykem byla velština. Později studovala herectví na Birminghamské univerzitě. V roce 1999 hrála po bohu Ioana Gruffudda ve velšskojazyčném snímku \"Šelomon a Gaenor\". Později hrála v mnoha dalších filmech, včetně snímku \"Patagonie\", jehož režisérem byl její manžel. Rovněž hrála v televizních seriálech, jako například \"Y Gwyll\".\n\n"}
{"id": "1135576", "url": "https://cs.wikipedia.org/wiki?curid=1135576", "title": "Trelew", "text": "Trelew\n\nTrelew je město v departmentu Rawson v argentinské provincii Chubut. Město bylo založeno 20. října 1886 velšskými přistěhovalci. Svůj název dostalo Lewise Jonese (\"\" je velšsky „město“ a \"Lew\" je apokopa od „Lewis“). V roce 2012 zde žilo 98 602 obyvatel. Město je sídlem fotbalového klubu Racing de Trelew.\n"}
{"id": "1135579", "url": "https://cs.wikipedia.org/wiki?curid=1135579", "title": "Emyr Humphreys", "text": "Emyr Humphreys\n\nEmyr Humphreys (* 15. dubna 1919) je velšský romanopisec a básník. Narodil se v severovelšském Prestatynu a po dokončení střední školy v Rhylu odešel studovat na Aberystwythskou univerzitu. Po druhé světové válce pracoval jako učitel, později působil v BBC a přednášel na Bangorské univerzitě. V roce 1953 získal za svou knihu \"\" literární cenu Somerset Maugham Award. Je dvojnásobným držitelem Velšské knihy roku. Je autorem více než dvaceti románů a to jak v angličtině, tak i ve velštině.\n"}
{"id": "1135580", "url": "https://cs.wikipedia.org/wiki?curid=1135580", "title": "Avoca (řeka)", "text": "Avoca (řeka)\n\nAvoca (angl. \"River Avoca\", Ir. \"Abhainn Abhóca\", historický název \"Ovoca\") je řeka ve východním Irsku. Vzniká soutokem dvou zdrojnic: Avonmore a Avonbeg. Nejvýznamnějším přítokem je Aughrim, který se do Avocy vlévá zprava.\n\nAvonmore a Avonbeg se slévají na místě zvaném \"The Meeting of the Rivers\" v údolí Avoca Valley v pohoří Wicklow Mountains. Na horním toku teče jihovýchodním směrem, na středním toku protéká obcemi Avoca a Woodenbridge, stáčí se severojižním směrem, následně na dolním toku opět na jihovýchod a teče přes Arklow, kde se estuárem vlévá do Irského moře. Protéká územím hrabství Wicklow.\n\n"}
{"id": "1135583", "url": "https://cs.wikipedia.org/wiki?curid=1135583", "title": "Matej Tóth", "text": "Matej Tóth\n\nMatej Tóth (* 10. února 1983 Nitra) je slovenský atlet, chodec, v závodě chůze na 50 km je mistr světa z roku 2015 a olympijský vítěz z Ria 2016; jinak závodník VŠC Dukla Banská Bystrica.\n\nV začátcích své sportovní kariéry se věnoval především chůzi na 20 kilometrů. V roce 2005 skončil na mistrovství světa na této trati dvanáctý, o rok později dosáhl na mistrovství Evropy na šesté místo. Při světovém šampionátu v roce 2009 startoval v chodeckých závodech na 20 i 50 kilometrů. Na obou tratích skončil na desátém místě. V roce 2013 došel při světovém šampionátu v Moskvě pátý v závodě na 50 kilometrů chůze. V následující sezóně vybojoval na mistrovství Evropy v Curychu na této trati stříbrnou medaili. Dvojnásobného úspěchu dosáhl v roce 2015 – v březnu vytvořil nový slovenský rekord na 50 kilometrů chůze 3:34:38, v srpnu se stal v Pekingu mistrem světa v této disciplíně. Roku 2016 vyhrál časem 3:40:58 trať na 50 km na Letních olympijských hrách.\n\nNa světovém šampionátu v Londýně v roce 2017 titul na 50 kilometrů chůze neobhajoval, protože ho IAAF začala vyšetřovat kvůli nesrovnalostem v biologickém pasu. Sám Tóth v prohlášení oznámil, že v Londýně nebude startovat kvůli tréninkovému výpadku a psychickému i fyzickému vyčerpání, které u něj informace o vyšetřování vyvolala. \n\nDo sezóny 2018 už vstoupil v plném tréninku, na evropském šampionátu v Berlíně vybojoval na trati 50 kilometrů stříbrnou medaili.\nJe ženatý, má dvě děti, jeho švagrem je Peter Korčok, prezident Slovenského atletického svazu. Matej Tóth je věřící křesťan, víru v Boha považuje za něco, co může sportovci pomoci.\n\n"}
{"id": "1135584", "url": "https://cs.wikipedia.org/wiki?curid=1135584", "title": "Robert Rees", "text": "Robert Rees\n\nRobert Rees, rovněž známý pod pseudonymem Eos Morlais, (5. dubna 1841 – 5. června 1892) byl velšský operní pěvec – tenorista. Narodil se v jihovelšské vesnici Dowlais. Jeho otec Hugh zemřel, když bylo Reesovi osm let. Zanedlouho zemřela i jeho matka Margaret. V devíti letech začal pracovat v uhelném dolu. Na počátku své kariéry si zvolil pseudonym Eos Morlais (podle řeky Moralis protékající jeho rodištěm). Často vystupoval na festivalu National Eisteddfod. Zemřel ve svém domě ve Swansea ve věku 51 let.\n"}
{"id": "1135585", "url": "https://cs.wikipedia.org/wiki?curid=1135585", "title": "Louisa Nécibová", "text": "Louisa Nécibová\n\nLouisa Nécibová (* 23. ledna 1987 Marseille) je francouzská fotbalistka. Hraje nejčastěji v záloze, střílí pravou nohou. Kvůli alžírskému původu a výjimečné míčové technice bývá srovnávána se Zinédinem Zidanem, má přezdívku \"Ziza\" nebo \"Ženský Zidane\".\n\nS klubem Olympique Lyon získala v letech 2008-2015 osm francouzských titulů v řadě, v letech 2011 a 2012 vyhrála Ligu mistryň UEFA. V roce 2009 byla zvolena nejlepší hráčkou francouzské ligy. Ve francouzské reprezentaci odehrála 130 zápasů a vstřelila 33 branek, získala čtvrté místo na mistrovství světa ve fotbale žen 2011 (byla zařazena do all-stars týmu šampionátu) a na olympiádě 2012, vyhrála Kyperský pohár v letech 2012 a 2014.\n\nStuduje tělovýchovu na Université Claude-Bernard Lyon 1.\n\n"}
{"id": "1135591", "url": "https://cs.wikipedia.org/wiki?curid=1135591", "title": "David Davies (průmyslník)", "text": "David Davies (průmyslník)\n\nDavid Davies (18. prosince 1818 – 20. července 1890) byl velšský průmyslník a politik. Narodil se ve vesnici Llandinam jako nejstarší z devíti dětí Davida a Elizabeth Daviesových. Jeho prvním dílem byla výstavba mostu přes řeku Severn v jeho rodné vesnici. Později byl zodpovědný za výstavby několika silnic, dalších mostů, železničních tras, přístavů i uhelných dolů. V letech 1874 až 1886 zasedal v Dolní sněmovně Spojeného království. Občas byl označován jménem David Davies Llandinam, podle své rodné vsi. V roce 1951 se oženil s Margaret Jones, se kterou měl syna Edwarda.\n"}
{"id": "1135599", "url": "https://cs.wikipedia.org/wiki?curid=1135599", "title": "Ron Davies (fotograf)", "text": "Ron Davies (fotograf)\n\nRon Davies (17. prosince 1921 – 26. října 2013) byl velšský fotograf. Narodil se v obci Aberaeron na západě Walesu a fotografování se věnoval již od dětství. Během druhé světové války pracoval orifiálně jako válečný fotograf. S Královským letectvem působil v jihovýchodní Asii. V roce 1950 se zranil při nehodě na motocyklu a po zbytek života byl upoután na invalidní vozík. Jako fotograf dále pracoval například pro BBC či časopisy \"Western Mail\" a \"Y Cymro\". V roce 2003 mu byl udělen Řád britského impéria. Zemřel roku 2013 ve věku 91 let.\n"}
{"id": "1135601", "url": "https://cs.wikipedia.org/wiki?curid=1135601", "title": "Kiribatština", "text": "Kiribatština\n\nVíce než 99% z 103 000 lidí žijících v Kiribati jsou etnicky kiribatinci (zcela nebo částečně) a mluví kiribatštinou. Kiribatštinou mluví také většina obyvatel nui (Tuvalu), Rabi Island (Fidži), Mili (Marshallovy ostrovy) a některých dalších ostrovů, kde byli Kiribatinci přemístěni (Šalamounovy ostrovy, zejména provincie Choiseul a Vanuatu), nebo emigrovali (hlavně na Nový Zéland a Havaj).\n\nNa rozdíl od mnoha jazyků v tichomořském regionu je kiribatština rozšířená a většina lidí ji používají každý den. 97% z těch, kteří žijí v Kiribati, jsou schopni číst v kiribatštině, a 80% jsou schopni číst anglicky.\n"}
{"id": "1135610", "url": "https://cs.wikipedia.org/wiki?curid=1135610", "title": "Pablo Sorozábal", "text": "Pablo Sorozábal\n\nPablo Sorozábal Mariezcurrena (18. září 1897 San Sebastián – 26. prosince 1988 Madrid) byl španělský dirigent a hudební skladatel baskického původu.\n\nNarodil se 18. září 1897 v San Sebastiánu, kam jeho rodina přišla z baskického venkova. Od dětství projevoval mimořádný hudební talent. Vydělával si hrou na klavír a na housle v biografech, kavárnách a hrál i v symfonickém orchestru \"San Sebastián Casino Orchestra\" pod vedením skladatele Fernandeze Arbose.\n\nV roce 1919 odešel do Madridu a stal se členem Madridského symfonického orchestru, který o rok později uvedl jeho skladbu \"Capricho español\". Kompozici a dirigování pak studoval v Lipsku a v Berlíně. V kompozici dal přednost profesoru a hudebnímu skladateli Friedrichu Kochovi před Arnoldem Schönbergem, neboť nesdílel jeho zaujetí pro atonální hudbu. V Německu také debutoval jako dirigent. Jeho první jevištní prací byla zarzuela \"Katiuska\" uvedená v roce 1931 v Barceloně v \"Teatre Victòria\".\n\nPo návratu do Španělska se usadil v Madridu. V letech 1936–1938 řídil městský orchestr a v letech 1945–1952 Madridskou filharmonii. Své účinkování u filharmonie ukončil, když mu nebylo umožněno uvést Leningradskou symfonii Dmitrije Šostakoviče. Jeho opera \"Juan José\" byla s velkým úspěchem provedena až po jeho smrti v únoru roku 2009. \n\nZemřel v Madridu 26. prosince 1988 ve věku 91 let. Jeho smrtí také byla ukončena éra španělských romantických zarzuel.\n\n\n\n\n\n\n\n"}
{"id": "1135614", "url": "https://cs.wikipedia.org/wiki?curid=1135614", "title": "Richard Davies (básník)", "text": "Richard Davies (básník)\n\nRichard Davies, známý také pod bardským jménem Mynyddog, (10. ledna 1833 – 14. července 1877) byl velšský básník. Narodil se ve vesnici Llanbrynmair. Za svého života vydal tři básnické sbírky: ' (1866), ' (1870) a ' (1877). Jeho další sbírka nazvaná ' vyšla pět let po jeho smrti. Skladatel Joseph Parry zhudebnil jeho text „Myfanwy“. Rovněž je autorem libreta k Parryho opeře \"Blodwen\". V roce 1871 se oženil s Ann Elizabeth. Roku 1876 odjel navštívit své přátele do Ameriky a následujícího roku ve Walesu zemřel.\n"}
{"id": "1135617", "url": "https://cs.wikipedia.org/wiki?curid=1135617", "title": "Seznam medailistů na mistrovství světa v zápasu řecko-římském – muži do 82 kg", "text": "Seznam medailistů na mistrovství světa v zápasu řecko-římském – muži do 82 kg\n\nSeznam medailistů na mistrovství světa v zápasu řecko-římském ve váhové kategorii do 82 kg. Tato váhová kategorie nese označení lehká střední váha. Váhové limity reguluje Mezinárodní zápasnická federace.\n"}
{"id": "1135619", "url": "https://cs.wikipedia.org/wiki?curid=1135619", "title": "John Josiah Guest", "text": "John Josiah Guest\n\nJohn Josiah Guest (2. února 1785 – 26. listopadu 1852) byl velšský průmyslník.\n\nNarodil se ve vesnici Dowlais na jihu Walesu jako syn podnikatele Thomase Guesta, společníka v železárně Dowlais Ironworks. Po smrti svého otce v roce 1807 získal jeho podíl na společnosti. Již roku 1815 se stal jediným vlastníkem celé železárny. V roce 1817 se jeho manželkou stala Maria Rankin, která však po devíti měsících zemřela. Později se oženil znovu. Měl pět dcer a pět synů, patřili mezi ně například politici Montague Guest a Arthur Guest. Zemřel roku 1852 ve své rodné vsi, kde byl také pochován.\n"}
{"id": "1135621", "url": "https://cs.wikipedia.org/wiki?curid=1135621", "title": "Thomas Nathaniel Davies", "text": "Thomas Nathaniel Davies\n\nThomas Nathaniel Davies (1922 – 1996) byl velšský malíř. Narodil se v jihovelšské vesnici Dowlais ležící v sousedství města Merthyr Tydfil. Věnoval se fotbalu, byl členem klubu Cardiff City FC, avšak odešel, aby se mohl věnovat studiu na Cardiff College of Art. Studium musel na počátku druhé světové války ukončit, neboť byl povolán do služby (sloužil v severní Africe). Po válce se ve svém díle inspiroval šedivou průmyslovou krajinou okolí jeho rodiště a zelenou krajinou svého nového bydliště v Devonu. Rovněž se věnoval pedagogické činnosti na South Devon College, kde byl vedoucím uměleckého oddělení.\n\n"}
{"id": "1135622", "url": "https://cs.wikipedia.org/wiki?curid=1135622", "title": "120. peruť (Izrael)", "text": "120. peruť (Izrael)\n\n120. peruť () Izraelského vojenského letectva, také známá jako Pouštní obři (dříve Mezinárodní peruť), je jednotka vybavená stroji Boeing 707 a IAI 1124N Westwind Sea Scan, dislokovaná na základně Nevatim.\n"}
{"id": "1135625", "url": "https://cs.wikipedia.org/wiki?curid=1135625", "title": "Iorwerth Peate", "text": "Iorwerth Peate\n\nIorwerth Peate, rovněž známý jako Cyfeiliog, (27. února 1901 – 19. října 1982) byl velšský básník. Narodil se ve vesnici Llanbrynmair a studoval na Aberystwythské univerzitě, kde jej vyučovali T. Gwynn Jones a Herbert John Fleure. Vydal několik básnických sbírek. V roce 1956 založil časopis \"Gwerin\". V roce 1976 vydal vlastní autobiografii nazvanou \"\". Jeho poslední sbírka \"Personau\" vyšla až po jeho smrti v roce 1982. Psal anglicky i velšsky.\n"}
{"id": "1135627", "url": "https://cs.wikipedia.org/wiki?curid=1135627", "title": "Ivor Bulmer-Thomas", "text": "Ivor Bulmer-Thomas\n\nIvor Bulmer-Thomas nebo jen Ivor Thomas (30. listopadu 1905 – 7. října 1993) byl velšský novinář a politik. Narodil se na území Cwmbrân a studoval v Pontypoolu. Později studoval na oxfordské St John's College. V roce 1930 začal pracovat pro noviny \"The Times\". Později byl po dobu osmi let poslancem britského parlamentu. Po ukončení politické kariéry psal například pro \"The Times Literary Supplement\" a \"The Daily Telegraph\". V roce 1984 mu byl udělen Řád britského impéria. Zemřel roku 1993 v Londýně.\n"}
{"id": "1135629", "url": "https://cs.wikipedia.org/wiki?curid=1135629", "title": "Holly Knight", "text": "Holly Knight\n\nHolly Knight (* New York), rodným jménem Holly Erlander, je americká hudební skladatelka, zpěvačka a hudebnice.\n\nV letech 1977–1984 působila jako klávesistka v rockové skupině Spider, se kterou vydala dvě alba. Následně založila skupinu Device, kde hrála na klávesy a baskytaru a která i přes svoji krátkou existenci (zanikla roku 1987) stihla vydat jednu dlouhohrající desku. Sama Holly Knight vydala sólové eponymní album v roce 1988.\n\nUž od první poloviny 80. let působí jako hudební skladatelka. Je například spoluautorkou hitů „Love Is a Battlefield“ (pro Pat Benatar; 1983), „Better Be Good to Me“ (pro Tinu Turner; 1984) či „The Best“ (pro Bonnie Tyler; 1988). Napsala rovněž úvodní znělky k televizním seriálům \"Angel\" a \"Still Standing\".\n\n"}
{"id": "1135632", "url": "https://cs.wikipedia.org/wiki?curid=1135632", "title": "Jeremy Corbyn", "text": "Jeremy Corbyn\n\nJeremy Corbyn (26. května 1949, Chippenham, Spojené království) je britský politik, od září 2015 předseda opoziční Labouristické strany. Patří mezi členy levicového křídla strany. Ve funkci nahradil Eda Milibanda, který rezignoval po prohře labouristů ve všeobecných volbách.<ref name=\"idnes12/9\"></ref>\n\nNarodil se ve městě Chippenham, Wiltshire v roce 1949. Jeho otec, David Corbyn, byl elektrotechnik a expert na usměrňovače, jeho matka, Naomi, učitelkou matematiky. Oba rodiče byli v mládí míroví aktivisté, kteří se potkali během španělské občanské války. Když mu bylo sedm let, rodina se přestěhovala do hrabství Shropshire. V tamním městě Newport navštěvoval školu Adams' Grammar School. V roce 1966 vstoupil do Labouristické strany a její mládežnické organizace Mladí socialisté. Stejně jako do Ligy proti krutým sportům.\n\nPo škole dva roky dobrovolničil v organizaci Voluntary Service Overseas na Jamajce. Poté byl zaměstnán v odborech National Union of Public Employees (NUPE). Během zaměstnání také neúspěšně studoval na University of North London. Následně pracoval v dalších odborech (NUTGW).\n\nV roce 1974 byl zvolen zastupitelem v londýnském obvodu Haringey, kde zasedal až do roku 1983. V roce 1981 také spolupracoval na neúspěšné kampani Tonyho Benna na místopředsedu Labouristické strany. V téže době byl zvolen tajemníkem labouristické místní organizace v obvodě Islington.\n\nV roce 1982 byl vybrán za kandidáta Labouristické strany v londýnském volebním okrsku Islington North. Ve volbách roku 1983 byl zvolen poslancem a ihned se přidal k parlametní skupině Socialist Campaign Group, která sdružuje levicové křídlo labouristických poslanců. Krátce poté začal psát pravidelný sloupek v levicových novinách Morning Star, do kterých píše dodnes. Ve svém okrsku byl následně sedmkrát znovuzvolen a byl členem mnoha výborů a komisí.\n\nCorbyn platil za rebela i ve vlastní straně, v období let 2001 až 2010 ve 24 % hlasování hlasoval proti ní. V roce 2001 byl zvolen do řídícího výboru protiválečné koalice Stop the War Coalition, která ve Spojeném království demonstrovala proti válce v Afghánistánu a válce v Iráku. V roce 2003 řečnil na řadě protiválečných shromážděních a otevřeně vystupoval proti válce v Iráku. V roce 2011 se stal předsedou Koalice. V roce 2006 byl jedním z dvanácti poslanců Labouristické strany, kteří podpořili návrh vyšetřování války v Iráku, jež v parlamentu navrhly strany Plaid Cymru a Skotská národní strana. Činili tak proti oficiálnímu směřování své strany, kterou tehdy řídil Tony Blair. Corbyn je také otevřeně proti zbraním hromadného ničení a od roku 1966 je členem organizace Campaign for Nuclear Disarmament (CND).\n\nCorbyn proslul již v osmdesátých letech 20. století, kdy obhajoval neprávem odsouzené tzv. Guildford Four a Birmingham Six, které soudy odsoudily za teroristické útoky ze 70. let, ale později zpětně shledaly nevinnými. Corbyn se dále účastnil kampaně za osvobození odsouzených Jawada Botmeha a Samary Alami za bombové útoky z roku 1994. Rozsudky však byly potvrzeny i vyššími instancemi. \nCorbyn je členem řady odborů, jež ho také často sponzorují (například Unison, RMT nebo Unite the Union). Současně je zastáncem antifašismu a několikrát řečnil na antifašistických demonstracích. Angažuje se také v Jižní a Střední Americe. Byl známým odpůrcem apartheidu v Jihoafrické republice a členem organizace Anti-Apartheid Movement (AAM). V roce 1984 byl zadržen za protestování před budovou South Africa House.\n\nV neposlední řadě je členem organizace Amnesty International, se kterou vedl kampaň, aby byl diktátor Augusto Pinochet souzen za své zločiny.\n\nPo drtivé porážce Labouristické strany ve volbách 2015 odstoupil v květnu 2015 tehdejší předseda Ed Miliband. V červnu 2015 se objevily zprávy, že Corbyn bude kandidovat na předsedu. Tehdy Corbyn oznámil, že hlavním tématem jeho kampaně bude protiškrtová politika.\n\nDne 12. září 2015 byl již v prvním kole zvolen předsedou strany se ziskem 59,5 % hlasů. Tím se také oficiálně stal lídrem britské opozice.\n\nCorbyn není jasným zastáncem členství Spojeného království v Evropské unii. Byl proti přijetí Lisabonské smlouvy, která dala EU možnost získávat nové pravomoci a zavedla většinové hlasování místo jednomyslného rozhodnutí v oblastech jako je imigrační politika. Corbyn také kritizoval postup EU během dluhové krize v Řecku. Přestože podporoval vyhlášení referenda o členství Spojeného království v Evropské unii, tak hlasoval pro setrvání Spojeného království v EU a doporučil to samé i voličům Labouristické strany. Je příznivcem vyššího zdanění bohatých lidí a opětovného znárodnění železnic a energetických společností, ostře kritizuje rozpočtové škrty. Podporuje jaderné odzbrojení Británie.\n\nCorbyn se považuje za pacifistu a kritizoval Američany vedenou invazi do Iráku v roce 2003, válku v Afghánistánu nebo vojenskou intervenci NATO v Libyi v roce 2011. Jednání Islámského státu přirovnal k zahraničněpolitickému chování Spojených států. Corbyn kritizoval izraelskou okupaci palestinských území a protestoval proti válce v Gaze. Je zastáncem palestinských snah o vlastní Palestinský stát; stoupence Hamásu a Hizballáhu označil v minulosti za „přátele“. Corbyn prohlásil, že nesouhlasí s tím co dělají Hamás a Hizballáh, ale v regionu nebude mír dokud spolu Izrael, Hamás a Hizballáh nezačnou jednat. Ve své kampani slíbil, že bude-li zvolen předsedou strany, omluví se za účast Británie v invazi do Iráku roku 2003.\n\nPodle Corbyna by měl být bývalý labouristický premiér Tony Blair vyšetřován kvůli údajným válečným zločinům spáchaným během války v Iráku. Tony Blair reagoval v srpnu 2015 na růst Corbynových preferencí slovy: „I když mě třeba nesnášíte, prosím, nenechte Labouristickou stranu spadnout z útesu.“\n\nCorbyn je kritikem úzké spolupráce Spojeného království se Saúdskou Arábií a odsoudil vojenskou intervenci v Jemenu pod vedením Saúdské Arábie, při které docházelo k páchání válečných zločinů a ke smrti mnoha jemenských civilistů. Corbyn opakovaně žádal zastavení dodávek britských zbraní do Saúdské Arábie.\n\nV únoru 2018 přines britský bulvární deník The Sun o Corbynově kontaktu s československými diplomaty pracujícími pro Státní bezpečnost. Podle veřejně přístupných záznamů došlo celkem ke třem schůzkám v letech 1986 a 1987. Mluvčí Labouristické strany v reakci na článek The Sun potvrdil setkání s československým diplomatem, nicméně zdůraznil, že si Corbyn nebyl vědom jeho příslušnosti k tajné policii a neposkytl mu jakékoliv důvěrné informace. \n\nTvrzení, že by šéf labouristů vědomě spolupracoval s StB, odmítla ředitelka Archivu bezpečnostních složek Světlana Ptáčníková i bývalý člen Ústavu pro studium totalitních režimů Radek Schovánek.\n\nCorbyn je potřetí ženatý, naposled se ženil v roce 2015. Má tři děti.\n\nRád jezdí na kole, auto nevlastní.\n"}
{"id": "1135634", "url": "https://cs.wikipedia.org/wiki?curid=1135634", "title": "Darling Violetta", "text": "Darling Violetta\n\nDarling Violetta je americká dark popová skupina z Los Angeles. Její základ tvoří zpěvačka Cami Elen a kytarista Jymm Thomas, kolem kterých se na dalších postech vystřídalo více hudebníků. Po styl skupiny je typický hlas zpěvačky Elen, užití violoncella (především v raných dílech) a texty s řadou sexuálních narážek, temných metafor a gotických odkazů.\n\nSkupina debutovala v roce 1997 vydáním EP \"Bath Water Flowers\", které o dva roky později následovala další deska \"The Kill You EP\". Tehdy také nahrála pro televizní seriál \"Angel\" úvodní znělku, jejíž autorkou je Holly Knight. V roce 2003 vydala Darling Violetta své jediné dlouhohrající album \"Parlour\".\n\n"}
{"id": "1135635", "url": "https://cs.wikipedia.org/wiki?curid=1135635", "title": "Derek Drouin", "text": "Derek Drouin\n\nDerek Drouin (* 6. března 1990, Sarnia) je kanadský atlet, jehož specializací je skok do výšky, mistr světa a olympijský vítěz v této disciplíně.\n\nPři svém startu na olympiádě v Londýně v roce 2012 vybojoval výkonem 229 centimetrů bronzovou medaili. Medaili ze stejného kovu získal v následující sezóně na světovém šampionátu v Moskvě, tentokrát za výkon 238 centimetrů. V roce 2015 vybojoval v Pekingu titul mistra světa ve skoku do výšky. Jeho dosavadním největším úspěchem je olympijské vítězství v soutěži výškařů v Rio de Janeiro v roce 2016.\n\nJeho osobní rekord 240 centimetrů, pochází z roku 2014.\n\n"}
{"id": "1135636", "url": "https://cs.wikipedia.org/wiki?curid=1135636", "title": "Bryn Merrick", "text": "Bryn Merrick\n\nBryn Merrick (12. října 1958 – 12. září 2015) byl velšský baskytarista. Narodil se ve městě Barry na jihu Walesu jako nejmladší ze tří sourozenců. Později se usadil v Cardiffu, kde hrál s kapelou Victimize. V roce 1983 nahradil Paula Graye ve skupině The Damned. S kapelou nahrál desky \"Phantasmagoria\" (1985) a \"Anything\" (1986). Skupinu opustil v roce 1989. Rovněž byl členem jednorázového projektu Naz Nomad and the Nightmares, v němž působili i další členové The Damned. Později působil ve skupině Bug, avšak kvůli nehodě na motocyklu se v roce 1992 přestal hudbě věnovat. Ke konci svého života byl členem skupiny The Shamones věnující se odkazu americké kapely Ramones. Ve skupině hrál od roku 2010. Zemřel v září 2015 v cardiffské nemocnici Llandough Hospital na rakovinu. Na zdejším onkologickém oddělení se setkal s Paulem Grayem.\n"}
{"id": "1135637", "url": "https://cs.wikipedia.org/wiki?curid=1135637", "title": "Seznam dílů seriálu Beverly Hills 90210", "text": "Seznam dílů seriálu Beverly Hills 90210\n\nToto je seznam dílů seriálu \"Beverly Hills 90210\". Seriál odvysílal 293 dílů.\n\n<onlyinclude>\n</onlyinclude>\n\n"}
{"id": "1135638", "url": "https://cs.wikipedia.org/wiki?curid=1135638", "title": "Merrick", "text": "Merrick\n\nBryn Merrick může být:\n\n\n"}
{"id": "1135641", "url": "https://cs.wikipedia.org/wiki?curid=1135641", "title": "Jasmin Külbsová", "text": "Jasmin Külbsová\n\nJasmin Külbsová (* 7. listopadu 1991 v Špýru, Německo) je německá judistka.\n\nS judem začínala v 5 letech v Böhl-Iggelheimu pod vedením Jürgena Haupta. Připravuje se v Zweibrückenu pod vedením Martina Drechslera a Michaela Bazynskiho. V německé seniorské reprezentaci se prosazuje od roku 2013. V roce 2016 si vybojovala nominaci na olympijských hrách v Riu, ale jako většina jejich kolegů z reprezentace si na olympijské hry nepřivezla formu. Vypadla hned v prvním kole s Ruskou Xenijí Čibisovovou na yuko.\n\n"}
{"id": "1135642", "url": "https://cs.wikipedia.org/wiki?curid=1135642", "title": "Josef Stejskal (poslanec Říšské rady)", "text": "Josef Stejskal (poslanec Říšské rady)\n\nJosef Stejskal (1847 Orlice – \"cca 1923\" Beroun) byl rakouský politik z Čech, v 2. polovině 19. století poslanec Říšské rady.\n\nNarodil se v Orlici u Kyšperku. Byl aktivní literárně jako humorista. Na přelomu století publikoval cestopisné vzpomínky na Itálii. S manželkou Kateřinou žil v Zdětíně u Mladé Boleslavi. Pak se přestěhovali do Berouna. Zde po dobu téměř padesáti let zastával funkci městského tajemníka. Na tuto pozici nastoupil roku 1876, od roku 1912 oficiálně jako ředitel městské kanceláře. Často veřejně vystupoval při společenských událostech v Berouně. Působil v okrašlovacím spolku.\n\nPůsobil i jako poslanec Říšské rady (celostátního parlamentu Předlitavska), kam usedl doplňovacích volbách roku 1887 za kurii městskou v Čechách, obvod Příbram, Březové Hory atd. Nastoupil 20. října 1887 místo Josefa Jirečka. Ve volebním období 1885–1891 se uvádí jako Josef Stejskal, městský tajemník, bytem Beroun.\n\nNa Říšské radě se přidal k Českému klubu, který od konce 70. let sdružoval staročechy, mladočechy, českou konzervativní šlechtu a moravské národní poslance. Sám byl členem staročeské strany.\n"}
{"id": "1135644", "url": "https://cs.wikipedia.org/wiki?curid=1135644", "title": "Abraham Rees", "text": "Abraham Rees\n\nAbraham Rees (1743 – 9. června 1825) byl velšský encyklopedista. Narodil se ve vesnici Llanbrynmair jako syn Lewise a Esther Reesových. Studoval v Londýně. Později pracoval na úpravách encyklopedie \"Cyclopaedia\" od Ephraima Chamberse původně vydané roku 1728. Její nová verze, jejíž editorem byl Rees, vyšla v roce 1778. Později vydal vlastní encyklopedii nazvanou \"Rees's Cyclopædia\". Vyšla v celkem 45 svazcích v letech 1802 až 1819. Zemřel ve svém domě v londýnském Finsbury.\n\n"}
{"id": "1135645", "url": "https://cs.wikipedia.org/wiki?curid=1135645", "title": "Ned Kelly", "text": "Ned Kelly\n\nEdward „Ned” Kelly (prosinec 1854 – 11. listopad 1880) byl australský zbojník irského původu. Narodil se ve městě Beveridge v britské kolonii Victoria irskému trestanci původem z irského hrabství Tipperary, a australské matce s irskými kořeny. Když mu bylo 12 let, jeho otec zemřel po 6měsíčním pobytu ve vězení za nelegální vlastnictví volské kůže. Po obvinění z pokusu o vraždu policisty v domě Kellyho rodiny roku 1878 začali po Nedu Kellym a jeho přívržencích pátrat policisté s pomocí aboridžinských stopařů. Poté, co on, jeho bratr a jejich spojenci zastřelili tři policisty, byli vládou Viktorie prohlášeni za psance.\n\nBěhem „Kellyovské epidemie“ Kelly a jeho společníci spáchali několik ozbrojených loupeží a zastřelili Aarona Sherritta, známého policejního informátora. V dopise, diktovaném a odeslaném z Jerilderie v Novém Jižním Walesu během bankovní loupeže, Kelly sepsal seznam svých činů vedoucích k jeho prohlášení za psance. Kritizoval Britské impérium a obvinil irsko-australské katolíky, nosící vojenské či policejní uniformy, ze zrady svých lidí a své víry. Vyhrožoval hrůznými následky vůči těm, kdo by se mu pokusili vzdorovat, a dopis končí slovy „Jsem psancem, synem vdovy a mé příkazy musejí být uposlechnuty.” Po neúspěšném Kellyho pokusu o vykolejení a přepadení policejního vlaku se 28. června 1880 se svým gangem naposledy střetli s policií státu Viktorie. Kelly, oblečený v podomácku vyrobeném kovovém plátovém brnění a helmě, byl policisty postřelen do nohou, zatčen a následně obžalován ze zastřelení tří policistů. Byl shledán vinným ve třech bodech úmyslné vraždy a odsouzen k trestu smrti oběšením. Trest byl vykonán v Old Melbourne Gaol v listopadu 1880.\n\nJiž před svou popravou se Kelly stal legendární postavou Austrálie. Navzdory uběhlé době delší než sto let zůstává kulturní ikonou inspirující nespočet děl v umění, a je předmětem více biografií, než kterýkoliv jiný Australan. Kelly je ve své domovině stále předmětem sporů: zatímco jedni ho považují za australský protějšek Robina Hooda, druzí ho berou jako zabijáka nezasluhujícího si své postavení lidového hrdiny. Historik Geoffrey Serle řekl o Kellym a jeho gangu, že byli „posledním překročením hranice zákona něčím, z čeho se postupně stávala vysoce organizovaná a vzdělaná společnost; poslední protest mocné buše, nyní přibitý kovovými hřeby k Melbourne a světu.” Novinář Martin Flanagan píše: „To, co z Neda dělá legendu není, že ho každý vidí stejně - je to to, že ho každý vidí. Jako požár v buši sálající svou červenou září do noci.”\n\nKellyho otec, John Kelly (známý jako „Red“), se narodil v irském hrabství Tipperary. Roku 1841, ve věku 22 let, byl za krádež prasete deportován do Van Diemenovy Země. Po propuštění roku 1848 se Red Kelly přestěhoval do Victorie a našel si práci tesaře v buši na farmě Jamese Quinna ve Wallan Wallan. Následně se začal zajímat o kopání zlata, v němž byl úspěšný, a které mu umožnilo koupi nemovitosti v Beveridge, severně od Melbourne. Roku 1851, ve věku 30 let, si v Ballaratu vzal Ellen Quinnovou - 18letou dceru svého zaměstnavatele. Ned Kelly byl třetím dítětem svých rodičů.\nPři rozepřích s místními pastevci dobytka ohledně toho, do čího pozemku Kellyovi zasahovali, byli mnohokrát podezíráni z krádeží dobytka a koní, ale nikdy nebyli usvědčeni. Před tím, než byl prohlášen psancem, bylo proti Kellyho rodině vzneseno celkem 18 obvinění, z nichž byla potvrzena pouze polovina. Na tuto dobu je to značně netypický počet, což později vedlo k tvrzením, že Kellyho rodina byla od doby, co se přistěhovala do severovýchodní Victorie, často nespravedlivě obviňována. Přestěhování bylo pravděpodobně nezbytné kvůli hádkám Kellyho matky se členy rodiny a jejím častým předvoláváním před soud kvůli rodinným sporům. Autor Antony O'Brien prohlásil, že policie státu Victorie užívá zatčení jako ekvivalent prokázání viny.\n\nKellyho první doložený spor s policií se udál 15. října 1869, když mu bylo 14 let. Byl obviněn z napadení a oloupení Ah Fooka, obchodníka s prasaty a drůbeží, bydlícího v čínském táboře poblíž Brightu. Podle Fookovy verze za ním Ned přišel s dlouhou bambusovou holí, když procházel kolem domu Kellyových. Kelly mu řekl, že pokud mu nevydá své peníze, zabije ho. Potom ho údajně zatáhl do křoví, zbil ho holí a okradl o 10 šilinků. Podle Kellyho, jeho sestry Annie a dvou dalších svědků, Billa Skillinga a Billa Greye, Annie seděla před domem a pletla, když Fook přišel a požádal o doušek vody. Protože dostal pouze vodu z potoka a ne dešťovou, začal Annie nadávat, načež Kelly přišel a odstrčil ho. Poté Fook Kellyho třikrát udeřil holí, ten utekl a vrátil se až za soumraku. Při odchodu Fook vyhrožoval, že se vrátí a dům zapálí. Historici nepovažují za pravdivou ani jednu verzi a spíše uznávají verzi třetí: Fook nejprve udeřil holí Kellyho a ten mu ji potom pravděpodobně vzal a oplatil mu to. Druhý den byl Kelly zatčen za loupež a přes noc držen v Benalle. Následujícího rána šel k soudu, ale seržant Whelan požádal o jeho odročení, aby mohl pro překlad Fookovy výpovědi sehnat jiného tlumočníka. Kelly byl držen po čtyři dny, než šel 20. října k soudu, kde byl případ opět odročen, protože policie ještě stále nesehnala tlumočníka. Případ byl konečně uzavřen 26. října a Kelly byl zproštěn viny. Seržant Whelan vůbec neměl Kellyho v lásce. O tři měsíce dříve stíhal Yeamana Gunna za vlastnictví kradeného skopového masa, a Kelly u soudu vypověděl, že ještě ten den Gunnovi prodal několik ovcí. Sporným rozsudkem shledal soudce Gunna vinným a udělil mu pokutu 10 liber. Whelan byl rozzuřený, že Kelly nebyl z krádeže usvědčen, pročež Kellyho rodinu od té doby pozorně sledoval, a podle jeho kolegů se svojí pílí „stal perfektní encyklopedií na veškeré informace o nich”.\n\nTýdeník \"Benalla Ensign\" o soudním přelíčení napsal: „Byla to vychytralost jeho přátel a jeho samého, která ho osvobodila.” Tisk \"Beechworth Advertiser\" se ale vyjádřil jinak: „Obvinění z loupeže bylo Číňanem vymyšlené, neboť se chtěl pomstít Kellymu, který ho zcela jasně napadl.” Ah Fook popsal 14letého Kellyho jako muže ve věku kolem 20 let. Asi o 12 měsíců později jeden novinář napsal, že Kelly „uvádí svůj věk na 15 let, ale ve skutečnosti je starý asi 18 až 20.” Kellyho výška 1, 73 m byla zjevně fyzicky působivá. Při zatýkání měl policista vážící 102 kilogramů údajně problémy přemoci tehdy 15letého Kellyho, dokud mu nepřišlo na pomoc několik pomocníků, a i potom musel být Kelly násilím omráčen.\n\nPodle tisku \"The Singleton Argus\" zbojník Harry Power společně s Nedem 16. března 1870 přepadli a oloupili pana M'Beana. Později toho roku, 2. května, byl Kelly obviněn ze spoluúčasti na loupeži a označen za Powerova komplice. Svědci však Kellyho neidentifikovali a obvinění byla stažena. Později byl obžalován z ozbrojené loupeže, ale hlavní svědek nebyl k nalezení, pročež byla obžaloba opět stažena. Potřetí byl společně s Powerem obžalován z loupežného přepadení muže jménem Murray. Přestože oběti údajně nebyly schopny Kellyho identifikovat ani tentokrát, možnost identifikace jim byla komisaři Nicolasem a Harem předem odepřena. Na místo toho komisař Nicolas soudci řekl, že Kelly odpovídá popisu, a požádal o projednání jeho případu u soudu v Kynetonu. Místo do Kynetonu byl však Kelly poslán do Melbourne, kde před přeložením do Kynetonu strávil víkend v richmondském vězení. Před soudem nakonec nebyly předloženy žádné důkazy a Kelly byl po měsíci propuštěn. Názory historiků se ohledně této části často rozcházejí: někteří ji berou jako důkaz policejního obtěžování, jiní zase věří, že Kellyho příbuzní zastrašovali svědky, kteří se pak báli vypovídat. Jiný faktor v nedostatku identifikace mohl být také ten, že svědkové popsali Powerova komplice jako míšence. Nicméně komisař Nicholas a kapitán Standish věřili, že tento mylný dojem mohl být způsoben skutečností, že Kelly šel na přepadení nemytý.\nKellyho dědeček z matčiny strany, James Quinn, vlastnil velký pozemek u pramenů King River, známý jako Glenmore Station, kde byl Power nakonec zatčen. Powerovo zatčení provázely fámy o tom, že Kelly Powera udal, za což byl svým okolím hrubě odmítán. Na základě toho Kelly napsal dopis policejnímu seržantu Babingtonovi, ve kterém ho prosil o pomoc. Powera ve skutečnosti udal Kellyho strýc, Jack Lloyd, který za spolupráci s policií získal odměnu ve výši 500 liber.\n\nV říjnu 1870 pouliční prodavač Jeremiah McCormack obvinil Bena Goulda, přítele rodiny Kellyů, z použití jeho koně bez povolení. Nato Gould poslal McCormackově bezdětné manželce nemravný dopis spolu s krabicí obsahující telecí varlata. Tuto zásilku poslal Ned Kelly, a to přes svého bratrance. Ned byl následně zatčen za účast na odeslání telecích vnitřností a dopisu, a také z napadení McCormacka. Za všechna tři obvinění byl odsouzen ke třem měsícům nucených prací. Po svém propuštění se Kelly vrátil domů. Tam potkal Isaiaha 'Wild' Wrighta, který na místo přijel na své kaštanově hnědé kobyle. Během jeho pobytu u Kellyů kobyla zmizela, tak si Wright vypůjčil jednoho z Kellyho koní, aby se mohl vrátit do Mansfieldu. Požádal Neda, aby se pokusil kobylu najít, a v případě, že ji najde, si ji může ponechat, dokud se nevrátí. Ned kobylu našel a jel na ní do Wangaratty, kde pár dnů zůstal. Když však jel přes Gretu domů, potkal ho policejní strážník Hall, který podle popisu zvířete poznal, že se jedná o ukradenou kobylu. Pokus o zatčení se změnil ve rvačku, během níž Hall vytáhl pistoli a pokusil se Neda zastřelit. Kelly však policistu přemohl a navíc ho ponížil tím, že si na něj sednul a do nohou ho pobízel ostruhy. Kelly později trval na tom, že nevěděl, že kobyla ve skutečnosti patřila mansfieldskému poštmistrovi, kterému ji Wright ukradl. Po pouhých třech týdnech svobody byl 16letý Kelly společně se svým švagrem Alexem Gunnem opět odsouzen, tentokrát ke třem letům vězení s nucenými pracemi za „zločinně nabytého koně”. Hall také Kellyho po jeho zatčení několikrát udeřil svým revolverem, čímž mu způsobil několik zranění, které pak bylo třeba zašít celkem devíti stehy. 2. května 'Wild' Wright unikl zatčení po výměně několika výstřelů s policií. Byl však zatčen hned druhého dne a nakonec byl odsouzen jen k ‚pouhým‘ 18 měsícům vězení za krádež koně.\n\nKelly byl z pentridgeského vězení propuštěn v únoru roku 1874. Aby vyrovnal účet za ukradeného koně a tříroční trest, vyzval tehdy 19letý Kelly 8. srpna 1874 v Beechworthu Wrighta na pěstní souboj, který trval 20 kol a který Kelly nakonec vyhrál. Na oslavu melbournský fotograf John James Chidley pořídil Kellyho fotografii v boxerské póze. Během Nedova pobytu ve vězení byli jeho bratři, Jim (12 let) a Dan (10 let), zatčeni strážníkem Floodem za jízdu na koni, který jim nepatřil. Koně jim půjčil farmář za práci, kterou u něj odvedli.\nChlapci však strávili noc v cele, než byla situace uvedena na pravou míru. Ten rok, co byl Kelly propuštěn z vězení, se jeho matka Ellen provdala za kaliforňana jménem George King, se kterým pak měla tři děti. King, Ned Kelly a Dan Kelly se společně zapletli do krádeží dobytka.\n\n18. září 1877 v Benalle byl opilý Kelly zatčen a přes noc uvězněn za jízdu po pěší zóně. Dalšího dne během eskortu čtyřmi policisty utekl a ukryl se v obuvnictví. Policie, s pomocí majitele obchodu, se mu pokusila nasadit pouta, ale bezúspěšně. Při zápasu si Kelly roztrhl kalhoty, čehož se pokusil využít strážník Lonigan, kterého Kelly později zastřelil ve Stringybark Creek, tím, že Kellyho chytil za šourek. Mezitím do obchodu vešel mlynář, který na chování policie reagoval slovy „Měli byste se stydět.” Poté se pokusil situaci uklidnit a přesvědčil Kellyho, aby se nechal spoutat. Kelly byl obviněn z opilství a napadení policie, za což mu byla udělena pokuta 3 liber a 1 šilinku, včetně poškození uniforem. Kelly později k incidentu řekl: „Během mého zatýkání se mě Fitzpatrick pokusil chytit za nohu, přičemž mi z boty úplně odtrhl podrážku i s podpatkem. Jedním hezkým úderem jsem ho poslal ke zdi a tu další pořádnou ránu měl ode mě za svoje chování ke mně a mojí rodině.” Kenneally uvedl, že během rvačky Kelly zakřičel: „No, Lonigane, ještě nikdy jsem nikoho nezastřelil. Ale pokud k tomu někdy dojde, a k tomu mi dopomáhej Bůh, ty budeš první.”\n\nNásledují měsíc, v říjnu roku 1877, byli zatčeni Gustav a William Baumgartenerovi za poskytování kradených koní Kellymu. Gustav byl propuštěn, ale William byl roku 1878 odsouzen ke čtyřem letům vězení v pentridgeské věznici v Melbourne.\n\n15. dubna 1878 se strážník Strachan, odpovědný za policejní stanici v Gretě, doslechl, že se Kelly nachází v ovčíně a tak se ho rozhodl jít zatknout. Protože v Gretě bujela kriminalita, bylo nutné, aby byla policejní stanice pod dozorem, pročež strážník Alexander Fitzpatrick dostal rozkaz tento dozor vykonávat. Měl nařízeno jet rovnou do Grety, ale místo toho se nejprve vydal k nevěstinci ve Wintonu, pět mil od benallského policejního velitelství, kde strávil značně dlouhou dobu. Když pokračoval v cestě na stanici, vzpomněl si, že před několika dny viděl v policejních novinách zatykač na Dana Kellyho za krádež koně, tak se vydal k domu Kellyů, aby ho zatknul. Tímto porušil domluvu mezi policisty, že se na usedlost Kellyových bude chodit minimálně ve dvou strážnících. Když zjistil, že Dan není doma, vedl asi hodinu rozhovor s Kellyho matkou a dalšími členy rodiny. Podle Fitzpatricka bylo venku slyšet štípání dříví, načež se rozhodl jít zjistit, zdali je štípání pod licencí. Ukázalo se, že dříví sekal soused Kellyových, William 'Bricky' Williamson, který tvrdil, že licenci by potřeboval pouze v případě, že by dříví sekal na královské půdě. (Podle Williamsonovy výpovědi se ten den nacházel na svém vlastním pozemku, půl míle od pozemku Kellyových, a byl zatčen, když o nich odmítl podat informace.) Při odjezdu si Fitzpatrick všiml dvou jezdců na koni jedoucích směrem k domu, který právě opustil. Ukázalo se, že jezdci byli teenager Dan Kelly a jeho švagr, Bill Skillion. Fitzpatrick se tedy vrátil do domu a Dana zatknul. Dan požádal strážníka o povolení se před odchodem navečeřet. Fitzpatrick svolil a posadil se vedle Dana.\n\nV rozhovoru tři měsíce před svou popravou Kelly řekl, že byl v době incidentu asi 200 mil (asi 320 km) od domova. Ellen Kellyová se Fitzpatricka zeptala, jestli má na Dana zatykač. Fitzpatrick odpověděl, že má pouze pověřující telegram, načež prohlásila, že s ním Dan nemusí nikam chodit. Fitzpatrick vytáhl revolver a řekl „Jestli budete odporovat, vystřílím vám mozky z hlav.” Nato mu Ellen odpověděla: „Kdyby tady byl Ned, tak byste se tady s tou pistolí tak nechvástal.” Dan se pokusil Fitzpatricka zmást tím, že najednou řekl: „Támhle kolem domu jde Ned,” a předstíral pohled z okna. Potom vzal z okna vyhlížejícímu Fitzpatrickovi revolver a později uvedl, že ho nechal bez zranění odejít. Když byl Kelly tázán, jestli Fitzpatrick někdy obtěžoval jeho sestru Kate, řekl: „Ne, to je hloupá historka; kdyby se on nebo kterýkoliv jiný policista pokusil obtěžovat moji sestru, neochránila by ho ani celá Victorie.” Fitzpatrick jel do Benally, kde tvrdil, že ho napadli Ned, Dan, Ellen, jejich společník Bricky Williamson a Nedův švagr, Bill Skillion. Fitzpatrick prohlásil, že všichni kromě Ellen byli ozbrojeni revolvery, Ned ho střelil do levého zápěstí a Ellen ho udeřila lopatou do přilby. Williamson a Skillion byli zatčeni za podílení se na incidentu. Ned a Dan nebyli k nalezení, ale Ellen byla i se svým nenarozeným dítětem, Alice, vzata do vazby. V době Nedovy popravy byla stále ještě ve vězení. Kelly později uvedl, že u incidentu nebyl a že zranění si Fitzpatrick způsobil sám. Kenneally, který vyslýchal zbývajícího z Kellyho bratrů, Jima Kellyho, a Kellyho bratrance a zásobovače gangů, Toma Lloyda krom pečlivého prozkoumání hlášení Královské Komise ohledně policie státu Victorie, napsal, že Fitzpatrick dorazil ke Kellyovým opilý. Při čekání na Dana se Fitzpatrick pokusil flirtovat s Ellen, načež ho Dan srazil na zem. Následoval zápas, při kterém Fitzpatrick vytáhl revolver; v tom přišel Ned a s Danovou pomocí strážníka chytil a odzbrojil. Během toho si Fitzpatrick způsobil zranění zápěstí - o kterém později tvrdil, že bylo způsobeno postřelením - o přesahující dveřní zámek. Na základě Fitzpatrickovy výpovědi, kterou Kelly prohlásil za lživou, byli shledáni vinnými Kellyho matka, Bill Skillion a Bricky Williamson. Za Kellyho dopadení byla nabídnuta odměna 100 liber. Ned řekl, že ho tato nespravedlnost velmi rozčílila, a proto se rozhodl ukrýt v buši. Nadstrážmistr Kelly uvedl, že než byl Ned po glenrowanské přestřelce odvezen z Benally, přiznal se při výslechu v cele k postřelení Fitzpatricka. \n\nU policejního soudu v Benalle 17. května 1878 byli William 'Brickey' Williamson, William Skillion a Ellen Kellyová obžalováni z napomáhání při pokusu o vraždu. Tito tři 9. října 1878 stanuli před soudcem Redmondem Barrym, jímž byli shledáni vinnými z pokusu o vraždu. Navzdory zprávě Fitzpatrickova doktora o tom, že strážník byl silně cítit alkoholem a nebyl schopen potvrdit, zdali bylo zranění zápěstí způsobeno kulkou, policie, soudce, porota složená z několika bývalých policistů a majitel chatrče, který obchodoval s policií, a podle J. J. Kenneallyho „také další kteří byli proti Kellyovým zaujati,“ Fitzpatrickovu výpověď přijali. Trojice byla uznána vinnou na základě Fitzpatrickovy nepodložené výpovědi. Skillion a Williamson byli odsouzeni k šesti letům vězení a Ellen byly uloženy tři roky nucených prací. Soudce Barry uvedl, že kdyby byl Ned přítomen u soudu, „dostal by 15 let”, a to i navzdory skutečnosti, že nebyl obviněn z žádného z výše uvedených zločinů. Nabídka kauce za Ellen Kellyovou Franka Hartyho, místního úspěšného a známého farmáře, byla neprodleně odmítnuta. Trest pro Ellen Kellyovou se zdál nepřiměřený i lidem, kteří pro sympatie ke Kellyovým neměli žádný důvod. Alfred Wyatt, policejní úředník sídlící v Benalle později řekl komisi: „Trest pro tu starou dámu, paní Kellyovou, mi připadal velmi přísný.” Enoch Downes, úředník pro záškoláctví, vylíčil roku 1881 komisi, že při rozhovoru s matkou Joea Byrnea řekl, že trestu nemohl uvěřit a „kdyby v matčině případě byla prokázána nějaká rozvážnost, tak by dva nebo tři měsíce trestu byly více než dost.” Odkaz samotného Fitzpatricka je podbarven také faktem, že byl později z policejního sboru vyloučen za opilství a křivopřísežnictví.\n\nPoté, co byly vyneseny rozsudky u policejního soudu v Benalle, Ned i Dan pochybovali, že by policii ještě mohli přesvědčit o svojí verzi příběhu.\n\nPolicie dostala informaci, že se Kellyho gang skrývá ve Wombat Ranges u řeky King River. 25. října 1878 byly z Grety tajně vyslány dvě skupiny policistů: jedna z Grety, složená z pěti mužů se seržantem Steelem ve vedení, a druhá z Mansfieldu, kterou tvořili čtyři muži, se záměrem provést na Kellyho gang obchvatný manévr.\n\nSeržant Kennedy z Mansfieldské skupiny vyrazil společně se strážníky McIntereem, Loniganem a Scanlanem Kellyův gang vypátrat. Všichni byli převlečeni do civilu.\nPolicie rozbila tábor u starých vykopávek poblíž dvou hornických chatrčí ve Stringybark Creek v silně zalesněné oblasti, na místě navržené Kennedym v dopise komisaři Sadleirovi před tím, než byla skupina sestavena.\nKennedy místo zvolil kvůli vzdálenosti mezi Mansfieldem a King River a také proto, že tábor tam založený by byl „skutečně neproniknutelný”.\nKolem šesté hodiny ráno druhého dne Kennedy a Scanlan vyrazili na průzkum a byli pryč skoro celý den.\nMcIntyre měl za úkol vařit a také řádně dohlížet na pořádek v táboře.\nRáno byl v táboře slyšet hluk, ale když McIntyre vyšel ven ze stanu, nic nenašel.\nVystřelil dvě rány ze své pušky na lovení ptactva na pár papoušků.\nTuto střelbu, jak se později dozvěděl, uslyšel Ned Kelly, který byl zrovna na hlídce.\nKolem sedmnácté hodiny byli McIntyre s Loniganem při dělání čaje překvapeni výkřikem „Ani hnout; zahoďte zbraně!” Pohlédli vzhůru a spatřili před sebou stát čtyři ozbrojené muže.\nMcIntyre uvedl, že byli všichni ozbrojení a že mu Kelly vzal také jeho pušku na ptáky.\nDva z mužů strážníci neznali, ale ten čtvrtý byl mladší Dan Kelly.\nPřiplížili se od svahu, kde jim vysoká tráva posloužila jako perfektní úkryt než byli dostatečně blízko.\nMcIntyre si nechal revolver ve stanu, a tak byl neozbrojený.\nProto zvedl ruce vzhůru a postavil se čelem k nim, jak mu bylo nařízeno. Lonigan však skočil za strom a vytáhl svůj revolver.\nNež stačil zareagovat, Kelly ho střelil do spánku.\nPadl na zem se slovy: „Kriste, já jsem střelenej,“ a během několika sekund zemřel.\nKelly nechal McIntyrea prohledat, a když se ujistil, že není ozbrojený, nechal ho dát ruce dolů. Sebrali McIntyreovy i Loniganovy revolvery.\nKelly poznamenal: „Jaká škoda; proč začal ten hlupák utíkat?“\nMuži vynosili předměty ze stanu. Kelly mluvil s McIntyreem a řekl mu, že je udivený hloupostí policie, že se ho vůbec pokoušejí na takovém místě hledat.\nNed se ptal na zbylé dva strážníky a řekl, že pokud by se mu dostali do rukou, „upekl by je oba zaživa.“ Těmito zbylými dvěma strážníky byli Steele a Flood. Kelly se zeptal McIntyrea, na co dříve střílel a řekl mu, že byli hloupí, jestliže nečekali, že na ně byl připraven. Bylo zřejmé, že znal přesné stanoviště tábora, počet mužů a popis koní.\nOtázal se McIntyrea, kde se nacházejí zbylí dva muži a řekl, že pokud mu bude lhát, udělá do něj díru.\nMcIntyre mu tedy řekl, kde se nacházejí a doufal, že nebudou chladnokrevně zastřeleni.\nKelly odpověděl „Nezastřelím nikoho, kdo dá ruce vzhůru.“\nJeden z gangu řekl McIntyreovi, aby udělal čaj a dal jim tabák.\nTabák jim dal a sám si zapálil.\nDan Kelly navrhl, že by měl být spoután, ale Ned ukázal na svoji pušku a řekl: „Mám lepší nápad. Nepokoušej se utéct; pokud utečeš, najdu si tě až v Mansfieldu a zastřelím tě na policejní stanici.“ McIntyre se zeptal, jestli ho plánují nakonec zastřelit.\nKelly odpověděl: „Ne, proč bych tě měl chtít zastřelit? Copak jsem to nemohl udělat už před půl hodinou, kdybych chtěl?“ „Nejprve jsem myslel, že jsi strážník Flood,“ „protože kdybys byl, upekl bych tě na ohni,“ dodal.\nKelly se potom ptal na zprávy o muži ze Sydney, vrahu seržanta Wallingse.\nMcIntyre mu řekl, že byl policisty zastřelen. Na to Ned reagoval slovy „Hádám tedy, že jste mě sem přišli taky zastřelit.“ „Ne,“ odpověděl McIntyre, „přišli jsme tě zadržet.“ „Co,“ vyptával se dál Kelly, „vás sem vůbec přivádí? Je ostuda vidět takové slušné, urostlé chlapíky jako jste vy poflakovat se v policejních uniformách.“ Nejlepší věc, co mohl McIntyre udělat, bylo donutit své kolegy se vzdát, protože kdyby utekli, byl by zastřelen.\n„Jestli se pokusíš jim říct, že jsme tady, neprodleně tě zastřelím,“ varoval ho Ned.\n\nMcIntyre se zeptal, co udělají, pokud přesvědčí své kolegy, aby se vzdali. Kelly řekl, že by je přes noc držel jako zajatce, protože se chce vyspat, a druhý den ráno by je nechal bez koní a zbraní odejít.\nMcIntyre řekl Kellymu, že své kolegy přesvědčí se vzdát, pokud dodrží své slovo, ale radši by byl tisíckrát zastřelen, než aby je měl prodat.\nDodal, že jeden z těch dvou policistů je otcem velké rodiny. Kelly ho ujistil: „Můžeš se na nás spolehnout.“ Ned později prohlásil, že Fitzpatrick, strážník, který se v dubnu pokusil zatknout jeho bratra, byl příčinou celé této situace a že jeho matka a ostatní byli v Beechworthu nespravedlivě ‚zdrženi‘.\nNed řekl, že by nechal McIntyrea jít, pokud by vystoupil z řad policie.\nMcIntyre souhlasil a řekl, že už o tom nějakou dobu kvůli špatnému zdraví stejně uvažoval.\nNed se McIntyrea zeptal, proč jejich skupina nesla tolik střeliva.\nMcIntyre odpověděl, že mělo sloužit ke střílení klokanů.\n\nPotom Kelly uslyšel přicházet Kennedyho a Scanlana; všichni čtyři muži se skryli, tři za klády a jeden do stanu.\nPosadili McIntyrea na kládu a Kelly mu připomenul: „Pamatuj, že pokud jim dáš nějaké varování, mám tu na tebe pušku.“\nKennedy a Scanlan přijeli do tábora.\nMcIntyre vystoupil vpřed a řekl: „Seržante, myslím, že byste měli sesednout a vzdát se, neboť jste obklíčeni.“\nV tu chvíli Kelly zvolal: „Dejte ruce vzhůru!“\nKennedy si myslel, že ten, kdo volal, byl Lonigan a že se jedná o vtip, proto se usmál a položil ruku na svoje pouzdro s revolverem. V tom na něj bylo vystřeleno, nebyl však zasažen.\nKennedy si uvědomil beznadějnost svojí situace, seskočil z koně a řekl: „Je to v pořádku, přestaňte, přestaňte.“\nScanlan, který měl pušku Spencer, taktéž seskočil z koně a pokusil se skrýt za strom, ale dříve, než stihl sundat pušku z ramene, byl zastřelen.\nZaznělo několik dalších výstřelů.\nMcIntyre se dovtípil, že muži plánovali zastřelit celou skupinu, načež vyskočil na Kennedyho koně a hnal se říčkou pryč.\nKdyž odjížděl, slyšel Dana Kellyho zvolat „Zastřelte toho ******.“\nNěkolikrát na něj bylo vystřeleno, ale ani jeden z mužů ho netrefil.\nPušky byly zřejmě prázdné a k dispozici byly pouze revolvery, jinak by byl zasažen.\nPodle Neda v jeho Jerilderijském dopise „M'Intyre vyskočil na Kennedyho koně a já ho nechal jít, protože jsem ho nechtěl zastřelit po tom, co se vzdal, jinak bych ho zastřelil už když stál mezi mnou a Kennedym.“\nMcIntyre jel tryskem dvě míle, dokud se jeho kůň neunavil.\nZvíře bylo evidentně zraněné.\nSundal mu sedlo a uzdu a zraněný z několika pádů při svém úniku a v šatech na cáry se ukryl ve vombatí noře, kde zůstal až do setmění.\nZa tmy šel bosý, aby nedělal hluk, dokud v Bridge's Creek nepadl únavou.\nPo odpočinku využil hvězd na nebi a malého kompasu, aby se dostal západním směrem k Benallské a Mansfieldské telegrafní lince, a v neděli odpoledne kolem 3. hodiny, po cestě dlouhé 20 mil (asi 30 km), dosáhl domu Johna McColla, zhruba míli od Mansfieldu.\nS pomocí povozu sousedního farmáře se dostal do policejního tábora v obci, kde vše nahlásil pomocnému inspektoru Pewtressovi.\n\nAsi dvě hodiny po tom, co McIntyre nahlásil vraždu policistů, vyrazil pomocný inspektor Pewtress v doprovodu strážníka Allwooda, Dr. Reynoldse a pěti měšťanů k táboru.\nMěli s sebou pouze dvě pušky.\nK táboru dorazili ve 2:30 ráno s pomocí průvodce, pana Monka, kde našli těla Scanlana a Lonigana.\nZa denního světla hledali seržanta, ale nenašli po něm žádné stopy.\nStan byl spálen a vše ostatní bylo odneseno nebo zničeno.\nPitevní správa Dr. Reynoldse odhalila, že Lonigan měl sedm zranění, z nichž jedno zasáhlo oko.\nScanlanovo tělo mělo čtyři střelné rány včetně smrtelného zranění způsobeného čistým průstřelem plic loveckou puškou.\nKennedy byl starý 36 let, Scanlan 33 a Lonigan 37 let.\nPřed tím, než gang opustil tábor, ještě třikrát střelili do Loniganova mrtvého těla.\nVýstřely navíc byly vypáleny tak, aby byli všichni z gangu zapojeni stejně.\nNed toto ve svém dopise členu zákonodárného shromáždění vyvrací slovy „koroner by měl být zkonzultován.“\nPři hledání Kennedyho 29. října byli v Mansfieldu zatčeni dva Kellyho příbuzní - ‚Wild Wright‘ a jeho hluchý a hloupý bratr ‚Dummy Wright‘.\nWild Wright musel být před spoutáním zastrašen revolverem.\nBratři byli předvedeni před policejní soud a obviněni z vyhrožování členům pátrací skupiny.\nStarší bratr Wild byl držen sedm dní a mladší bratr ‚Dummy‘ byl propuštěn hned.\n\nPo Kennedym nebyly stále žádné stopy, a tak byla v den Scanlanova a Loniganova pohřbu vyslána další pátrací skupina, ale ani ta neuspěla.\nNásledující středu byla v 16.00 vyslána jiná skupina, vedená Jamesem Tomkinsem, prezidentem Mansfieldské oblasti, a pomocným inspektorem Pewtressem, doprovázenými několika místními obyvateli. Příštího rána nalezl seržantovo tělo Henry G. Sparrow.\nPřesné místo v Germans Creek, kde bylo tělo nalezeno, bylo identifikováno v roce 2006.\n\nJako odpověď na vraždy byla odměna 31. října 1878 zvýšena na 500 liber, Victorijský parlament narychlo přešel Zákon o zatýkání zločinců přijatý 1. listopadu 1878, který gang prohlásil za psance, a oprávnil jejich beztrestné zastřelení: Ve věci psanců nebylo povinností je nejprve zatýkat, nebo aby proběhl nějaký soud o jejich dopadení.\nZákon také postihoval všechny, kdo ukrývali, „poskytovali jakoukoliv pomoc, úkryt nebo potravu,“ psancům či nevydali nebo uvedli falešné informace o nich autoritám.\nTrestem bylo „uvěznění s nebo bez nucených prací na dobu nepřesahující 15 let.\"\nNa základě ustanovení tohoto zákona 4. Listopadu 1878 byly na všechny čtyři členy Kellyho gangu vystaveny zatykače.\n\nPo zabíjení ve Stringybark Creek gang spáchal dvě hlavní loupeže: v Euroae (Victoria) a Jerilderie (Nový Jižní Wales). Jejich strategie spočívala ve vzetí rukojmích a následném vyloupení trezorů.\n\nV poledne 9. prosince 1878 přišel gang na usedlost stanice Gooram Gooram Gong Wool ve Faithful's Creek vlastněnou panem Younghusbandem.\nUjistili přítomné, že se nemají čeho obávat a žádali pouze jídlo pro sebe a své koně.\nZaměstnanec jménem Fitzgerald, který zrovna večeřel, spatřil Kellyho, pohrávajícího si s velkým revolverem, a řekl: „No samozřejmě, pokud pánové žádají jakékoliv občerstvení, musejí ho dostat.“\nOstatní tři, kteří před tím byli zavedeni ke koním, se nyní přidali ke svému vůdci a společně uvěznili muže na stanici ve zbývající budově užívané jako obchod.\nŽeny nebyly nijak omezeny.\nNed čas od času ujistil mužské zajatce, že se nemají čeho bát.\nPozdě odpoledne se vrátil manažer stanice pan McCauley, načež byl ihned zajat.\nKellymu řekl, že nebylo moc přínosné na stanici chodit, protože jejich vlastní koně byli lepší, než kterýkoliv kůň na jeho stanici.\nKelly mu odpověděl, že nechtějí koně, ale pouze jídlo pro sebe a svá zvířata.\n\nK večeru jako obvykle tábořil na stanici sokolník jménem Gloster.\nKdyž přišel se svým asistentem do kuchyně, jeden z dělníků ho upozornil, že jsou na stanici Kellyové. Gloster odpověděl: „Přál bych si, aby byli, to bych měl v kapse 2 000 liber.“\nKelly se na něj podíval a zeptal se: „Co že jsi to řekl?“\nGloster neplánoval cokoliv vysvětlovat; rozběhl se k vozu a Kelly s Joem Byrneem za ním.\nMcCauley se bál o Glosterovu bezpečnost, pročež je následoval.\nKdyž Gloster doběhl ke svému vozu, začal hledat revolver. Zbojníci ho však již měli na mušce a McCauley na něj křičel: „Pozor, Glostere, budeš zastřelen!“ a zároveň apeloval na Kellyho, aby nestřílel.\nGloster se tedy vzdal a zeptal se Neda: „Kdo jsi?“ Kelly odpověděl: „Jsem Ned Kelly, syn Reda Kellyho, stejně ušlechtilé krve, jakou má kdokoliv v této zemi, a rád vám do vozu hodím sirku a zapálím ho.“ Podomní obchodníci Gloster a Beercroft byli pod dozorem uvězněni ve skladu.\nKellyové si z Glosterova zboží vybrali nové obleky a revolver, protože chtěli do banky přijít upraveni.\nSokolníkovi za ně nabídli peníze, které však odmítl.\nPo setmění byli vězni puštěni ven, aby se mohli nadýchat čerstvého vzduchu.\nČas ubíhal klidně až do dvou hodin ráno, kdy si psanci dali znamení hvízdnutím, načež Steve Hart a Joe Byrne vyběhli z budovy.\nMcCauley byl v tu ránu obklíčen zbojníky a Kelly k němu pravil: „Jsi ozbrojený, v domě jsme našli spoustu munice.“\nPo této příhodě se psanci odebrali ke spánku. Odpoledne druhého dne, 10. prosince 1878, se tři z gangu dali do práce, zatímco Joe Byrne měl na starost vězně.\nPsanci nejprve přeřezali telegrafní dráty, pro jistotu pokáceli i sloupy a ujistili se, aby přeřezali větší množství drátu, než jaké s sebou nosí běžný opravář.\nTři nebo čtyři železničáři se pokoušeli zasáhnout, ale byli společně s ostatními uvězněni v Younghusbandově skladu.\nS šekem na pár liber, vypsaným McCauleym, se trojice těžce ozbrojených zbojníků vydala do banky.\nMezitím Byrne zadržel opraváře telegrafních linek, který začal dělat potíže.\nZbylí psanci dorazili k bance až po jejím zavření v obchodníkově voze.\nKelly zaklepal na dveře a přesvědčil úředníka, aby ještě otevřel a vyplatil mu jeho šek.\nNeopatrného úředníka i jeho manažera, pana Scotta,odzbrojili.\nLupiči ukradli 700 liber v bankovkách, zlatě a stříbře.\nNed Kelly trval na svém přesvědčení, že peněz je tam víc a manažera donutil, aby otevřel trezor. Z něj psanci získali dalších 1 500 liber v listinách, 300 liber ve zlatě, zlatý prášek v hodnotě asi 300 liber a asi 100 liber ve stříbře.\nNahlášené celkové ukradené množství čítalo 68 desetilibrových bankovek, 67 pětilibrových bankovek, 418 jednolibrových bankovek, 500 liber ve zlatých mincích, asi 90 liber ve stříbře a 30uncovou (=asi 850gramovou) cihlu zlata.\nKe Scottově manželce byli psanci ohleduplní a zdvořilí.\nSám Scott je pozval na skleničku whisky, s čímž souhlasili.\nCelá skupina se po loupeži vrátila zpět k Younghusbandovi, kde se nacházel zbytek zajatců.\nZdá se, že večer uběhl docela příjemně.\nMcCauley poznamenal, že by mohla přijít policie, což by znamenalo souboj.\nKelly odpověděl: „Kéž by přišla, máme tu spoustu úkrytů.“\nVečer byl připraven čaj a o půl deváté psanci upozornili zajatce, aby se po dobu následujících tří hodin nepohnuli, protože jsou právě na odchodu.\nTěsně před odchodem si Kelly všimnul hodinek pana McDougalla, načež jej o ně požádal.\nMcDougall odpověděl, že ty hodinky byly darem od jeho mrtvé matky.\nKelly prohlásil, že v tom případě by na něm hodinky za žádných okolností nežádal, a brzy nato všichni čtyři psanci odjeli.\nNa celé věci je neobvyklé to, že všechny tyto rušné události proběhly, aniž by o tom kdokoliv z města věděl.\nZajatci stanici opustili po pěti hodinách.\n\nV lednu roku 1879 policejní skupina pod vedením kapitána Standishe, komisaře Harea a důstojníka Sadleira zadržela všechny Kellyho známé přátele a údajné stoupence, celkem asi 22 lidí, včetně Toma Lloyda a Wild Wrighta, které pak bez obvinění přes tři měsíce držela v Beechworthské věznici.\nPodle Harea „Všichni muži zodpovídající za různé stanice, kteří delší dobu pobývali v Benalle - detektivové a strážníci - byli všichni na rozkaz kapitána Standishe svoláni. Každý z nich byl postupně volán do místnosti a následně byl tázán na jména osob v okolí, jež považoval za Kellyho stoupence. Neměl jsem s tím nic společného, pouze jsem poslouchal a zapisoval jména padající z úst těch mužů.“\n\nVeřejné mínění se v této záležitosti obracelo proti policii a tak byl 22. dubna 1879 propuštěn zbytek stoupenců.\nNikdo z nich nebyl finančně odškodněn ani odvezen zpět domů; všichni si museli najít cestu zpět, dlouhou „25, 30 až 50 mil,“ sami.\nZacházení s těmito 22 ‚Kellyho stoupenci‘ způsobilo rozhořčení veřejnosti vůči zneužívání moci vládnoucí vrstvou, které vedlo k jejímu odsouzení v médiích a také prudkému nárůstu veřejné podpory gangu, což později způsobilo, že členové tak dlouho úspěšně unikali zatčení.\n\nPodle příběhu obyvatele Coonambleu (Nový Jižní Wales), otisklého v novinách \"Windsor and Richmond Gazette\", který se střetl s Kellyemi v Glenrowanu, se Ned Kelly doslechl, že jeden muž jménem Sullivan podal svědectví a že cestoval vlakem z Melbourne do Rutherglenu. Kellyho gang ho do města následoval, ale pak jim bylo řečeno, že se vydal do Urally přes hranici v Novém Jižním Walesu.\nKdyž se dostali do Urally, Sullivan odjel do města Wagga Wagga.\nJeli za ním tedy i tam, ale ztratili ho z dohledu.\nKelly se domníval, že by mohl cestovat do Hay, tak se tím směrem vydali, ale nakonec s pronásledováním přestali.\nPři návratu domů gang projížděl městem Jerilderie, a tak se rozhodli vyloupit místní banku.\n\nNicméně, podle \"J. J. Kenneallyho\" gang přijel do Jerilderie směrem od řeky Murray v jiné části Nového Jižního Walesu, Burramine.\nSkupina se doslechla o tamním přechodu, kde by mohli řeku přebrodit i s koňmi; nevěděli však, že se místo nachází na opačné straně řeky, pročež poslali Toma Lloyda, aby brod prozkoumal.\nPo Lloydově neúspěšném pokusu přebrodit řeku sám požádal o pomoc majitele nedalekého hotelu, který ho převezl na loďce, zatímco Lloydův kůň plul za nimi.\nKdyž úspěšný přesun oznámil zbytku gangu, skupina si loďku ‚vypůjčila‘, aby se přes řeku dostala na dvě přeplutí.\nDan Kelly a Joe Byrne dosáhli Davidsonova hotelu dvě míle jižně od Jerilderie v sobotu 2. února v době času na čaj, zatímco ostatní čekali na jiném místě.\n\nO půlnoci v sobotu 8. února 1879, Ned Kelly, Dan Kelly, Steve Hart a Joe Byrne obklíčili Jerilderijské policejní kasárny. Tu noc měli službu strážníci George Denis Devine a Henry Richards.\nHart hlasitě zvolal: „Devine, v Davidsonově hotelu je opilec, který spáchal vraždu. Vstávejte všichni.“\nRichards, který spal v zadní části budovy, šel k hlavnímu vchodu.\nDevine otevřel dveře, kde stál Kelly, který mu řekl, že v Davidsonově hotelu probíhá velká roztržka.\nDevine vykročil ke Kellymu, který při zjištění, že kolem nejsou žádní další policisté, namířil na strážníka dva revolvery, představil mu svůj gang a řekl oběma strážníkům, aby dali ruce vzhůru.\nNa strážníky vmžiku skočili ostatní členové gangu a zavřeli je do cely, zatímco paní Devinovou a děti umístili do obývacího pokoje.\nNásledně Ned zajistil všechny střelné zbraně a munici a společně s Devinem obešel budovu, aby se ujistil, že kolem nejsou žádní další policisté.\nPotom nechal děti a Devinovu manželku jít spát, jak byli zvyklí, a se zbytkem gangu se přesunul do obývacího pokoje, kde drželi hlídku až do rána.\nSto yardů (asi 90 m) od kasáren se nacházela budova soudu, jejíž součástí byla i kaple.\nObvyklá práce paní Devinové byla přichystat soudní budovu na mši.\nDalší den, v neděli, jí to bylo dovoleno, ale s tím, že jeden z Kellyů půjde s ní.\nKolem 10. hodiny ráno Ned zůstal v soudní budově a rovnou pomohl paní Devinové připravit oltář a utřít prach.\nKdyž bylo hotovo, Kelly ji doprovodil zpět do kasáren, kde byly zavřené dveře a stažené rolety, aby to vypadalo, že Devinovi nejsou doma.\nHart a Dan Kelly, oba oblečeni do policejních uniforem, chodili přes den do stájí a zpět, aby to nevzbudilo podezření.\n\nV pondělí ráno Byrne přivedl dva koně k okování, ale kováři se na tom něco nezdálo, pročež si prohlédnul jejich vypálené značky.\nAsi v 10 hodin ráno Kellyové v doprovodu strážníka Richardse opustili kasárny, zatímco Hart a Byrne je na koních s menším odstupem následovali.\nVšichni jeli k hotelu Royal, kde Cox, bytný, upozornil Richardse, že ho doprovází Kellyové. Ned řekl, že se chtějí v hotelu ubytovat a odhalil jim své úmysly ohledně vyloupení banky.\nHart a Byrne zajeli dozadu a požádali podkoního, aby jim ustájil koně, ale nekrmil je.\nHart šel do hotelové kuchyně, vzdálené několik metrů od zadního vchodu do banky.\nByrne potom vešel do zadní části banky, kde potkal účetního, pana Livinga, který ho požádal, aby použil přední vchod.\nByrne ukázal svůj revolver a přinutil ho, aby se vzdal.\nKenneally napsal „Šok způsobil, že Living začal koktat a údajně pak koktal po zbytek svého života.“ Byrne potom odvedl jeho a nižšího účetního Mackieho do baru, kde hlídal Dan Kelly.\nNed Kelly zajistil manažera banky, pana Tarletona, kterému bylo nařízeno, aby otevřel sejfy.\nKdyž byl hotov, byl přidán k ostatním zajatcům.\nVšichni byli osvobozeni ve tři čtvrtě na tři.\n\nNásledně zbojníci navštívili pár dalších hotelů, kde se ke všem chovali zdvořile a dali si několik drinků.\nHart vzal u sedláře nové sedlo a také vzal hodinky reverendu J. B. Gribbleovi, které však na Nedovu výzvu vrátil.\nVzali dva nádherné policejní koně a chtěli vzít i další, ale obyvatelé města tvrdili, že koně patří ženám a McDougall, aby nepřišel o svou závodní kobylu, „protestoval, že je poměrně chudý,“ a tak Kelly ustoupil.\nTelegrafisté byli zajati také.\nByrne obsadil kancelář a zničil všechny ten den odeslané telegramy a přestříhal všechny dráty.\nSkupina odjela kolem sedmé večer neznámým směrem.\nOdzbrojení a bezkonní policisté neměli žádný způsob, jak gang sledovat.\n\nNed Kelly šel v doprovodu pana Livinga a strážníka Richardse do tiskařské kanceláře.\nKdyž byl žurnalista S. Gill vyzván, aby vstal, tak místo toho utekl a ukryl se v korytě řeky.\nTrojice šla tedy k němu domů, kde se Richards snažil uklidnit žurnalistovu manželku a kde jí Kelly řekl: „Vše, co po vašem muži chci je, aby otiskl tento dopis, vyprávění mého života; proto jsem ho chtěl navštívit a dopis mu vysvětlit.“\nLiving mu tedy řekl: „Pro Boha, Kelly, dejte mi ty papíry a já je Gillovi dám.“\nPozději toho dne Kelly relaxoval s obyvateli města u McDougalla.\n\nKdyž byl zajištěn manažer, Ned vzal Livinga zpět do banky a ptal se ho, kolik peněz tam mají.\nLiving přiznal částku mezi 600 a 700 librami.\nPotom mu předal pokladníkovu hotovost, 691 liber.\nKelly se zeptal, jestli mají více peněz a Living odpověděl: „Ne.“\nKelly se pokusil otevřít zásuvku sejfu; jeden klíč mu byl vydán, ale klíče byly potřeba dva.\nByrne chtěl zásuvku rozbít kladivem, ale Kelly vzal pokladníkovi klíč a našel 1650 liber, čímž se celková výše krádeže vyšplhala na 2141 liber.\nKelly si všimnul schránky s právními listinami.\nSkupina se poté vydala do hotelu.\nKelly vzal dva ze skupiny do zadní části hotelu, kde založili oheň a spálili tři ze čtyř bankovních knih, obsahující hypoteční dokumenty, aniž by si však uvědomili, že se v kancelářích v Sydney nacházejí jejich kopie.\n\nNež odjeli, Kelly řekl skupině zajatců, že když byl Fitzpatrick, benallský strážník, postřelen, nacházel se více než 400 mil od Grety. Nicméně se přiznal ke krádeži 280 koní z Whittyho stanice a popřel spáchání jakéhokoliv dalšího zločinu.\nUvedl, že koně byli prodáni Baumgartenovi.\nKelly ukázal skupině své revolvery a upozornil na jeden z nich, který vzal strážníku Loniganovi, a dále uvedl, že Lonigana zastřelil opotřebovanou, křivou, provázkem převázanou mušketou, která by ‚mohla střílet za roh‘.\nZeptal se přítomných, jak by se jim líbilo, kdyby detektivové mířili revolvery na jejich matky a sestry a vyhrožovali jim zastřelením, pokud jim neřeknou, kde byli.\nTomuto zacházení dával za vinu své obrácení proti zákonu.\nŘekl, že přišel zastřelit pouze ty dva policisty, Devinea a Richardse, a řekl, že jsou horší než kterýkoliv aboridžinský stopař, hlavně Richards, kterého chtěl zastřelit hned.\nTarleton poznamenal, že by Kelly neměl obviňovat Richardse z plnění své povinnosti.\nNa to Kelly odpověděl: „Předpokládejme, že když jsem vešel, měl byste připravený revolver; nezastřelil byste mě?“\nPan Tarleton odpověděl: „Ano.“ „Nuže,“ řekl Kelly, „přesně to teď udělám s Richardsem - zastřelím ho dříve, než on zastřelí mě.“\nSkupina se následně snažila za Richardse přimluvit, ale Kelly řekl, že „musí zemřít.“ Než odešel, podotknul, že se dopustil velké chyby, která by pravděpodobně mohla vést k jejich dopadení.\n\nNový Jižní Wales zveřejnil nové odměny v celkové hodnotě 4 000 liber za gang, živý nebo mrtvý.\nVláda Victorie tuto hodnotu dorovnala, čímž celková odměna za Kellyho gang činila 8 000 liber.\nPolicejní asociace, která zahrnovala kapitána Standishe, komisaře Harea a komisaře Sadleira, centralizovala všechna rozhodnutí ohledně pátrání po Kellyho gangu.\nOdměna na ně měla demoralizující efekt: „Ti policisté sice toužili po dopadení Kellyů, ale ve věci vyplácení odměny byli velmi žárliví; hlavně proto, že nevěděli, jestli se vyplácení odměny bude týkat jich všech. Toto vedlo k velmi vážným roztržkám mezi vedoucími...“\n\nOd začátku března 1879 do června 1880 nebyly po místech pobytu gangu žádné stopy.\nJak Thomas Aubres napsal ve svém článku v novinách The Mirror roku 1953,\n\n„V následujících měsících po Jerilderie se veřejné mínění ostře otočilo proti komisaři Standishovi a 300 policistům a mužům od policie a speciálním jednotkám dělostřelectva, kteří se nahrnuli do měst severovýchodní Victorie. Kritici rychle poukázali na „hrdinné“ strážníky, kteří se dobře postarali o to, aby zůstávali ve MĚSTECH a nechali tak psancům téměř úplnou svobodu v BUŠI, jejich domovském prostředí.“\n\nStrážník Devine se cítil tak velmi ponížený zavřením ve své vlastní vězeňské cele, že se mu ani trochu nelíbila zmínka o návštěvě Kellyho gangu do jeho města.\nPřestěhoval se do Západní Austrálie, kde se stal detektivem na závodní dráze. Na této pozici setrval až do své smrti roku 1927.\nKenneally o něm napsal: „Byl to muž s velmi silným duchem a obecně se na něj pohlíželo jako na muže, který by raději bojoval než utekl. Kellyové poznali jeho odvahu, pročež ho nepustili z cely, aby šel hlídkovat do města, jako to udělali se strážníkem Richardsem.“\n\nMěsíc před příjezdem do Jerilderie Joe Byrne pomohl Nedu Kellymu nadiktovat dlouhý dopis k publikaci, kde popisoval svůj pohled na své činy a zacházení s jeho rodinou, a co víc, hlavně zacházení s irskými katolíky policií, a také anglickými a irskými protestantskými nelegálními obyvateli. Je znám jako \"Jerilderijský dopis\", jedná se o ručně psaný dokument tvořený 56 stranami a 7 391 slovy.\nNed Kelly ho předal panu Livingovi během přepadení města Jerilderie Kellyho gangem.\nV tisku byly zveřejněny výňatky z kopie přepsané Johnem Hanlonem, majitelem hotelu Eight Mile v Deniliquinu.\nDopis zůstal skrytý až do roku 1930, kdy byl znovu objeven.\nTehdy byl zveřejněn v kompletním stavu v Melbourne Herald.\n\nPřed Jerilderijským dopisem Kelly 16. prosince 1878 poslal 20stránkový dopis členu victorijského parlamentu, Donaldu Cameronovi M. L. A, kde vyjádřil své rozhořčení. Zveřejněn byl však pouze výtah z textu. V dopise zdůrazňuje různé incidenty, které z něj udělaly psance.\n\nJerilderijský dopis byl anonymně darován Státní knihovně Victorie v roce 2000.\nPřepis hostinského Johna Hanlona se nachází v Australském národním muzeu v Canbeře.\nPodle historika Alexe McDermotta „se Kelly zapsal do historie svými vlastními výrazy, svým vlastním hlasem. ... Slyšíme živého řečníka způsobem, jaký v žádném jiném dokumentu naší historie neměl obdoby.“\nKellyho jazyk je „nadsazený, plný narážek, halucinační ... plný útočných metafor a obrazů.“\nV jednom případě popisuje victorijskou policii jako „balík velkých, ošklivých, tlustokrkých, wombatoidních, tlustobřichých, strakonohých, úzkobokých, širokonohých synů irských soudců či anglických bytných.“\nDopis končí slovy: „Zanedbejte to a nesnesete následky, které budiž horší než pšeničná sněť ve Victorii či žízeň sarančat v období sucha v Novém Jižním Walesu. Nepřeji si dávat příkazu plnou platnost, aniž bych dal včasné varování, ale jsem psancem, synem vdovy a mé příkazy musejí být uposlechnuty.“\n\nO nízké důvěře veřejnosti ve schopnost policie, napsal Thomas Aubrey: „Mnozí věřili, že se gangu již podařilo uprchnout do jiné kolonie, zatímco se jejich pronásledovatelé potulovali po Victorii a dostávali, nikdy však zaslouženě, dvojitý plat a také značné peníze za ‚riziko‘.“ Gang mezitím pohodlně přebýval v kopcích poblíž Kellyho farmy v Eleven Mile Creek, kde probírali úsilí policie a plány do budoucna. Na konci března 1879 se Nedovy sestry Kate a Margaret údajně vyptávaly kapitána Victoria Cross, kolik by si účtoval za převezení čtyř nebo pěti džentlmenů, jejich přátel, z Kalifornie do Queenscliffu. 31. března neznámý muž domluvil schůzku s kapitánem General Post Office, kde by uvedl konečnou částku. Kapitán kontaktoval policii, která v budově rozmístila mnoho detektivů a přestrojených policistů, ale muž se neukázal. Není důkaz, že se Nedovy sestry vyptávaly jménem gangu, a v \"Argu\" byla událost ohlášena jako „bezpodstatná“.\n\nPodle Toma Lloyda gang „pravidelně projednával své plány do budoucna,“ a on navrhoval, aby se každý sám vydali do Queenslandu, kde se pak opět spojí. Měl pocit, že „pár let v tropickém klimatu,“ je změní k nepoznání. Nicméně gang došel k závěru, že by tam byli nadobro odloučeni a chyběla by jim srdečná podpora veřejnosti, které se jim dostávalo ve Victorii, a že jejich nejlepším východiskem bude nejprve vyřešit záležitosti s vládami Victorie a Nového Jižního Walesu.\n\nV dubnu 1880 vydala vláda „Oznámení o Stažení Odměny.“\nVláda v něm prohlásila, že po 20. červenci 1880 „úplně zruší a stáhne nabídku odměny.“\n\n9. února 1880 propadl rozpuštěním Berryjského parlamentu Zákon o zatýkání zločinců 1878, a s ním také psanecký status gangu i jejich zatykače.\n\nZatímco na Neda a Dana stále platily nevyřízené předchozí zatykače za pokus o vraždu Fitzpatricka, Hart a Byrne byli technicky volní, ačkoliv policie ještě pořád mohla zatykače za vraždu obnovit.\n\nV pátek 25. června 1880 se Dan Kelly a Joe Byrne vydali do údolí, kde Aaron Sheritt udržoval malou farmu. Ned se rozhodl vyloupit banku v Benalle, největší základně policistů pátrajících po Kellym, aby využil momentu překvapení, neboť banky po celé zemi byly nyní plně informovány o činnosti gangu. Thomas Aubrey napsal: „Nejprve plánoval pozabíjet nebo zadržet benallské policisty při potyčce v malém městě Glenrowanu, kam byli gangem na cestě vlakem po kolejích vylákáni lestí.“ Také doufali v to, že se jim podaří unést tři policejní náčelníky jako rukojmí do horského úkrytu, a následně je nabídnout výměnou za Ellen Kellyovou, Skilliona a Williamsona. Aubrey dále napsal: \n\nJ. J. Kenneally napsal, že Sheritt si byl s Joem Byrnem blízký a chodil s ním do školy.\n„Sheritt neustále zásoboval policii novinkami o plánech psanců. Cítil se být jakýmsi zpravodajem. Měl pocit, že musí podat všechna dostupná fakta, a když žádná nová fakta dostupná nebyla, potom si je prostě vymýšlel.“ V rámci jeho ochrany byli do jeho domu nasazeni čtyři pozuby ozbrojení policisté. I přes jim známé podrobnosti o jeho ochraně se Kellyho gang rozhodnul Sheritta zavraždit. Podle Kenneallyho si v tento moment „Kellyové utvořili velmi špatný odhad o odvaze a bojových schopnostech policie.“ Zatímco pozorovali chatu, všimli si Sheritta, který otevřel dveře, aby si promluvil s Antonem Weekesem, německo-australským farmářem, který bydlel poblíž. Dan a Joe pak Weekese chytili a spoutali a ujistili ho, že pokud je poslechne, nic se mu nestane.\nDostrkali ho k Sherittovu zadnímu vchodu, Joe zaklepal na dveře a s Danem si stoupli dozadu do tmy.\nSlyšeli kroky.\nSheritt se zeptal: „Kdo je tam?“\nWeekes na Joeovu radu odpověděl: „To jsem já, ztratil jsem se,“ načež otevřela Sherittova mladá žena. Aaron stál opřený ve dveřích a vtipkoval na účet svého německého souseda.\n„Musíš být opilej, Antone. Víš, že bydlíš naproti,“ zasmál se. Jakmile Sheritt zvednul ruku, aby Weekesovi ukázal cestu, Byrne ho z bezprostřední blízkosti střelil do hrudníku, načež Sheritt zavrávoral dozadu.\nByrne ho krokem následoval dovnitř, znovu na něj vypálil a ten bez dalšího slova zemřel.\nSherittova tchyně, Ellen Barryová, řekla komisi, že v tu chvíli si klekla k hlavě svého zetě a Byrne ji oslovil jejím jménem (dobře se znali, Ellen Barryová byla velmi dobrou kamarádkou Byrneovy matky) a vyhrožoval zastřelením jí a její dcery, pokud mu neřekne, kdo je v ložnici.\nŘekla tedy muži v ložnici, aby vyšel ven, a když tak učinila, Byrne sundal Weekesovi pouta a řekl jí: „Teď jsem spokojenej, potřeboval jsem toho chlápka.“\nEllen Barryová později uvedla, že odpověděla: „No, Joe, nikdy jsem Aarona neslyšela říct něco proti tobě.“\nA on odvětil: „Ublížil by mi, kdyby mohl; udělal vše, co bylo v jeho silách.“\nVdova po Sherittovi řekla psancům, že muž v ložnici je pracovník jménem Duross, který s nimi večeřel.\nEllen Barryová pak šla říci policistům, aby vyšli ven, ale oni jí dali znamení, aby šla ven sama, zatímco si oni vzali svoje zbraně.\nByrne volal na domnělé dva muže, aby vyšli ven, jinak dům zapálí.\nNásledně poslal Ellen dovnitř.\nTa tedy opět vstoupila do domu, načež ji policisté zachytili a schovali mezi sebe a zeď pod postel s tím, že když budou obě ženy uvnitř, psanci dům nezapálí.\nSherittův dům byla typická, dobová, dvoupokojová, fošnová chata, skrze kterou Dan viděl přes ložnici a kuchyň až na Joea vzadu.\nKdyž Weekes poprvé zaklepal, strážník William Duross mluvil se Sherittem a jeho manželkou v kuchyni.\nNásledně se přesunul do ložnice ke svým policejním kolegům, Henrymu Armstrongovi, Thomasi P. Dowlingovi a Robertu Alexanderovi.\nAčkoliv to byli velcí muži, dobře ozbrojení a zkušení ‚ochránci‘, zůstali v moment Sherittova zastřelení strachy ukrytí ve tmě.\nPotom Byrne řekl Ellen Barryové, aby otevřela hlavní dveře do chaty.\nKdyž tak učinila, odhalila Dana Kellyho stojícího pár stop opodál.\nJoe zvenčí nařídil vystrašeným ženám, aby opustily dům, a potom s Danem začali střílet do stěn ložnice.\nPolicisté skočili k zemi.\n\nPsanci drželi policii uvězněnou po dobu dvanácti hodin, vyhrožovali zapálením domu a upečením tak každého z nich zaživa, ale nakonec odešli, aniž by tak učinili.\nVšichni čtyři policisté se z domu dostali až v neděli v šest hodin večer.\nEllen Barryová a vdova po Sherittovi později uvedly, že když byl Sheritt zastřelen, strážníci měli připravené zbraně a Byrnea měli nadostřel.\nKomisař Hare později napsal:\n„To, že byl Aaron psanci zastřelen, byla velmi šťastná událost: bylo nemožné ho napravit a vláda kolonie by mu nijak nepomohla, takže by se vrátil zpět ke svému starému způsobu života a pravděpodobně se sám stal psancem.“\n\nDle Neda Kellyho gang po zastřelení Sheritta v Sebastopoli otevřeně projížděl přes Beechworth do Glenrowanu se záměrem vykolejit jakýkoliv speciální vlak, který by vezl policejní posily k jejich pronásledování. Donutili dva opraváře tratě, Jamese Reardona a Denise Sullivana, k poškození kolejí. Když nejprve bez úspěchu probudil a zkusil ostatní muže, Kelly potom vzal Reardonovu manželku a sedm nebo osm dětí do stainstreetského obydlí, kde oni i další byli hlídáni Stevem Hartem, zatímco Kelly, Byrne, paní Jonesová a opraváři tratě odešli poškodit koleje. Vybrali první zatáčku po příjezdu do Glenrowanu ležící na svahu a navíc u vodního kanálu. Kolej na každé straně byla zdvihnutá a bylo odstraněno několik pražců.\n\nGang vpadl do Glenrowanu kolem osmé hodiny ráno v neděli 27. června 1880 a obec bez jakéhokoliv odporu obyvatel převzali; nezkušení dělníci tábořili nejprve poblíž přednostova domu, a potom u hotelu paní Jonesové. Jiný hotel ve městě, McDonnell's Railway Hotel ve východní části stanice gang použil k ustájení svých kradených koní.\n\nBěhem nedělního večera gang shromáždil všech 62 zajatců, jak sám Reardon napočítal. Podle \"Australian Town and Country Journal\" v roce 1880 byly pod výhrůžkou rozdávány drinky členům gangu i obyvatelům města a atmosféru doprovázela hra na piáno. Reardon roku 1881 pod přísahou uvedl, že paní Jonesová trvala na tanci a na tom, aby její syn zazpíval píseň. Psanci tančili s rukojmími, zatímco syn paní domácí zpíval zbojnické balady, včetně ‚The Wild Colonial Boy‘, a také novější píseň o hrdinských činech gangu. Mimo jiné také uvedl, že gang měl k dispozici spoustu pití, Hart byl dost opilý, a kdyby neudělal, co mu nařídili, byl by zastřelen. Reardon také prohlásil, že Ned, Dan, Joe Byrne, paní Jonesová, její dcera a tři nebo čtyři další tančili. Curnow řekl, že kolem třetí hodiny odpoledne na popud Neda a Dana začalo několik zajatců poskakovat a skákat trojskok. Ned Kelly se k nim přidal, v obou rukou drže revolvery jako závaží. Curnow ještě uvedl, že během noci psanci pobízeli své rukojmí, aby se zabavili hraním karet. Jeden z rukojmích později uvedl: „Ned s námi nezacházel špatně - vůbec ne.“\n\nČlenové gangu byli vybaveni brněním, které odráželo kulky (nebyly chráněny pouze nohy). Brnění vyrobili za účelem dalšího vylupování bank, jelikož jim začaly docházet peníze. Policie byla svými špiony informována o brnění, a také o tom, že gang ho testoval střelbou ze vzdálenosti deseti kroků, ale tuto informaci nebrala v potaz. (Brnění bylo zhotoveno jedním mužem z okolí, o němž policie dobře věděla, ale neměla dostatečné důkazy k jeho usvědčení.) Brnění každého z nich vážilo kolem 44 kilogramů. Všichni čtyři měli také přilby. Říkalo se, že Byrneova byla nejlepší, neboť čelní část dosahovala až k nosní, což téměř vytvářelo pouze dvě úzké skuliny pro oči. Všichni měli přes brnění navíc přehozené ještě šedé bavlněné kabáty sahající až pod kolena.\nTutéž noc kolem 10. hodiny šli Ned Kelly a Joe Byrne spolu s ředitelem školy Thomasem Curnowem, Davem Mortimerem (Curnoovým švagrem), poštmistrem E. Reynoldsem a R. Gibbensem zadržet strážníka Brackena, hlídkujícího mezi Glenrowanem a Benallou. Curnow řídil vůz se svou manželkou, sestrou a sedmiletým synem pošmistra Alecem Reynoldsem. Curnoowi se se slibem, že neopustí dům, podařilo přesvědčit Neda, aby je po zadržení Brackena propustil. Ned řekl: „Jděte potichu do postele a nesněte moc nahlas,“ a dal mu najevo, že jinak budou zastřeleni, protože jeden ze členů gangu je v noci příjde zkontrolovat. Zbytek se vrátil do hotelu.\n\nPo Sherittově vraždě byly z Melbourne vyslány dva speciální vlaky s policejními posilami a reportéry. K uvedeným posilám patřily také australské domorodé jednotky, jejichž stopovací schopnosti Neda obzvlášť znepokojovaly. Když Curnow uslyšel vlaky ve tři hodiny ráno přijíždět, navzdory Nedovu varování popadl červený šátek svojí sestry, svíčku a sirky a rozběhl se k trati, kde se mu podařilo zastavit vedoucí vlak. Upozornil stráž na poškozené koleje a na to, že se v hotelu ukrývá Kellyho gang. Stráž potom zasignalizovala druhému vlaku s policií, aby zastavil. Vlaky potom potichu dojely do stanice. V nádražní budově policie potkala paní Stanistreetovou, manželku přednosty stanice, která jim řekla: „Vzali mého muže s mnoha dalšími do buše.“ Krátce nato přiběhl strážník Bracken a řekl policistům: „Všichni Kellyové jsou u Jonese. Rychle, obkličte dům, nebo uprchnou.“\n\nTěsně před příjezdem policie se psanci rozhodli propustit své zajatce, aby se mohli lépe připravit na akci, ale hned nato jim paní Jonesová řekla, ať zůstanou a poslechnou si Kellyho proslov. Joe Byrne vyrušil konverzaci upozorněním skupiny na příjezd vlaku. Psanci bleskově vyběhli do hotelového pokoje, kde měli svá brnění, a rychle je začali oblékat. Strážník Bracken popadl klíč od místnosti, kde byli on a zbytek rukojmích drženi, všem řekl, aby si v případě střelby lehnuli na podlahu, a utekl ven. Přispěchal do stanice, kam právě dorazil vlak, a vysvětlil celou situaci policii. Komisař Hare řekl svým mužům, aby sesedli z koní a společně se se strážníky Barrym, Gascoignem, Kellym, Phillipsem, Arthurem, inspektorem O'Connorem a pěti aboridžinskými stopaři vyrazil k hotelu. V tuto chvíli policie spustila hromadnou palbu.\nPodle reportérů v terénu z \"The Argus\" po sobě policie a gang stříleli asi čtvrt hodiny. Pak se situace uklidnila, ale kvůli kouři nebylo po dobu jedné až dvou minut nic vidět. Komisař Hare se vrátil do železniční stanice s roztříštěným levým zápěstím od jedné z vypálených střel. Silné krvácení zastavil pan Carrington, kreslíř pro \"The Sketcher\" svým kapesníkem. Následně Hare nařídil O'Connorovi obklíčit hotel. Hare se pokusil vrátit do boje, ale postupně ztratil tolik krve, že musel být speciálním vlakem přepraven do Benally.\n\nPřes noc obklíčený hotel hlídala policie, aboridžinští stopaři a další. Kolem páté hodiny ráno začala bytná, paní Jonesová, hlasitě naříkat kvůli svému synovi, který byl v přestřelce postřelen do zad. Několikrát vyšla z hotelu a za hořkého pláče procházela křovinami. S pomocí jednoho ze zajatců se jí podařilo dostat svého syna z budovy a poslat ho do Wangaratty na léčbu. Střelba pokračovala s občasnými přestávkami. Kulky se zasekávali do budov a vlaku.\n\nZa ranního rozbřesku Ned Kelly zaútočil na policii zezadu, na sobě měl dlouhý bílý kabát a železnou přilbu. Byl ozbrojený pouze revolverem. Klidně se pohyboval mezi stromy a opětoval palbu. Seržant Steele, nadstrážmistr Kelly a staniční hlídač jménem Dowsett na něj zaútočili. Všichni byli ozbrojení jenom revolvery. Stříleli po něm, avšak bez účinku. Seržant Steele si uvědomil, že Kellyho nohy nejsou chráněné, a dvě střely poslaly Kellyho sténajícího „mám dost--mám dost,“ k zemi. Kelly řval a nadával policistům. Steele ho popadl, načež mu Kelly sestřelil helmu. Kelly, střelený do levého chodila, levé nohy, pravé dlaně, levé ruky a dvakrát do oblasti rozkroku, pozvolna utichl. Žádná střela však nepronikla jeho brněním. Kelly byl přenesen k železniční stanici, uložen do hlídačova vagónu a následně do přednostovy kanceláře, kde mu benallský doktor Dr. John Nicholson obvázal rány.\n\nObléhání hotelu mezitím pokračovalo. Vězněné ženy potvrdily, že se v domě stále nacházejí tři zbývající psanci. Byrne byl kolem půl šesté ráno zastřelen u baru při pití whisky. Zbylí dva psanci, Dan Kelly a Steve Hart, během rána pokračovali ve střelbě ze zadní části budovy, vystavujíce se střelbě policistů. Jejich brnění je však ochránila. Asi v deset hodin byla ze dveří vystrčena bílá vlajka či kapesník, a hned po tom vyšlo asi 30 mužských rukojmích, zatímco Dan a Steve hlídali zadní vchod. Všem propuštěným zajatcům bylo policií nařízeno si lehnout na zem, a následně byl každý z nich prohledán. Dva bratři s příjmením M'Auliffe byli zatčeni jako Kellyho stoupenci.\n\nVe dvě hodiny odpoledne byla speciálním vlakem vyslána miliční skupina s 12librovým dělem. Během odpoledne střelba z hotelu ustala. Vůdce policejní skupiny komisař Sadleir se rozhodl hotel zapálit, k čemuž dostal povolení od vrchního tajemníka, Roberta Ramsaye. Ve 14:50 odpoledne byla na hotel vypálena konečná salva, pod níž nadstrážmistr Charles Johnson z Violet Town umístil k západní straně hotelu hořící hrst slámy. Když se oheň začal rozšiřovat, policie pomalu postupovala k budově. V tento klíčový okamžik přišly na scénu paní Skillionová a Kate Kellyová. Kate se pokusila dostat ke svým bratrům s tím, že by je raději viděla uhořet než zastřelené. Nicméně policie jí nařídila, aby zůstala a do domu nechodila.\n\nLehký západní vítr zanesl oheň ze slámy pod zeď a do hotelu a požár se po kalikem lemované podlaze začal rychle šířit. Do hořící budovy vstoupil otec Gibney, generální vikář Západní Austrálie. Objevil těla Dana Kellyho a Stevea Harta. Prohlásil, že vzhledem k jejich poloze se museli vzájemně zastřelit. Přesná příčina smrti - jestli v boji, vdechnutím kouře nebo sebevraždou - nebyla nikdy prokázána. Hned za hlavní budovou byl v kůlně nalezen na následky poranění třísel umírající rukojmí Martin Cherry. Ihned byl z hořícího hotelu vynesen a položen na zem, kde mu otec Gibney provedl poslední pomazání. Cherry nevnímal a byl sotva naživu. Během půlhodiny podlehl; měl štěstí, že neuhořel zaživa. Nejspíš byl, samozřejmě neúmyslně, postřelen útočící policejní jednotkou. Svobodný Cherry se živil jako drážní inspektor v oblasti asi míli od Glenrowanu. Narodil se v irském Limericku a bylo mu asi 58 let.\n\nVše, co z hotelu zbylo, byla pouze cedule a lampa pouličního osvětlení.\n\nMuž jménem Rawlins, reportér benallských novin, byl postřelen a zraněn. Chlapec a děvče, děti paní Jonesové, byly také postřeleny. Mladá dívka přežila, ale chlapec později dalšího dne podlehl v nemocnici. Reardonův syn byl seržantem Steelem omylem postřelen, když se pokusili opustit hotel. Jeden z aboridžinských stopařů o vlásek unikl smrti, když mu kulka proletěla těsně kolem čela.\n\nKrálovská komise doporučila komisaři Hareovi odstup z policejních sil kvůli dosaženému věku 55 let s tím, že ročně bude ‚díky‘ svému zranění dostávat roční přispěvek navíc v podobě sta liber. Dále byl postřelen jeden černý stopař a několik rukojmích, dva z nich smrtelně.\n\nTělo Joea Byrnea bylo v Benalle vyvěšeno jako kuriozita. Když Byrneovi přátelé o tělo zažádali, policie ho přes noc tajně pohřbila v neoznačeném hrobě na Benallském hřbitově.\n\nOhořelé ostatky Dana Kellyho a Stevea Harta byly předány paní Skillionové do jejího domu v Gretě. Potom byly uloženy do velmi drahých rakví; víko první rakve neslo nápis „Daniel Kelly, zemřel 28. června 1880 ve věku 19 let,“ a víko druhé „Stephen Hart, zemřel 28. června 1880 ve věku 21 let.“ Jejich rodiny je pohřbily v neoznačených hrobech na Gretském hřbitově, 30 kilometrů východně od Benally.\n\nCelkem: Devět mrtvých (tři policisté, jeden informátor, tři členové gangu a dva přihlížející), sedm zraněných (dva policisté, jeden policejní dobrovolník, jeden domorodý stopař, dva přihlížející a Ned Kelly).\n\nNed Kelly se dožil soudu 19. října 1880 v Melbourne, kde stanul před soudcem irského původu, Justice Sirem Redmondem Barrym. Pan Smyth a pan Chomley předstoupili za Korunu a pan Bindon za vězně. Soud byl odročen na 28. října, kde byl Kelly předveden pro obvinění z vraždy seržanta Kennedyho, strážníků Scanlana a Lonigana, různých bankovních loupeží, vraždy Sherritta, bránění se zatčení v Glenrowanu a mnoha menších zločinů. Byl usvědčen z úmyslné vraždy strážníka Lonigana a odsouzen k trestu smrti oběšením Justice Barrym. K několika neobvyklým výměnám slov mezi Kellym a soudcem patřila soudcova tradiční slova: „Nechť se Bůh smiluje nad vaší duší,“ na něž Kelly odpověděl: „Trochu to posunu a řeknu, že ať odejdu kamkoliv, my dva se tam uvidíme.“ Na Kellyho přání byla pořízena jeho fotka a byly mu dovoleny poslední rozhovory se členy rodiny. Poslední slova jeho matky k němu údajně byla „Hleď zemřít jako Kelly.“\n\nNed Kelly byl oběšen 11. listopadu 1880 v Old Melbourne Gaol. Kellyho dozorce si do deníku zapsal, že když byl Kelly vyzván k vyřčení posledních slov, vězeň otevřel ústa a něco si pro sebe zamumlal. \"The Argus\" uvedl, že pan Castieau, ředitel věznice, informoval odsouzeného, že hodina popravy byla stanovena na desátou hodinu. Kelly jednoduše odpověděl „Takový je život.“ Z nohou mu byly sundány okovy a po chvíli byl vyveden ven. Při odvádění byl poslušný a u vězeňského květinového záhonu poznamenal: „Jaká krásná zahrádka,“ a dokud nedošli do tiskové místnosti, kde čekal na příchod kaplana Deana Donaghyho, nic dalšího již neřekl. \"The Argus\" také napsal, že Kelly chtěl pronést řeč, ale pak, když mu kolem krku byla uvazována oprátka, řekl pouze „No, nic, hádám, že to zašlo až sem.“\n\nAčkoliv přesný počet není znám, petice za zmírnění trestu údajně čítala přes 30 000 podpisů.\n\nNad rozdělením odměny 8 000 liber (k roku 2008 = 400 000 dolarů) panovaly značné rozepře. Většina si stěžovala, že Curnow měl dostat více, zatímco ostatní policisté si zasloužili méně. Veřejnost poukazovala také na skutečnost, že komisař Hare i pomocný inspektor O'Connor, který zodpovídal za černé stopaře, odmítli své odměny ve výši 800 a 237 liber (v tomto pořadí).\n\nNavzdory svému vyloučení za zbabělost v Glenrowanu byl komisaři Hareovi přidělen nejvyšší podíl odměny, zatímco Thomas Curnow, který upozornil policii na přepadení, čímž zachránil spoustu životů, obdržel pouze 550 liber. Ze sedmi vyšších policejních důstojníků obdržel každý mezi 165 až 377 librami, sedm strážníků po 137 librách, policejní dobrovolník pan Charles Champion Rawlins (policejní dobrovolník) 137 liber, jeden strážník 125 liber, 15 strážníků po 115 librách, tři zaměstnanci na trati po 104 librách, jeden detektiv 100 liber, jeden nadstrážmistr 97 liber, strojvůdce, požárník a hlídač po 84 librách, pomocný požárník 69 liber, pomocný řidič 68 liber, jeden nadstrážmistr 48 liber, 14 strážníků po 42 librách a pánové Cheshire a Osborne po 25 librách. Dalších devět civilistů, 13 strážníků a dva policejní agenti také požadovali podíl z odměny, ale jejich žádost byla zamítnuta. Úřad přiznal, že ti, kteří z odměny nic nedostali, si sice podíl zasloužili, ale dodržení podmínek prohlášení jim to znemožnilo. Policii doplnili také čtyři členové médií a úřad prohlásil, že pokud by se o odměnu přihlásili, byla by jim vyplacena.\n\nOdměna 50 liber byla vyplacena také sedmi domorodým stopařům, ačkoliv úřad považoval za zbytečný „dávat jakýkoliv peněžní obnos do rukou osob, které ho nemůžou využít,“ a doporučil, aby „odměny černých stopařů byly předány vládám Queenslandu a Victorie a ty s nimi naložily dle vlastního uvážení.“\n\nBrnění členů gangu bylo zhotovené ze čtvrt palce širokého železa a skládalo se z dlouhého prsního plátu, ramenních plátů, zadního dílu a přilby. Přilba připomíná plechovku na hřebíky bez vršku a má protáhlou škvíru na oči. Oddělené části obleku byly na těle svázány dohromady, zatímco helma byla zvlášť posazená na ramenou, což umožňovalo její snadné sejmutí.\n\nBrnění Neda Kellyho vážilo 44 kilogramů. Jeho oblek měl jako jediný zástěru vzadu, ostatní měly zástěru zepředu. ‚Vypolostrování‘ je známé pouze z Nedova brnění; není jisté, jestli byly stejně vycpány i ostatní obleky. Ned měl vycpanou přiléhavou čapku, a jeho helma měla ještě navíc vnitřní popruhy, aby jeho hlava byla schopná unést část té tíhy. Po přestřelce zůstalo pět stop po kulkách na helmě, tři na prsním plátu, devět na zadním plátu a jedna na ramenním plátu. Všichni muži měli přes brnění ještě pláště.\n\nVýroba těchto čtyř obleků trvala od čtyř do pěti měsíců. Nejprve byly vyzkoušeny dvě kradené kotoučové pily a železné hřebíčky - nebyly však neprůstřelné. Nakonec byly přijaty pluhové radlice. První oblek byl pravděpodobně vadný a tak byl vyřazen.\n\nKolem dubna 1880 se policie od pěti farmářů z gretského a oxleyského sousedství dozvěděla o krádeži radlic Kellyho gangem. Asi o měsíc později tajný agent známý jako ‚Nemocný dobytek‘ napsal asistentovi komisaře, aby mu dal najevo, že záměrem psanců při kradení radlic byla výroba brnění. Jeho zpráva byla jednou z těch důležitých: „Chybějící části oradel jsou přepracovávány na perfektně padnoucí kabáty. Podle předchozích zkoušek dokáží vydržet náraz kulky ze vzdálenosti 10 yardů (9,14 metrů). Můžeme předpokládat útěk, neboť jejich zásoby začínají být nedostačující. Pět zvířat je na tom nyní špatně... další jsou, obávám se, mrtvá.“ Jeden z farmářů později identifikoval některé z plátů díky stopám na nich.\n\nVictorijská policie byla na brnění informátory upozorněna celkém třikrát, ale Hare a Sadleir zamítli informace jako „nesmysl“ a „nereálnost“. Dokud Ned nepadl, nikdo z policie nevěděl, že gang má na sobě brnění. Policie si ani nebyla jistá, jestli je to člověk. Strážník Arthur, který stál nejblíže, si myslel, že to byl „obrovský domorodec zabalený v dece“. Někdo vykřikl: „Je to šílenec!“ řekl později Dowsett. „Je to čert!“ zvolal seržant Kelly, „Opatrně, hoši, je to bunyip!“ Strážník Gascoigne, který poznal Nedův hlas, komisaře Sadleira po tom, co „na něj vystřelil z bezprostřední blízkosti a trefil ho přímo do těla,“ upozornil: „Ale střílet na Neda Kellyho nemá cenu; je nezranitelný“. Ačkoliv si byl Sadleir vědom informace od informátora předcházející obléhání hotelu, napsal později, že i po Gascoigneově komentáři ho „myšlenka na brnění“ nenapadla.\n\nPo obléhání v Glenrowanu média zaznamenala případy využití brnění po celém světě. Gang byl ve vojenských kruzích velmi uznáván a Arthur Conan Doyle okomentoval představivost gangu a doporučil využití stejného brnění britské armádě. Policejní zpráva pro australskou veřejnost o tom, že brnění bylo vyrobeno z radlic, byla zesměšňována, zpochybňována, a dokonce i kováři ji shledali nemožnou.\n\nOhledně likvidace brnění proběhla seriózní debata, ale všechny čtyři rozmontované obleky byly nakonec uloženy v Melbourne. Hare dal brnění Neda Kellyho Siru Williamu Clarkeovi, a nakonec bylo darováno Státní knihovně ve Victorii. Brnění Joea Byrnea si Hare nechal a nyní náleží jeho potomkům. Obleky Dana Kellyho a Stevea Harta dodnes vlastní victorijská policie. Udržování celistvosti brnění během jejich uskladnění nebyla kladena žádná pozornost, prožež obleky musely být později znovu složeny pouze odhadem. V roce 2002 byly z fotografií pořížených těsně po přestřelce identifikovány a následně přiloženy zpět ke svým původním oblekům některé části brnění. Státní knihovna ve Victorii dostala možnost vyměnit prsní plát Stevea Harta za prsní plát Neda Kellyho, čímž Kellyho oblek učinila nejvíce původním ze všech čtyř. V lednu 2002 byly všechny čtyři obleky společně vystaveny na výstavě v Old Melbourne Gaol.\n\nPodle legendy byla brnění vyrobena ve Stringybark samotným gangem. Vzhledem ke kvalitě výroby a obtížím, které kování zahrnuje, historici a kováři nejprve věřili, že brnění mohlo být vyrobeno pouze profesionálním kovářem v kovárně. Profesionální kovář by totiž železo před tvarováním nejprve rozehřál na více než 1000 °C. Kovárna v buši by však byla schopna dosáhnout pouhých 750 °C, což by tvarování kovu velmi ztížilo. V roce 2003 byl Byrneův oblek rozmontován a otestován ANSTO (Organizace Australské Nukleární Vědy a Technologie) v nukleárním reaktoru v Lucas Heights v Sydney, aby byla objasněna jeho výroba a teplota, která při ní byla použita. Výsledky ukázaly, že rozehřátí kovu bylo „nerovnoměrné“. Některé části byly ohnuty za studena, zatímco jiné byly vystaveny delším dobám přístupu tepla, ne však vyššího než 700 °C, což nahrává teorii o kovárně v buši. Kvalita kování byla stanovena na méně než důvěryhodnou a zásah kováře byl shledán nepravděpodobným. Kovárna v buši je tedy momentálně tou nejuznávanější teorií. Po ohřátí byly radlice nejspíše narovnány na starém spadeném kmeni stromu, potom ořezány do určitého tvaru, a nakonec sbity dohromady, aby vytvořily jednotlivé části.\n\n\"The Hobart Mercury\" uvedl, že glenrowanský kovář Joe Grigg vytvářel brnění z částí pluhů a kombajnů pod dozorem Neda a Dana Kellyových. Ned platil Griggovi za jeho práci zlatkami. Grigg okamžitě uvědomil autority, které mu povolily si peníze nechat, neboť k nim přišel poctivě. Tato informace zůstala veřejnosti neznámá až do Griggovy smrti roku 1934, protože autority zřejmě nechtěly, aby veřejnost znala detaily, a kromě zmínky v Griggově nekrologu byl příběh poměrně neznámý.\n\nPo smrti Neda Kellyho Victorijská Královská Komise (1881-1883) provedla šetření victorijských policejních sil, které vedlo ke spoustě změn u policie. Komise fungovala po dobu 18 měsíců a ke svědkům patřili žurnalisté Melvin, Carrington a McWhirter, kteří byli dříve přítomni incidentu v Glenrowanu. Její závěry zobrazily mnoho policistů zapletených do lovu na Kellyho v méně pozitivním světle, ale počínání Kellyho gangu však neomlouvaly ani neschvalovaly. Působení komise vedlo k napomenutí, degradování či propuštění několika členů victorijské policie, včetně těch výše postavených.\n\nSpisovatelé jako Boxhall - \"The Story of Australian Bushrangers\" (1899) - a Henry Giles Turner - \"History of the Colony of Victoria\" (1904) - považují \"Kellyovskou epidemii\" za pouhý příval kriminality. Dva ze zapojených, komisaři Hare a Sadleir, a později, na konci 20. století, také Penzig (1988), sepsali ospravedlňující příběhy o zákoně a pořádku a morálním odůvodnění. Další, počínaje Kenneallym (1929), McQuiltonem (1979) a Jonesem (1995), pohlíželi na Kellyovskou epidemii a problémy státu Victoria se selekcí pozemků po roce 1860 za vzájemně spojené. McQuilton bral Kellyho jako „sociálního banditu“, který byl zastižen uprostřed nevyřešených, sociálněvnitřních rozporů kolem pozemkových konfliktů, čímž pozemkovým selektorům poskytnul vůdčí postavení, které předtím postrádali. O'Brien (1999) rozpoznal bezvůdcovské vesnické potíže kolem pozemků, policejního dozoru a Zákoně o konfiskaci v severovýchodní Victorii již mezi lety 1872-1873.\n\nAčkoliv Kellyho gang byl v roce 1880 zneškodněn, po dobu následujících téměř sedmi let hrozila kvůli zásadním problémům s ustanovováním a selekcí pozemků další zločinecká epidemie.\n\nMcQuilton prohlásil, že dva z policistů zapletených do pronásledování Kellyho gangu - John Sadleir, autor \"Recollections of a Victorian Police Officer,\" a inspektor W.B. Montford - odvrátili druhou epidemii zločinu pochopením faktu, že nevyřešené sociálněvnitřní rozpory v severovýchodní Victorii nezpůsoboval zločin, ale pozemky, a také odváděním dobré práce podporováním menších selektorů.\n\nPaní Kellyová přežila svého nejslavnějšího syna o několik desetiletí a zemřela 27. března 1923 ve věku 95 let.\n\nVzhledem k tehdejším postupům nebyly zachovávány žádné záznamy o likvidaci ostatků popravených. Kelly byl pohřben na „Dvoře starců“, hned za zdmi Old Melbourne Gaol.\n\nPodle novin bylo Kellyho tělo pitváno studenty medicíny, kteří jeho hlavu a orgány odebrali ke studiím. Jakékoliv pitvání mimo koronerské vyšetřování bylo tehdy ilegální. Veřejnost byla fámou pobouřena, což vedlo ke strachu ze vzpoury, pročež policejní komisař kontaktoval ředitele věznice, který pitvu popřel. (Řezné rány pilou na jeho týlní kosti získané v roce 2011 potvrdily, že pitva provedena byla.) Jeho hlava byla údajně předána frenologům ke studii, a následně vrácena policii, u které byla lebka po nějakou dobu používána jako těžítko.\n\nRoku 1929 byla melbournská věznice zavřena kvůli demolici, během čehož byla těla z tamního hřbitova odkryta. Při otevírání hrobů přihlížející a pracovníci odcizili z několika z nich, včetně toho označeného šipkou a iniciály ‚E. K.‘ - domnělého hrobu Neda Kellyho - kosterní pozůstatky a lebky. Hrob označený E. K. se na rozdíl od ostatních hrobů nacházel sám a na opačné straně hřbitova než ostatní hroby. Stavební předák Harry Franklin získal z tohoto hrobu lebku a dal ji policii. Protože za odkrytí ostatků nebyla udělena žádná provize, Franklin nechal těla znovu pohřbít v pentridgeské věznici na vlastní náklady. Lebka z hrobu označeného E. K., která byla uložena na victorijském trestním oddělení, byla roku 1934 vzata do Canberry k prozkoumání hlavním ředitelem (Sir Colin Mackenzie) Australského institutu anatomie. Po nějakou dobu byla lebka ztracená, ale při vyklízení starého sejfu roku 1952 byla znovu objevena. V roce 1971 ji institut daroval Australskému národnímu památkovému ústavu.\n\nBěhem Velké hospodářské krize rada Bayside City stavěla čedičové zdi za účelem ochrany místních pláží před erozí. Byly použity kameny z vnějších zdí Old Melbourne Gaol včetně náhrobků popravených a tam pohřbených vězňů. Většina z nich, včetně Kellyho, byla popsána rytinami (iniciály a datem popravy) na vnitřní straně.\n\nRoku 1972 byla lebka vystavována v Old Melbourne Gaol, a to až do 12. prosince 1978, kdy byla ukradena. Vyšetřování z roku 2010 prokázalo, že vystavená lebka byla ve skutečnosti ta stejná, která byla získána z hrobu v dubnu 1929.\n\n9. března 2008 bylo oznámeno, že australští archeologové věří, že našli Kellyho hrob na místě pentridgeské věznice. Kellyho kosti byly nalezeny v masovém hrobě mezi ostatky dalších 32 zločinců popravených oběšením. Jeremy Smith, vrchní archeolog, společně s \"Heritage Victoria\" řekl: „Věříme, že jsme prokazatelně našli pohřební místo, ale to je úplně něco jiného, než kdybychom našli ostatky.“ Ellen Hollowová, Kellyho 62letá praneteř, nabídla poskytnutí svojí DNA, aby tak pomohla identifikovat Kellyho kosti.\n\nV den výročí Kellyho popravy - 11. listopadu 2009 - Tom Baxter předal lebku, kterou dosud vlastnil, policii. Následně byla spolu s pentridgeskými ostatky historicky a lékařsky prozkoumána. Lebka byla porovnána s odlitkem lebky, která byla odcizena z Old Melbourne Gaol roku 1978, načež byla zjištěna jejich totožnost. Potom byla lebka porovnána s tou získanou v roce 1929, kterou na fotografii drží pracovník Alex Talbot, a byla u nich zjištěna blízká podobnost. Bylo známo, že Talbot vyňal z lebky zub, který si ponechal jako suvenýr. Mediální kampaň za nalezení tohoto zubu vedla k předstoupení Talbotova vnuka. Ukázalo se, že zub patří lebce a tím pádem se zároveň potvrdilo, že se skutečně jedná o lebku nalezenou roku 1929. V roce 2004, předtím než byla lebka předána policii, byl zhotoven její odlitek, který byl následně porovnán s posmrtným maskami popravených v Old Melbourne Gaol, čímž se vyloučily všechny kromě dvou. Tyto dvě patřily Kellymu a Ernestu Knoxovi, který byl popraven v březnu 1894 (náhrobek byl označen E.K., 19-3-94) a pohřben poblíž Fredericka Deeminga (náhrobek označený iniciály A.W. a D pod nimi. V dubnu 1929 byly lebky z hrobu označeného ‚E.K.‘ (o kterém se tehdy domnívali, že patří Kellymu), a hrobu Fredericka Deeminga ukradeny.\n\nPosmrtná maska Knoxe a rekonstrukce odlitku lebky si blízce odpovídaly. V letech 2010 a 2011 Viktorijský institut soudního lékařství provedl sérii lebečno-obličejových překrývání, CT skanů, antropologických a DNA testů na lebce z hrobu označeného E.K., přičemž institut usoudil, že se nejedná o Kellyho lebku. Roku 2014 byly na bebingtonském hřbitovu exhumovány ostatky bratra Fredericka Deeminga, a následně z nich odebrány vzorky tkáně ze stehenní kosti. Ze vzorků byl úspěšně získán a porovnán s DNA profilem DNA profil, který byl dříve získán z lebky odcizené z Old Melbourne Gaol. DNA profily se neshodovaly, čímž nezvratně prokázaly, že lebka nepatří Deemingovi. Dnes je uznána teorie, že lebka, získaná v roce 1929 a následně vystavovaná v Old Melbourne Gaol, nebyla ani Kellyova, ani Deemingova.\n\nSoudní patologové zkoumali také kosti z Pentridge, které byly shnilé a smíchané s ostatky ostatních, čímž se identifikace ztížila. Klíční kost byla jediná, která mezi všemi kostrami přežila, a tyto kostry pak byly testovány na DNA a následně porovnány s kostrou Leigha Olvera. Byla nalezena shoda s Kellym a ukázalo se, že připojená kostra je tou nejvíce kompletní ze všech. Kellyho ostatky byly dodatečně rozpoznány pomocí částečně zahojené nohy, zápěstní kosti a zranění levého lokte, která odpovídala postřelením způsobeným při přestřelce v Glenrowanu, dále podle lékařské zprávy vězeňského chirurga roku 1880, a také díky faktu, že chyběla lebka, která byla pravděpodobně odebrána za účelem frenologické studie. Z hrobu byla vyňata týlní kost, která nesla stopy po řezání pilou shodující se s řezy na několika krčních obratlech, značící, že týlní část lebky patří ke kostře, a tím pádem byla provedena ilegální pitva.\n\nV říjnu 2011 vědci veřejně potvrdili, že kostra exhumovaná z masového hrobu v pentridgeské věznici po porovnání DNA s DNA Leigha Olvera skutečně patří Kellymu. Shoda DNA spočívala v mitochondriální DNA (HV1, HV2), což indikuje spojitost s Kellyho mateřskou linií. Vyšetřující soudní patolog poukázal na fakt, že nebyla získána žádná somatická DNA stejné kvality, která by umožnila přesné určení y-DNA profilu. O tohle by se však dalo pokusit později. Y-DNA profil by umožnil přesné vymezení Kellyho rodokmenu z otcovy strany vzhledem k již získaným datům ze studie Kellyho y-DNA. Kostra postrádala většinu lebky, která dodnes zůstává nenalezena.\n\n1. října 2012 vláda státu Victorie vystavila povolení k navrácení Kellyho kostí jeho rodině, která naplánovala jejich konečné pohřbení. Také požádali případného majitele Kellyho lebky o její navrácení.\n\n20. ledna 2013 Kellyho potomci vyplnili Kellyho poslední přání a pohřbili jeho ostatky v posvěcené půdě na hřbitově v Gretě poblíž neoznačeného hrobu jeho matky. Část Kellyho lebky byla pohřbena společně s ostatky, a pro jistotu byl hrob zapečetěn betonem, aby se tak zabránilo jeho vykradení. Pohřbu předcházela zádušní mše konaná 18. ledna 2013 v Katolickém kostele sv. Patricka ve Wangarattě.\n\n13. listopadu 2007 byl v Melbourne za zhruba 70 000 dolarů vydražen služební revolver údajně patřící strážníku Fitzpatrickovi. Zbraň se nyní nachází ve Westbury, Tasmánie. Zástupce prodejce, Tom Thompson, tvrdil, že strážník Fitzpatrick nechal tento revolver v domě Kellyových po rvačce roku 1878. Kate Kellyová si revolver nechala, a mnohem později byl nalezen v domě či kůlně ve Forbesu, Nový Jižní Wales.\n\nPodle tehdejších zpráv tisku doprovázejících aukci odborníci na střelné zbraně odhadli revolver na design (kopie anglického revolveru Webley ráže .32), který se začal používat až po roce 1884, tedy až po tom, co se zbraň vystřídala v rukou strážníka Fitzpatricka a Kellyových. Navíc značka na pistoli, kterou aukční katalog interpretoval jako ‚R*C‘, což je značka Royal Constabulary (policejního sboru Britské Koruny), se ukázala ve skutečnosti být dokladem pravosti evropského výrobce. A konečně, výpověď strážníka Fitzpatricka říkala, že Kellyho usedlost opustil se svým revolverem a pouty.\n\nNed Kelly zůstává přítomným v australské kultuře dodnes. Akademik a folklorista Graham Seal píše: Ned Kelly se během století dostal od zločince až k národnímu hrdinovi a za dalších 20 let se stal již mezinárodní ikonou. Tento stále záhadný, trochu vážný a vždy nevyhraněný zbojník je nepochybně, ne-li celosvětově, uznávaným národním symbolem Austrálie.\n\nZ jedné z věznic, v níž byl Kelly vězněn, se stalo Muzeum Neda Kellyho v Glenrowanu a jsou zde vystaveny mnohé zbraně a artefakty používané jím a jeho gangem. Věta „Takový je život,“ Kellyho údajná poslední slova před popravou, se v australské angličtině pevně zakořenila. „Odvážný jako Ned Kelly“ je běžným výrazem pro odvahu, a termín „plnovous Neda Kellyho“ je používán k popisování trendu v ‚hipsterské‘ módě. Vesnické oblasti severovýchodní Victorie jsou dnes obecně známy jako ‚Kellyho země‘. Kelly výrazně figuroval v australské kinematografii od zveřejnění snímku „The Story of the Kelly Gang“ v roce 1906, mimo jiné prvního celovečerního filmu na světě. K hercům, kteří si zahráli tohoto zbojníka, patří také Mick Jagger (\"Ned Kelly\", 1970) či Heath Ledger (\"Ned Kelly\", 2003). Ve vizuálním umění je '„Kellyho série“ (1946-47) od Sidneyho Nolana považována za „jednu z nejvýznamnějších sérií australského malířství dvacátého století.“ Jeho vyobrazení Kellyho přilby se stalo ikonickým australským obrazem; stovky ‚Nolanesovských Kellyů‘ figurovaly na slavnostním zahájení letních olympijských her 2000 v Sydney. V roce 2001 Peter Carey vyhrál Man Bookerovu cenu za svůj román \"True History of the Kelly Gang\", napsaný z Kellyho pohledu. Ned Kelly je předmětem písní široké škály hudebníků od Johnnyho Cashe až po Midnight Oil.\n\n Od dob své popravy byl Kelly mezi některými mytologizován do podoby ‚Robina Hooda‘, politického revolucionáře a figury odporu irské, katolické pracující třídy proti vládě a poutům britských kolonizátorů. Na Kellyho bylo také odkazováno jako na ‚australského Che Guevaru‘, zatímco jeho obraz inspiroval celé generace umělců a filmařů.\n\n"}
{"id": "1135647", "url": "https://cs.wikipedia.org/wiki?curid=1135647", "title": "Almaz Ayanaová", "text": "Almaz Ayanaová\n\nAlmaz Ayanaová (* 21. listopadu 1991) je etiopská sportovkyně, atletka, běžkyně na dlouhých tratích, mistryně světa a olympijská vítězka v běhu na 10 000 metrů.\n\nPři svém prvním startu na světovém šampionátu v roce 2013 skončila v běhu na 5000 metrů třetí. O dva roky později v Pekingu se na této trati stala mistryní světa. Její tehdejší osobní rekord na této trati 14:14,32 ze stejné sezóny byl v době vzniku třetí nejlepší v historii.\n\nNa olympiádě v Rio de Janeiro v roce 2016 zvítězila v běhu na 10 000 metrů, na poloviční trati doběhla třetí. Na tento úspěch navázala o rok později na světovém šampionátu v Londýně, kde zvítězila na desetikilometrové trati a v závodě na 5 000 metrů získala stříbrnou medaili.\n\n\n"}
{"id": "1135649", "url": "https://cs.wikipedia.org/wiki?curid=1135649", "title": "Naučná stezka Historie vodárenství v Českých Budějovicích", "text": "Naučná stezka Historie vodárenství v Českých Budějovicích\n\nNaučná stezka Historie vodárenství v Českých Budějovicích je naučnou stezkou o jedenácti zastaveních v areálu vodohospodářské společnosti ČEVAK v ulici U Vodárny v Českých Budějovicích.\n\nVybudování stezky inspiroval velký zájem veřejnosti o návštěvu místní vodárenské věže během Dnů památek a Dnů evropského dědictví. Stala se součástí prostor firmy nacházejících se mezi ulicí U Vodárny a fotbalovým stadionem SK Dynamo a je přístupná veřejnosti.\n\nStezka byla slavnostně otevřena během druhého zářijového víkendu roku 2015, kdy byly pro veřejnost připraveny koncerty, divadlo, soutěže a aktivity, během kterých si mohli prohlédnout nejen infopanely stezky ale i vodárenskou věž postavenou v letech 1721–1724.\n\nUprostřed krajského města, a přitom na čerstvém vzduchu, se lidé mohou prostřednictvím jedenácti zastaveních seznámit s historií vodárenství ve městě. Dozvědí se o již zaniklém Lučním mlýně, o tom, jakou roli hrála v zásobování města vodou Eliášova štola, která původně sloužila k odvodnění stříbronosných dolů u Rudolfova. Zjistí, jak to bylo dříve s vodou, když pro ni ještě obyvatelé města museli chodit k pumpám a pítkům a jak to tenkrát dělali, aby jim cestou domů z nádob necákala. Vyzkouší si vodárenské šoupě a osvěží vodou z repliky historického pítka.\n\nCo by to bylo za vodárenský areál, kdyby v něm chyběla voda? Posledním, jedenáctým zastavením stezky je socha Zvíře Andrey Koláčkové, které bylo z návrhů veřejnosti vybráno nové jméno Čevava a která dominuje volnému prostranství za věží. Dalším dekorativním prvkem je fontána symbolizující koloběh vody na Zemi, a to jak ve smyslu přírodním (vypařování - déšť - řeka - moře) tak civilizačním (vodohospodářská společnost - pitná voda - spotřebitel - odpadní voda).\n\n\n"}
{"id": "1135653", "url": "https://cs.wikipedia.org/wiki?curid=1135653", "title": "Rees", "text": "Rees\n\nRees může být:\n\n\n\n"}
{"id": "1135655", "url": "https://cs.wikipedia.org/wiki?curid=1135655", "title": "Bohuslav Konrád", "text": "Bohuslav Konrád\n\nBohuslav Konrád (20. června 1927 Brno – 16. prosince 1996 Ostrava-Poruba) byl český lékař, dermatovenerolog a histopatolog.\n\nByl žákem profesorů Antonína Trýba a Jaroslava Horáčka z Masarykovy univerzity v Brně. Maturoval v roce 1946 na III. Státním reálném gymnaziu v Brně, v roce 1951 promoval na Lékařské fakultě Masarykovy univerzity v Brně. Během základmí vojenské služby (1953 – 1954) byl zprvu ve Vojenské posádkové nemocnici v Brně, později posádkovým lékařem ve Sliači. V letech 1952–1954 pracoval jako sekundární lékař, 1954–1967 jako odborný asistent na Kožní klinice Masarykovy univerzity. První atestaci z dermatologie získal v roce 1958, druhou pak roku 1968, disertační práci obhájil v roce 1961. V letech 1966–1967 působil jako oberarzt na \"Universitäts-Hautklinik Heidelberg\" pod vedením profesora Urse Waltera Schnydera, později přednosty Kožní kliniky v Curychu.\n\nV roce 1967 se habilitoval na Univerzitě Jana Evangelisty Purkyně a do roku 1971 pracoval jako docent na Lékařské fakultě Univerzity Jana Evangelisty Purkyně v Brně. Věnuje se histopatologii, k jehož zájmu ho vedlo i přátelství s profesorem Jiřím Traplem (1912 – 1992) z kožní kliniky v Praze.\n\nV roce 1956 se podílel na založení Laboratoře pro výzkum biochemie kůže, které se stalo vědeckým pracovištěm a v roce 1962 za monografii \"\"Pyodermie\"\" získal společně s J. Horáčkem a L. Pospíšilem Cenu města Brna. Z politických důvodů, v období normalizace, byl v roce 1971 donucen z kliniky odejít. Poté pracoval do roku 1972 jako vedoucí lékař kožního oddělení Železniční polikliniky Československých státních dráh v Brně. Současně mu bylo, v tomto období, znemožněno věnovat se odborné vědecké práci a publikování poznatků ze svého oboru. V roce 1972 se stal primářem kožního oddělení ZÚNZ v Ostravě-Vítkovicích (1972 – 1991), později pracoval jako primář kožního oddělení Fakultní nemocnice Ostrava (1991 – 1996) a do roku 1996 také jako náměstek ředitele LPP. Od roku 1975 byl jmenován městským a krajským odborníkem aeveromoravského kraje pro obor dermatovenerologie a přednášel na Střední zdravotní škole ve Vítkovicích. Zkoumal účinky extraktů červené řepy a na konci 70. let 20. století, zásluhou devizové podpory od Vítkovických železáren mohl v praxi vyzkoušet užití fototerapie v dermatologii při léčbě lupenky. V letech 1956–1969 působil jako vědecký sekretář Československé dermatologické společnosti Jana Evangelisty Purkyně, později po roce 1989 působil jedno funkční období jako místopředseda této odborné lékařské společnosti a člen redakční rady odborného časopisu Československá dermatologie. V letech 1964 až 1970 byl organizátorem dermatologických symposií s mezinárodní účastí v Brně. Během tohoto období v letech 1968–1969 a poté v roce 1990 byl členem vědecké rady Ministerstva zdravotnictví, v letech 1968-1969 byl souběžně soudním znalcem Ministerstva spravedlnosti v oboru dermatovenerologie. V roce 1992 patřil k předním členům přípravného výboru Lékařské fakulty Ostravské univerzity. V téže době, byl postupně jmenován, členem vědeckých rad Přírodovědecké fakulty Ostravské univerzity a Zdravotně sociální fakulty Ostravské univerzity, v roce 1995 i členem vědecké rady Ostravské univerzity.\n\nV roce 1990 byl na Masarykově univerzitě v Brně plně politicky rehabilitován a jmenován profesorem v oboru dermatovenerologie, návrat na původní pracoviště mu však byl znemožněn. Do roku 1989 nebyl členem žádné politické strany, v letech 1990–1994 byl členem zastupitelstva statutárního města Ostrava za Občanské fórum, později za Občanskou demokratickou stranu.\n\nZemřel 16. prosince 1996 v Porubě.\n\n\n"}
{"id": "1135656", "url": "https://cs.wikipedia.org/wiki?curid=1135656", "title": "Danielle Williamsová", "text": "Danielle Williamsová\n\nDanielle Williamsová (* 14. září 1992) je jamajská sportovkyně, atletka, mistryně světa v běhu na 100 m překážek z roku 2015.\n\nV roce 2010 startovala na světovém juniorském šampionátu, kde doběhla v závodě na 100 metrů překážek čtvrtá. Při své premiéře na mistrovství světa dospělých v Moskvě v roce 2013 se na této trati probojovala do semifinále. Zatím největším úspěchem se pro ni stal titul mistryně světa na 100 metrů překážek z Pekingu v roce 2015, kdy si zároveň vytvořila nový osobní rekord 12,57.\n"}
{"id": "1135668", "url": "https://cs.wikipedia.org/wiki?curid=1135668", "title": "Hans Stingl", "text": "Hans Stingl\n\nHans Stingl (5. prosince 1832 Krsy – 28. září 1893 Kremže) byl rakouský právník, organizátor německé tělovýchovy a politik německé národnosti původem z Čech, v 2. polovině 19. století poslanec Říšské rady.\n\nByl synem hostinského. Vystudoval gymnázium v Plzni a Praze. Maturoval roku 1852. Studoval práva na Karlo-Ferdinandově univerzitě v Praze a Vídeňské univerzitě. V roce 1858 získal ve Vídni titul doktora práv. Od roku 1859 působil jako koncipient v advokátní kanceláři v dolnorakouské Kremži. V letech 1867–1868 byl advokátem v Mistelbachu a pak si otevřel vlastní kancelář v Kremži. Kromě toho byl veřejně a politicky aktivní. Angažoval se v tělovýchově. V roce 1862 inicioval vznik místní organizace Turnverein v Kremži a podobně se angažoval v zakládání hasičských jednot. Podílel se na formulování prvních rakouských stanov turnvereinu a organizování sjezdu německých tělocvičných jednot ve Výmaru v roce 1868. V roce 1870 odmítal oddělení hasičského hnutí od německé tělovýchovy. Byl též u vzniku školského spolku Deutscher Schulverein a vedl jeho organizaci v Kremži. V roce 1884 zakládal první župu německé nacionální tělovýchovy v Rakousku. Od roku 1876 zasedal s přestávkami v obecní radě v Kremži. V roce 1884 se účastnil ustavující schůze německého národního spolku Deutscher Böhmerwaldbund.\n\nPůsobil krátce i jako poslanec Říšské rady (celostátního parlamentu Předlitavska), kam usedl v doplňovacích volbách roku 1886 za kurii městskou v Čechách, obvod Rumburk, Krásná Lípa atd. Nastoupil 29. září 1886 místo Eduarda Stracheho, rezignaci oznámil dopisem 21. února 1887. Do parlamentu pak místo něj nastoupil Karl Hielle. Ve volebním období 1885–1891 se uvádí jako Dr. Hans Stingl, advokát, bytem Kremže.\n\nZpočátku byl orientován jako německý liberál (tzv. Ústavní strana). Na Říšské radě se připojil k poslanecké frakci Deutscher Club (Německý klub). Později ale z klubu odešel a složil mandát poslance. Později se nacionálně radikalizoval a v závěru své politické dráhy patřil mezi stoupence antisemitského nacionalismu Georga von Schönerera (tzv. Deutschnationale Vereinigung).\n\nZemřel po dlouhé nemoci v září 1893.\n"}
{"id": "1135669", "url": "https://cs.wikipedia.org/wiki?curid=1135669", "title": "Gary Hocking", "text": "Gary Hocking\n\nGary Hocking (30. září 1937 – 21. prosince 1962) byl velšský motocyklový závodník. Narodil se v Caerleonu v jihovýchodním Walesu, ale vyrůstal v Jižní Rhodesii. V roce 1958 se účastnil mistrovství světa silničních motocyklů v kategorii 500cc. Jel na motocyklu Norton. Později se mistrovství účastnil ještě několikrát, převážně na motocyklech značky MV Agusta. Zemřel při předzávodním testování na závodu Grand Prix Jižní Afriky 1962 ve voze Lotus 24. Zemřel ve věku 25 let a pochován byl ve velšském Newportu.\n\n"}
{"id": "1135674", "url": "https://cs.wikipedia.org/wiki?curid=1135674", "title": "Mare Dibabaová", "text": "Mare Dibabaová\n\nMare Dibabaová, nepřechýleně Mare Dibaba (* 20. října 1989 Oromie), je etiopská atletka, která se věnuje maratonskému běhu, mistryně světa z roku 2015.\n\nSvůj první maraton absolvovala v roce 2010 v Římě v čase 2:25:38. Na začátku roku 2012 si vylepšila osobní rekord na 2:19:52. Na olympiádě v Londýně ve stejném roce doběhla do cíle maratonu 23. Největším úspěchem se pro ni zatím stalo vítězství v maratonu na mistrovství světa v Pekingu v roce 2015.\n\nPři olympijském maratonu v Rio de Janeiro v roce 2016 doběhla třetí. Na mistrovství světa v Londýně o rok později doběhla do cíle osmá.\n\n"}
{"id": "1135675", "url": "https://cs.wikipedia.org/wiki?curid=1135675", "title": "Ebru Şahinová", "text": "Ebru Şahinová\n\nEbru Şahin, (* 28. července 1992 Manavgat, Turecko) je turecká zápasnice — judistka.\n\nPřipravuje se v klubu Galatasaray v Istanbulu pod vedením Ercana Çakıroğlua.\n\n\n"}
{"id": "1135680", "url": "https://cs.wikipedia.org/wiki?curid=1135680", "title": "Kostel svatého Martina (Mšeno)", "text": "Kostel svatého Martina (Mšeno)\n\nKostel svatého Martina ve Mšeně je pseudorománská stavba z let 1876-78. nachází se v Masarykově ulici v obci Mšeno v mělnickém okrese, Středočeský kraj. Je chráněn jako kulturní památka České republiky.\n\nSoučasný trojlocní kostel v pseudorománském slohu s dominantní hranolovou věží ve slohu novogotickém, stojí na místě, kde před ním stávalo několik kostelů:\n\nAutorem výzdoby hlavního oltáře, který společně s bočním oltářem, kazatelnou a křížovou cestou věnovali Alois Mündl s manželkou, je Josef Vojtěch Hellich (1807-1880). Oltář Božího hrobu, část varhan a nový zvon jsou darem děkana Františka Kondelíka, který (1912), který je pohřben na zdejším hřbitově. Autorem maleb na postranních oltářích je pak Josef Scheiwl.\n\n"}
{"id": "1135681", "url": "https://cs.wikipedia.org/wiki?curid=1135681", "title": "Gemeinsame Normdatei", "text": "Gemeinsame Normdatei\n\nGemeinsame Normdatei (GND) je soubor mezinárodních autorit (knihovnických hesel) členěný na sedm entit nejvyšší úrovně ustavená společně s Knihovnou Kongresu USA (ang. \"Integrated Authority File\"). Soubor je veden Německou národní knihovnou společně se všemi německými bibliotekařskými svazy a dalšími institucemi. Gemeinsame Normadatei byl do praxe zaveden v dubnu 2012, kdy nahradil v Německu užívané samostatné soubory osobních autorit (Personennamendatei, PND), korporátních autorit (Gemeinsame Körperschaftsdatei, GKD), heslových autorit (Schlagwortnormdatei, SWD) a speciálního souboru hudebního archivu Deutsches Musikarchiv (Einheitssachtitel-Datei des Deutschen Musikarchivs, DMA-EST-Datei). Soubor je publikován pod licencí Creative Commons Zero CC0.\n\nSpecifikace GND nabízí jak hierarchii entit nejvyšší úrovně a jejich podtřídy, ale užitečnou pro knihovnickou klasifikaci a jednoznačnou identifikaci jednotlivých elementů. Ale zná i ontologii pro reprezentaci znalostí v sémantickém webu, jak je definovaná v Resource Description Framework.\n\nZáznamy GND se dělí na sedm základní entit:\n\n"}
{"id": "1135683", "url": "https://cs.wikipedia.org/wiki?curid=1135683", "title": "Knight", "text": "Knight\n\nKnight [\"najt\"] (angl. rytíř) může znamenat:\n\n\n"}
{"id": "1135684", "url": "https://cs.wikipedia.org/wiki?curid=1135684", "title": "Tomáš Kohout", "text": "Tomáš Kohout\n\nTomáš Kohout nebo Tom Kohout (* 1972, Praha), v hudebním světě známý také pod svojí přezdívkou Tom Necrocock, je český hudebník, skladatel a zpěvák. Od roku 1990 je člen kapely Masters Hammer. Je členem i několika dalších projektů a to Kaviar Kavalier a Night Vision. Svoji přezdívku Necrocock dostal Tomáš Kohout při svém vstupu do kapely Master's Hammer.\n\nKaviar Kavalier je bukkake & clinic electro metal projekt. Jeho členové jsou Necrocock, Marcel, Sambar. Písně jsou v němčině.\n\nVocal, guitars, 1989-1995, 2009-dodnes\n\nPodle zdroje:\n\n\n"}
{"id": "1135687", "url": "https://cs.wikipedia.org/wiki?curid=1135687", "title": "VZDOR – strana práce", "text": "VZDOR – strana práce\n\nVZDOR – strana práce, zkratka VZDOR, je slovenská mimoparlamentní politická strana profilujúci se původně jako radikálně marxisticko-leninistická s pozitivním postojem k socialistickému režimu 1948 - 1989. \n\nV současnosti spolupracuje se stranou Eduard Chmelára Socialisti.sk, která se vyhraňuje proti socialistickému režimu.\n\n\nStrana VZDOR vznikla po právní stránce 20. února 2014, a to přejmenováním strany SLOBODA. VZDOR- Strana práce je zastupitelským nástrojem občanského sdružení VZDOR-hnutí práce, které bylo založeno v září 2013. Založení hnutí je důsledkem vývoje v komunistickém hnutí na Slovensku (zakládající členové VZDOR-strany práce opustili po dlouholetých sporech tehdejší Komunistickou stranu Slovenska z důvodů reformismu a programově sociálně demokratické politiky). V roce 2014 se zúčastnila voleb do Evropského parlamentu.\n\nStrana je zaměřená na parlamentní i mimoparlamentní činnost. Cíle strany tkví v překonání rozporů kapitalistického systému, pobízení a organizování dělnické třídy ke vzájemné solidaritě, šíření informací o aktuální společensko-ekonomické situaci z pozic marxismu-leninismu a získávání stoupenců ideálu společenské rovnosti.\n\nStrana prosazuje ve svém programu socialistickou ekonomiku, demokratické řízení výroby, vlastní měnu, povinné odbory v podnicích, dostupnost služeb bez ohledu na jejich ziskovost, trestní stíhání za diskriminaci pracovníků, zrušení pracovních agentur a posílení pravomocí finanční policie proti finančním machinacím. Strana chce zakázat zisky bankám a vytvořit jednu společnou banku se státními úvěry.\n\nV sektoru zdravotnictví navrhuje zrušit soukromé zdravotní pojišťovny, zavést dostupné a bezplatné zdravotnictví, určení maximálních platů ředitelů a manažerů pojišťoven, lázeňství vrátit do rukou státu, maximální možnou kontrolu nad financemi ve zdravotnictví, odstranění soukromého vlastnictví a podnikání ve zdravotnictví.\n\nV rezortu školství strana bojuje za bezplatné školství, propojování výuky s praxí, podporuje výchovu kvalifikované technické a vědecké inteligence, navrhuje zrušit dotace pro soukromé a církevní školy, navrhuje radikální omezení byrokracie na školách a taktéž strana podporuje vzdělávání v duchu antifašismu, vlastenectví a mezinárodního přátelství mezi národy.\n\nNa půdě stavebnictví strana navrhuje, aby bytové prostory sloužily výhradně k bydlení, prosazuje vybudování systému národních stavebních podniků, znárodnění opuštěných developerských projektů na účel nájemních bytů pro rodiny, zákaz vlastnictví více bytů a upřednostňování nájemních bytů, funkční zákon o černých stavbách, a stanovení výšky maximálních úroků při hypotékách.\n\nV oblasti životního prostředí strana navrhuje, aby všechny vodní zdroje a nerostné bohatství patřilo státu, zrušení poplatků za dešťovou vodu a tvrdé sankce pro znečisťovatele.\n\nV rezortu polnohospodářství strana navrhuje znárodnění polnohospodářské půdy, lesů a luk a přesun těchto pozemků pouze do rukou lidí, kteří na nich pracují. Strana prosazuje potravinovou soběstačnost, podporu národních podniků, místních družstev a potravinářských podniků a taktéž dohled nad kvalitou života zvířat (proti utrpení zvířat v chovných stanicích).\n\nPro důchodce navrhují na základě stoupání produktivity práce odchod do důchodu v 60. (muži) a 55. (ženy) roku života a určení minimálního a maximálního důchodu.\n\nNa kulturním poli chce strana podporovat talenty, hudebníky, umělce, spisovatele a herce, zabezpečit vznik nových a obnovení starých kulturních center a kulturních domů, center volného času, ochotnických divadel, folklórních souborů a zkušeben ve městech a na vesnicích. Strana se vyhranila vůči podpoře kultury egocentrismu a nekultury, a rovněž vůči kultuře podporující kapitalismus. Strana žádá aby RTVS poskytovala vyvážené informace, odebírala licence při porušování zákona o ohrožování mravní výchovy dětí a mládeže, zastavila mediální výdělky na malomyslných a psychicky nemocných lidech (např. reality show), podporovala výchovné a naučné programy k sounáležitosti, podporovala tradice po předcích (folklor, muzea, památky, podpora kultury národnostních menšin) zakázala rozebírání trestných činů v mediálním prostoru (z důvodu možného návodu k jejich páchání), omezila nehorázné honoráře a vyřešila spravedlivé odměňování umělců, zakázala podvodné soutěže a vyňala folklorní hudbu zpod autorských svazů.\n\nVZDOR-strana práce je členem mezinárodní organizace ICOR – mezinárodní koordinace revolučních stran a organizací, která sdružuje maxisticko-leninské strany, organizace a iniciativy z celého světa. V duchu internacionálního socialismu navazuje kontakty a spolupracuje se zahraničními komunistickými stranami. VZDOR-strana práce se pravidelně spolu s nekomunistickými silami zapojuje do mírových protestů za vystoupení Slovenské republiky z NATO, zúčastnila se blokády amerického konvoje (při akci byl policejními silami zadržen předseda strany Stanislav Pirošík). Stranu SYRIZA v časech řecké krize nepodpořila z důvodu absence radikálně antikapitalistického postoje strany, avšak s vyjádřenou nadějí, že strana překvapí. Důsledek zadlužení Řecka strana vnímá jako důsledek samotné podstaty kapitalistického systému. Postavili se proti maďarským pravicovým extrémistům ze strany Jobbik. Strana vyjádřila solidaritu a podporu Kurdům, tureckým odborům, polským horníkům, Kaddáfího nástupcům, a vyjadřuje odpor vůči tzv. Islámskému státu. Za příčinu a hlavního viníka uprchlické krize strana vnímá globální kapitalismus a neokolonialismus.\n\nZároveň podporuje tzv. národněosvobozenecká hnutí v zemích třetího světa. Strana odmítá obchodní dohodu TTIP. Po-majdanovskou vládu Ukrajiny považuje za zločineckou a postavila se proti ekonomickým sankcím namířeným proti Ruské federaci. Strana se postavila proti zákazu komunistických stran na Ukrajině. Strana podporuje portugalské komunisty.\n\nOd založení strany organizovala strana několik protestů: Mezi první akce patřil boj proti nárokům Baťovců na Bojnický zámek, zúčastnila se komunistických demonstrací v Berlíně, podpořila stávku zdravotních sester, protest pracovníků PSA v Trnavě, podílela se na obnově památníku ve Vrútkách a zúčastnili se 70. výročí SNP, 70. výročí osvobození Košic, oslav 9. máje na Slavíně, 29. srpna v Banské Bystrici, výročí tzv. Vítězného února v Praze, výročí VŘSR, zorganizovali několik přednášek a seminářů (odborářský seminář s ekonomem Marianem Vitkovičem a taktéž s Petrem Zajacem-Vankem). Upozorňují na nespravedlivé odměny a platy v U.S. Steel a hospodaření v KIA, Siderit a dalších podnicích. Zdůrazňují sociální nespravedlnost v automobilkách. Strana navazuje na kontakty s odbory a plánuje i v perspektivě budoucnosti organizovat stávky, organizuje společné turistické výlety a kulturní vyžití. Podpořili Antona Mihálika, kterému zmizeli peníze z bankovního účtu UniCredit Bank na konto neznámé schránkové firmy a Jana Margalu, který upozornil na nekalé praktiky společnosti Cargo.\n\nStrana se dostala do sporu s antikomunistickým aktivistou Ladislavem Rovinským o billboard s Leninem s nápisem „\"Sila kapitálu a burzy sú všetkým. Parlament a voľby sú len bábky.\"“ (policie stranu pro billboard odmítla stíhat). Během ledna aktivně vystoupili proti bourání PKO v Bratislavě jako zločinu kapitalismu, s výhradami podpořili stávku učitelů a částečně se zapojili do společného postupu mimoparlamentních proobčanských a antikorupčních stran v rámci konkrétních akcí. Strana se postavila proti těžbě uranu v Košicích a na sociálních sítích se členové strany postavili i za protestující v Ruskej Porube proti těžbě břidlicového plynu americkým investorem.\n\nV roce 2015 ohlásili kandidaturu do parlamentních voleb 2016 s kontroverzním komentářem (\"Pre účasť vo voľbách sme museli zložiť výpalné štátu v nehoráznej sume 17 000 eur, čo je výsmech ich „demokracie“\", lebo tým stranícke projekty oligarchie potláčajú možnosti strán, ktorých členská základňa a vedenie sa neskladá z triedy kapitalistov).\n\nVe volbách do Europarlamentu kandidovali spolu se stranku KSS, ale do NRSR (napr. členové Jagrik, Pomajdík, Badida, Vacula, Keleši Jankovič,) už pod kandidátkou Socialisti.sk Eduarda Chmelára. \n\n\n"}
{"id": "1135688", "url": "https://cs.wikipedia.org/wiki?curid=1135688", "title": "George Weigel", "text": "George Weigel\n\nGeorge Weigel (* 17. dubna 1951 Baltimore) je americký spisovatel a politický aktivista. Bývá často řazený k tzv. neokonzervativcům. V současné době pracuje pro konzervativní aktivistickou organizaci s názvem Ethics and Public Policy Center. Je též známý jako životopisec papeže Jana Pavla II. ve svém díle Witness to Hope, které vyšlo v češtině pod názvem Svědek Jan Pavel II.\n\nGeorge Weigel se narodil a vyrůstal ve městě Baltimore ve státě Maryland, kde navštěvoval školu s názvem St. Mary's Seminary and University. Dále obdržel magisterský titul na St. Michael's College na universitě v Torontu. Je držitelem 18 čestných doktorátů a papežského kříže Pro Ecclesia et Pontifice a zlaté medaile Gloria Artis, kterou mu udělilo polské ministerstvo kultury.\nČást svého života strávil také v Seattlu, kde působil jako profesor theologie a asistující děkan na St. Thomas the Apostle Seminary School of Theology v Kenmore. V roce 1977 se Weigel stal stipendistou v organizaci World Without War Council of Greater Seattle, kde zůstal až do roku 1984 a v letech 1984-5 pak spolupracoval s washingtonským think tankem Woodrow Wilson International Center for Scholars.\n\nWeigel byl v letech 1986–1989 zakládajícím předsedou organizace James Madison Foundation. V roce 1994 byl také jedním ze signatářů dokumentu nazvaného Evangelicals and Catholics Together (Evangelikálové a katolíci společně).\n\nOd roku 1992 pořádá George Weigel a několik dalších katolických intelektualů ze Spojených států, Polska a dalších Evropských zemí v polském Krakově tzv. Tertio Millennio Seminar o svobodné společnosti, kde spolu s vybranými studenty z USA, Polska a několika dalších rozvíjejících se demokracií ve střední a východní Evropy diskutují otázky týkající se křesťanství v kontextu liberální demokracie a kapitalismu, kde papežská encyklika Centesimus annus slouží jako jakýsi výchozí bod.\n\nJe také členem poradní rady nadace Victims of Communism Memorial Foundation.\n\nGeorge Weigel žije se svojí manželkou Joan ve městě North Bethesda ve státě Maryland a má tři děti.\n\n\n"}
{"id": "1135689", "url": "https://cs.wikipedia.org/wiki?curid=1135689", "title": "Bohnický ústavní hřbitov", "text": "Bohnický ústavní hřbitov\n\nBohnický ústavní hřbitov (někdy označován jako „hřbitov bláznů“) je bývalý hřbitov nacházející se v severní části Prahy 700 metrů západně od Psychiatrické nemocnice v Bohnicích. Hřbitov měří přibližně 2,5 ha a vstupuje se do něj dvěma branami (hlavní ze západu a vedlejší z východu). Celkem je zde něco kolem 4200 hrobů.\n\nHřbitov byl dokončen a vysvěcen 12. září 1909 jako součást Psychiatrické léčebny v Bohnicích. Jako první zde byl pohřben 14. září 1909 jedenáctiletý ošetřovanec František Janovský postižený hydrocefalem (vodnatelností mozku). Ročně se zde pohřbívalo asi 80 pacientů v léčebně zemřelých. Kromě pacientů zde našli místo odpočinku i jejich ošetřovatelé, řádové sestry, místní dělníci či úředníci. V roce 1916 podlehli epidemii tyfu i italští vojáci z nedalekého zajateckého tábora. Ti jsou zde rovněž pochováni. Za první světové války byli do léčebny přesunuti chovanci psychiatrické léčebny z Tridentu. Bohnický hřbitov se i těm, jenž zde zemřeli, stal místem posledního odpočinku. Roku 1951 se zde přestalo pohřbívat a zároveň byl zrušen kostel a ústavní duchovní správa. Hřbitov byl 1. ledna 1963 předán Pohřební službě hl. m. Prahy. Ta jej nevyužívala a nechala zpustnout. Během let oficiálního provozu hřbitova zde bylo na ploše 2,5 hektarů pohřbeno na 4300 osob. Dominantou hřbitova je kaple s márnicí a také mohyla vystavěná na památku vojákům a obětem první světové války, kteří v průběhu hospitalizace v ústavu zemřeli. \n\nV roce 1984 se v ponurých kulisách bohnického hřbitova filmovalo ukládání W. A. Mozarta do hromadného hrobu (scéna z filmu režiséra Miloše Formana Amedeus). V roce 1989 místní kapličku vypálili vandalové. Po požáru zbylo z kaple pouhé torzo. Panuje oprávněná domněnka, že bohnický hřbitov je místem posledního spočinutí ostatků zavražděné mladé prostitutky Otýlie Vranské nebo těla vraha Gavrilo Principa (Poznatek o tom, že byl zde na „hřbitově bláznů“ uložen dne 1. května 1918 do neoznačeného hrobu Gavrilo Princip zjistilo gestapo v září 1942, když se německým bezpečnostním složkám v Protektorátu Čechy a Morava podařilo rozbít ilegální odbojovou skupinu z Psychiatrické léčebny v Bohnicích. Hrobník Slavata při výslechu uvedl, že byl Gavrilo Princip v seznamech uveden jako demobilizovaný kaprál Karel Chotěžovský od 28. pěšího pluku, který zemřel v bohnické léčebně na „úbytek mozku“.) V roce 1996 nechala Margaret Thatcherová z tohoto hřbitova exhumovat ostatky předka svého manžela Denise Thatchera (1951–2003). \n\nDne 16. října 1932 byl arcibiskupem pražským Karlem kardinálem Kašparem za přítomnosti italského velvyslance posvěcen druhý památník Italům, kteří byli roku 1916 evakuováni do Bohnic z ústavu pro choromyslné na Tridentském území. Jednalo se o dvě desky z Kararského mramoru zasazené do zdi u vchodu do hřbitovní kaple. Na deskách byly nápisy v italštině a češtině:\n\nPod deskami byly umístěny měděné skříňky s hlínou z Tridentského hřbitova.\n\nV současné době je hřbitov veřejnosti nepřístupný a velmi zchátralý. Většina bývalých hrobů je obrostlá břečťanem a zbylo zde jen velmi malé množství náhrobků. Bývalá kaple spolu s márnicí je v dezolátním stavu. Vzhledem k atmosféře místa a jeho pohnuté historii se zde občas konají noční komentované prohlídky pro zájemce.\n\n1. listopadu 2014 sloužil P. Jan Kofroň slavnostní requiem za oběti první světové války u příležitostí stého výročí od jejího vypuknutí.\n\nPo jednáních, která započala v březnu 2015, dne 8. srpna 2018 rada hlavního města Prahy schválila bezúplatný převod hřbitova z vlastnictví České republiky na hlavní město Prahu a pod správu městské části Praha 8, o což Praha zažádala v srpnu 2015. V rámci obnovy mají být stabilizovány obvodové zdi i kaple a zredukovány náletové dřeviny, popínavý břečťan má být na hřbitově kvůli zachování atmosféry ponechán. Hřbitov má zůstat nadále uzavřený, ale městská část v něm plánuje pořádat komentované prohlídky.\n\nV bezprostřední blízkosti hlavní brány se nachází zahrádkářská osada a zvířecí hřbitov (v současné době pietní park), směrem dál na východ pak vlastní areál nemocnice a Staré Bohnice.\n\n\n"}
{"id": "1135690", "url": "https://cs.wikipedia.org/wiki?curid=1135690", "title": "Mistrovství světa ve veslování 1998", "text": "Mistrovství světa ve veslování 1998\n\nMistrovství světa ve veslování 1998 byl v pořadí 27. šampionát konaný mezi mezi 6. a 13. zářím 1998 na umělém jezeře Fühlinger See v německém Kolíně nad Rýnem.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\n"}
{"id": "1135692", "url": "https://cs.wikipedia.org/wiki?curid=1135692", "title": "Heinrich Swoboda (politik)", "text": "Heinrich Swoboda (politik)\n\nHeinrich Swoboda (3. ledna 1837 Tachov – 24. února 1910 Tachov), byl rakouský politik německé národnosti z Čech, v 2. polovině 19. století poslanec Říšské rady a starosta Tachova.\n\nMaturoval na gymnáziu v Chebu. Vyučil se u svého otce v jeho tachovské lékárně a po delší dobu získával zkušenosti na cestách po Evropě. Vrátil se do Čech. V Aši se seznámil se svou manželkou Sophií Charlottou Krausovou, s níž se na podzim 1865 oženil. Po smrti otce se přestěhoval do rodného Tachova, kde převzal lékárenskou živnost a úřad poštmistra. Byl literárně činný pod pseudonymem Freiwart von der Mies. Publikoval básně. Byl členem spolků Verein für Geschichte der Deutschen in Böhmen a Deutscher National Verband v Chebu. Na podzim 1871 byl zvolen starostou Tachova. Patřil mezi blízké politické i osobní přátele ministra Gustava Schreinera.\n\nOd roku 1870 do roku 1871 zasedal i jako poslanec Českého zemského sněmu. Pak na mandát rezignoval. Byl kandidátem pro zemské volby roku 1870 za kurii městskou, obvod Planá, Tachov, Stříbro. Mezi poslanci sněmu se zmiňuje v září 1870. V září 1871 se uvádí mezi poslanci, kteří složili mandát.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii venkovských obcí v Čechách, obvod Planá, Teplá atd. Mandát obhájil ve volbách roku 1891. Ve volebním období 1885–1891 se uvádí jako Heinrich Swoboda, poštmistr a majitel nemovitostí, bytem Tachov.\n\nByl orientován jako německý liberál (tzv. Ústavní strana). Na Říšské radě usedl do klubu Sjednocené levice. Po jeho rozpadu přešel do poslanecké frakce Deutscher Club (Německý klub). Později po znovusjednocení německých liberálních poslanců byl členem Sjednocené německé levice. I ve volbách roku 1891 byl na Říšskou radu zvolen za klub Sjednocené německé levice.\n\nZemřel náhle v únoru 1910.\n"}
{"id": "1135695", "url": "https://cs.wikipedia.org/wiki?curid=1135695", "title": "Národní park Stolové hory", "text": "Národní park Stolové hory\n\nNárodní park Stolové hory, , založený 16. září 1993 je jedním z 23 národních parků na území Polska. Leží na hranici s Českou republikou a sousedí s Chráněnou krajinnou oblastí Broumovsko.\n\nNárodní park se rozkládá v Orlické oblasti (též Střední Sudety) v severozápadním Kladsku na česko-polské hranici. Stolovými horami se na polském území rozumí jihozápadní část rozlehlé pískovcové desky vyplňující vnitrosudetskou pánev mezi Krkonošemi, Bystřickými a Orlickými horami. Její česká část se jmenuje Broumovská vrchovina a je taktéž chráněna. Na polské straně je nejzápadnějším místem horské pásmo jménem \"Závora\". Správa parku sídlí na adrese: Dyrektor Parku Narodowego Gór Stołowych, ul. Słoneczna 31, 57-350 Kudowa Zdrój.\n\nNárodní park Stolové hory byl založen dne 16. září 1993 nařízením vlády přetvořením stávající Chráněné krajinné oblasti Stolové hory. Jeho rozloha zabírá cca 63 km² povrchu s nejvyššími vrcholy - Szczeliniec Wielki, 919 m n. m. (česky Velká Hejšovina) a Skalniak, 915 m n. m. Uvnitř hranic parku se taktéž nachází jihozápadní část Stolových hor vzniklých z magmatu - granodioritů (Krucza Kopa). Mimo jeho hranice leží nevelká, nevysoká, jihovýchodní část Stolových hor a dvě enklávy, které zahrnují region Karlowa a pískovcový lom \"Radków\".\nV okolí parku jsou populární lázně: Polanica-Zdrój, Dušníky (Duszniki-Zdrój), Levín (Lewin-Kłodzki), Lázně Chudoba (Kudowa-Zdrój). Kromě Stolových hor se na území parku nachází již skoro vylidněná ves Pstrążna (česky Stroužná), v níž je zřízen skanzen s místní horskou lidovou architekturou.\n\nNázev \"Stolové hory\" vystihuje charakter krajiny, jejímiž typickými prvky jsou rozlehlé nížiny a nad nimi se tyčící strmé stěny stolových hor s plochými vrcholy. Reliéfy, které jsou obohacené rozmanitými formami eroze pískovců ve formě hlubokých štěrbin, bludišť a skalních bloků, nebo osamělých skal o nevídaných tvarech, dělají Stolové hory výjimečnými v rozsahu celého Polska. Reliéfy jsou obrazem deskového charakteru geologické stavby, která je spojena se sedimentačním původem skal. Nejznámějšími skalními městy jsou \"Błędne Skały\" (Bludné skály) a Velká Hejšovina.\n\nV období svrchní křídy představovalo toto území část velkého moře. Přitékající řeky z blízkých ledových území přinášely erodovaný materiál, který se usazoval na jeho dně. Výsledkem toho jsou tři vrstvy pískovců: spodní, střední a vrchní vzniklé z hrubozrnných sedimentů oddělených drobnozrnným slínem. Pískovce jsou fakticky uloženy horizontálně a díky častým vertikálním prasklinám jsou nazývány kvádrové. Slínové skály v jihozápadní části hor se spojují v jeden komplex o značné mocnosti. Současnou podobu hor po ústupu moře po desítky milionů let formovala eroze sedimentární horniny a ukládání v období alpinského vrásnění.\n\nNa území Národního parku v rozlehlých a celistvých lesích se běžně vyskytují jeleni, divoká prasata, srny, lišky, veverky (černé i červené) a drobní hlodavci. Hlavně z důvodu nočního způsobu života se obtížněji pozorují příslušníci lasicovitých: jezevci, kuny, tchoři, lasice a hranostaji. Z hmyzožravých savců je zde též častý výskyt ježků, zřídka rejsků. V charakteristickém prostředí puklin a trhlin pískovcových skal ve Stolových horách přebývají netopýři. Cenným prvkem fauny savců jsou malí, veverkám podobní tvorové, kteří obývají fragmenty listnatých a smíšených lesů: plšíci, velmi ojedinělý plch velký a plch lesní. Na česko-polské hranici má své útočiště muflon dovezený z Korsiky a v horách aklimatizovaný druh horské ovce.\n\nOficiální stránky parku: http://www.pngs.com.pl/index_cz.html\n"}
{"id": "1135698", "url": "https://cs.wikipedia.org/wiki?curid=1135698", "title": "Bullecourt", "text": "Bullecourt\n\nBullecourt je francouzská obec, která se nachází v departementu Pas-de-Calais, v regionu Nord-Pas- de-Calais.\n\nObec má rozlohu 6.43km². Nejvyšší bod je položen 104 m n. m., nejnižší bod 74 m n. m.\n\nPočet obyvatel obce je 250 (2011)..\n\nNásledující graf zobrazuje vývoj počtu obyvatel v obci.\n\"Počet obyvatel\"\n\n"}
{"id": "1135703", "url": "https://cs.wikipedia.org/wiki?curid=1135703", "title": "Mistrovství světa ve veslování 1997", "text": "Mistrovství světa ve veslování 1997\n\nMistrovství světa ve veslování 1997 byl v pořadí 26. šampionát konaný mezi mezi 31. srpnem a 7. zářím 1997 na jezeře Lac d'Aiguebelette v Savojsku ve Francii.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\n"}
{"id": "1135706", "url": "https://cs.wikipedia.org/wiki?curid=1135706", "title": "Národní botanická zahrada (Izrael)", "text": "Národní botanická zahrada (Izrael)\n\nNárodní botanická zahrada Izraele ( celým názvem: The Botanical Garden for the Native Plants of Israel in memory of Montague Lamport, : הגן הבוטני לצמחי ארץ ישראל ע\"ש מונטג'יו למפורט) se nachází v severní části kampusu Hebrejské univerzity v Jeruzalémě na hoře Skopus. \n\nZahrada byla založena v roce 1931 profesorem Otto Wartburgem, vedoucím katedry botaniky na Hebrejské univerzitě v Jeruzalémě, a botanikem doktorem Alexanderem Eigem. Šlo o první botanickou zahradu na území Izraele i na celém Předním Východě. Po roce 1948 byla hora Skopus od Izraele izolována a zahrada následujících 19 let pustla. V roce 1967 převzal Izrael opět kontrolu nad celým kampusem, avšak k výraznému zlepšení situace v zahradě nedošlo. Až v roce 1980 byly podniknuty první kroky k obnovení původní funkce zahrady. V roce 1988 byla zahrada slavnostně znovuotevřena a od té doby slouží jako vědecké a výukové centrum i jako místo k relaxaci. \n\nSoučástí Národní botanické zahrady Izraele je také archeologický park, v jehož komplexu se nachází několik židovských pohřebních jeskyní z období Druhého chrámu. Jednou z těchto jeskyní je známá Nikanorova hrobka. Tato jeskyně je mimo jiné místem posledního odpočinku dvou sionistických aktivistů: Leona Pinskera a Menachema Usiškina.\n\n"}
{"id": "1135708", "url": "https://cs.wikipedia.org/wiki?curid=1135708", "title": "Asistovaný vzlet", "text": "Asistovaný vzlet\n\nAsistovaný vzlet je opak vzletu letounu s pomocí vlastních sil. Asistovaný vzlet je využíván u letadel z důvodu překročení maximální vzletové hmotnosti, nedostatečného výkonu pohonné jednotky, krátké vzletové dráhy, nebo kombinace některých z uvedených faktorů. Asistovaný vzlet je nutný pro větroně nebo jiné bezmotorové letouny. Dále je asistovaný vzlet nutný pro některé letouny experimentální či parazitní. \n\nV současné době patří mezi nejrozšířenější způsoby asistovaného vzletu využití leteckého katapultu, označovaný v letecké terminologii jako Catapult-assisted takeoff (CATO). Používá se pro vzlet námořních palubních letounů z paluby letadlové lodi.\n\nVzlet s pomocí katapultu se používá také u větroňů. Pro vzlet větroňů se využíval v počátcích zejména vahadlový katapult (používali jej Bratři Wrightové), v současnosti se využívá vzlet s pomocí navijáku.\n\nAsistovaný vzlet s pomocí přídavných raketových motorů označovaný v letecké terminologii jako Rocket-assisted takeoff (RATO), nebo Jet-assisted takeoff (JATO). Přídavné raketové motory se začaly používat za 2. světové války, kdy byly využity poprvé u nákladního kluzáku Me 323 pro vzlet plně naloženého letounu. Dalším z letounů, který používal raketové motory pro vzlet byl Avro Shackleton.\n\nV současné době se využívá asistovaný vzlet s pomocí raketových motorů prakticky jen u nákladních letounů, jedním z nich jsou například některé varianty středního nákladního letounu C-130 (C-130T, LC-130).\n\nAsistovaným vzletem může být například vzlet s letounem s využitím gravitace rozjezdem z kopce, tím letoun získá potřebnou rychlost dostatečnou pro vzlet.\n\nDalší možností jak využít gravitace pro vzlet letounu je vynesení letounu do vzduchu s pomocí leteckého nosiče (označován také bývá jako mateřský letoun). Tento princip je využíván zejména z důvodu snížení hmotnosti letounu, kdy letoun může nést méně paliva. Dalším důvodem může být různá omezení konstrukce letounu pro testovací účely, nebo snaha ušetřit palivo pro vzlet a tím získat delší dobu letu experimentálního letadla. Takto bylo koncipováno několik experimentálních letounů ze série X – X-1, X-2, X-15. Jako nosiče těchto letounů byly používány většinou upravené bombardéry, například B-29 a B-52.\n\n"}
{"id": "1135710", "url": "https://cs.wikipedia.org/wiki?curid=1135710", "title": "Alceste", "text": "Alceste\n\nJméno Alceste (řecky Alkéstis) může mít více významů.\n\n\n\n\n\n\n"}
{"id": "1135722", "url": "https://cs.wikipedia.org/wiki?curid=1135722", "title": "D. Gwenallt Jones", "text": "D. Gwenallt Jones\n\nD. Gwenallt Jones, vlastním jménem David James Jones, (18. května 1899 – 24. prosince 1968) byl velšský básník a romanopisec.\n\nNarodil se v jihovelšském Pontardawe jako nejstarší syn Thomase Jonese a jeho manželky Mary. V roce 1917 byl povolán do armády. To odmítl a až do roku 1919 byl uvězněn. Tyto zážitky popsal ve svém románu ' vydaném v roce 1934. Od roku 1919 studoval na Aberystwythské univerzitě. Zde později také přednášel. Po vydání prvního románu vydal několik básnických sbírek a v roce 1982 pak posmrtně vyšel jeho druhý román '. Zemřel roku 1968 v Aberystwythu, kde byl také pochován.\n"}
{"id": "1135725", "url": "https://cs.wikipedia.org/wiki?curid=1135725", "title": "Stojan Vranješ", "text": "Stojan Vranješ\n\nStojan Vranješ (srbskou cyrilicí Стојан Врањеш; * 11. října 1986, Banja Luka, SFR Jugoslávie, dnešní Bosna a Hercegovina) je bosenský fotbalový záložník a bývalý reprezentant, od ledna 2017 hráč klubu Piast Gliwice.\n\nJeho mladším bratrem je fotbalista Ognjen Vranješ.\nByl členem bosenských mládežnických výběrů U17 a U21.\n\nV bosenském reprezentačním A-mužstvu debutoval 1. 6. 2009 v přátelském zápase v Taškentu proti domácímu Uzbekistánu (remíza 0:0). K dalším utkání v bosenském reprezentačním dresu nastoupil až 26. května 2012 v Dublinu proti Irsku (prohra 0:1) a 31. 5. 2012 proti Mexiku, kde v závěru chyboval, z čehož pramenil vítězný gól Mexika na konečných 2:1. Od té doby se Stojan v reprezentaci neobjevil.\n\n\n"}
{"id": "1135733", "url": "https://cs.wikipedia.org/wiki?curid=1135733", "title": "Aberystwythská univerzita", "text": "Aberystwythská univerzita\n\nAberystwythská univerzita ( '; ') je veřejná univerzita sídlící ve městě Aberystwyth na západě Walesu. Univerzita byla otevřena v roce 1872 a jejím ředitelem byl Thomas Charles Edwards. Původně se jmenovala a od roku 1894 pak . Tento název používala až do devadesátých let dvacátého století, kdy se změnil na . Od roku 2007 je nezávislá, není součástí . Na této univerzitě byla založena první fakulta mezinárodních vztahů na světě.\n\n"}
{"id": "1135743", "url": "https://cs.wikipedia.org/wiki?curid=1135743", "title": "Aled Wyn Davies", "text": "Aled Wyn Davies\n\nAled Wyn Davies (* 3. srpna 1974) je velšský klasický zpěvák – tenorista. Narodil se ve vesnici Llanbrynmair. Vystupoval po celém světě, včetně Austrálie, Spojených států amerických i velšské oblasti v Argentině. Své debutové album nazvané ' vydal v roce 2006 (vydavatelství Sain). Druhá deska ' následovala o devět let později. V devadesátých letech byl členem folkové skupiny .\n\n\n"}
{"id": "1135751", "url": "https://cs.wikipedia.org/wiki?curid=1135751", "title": "Eirug Wyn", "text": "Eirug Wyn\n\nEirug Wyn, rodným jménem Eirug Price Wynne, (11. prosince 1950 – 25. dubna 2004) byl velšský romanopisec. Narodil se ve vesnici Llanbrynmair a studoval na Trinity College v Carmarthenu. Brzy začal přispívat do satirického časopisu \"Lol\". Psal ve velšském jazyce. Za posledních čtrnáct let svého života publikoval patnáct knih. Byl například autorem čtyř dětstkých knih. Zemřel v Bangoru ve věku 53 let.\n"}
{"id": "1135754", "url": "https://cs.wikipedia.org/wiki?curid=1135754", "title": "Karel Špaček (poslanec Říšské rady)", "text": "Karel Špaček (poslanec Říšské rady)\n\nKarel Špaček (16. července 1838 Soběslav – 1. dubna 1898 Vídeň) byl rakouský právník a politik z Čech, v 2. polovině 19. století poslanec Říšské rady.\n\nPůsobil jako právník. Vystudoval práva na Karlo-Ferdinandově univerzitě v Praze. Během studií též navštěvoval přednášky Jana Erazima Vocela o archeologii a zabýval se archeologickým bádáním v jižních Čechách. Od roku 1867 působil jako právník hraběte Harracha. Publikoval studie z dějin práva. Bydlel ve Vídni a byl zastáncem tamních Čechů.\n\nPůsobil i jako poslanec Říšské rady (celostátního parlamentu Předlitavska), kam usedl ve volbách roku 1885 za kurii městskou v Čechách, obvod Třeboň, Jindřichův Hradec atd. Ve volebním období 1885–1891 se uvádí jako Dr. Karl Špaček, rada hraběte Harracha, bytem Vídeň.\n\nNa Říšské radě se přidal k Českému klubu, který od konce 70. let sdružoval staročechy, mladočechy, českou konzervativní šlechtu a moravské národní poslance.\n\nZemřel v dubnu 1898.\n"}
{"id": "1135755", "url": "https://cs.wikipedia.org/wiki?curid=1135755", "title": "Karel Špaček", "text": "Karel Špaček\n\nJméno a příjmení Karel Špaček má více nositelů:\n\n"}
{"id": "1135756", "url": "https://cs.wikipedia.org/wiki?curid=1135756", "title": "Rachel Thomas", "text": "Rachel Thomas\n\nRachel Thomas (10. února 1905 – 8. února 1995) byla velšská herečka. Narodila se v jihovelšské vesnici Alltwen nedaleko Pontardawe. Hrála například ve filmech \"Blue Scar\" (1949) a \"Korunní svědek\" (1959). V roce 1954 hrála v původní verzi rozhlasové hry \"Under Milk Wood\" od Dylana Thomase. Později hrála také ve filmové verzi hry. V roce 1968 byla oceněna Řádem britského impéria. Zemřela dva dny před svými devadesátými narozeninami po pádu ve svém domě v Cardiffu.\n"}
{"id": "1135758", "url": "https://cs.wikipedia.org/wiki?curid=1135758", "title": "Kódový bod", "text": "Kódový bod\n\nKódový bod ( ) nebo pozice v (tabulce) kódu ( ) je v terminologii znakových sad libovolná z číselných hodnot, které vytvářejí \"kódový prostor\". Kódový bod obvykle reprezentuje určitý znak, může však mít i jiný význam, například pro formátování.\n\nKódovaná znaková sada ASCII sestává ze 128 kódových bodů s hodnotami 0 až 7F, Rozšířené ASCII kódy sestávají z 256 kódových bodů s hodnotami 0 až FF a Unicode sestává z 1 114 112 kódových bodů s hodnotami 0 až 10FFFF. Kódový prostor Unicode je rozdělen na sedmnáct rovin (první z nich je BMP), z nichž každá obsahuje 65536 (= 2) kódových bodů. Celková velikost kódového prostoru Unicode je 17 × 65536 = 1114112 kódových bodů.\n\nPojem kódový bod se používá jako abstrakce pro rozlišení:\n\nDůvodem je, že je třeba:\n\n\nV Unicode se určitá posloupnost bitů nazývá kódová jednotka – pro kódování UCS-4 je libovolný kódový bod zakódován 4bytovým binárním číslem, zatímco v kódování UTF-8 jsou různé kódové body zakódovány posloupnostmi jednoho až čtyř bytů, které vytvářejí samosynchronizační kód.\nKódové body jsou normálně přiřazeny abstraktním znakům. \"Abstraktní\" znak není grafický glyf, ale jednotka textových dat. Některé kódové body mohou být také ponechány nepřiřazené (rezervované) pro budoucí přiřazení (většina kódového prostoru Unicode je nepřiřazena) nebo mohou být vyhrazeny pro jiné účely.\n\nRozdílu mezi kódovým bodem a odpovídajícím abstraktním znakem není v Unicode uveden, ale je zřejmý z mnoha jiných kódovacích schémat, kde jeden kódový prostor může být použit pro více než jedno kódovou stránku.\n\n"}
{"id": "1135759", "url": "https://cs.wikipedia.org/wiki?curid=1135759", "title": "Siard Nevrkla", "text": "Siard Nevrkla\n\nD. Siard František Nevrkla, O.Praem. (11. září 1911, Nová Říše – 25. února 1943, Rajsko u Osvětimi) byl český (resp. moravský) římskokatolický duchovní, novoříšský premonstrát, který se stal obětí nacistického pronásledování církve. Od roku 2013 probíhá jeho beatifikační proces ve skupině novoříšských premonstrátů, umučených za druhé světové války.\n\nNarodil se jako František Nevrkla v Nové Říši na Moravě 11. září 1911. S pomocí kláštera studoval na gymnáziu – nejprve v Moravských Budějovicích, poté v Brně, kde maturoval v červnu 1933.\nV rodné Nové Říši vstoupil v červenci 1933 do místního premonstrátského kláštera a při obláčce přijal řeholní jméno Siard (podle sv. Siarda, premonstrátského opata z přelomu 11. a 12. století). V roce 1938 přijal kněžské svěcení a byl od srpna 1938 ustanoven kaplanem při kostele sv. Cyrila a Metoděje v Brně-Židenicích, kde tehdy duchovní správu vykonávali řeholníci novoříšského kláštera. V Židenicích se zapojil do činnosti místního Orla a věnoval se práci s mládeží.\n\nDne 29. května 1942 byl novoříšský klášter přepaden gestapem a řeholníci byli odvlečeni do Kounicových kolejí. Siard Nevrkla se o tom samozřejmě dozvěděl a vydal se na gestapo. Zde byl rovněž zatčen a spolu se svými spolubratry byl transportován do koncentračního tábora v Osvětimi. Spolu s novoříšským převorem Vavřincem Novotným byl Siard posléze přemístěn do osvětimské pobočky v nedalekém Rajsku (do Rajska byli převáženi staří a práce neschopní, Siard Nevrkla se přidal k převoru Novotnému, aby o něj mohl pečovat). Zde 25. února 1943 byl umlácen dozorcem. Koncentrační tábor přeživší novoříšský premonstrát a pozdější opat v Teplé, Heřman Josef Tyl v pamětním spise, vzniklém krátce po konci války, uvádí naopak, že Siard zemřel v plynové komoře.\n\nNa památku tohoto kněze byl po druhé světové válce pojmenován jeden ze zvonů židenického kostela Siard, po řeholníkovi byla rovněž pojmenována ulice v Brně-Židenicích.\n\nV 90. letech 20. století začal tehdejší novoříšský převor Bernard František Palka, O.Praem. usilovat o beatifikaci pěti umučených novoříšských premonstrátů (kromě Siarda Nevrkly jde o opata Pavla Jana Součka, převora Vavřince Novotného, kněze Norberta Hrachovského a novoříšského faráře Zikmunda Záběhlického). Beatifikační proces byl zahájen v roce 2013.\n\n\n\n"}
{"id": "1135760", "url": "https://cs.wikipedia.org/wiki?curid=1135760", "title": "Kozlovská lípa", "text": "Kozlovská lípa\n\nKozlovská lípa je památný strom v obci Kozlov, v okrese Karlovy Vary na pozemku parcelní číslo 958. Je to lípa malolistá (či srdčitá, \"Tilia cordata\"), která roste u hřbitovní zdi jižně od kostela Nanebevzetí Panny Marie. Stáří lípy je odhadováno na 150 let. Kmen stromu má podle měření z roku 2014 obvod 448 cm a výšku 26 metrů . Je to poslední strom z bývalého stromořadí. Je chráněn rozhodnutím Magistrátu města Karlovy Vary ze dne 3. listopadu 2003.\nI přes poškození kosterních větví bleskem je koruna lípy stále hustá a kompaktní.\n\n\n"}
{"id": "1135761", "url": "https://cs.wikipedia.org/wiki?curid=1135761", "title": "Éric Davis", "text": "Éric Davis\n\nÉric Javier Davis Grajales uváděný i jako Erick Javier Davis Grajales (* 31. března 1991, Colón, Panama) je panamský fotbalový obránce a reprezentant, hráč slovenského klubu DAC Dunajská Streda. Hraje na postu levého beka.\n\nDavis hrál v Panamě za kluby Club Deportivo Árabe Unido z Colónu a Sporting San Miguelito. V srpnu 2011 odešel do uruguayského klubu Centro Atlético Fénix.\n\nV září 2015 přestoupil z CA Fénix do slovenského prvoligového klubu DAC Dunajská Streda, kde podepsal smlouvu na rok s opcí na dvouleté prodloužení. V klubu se potkal s krajanem Alfredo Stephensem, který do DACu zamířil v červenci 2015.\n\nZúčastnil se Mistrovství světa hráčů do 20 let 2011 v Kolumbii.\n\nZa A-mužstvo Panamy debutoval v roce 2010. S panamskou reprezentací se zúčastnil Gold Cupu CONCACAF 2011. Představil se s panamským národním týmem i na Gold Cupu CONCACAF 2015, kde získal s týmem bronzové medaile.\n\n"}
{"id": "1135763", "url": "https://cs.wikipedia.org/wiki?curid=1135763", "title": "Řídicí znak", "text": "Řídicí znak\n\nŘídicí znak ( ) ve výpočetní technice a v telekomunikacích je znak nebo přesněji kódový bod ( ), který nereprezentuje nějaký grafém (napsaný symbol, ), ale má speciální význam pro zpracování textu (řetězce, souboru) nebo pro řízení přenosu.\nProto se někdy řídicím znakům říká netisknutelné znaky ( ).\n\nŘídicí znaky jsou používány pro signalizaci v přenosovém kanálu ( ) pro dosažení jiného výsledku než přidání symbolu do textu.\nK těmto znakům patří i znaky CR a LF používané pro oddělování řádků textu.\n\nV kódování ASCII jsou všechny znaky s kódem menším než 32 řídicí znaky (jsou označovány jako sada řídicích kódů C0). Řídicím znakem je i kód 127 (DEL).\n\nRozšířené ASCII sady definované standardem ISO/IEC 8859 doplňují sadu řídicích znaků o kódy 128 až 159, původně se záměrem, aby vynulováním nejvyššího bitu nedošlo ke změně tisknutelného znaku na řídicí kód z oblasti C0. Tato druhá sada řídicích znaků se nazývá sada C1. I v tomto rozsahu jsou definovány řídicí znaky, např. NEL.\n\n65 řídicích kódů (po 32 z oblastí C0, C1 a znak DEL) bylo zahrnuto také do Univerzální znakové sady definované v Unicode/ISO/IEC 10646. Tato znaková sada obsahuje i další znaky, které by bylo možné považovat za řídicí (jako například oddělovač nulové šířky), ale místo řídicích znaků je nazývá \"formátovací znaky\" ( ).\n\nZnaková sada EBCDIC obsahuje 65 řídicích kódů zahrnujících všech 33 řídicích znaků ASCII a přídavné kódy, které z větší části slouží pro řízení periferních zařízení vyráběných firmou IBM.\n\nNorma ASCII z ní odvozené normy pro 7bitová kódování ISO/IEC 646, ECMA-6 a ITU T.50 rozdělují řídicí znaky v kódování, které definují, na sadu řídicích kódů C0 a znak DEL.\n\nTabulka obsahuje různé metody zápisu řídicích znaků:\n\nDalší (nepříliš často používaný) způsob grafické reprezentace řídicích znaků popisuje norma ISO 2047; například znak BEL je znázorněn pomocí Unicode kódového bodu U+237E (⍾) „grafický znak pro zvonek“.\n\nZnak výmaz (DEL, delete) je řídicí znak, který nepatří do sady C0. Má kód 127 (U+007F).\n\nNěkdy se za řídicí znak považuje i znak mezera s kódem 32 (U+0020), která má kromě přidání mezery do textu i řídicí interpretaci posuv tiskové hlavy o jedno místo doprava.\n\nUniverzální znaková sada obsahuje několik znaků pro znázornění mezery: U+2420 je její zkratka (SP), U+2422 je přeškrtnutí písmeno b, U+2423 je skobička. Znak U+2421 je zkratka pro DEL.\n\nRozšířené ASCII sady definované standardem ISO/IEC 8859 doplňují sadu řídicích znaků o kódy 128 až 159 nazývané sada C1. Tento prostor byl původně vytvořen se záměrem, aby vynulováním nejvyššího bitu nedošlo ke změně tisknutelného znaku na řídicí kód z oblasti C0, ale i v tomto prostoru jsou definovány řídicí znaky, např. znak NEL.\n\nZnaková sada EBCDIC obsahuje 65 řídicích kódů zahrnujících všechny řídicí znaky ASCII a přídavné kódy, které z větší části slouží pro řízení periferních zařízení vyrobených firmou IBM.\n\nV Unicode jsou znaky s kódy U+0000 – U+001F (řídicí sada C0), U+007F (znak DEL) a U+0080 – U+009F (řídicí sada C1) „řídicí znaky“ ( ) s vlastností „Cc“. Od nich se liší formátovací kódy, které patří do kategorie \"Cf\". Řídicí znaky Cc nemají v Unicode jméno. Neformálně bývají označovány jako \"<control-001A>\".\n\nAlfanumerické klávesnice obvykle obsahují klávesu označenou \"Control\", „Ctrl“ nebo (zřídka) „Cntl“, která se používá podobně jako klávesa Shift, tj. je nutné ji držet stisknutou při stisknutí jiné klávesy. Výsledkem by mělo být načtení řídicího znaku z klávesnice.\n\nV jedné z implementací klávesa Control způsobuje, že se vygeneruje kód o 64 menší než je kód velkého písmene, které by klávesa normálně vracela (tj. odečtením 64 od ASCII kódu příslušného velkého písmene). Jiná implementace použije spodních 6 bitů ASCII kódu přiřazeného klávese (aplikací bitového AND s konstantou 31), čímž se vynulují bity 6 a 7. V obou případech stisknutí „Ctrl“ a klávesy \"g\" nebo \"G\" (s kódem 103 v osmičkové soustavě nebo 71 v desítkové soustavě, což je 01000111 ve dvojkové soustavě), produkuje kód 7 (Bell, 7 desítkově nebo osmičkově nebo 00000111 dvojkově).\n\nZnak NULL (s kódem 0) je reprezentován Ctrl-@, protože znak \"@\" je ve znakové sadě ASCII před \"A\". Mnoho terminálů také přijímá kombinaci Ctrl-mezera jako jiný zápis pro Ctrl-@. V obou případech je výsledkem 32 řídicích kódů ASCII mezi 0 a 31. Tímto přístupem nelze reprezentovat znak DEL s kódem 127, tento znak se však obvykle zapisuje Ctrl-?, protože odečtením 64 od kódu '?' dostaneme −1, což při reprezentaci jako sedmibitové číslo bez znaménka dává 127.\n\nPři držení klávesy Control písmenové klávesy dávají stejné řídicí znaky bez ohledu na držení klávesy shift nebo stav přeřazovače caps lock. Jinak řečeno nezáleží, zda by klávesa dávala velká písmena nebo malá písmena. Interpretace Control s mezerou, grafický znak a číslicové klávesy (s ASCII kódy 32 až 63) jsou na různých systémech různé. Některé produkují stejné znakové kódy, jako kdyby klávesa Control nebyla stisknuta. Jiné systémy převádějí tyto klávesy na řídicí znaky když klávesa Control je držena. Interpretace klávesy Control s neASCII (\"foreign\") klávesou se také liší systém od systému.\n\nPro zkrácené vyjádření řídicích kláves se často používá stříškový zápis ( ), ve kterém se řídicí znak zapisuje jako znak stříška (^) následovaný ASCII znakem s kódem o 64 větším než je kód řídicího znaku. Řídicí znaky generované pomocí písmenové klávesy se zobrazují pomocí velkých písmen. Například ^G reprezentuje kód 7, který je generován stisknutím klávesy G při stisknuté klávese Control.\n\nKlávesnice také obvykle obsahují několik kláves, které produkují kódy řídicích znaků. Například klávesa označená „Backspace“ obvykle produkuje kód 8, klávesa „Tab“ kód 9, klávesa „Enter“ nebo „Return“ kód 13 (na některých klávesnicích kód 10).\n\nMnoho klávesnic obsahuje další klávesy, které neodpovídají žádnému tisknutelnému ani řídicímu znaku ASCII, například klávesy pro pohyb kurzoru a klávesy používané pro ovládání textových procesorů. Stisky těchto kláves se předávají programu jednou ze čtyř metod:\n\n\n„Hloupé“ ( ) počítačové terminály obvykle používají řídicí sekvence. Klávesnice připojené k samostatným osobním počítačům vyrobeným v 80. letech 20. století obvykle používají jednu (nebo obě) z prvních dvou metod. Moderní počítačové klávesnice generují scan kódy, které identifikují stisknutí nebo puštění jednotlivých kláves; programové vybavení počítače pak určuje, jak zpracovávat klávesy, které jsou stisknuty, včetně libovolné ze čtyř metod popsaných výše.\n\nPři návrhu kódu ASCII byla každému řídicímu znaku přiřazena určitá funkce a způsob použití.\nPodle navrženého účelu lze řídicí znaky rozdělit do několika skupin: řízení tisku a zobrazování, strukturování dat, řízení přenosu a různé.\n\n\n\n\n\n\n\n\nŘídicí znaky byly součástí dálnopisných abeced; jednalo se o znak návrat vozíku (CR) a nový řádek (LF), znak zvonek (BEL), který způsobil zazvonění zvonku na upozornění operátora, i znak dotaz (kdo tam?, ENQ) pro vyžádání identifikačního kódu od protistanice.\n\n\n"}
{"id": "1135764", "url": "https://cs.wikipedia.org/wiki?curid=1135764", "title": "Abdulláh Górán", "text": "Abdulláh Górán\n\nAbdulláh Górán, kurdsky Ebdulla Goran, sorání عەبدوڵڵا گۆران, nekurdské varianty jména Abdalláh/Abd Alláh/Abdulláh Górán, Abd Alláh Solajmán Gorán (1904, Halabdža, Irák – 18. listopadu 1962, Sulajmáníja, Irák) byl kurdský básník žijící v Iráku, zakladatel kurdské poezie. Psal v dialektu Sorání. Psal hlavně o lásce. V životě byl za členství Kurdské komunistické straně několikrát mučen, z důvodů monarchie. Jako člen iráckého výboru míru a solidarity často cestoval do zemí bývalého Sovětského svazu.\n\n"}
{"id": "1135765", "url": "https://cs.wikipedia.org/wiki?curid=1135765", "title": "Hispero-latinský jazyk", "text": "Hispero-latinský jazyk\n\nHisperolatinský jazyk nebo též Hibernolatinský, což by šlo překládat i jako \"irská latina\".Je to zvláštní varianta psané latiny, užívaná v období 6. až 10. století AD v Irsku, irskými mnichy a jimi ovlivněnými kontinentálními školami.\n\nHisperolatipský jazyk se nazývá podle sbírky básní Hisperica famina. Přičemž \"Hisperia\" je slovo vzniklé kontaminací latinských slov \"Hibernia\" = Irsko a \"Hesperides\" = polo legendární ostrovy blaženosti, umisťované kamsi daleko na západ s jabloní o zlatých plodech, sídlo Hesperidek. Někdy se používalo pojmenování \"Hesperia\" jako básnické pojmenování pro Itálii.\n\nV hisperolatinské literatuře se vyskytují v latině jinak vzácná slova (přejímaná z glosářů) a neologismy, mnoho slov přejatých z řečtiny (grécismy), výrazy semitské a keltské.\n\nTak např. V básni tradičně připisované sv. Kolumbovi \"Altus prosator\" je netradiční užití neologismu \"prosator\" = \"předsévač\" z \"pro-/prod-\" odpovídající české předponě \"před-\" a \"sator\" \"rozsévač\" přeneseně pak: \"původce, stvořitel\", je zde použito pro označení \"Boha\" a o něco dále čteme: \"iduma\" znamenající \"ruce\" a pravděpodobně převzaté z hebrejského \"yadaim\" (ידיים).\n\nMezi významná díla napsaná v hispero-latinském jazyce patří:\n\nAltus prosator: tradičně připisovaný sv. Kolumbovi, ale jeho autorství bylo zpochybněno.\n\nHisperica famina: anonymní báseň místy vycházející z Isidorových Etymologií a díky tomu datovaná do 6. století AD.\n\nLorica připisovaná sv. Gildovi.\n\nMezi autory patří:\n\nSv. Kolumba, Sv. Kolumbán, Sv. Adamnanus/Adomnán, Virgilius Maro Grammaticus, Sv. Gilda a jeho De Excidio et Conquestu Britanniae a další.\n\nJan Scotus Eriugena byl pravděpodobně jedním z posledních tvůrců hisperolatinského díla, možná však ještě Hildegarda z Bingenu mohla být pod vlivem pozůstatků hisperolatinské slovesnosti, neboť některá neobvyklá slova, která se nám zachovala v jejích básních, a jež byla v užívání v klášterním prostředí, mohou pocházet z hisperolatinského pramene.\n\nByly to právě Britské ostrovy, které Evropě po pádu říše římské předaly latinskou vzdělanost a slovesnost, irští mniši zakládali množství klášterů po celém kontinentě (viz Iroskotská misie) a s sebou přinášeli bohatství hisperolatinské literatury, některá stará slova nabyla nových křesťanských a soudobých významů, vznikaly nové pojmy odrážející žitou realitu atp. Vytvořila se tak živná půda pro karolinskou renesanci.\n\n\n\n"}
{"id": "1135766", "url": "https://cs.wikipedia.org/wiki?curid=1135766", "title": "'hours…'", "text": "'hours…'\n\n<nowiki>'hours…'</nowiki> je album britského hudebníka Davida Bowieho vydané v roce 1999. Zároveň je to poslední Bowieho album vydané společností EMI, přes její dceřinou společnost Virgin Records.\n\nVětšina skladeb, které se nacházejí na \"<nowiki>'hours…'</nowiki>\" byly použity v jiných verzích v počítačové hře \"\". Ve hře vystupují postavy inspirované samotným Bowiem, jeho manželkou Iman a spolupracovníky Reevesem Gabrelsem a Gail-Ann Dorsey.\n\nAby Bowie zvýšil zájem o album, uspořádal na svých internetových stránkách BowieNet soutěž o nejlepší text k poskytnuté instrumentální skladbě. Vítězný text se měl pak objevit na albu \"<nowiki>'hours…'</nowiki>\". Vítězem soutěže a tím pádem i spoluautorem skladby „What 'Really Happening?“ se stal Alex Grant. Grant mimo jiné vyhrál i výlet do nahrávacího studia Looking Glass v New Yorku, kde Bowie nahrál své vokály s novým textem ke skladbě. Setkání vyvrcholilo tím, že Bowie pozval Granta, aby nazpívali doprovodné vokály ke své skladbě. Celá událost byla vysílána přes Bowieho internetovou stránku BowieNet.\n\nNa obalu alba je aktuální starší krátkovlasý Bowie (z předešlého alba \"Earthling\") ležící vyčerpaný v rukou dlouhovlasého, mladě vypadajícího Bowieho. \"<nowiki>'hours…'</nowiki>\" je album v mnohém jemnější a klidnější než jeho dva předchůdci a obsahuje mnoho odkazů na Bowieho dávnou tvorbu, zejména ze začátku 70. let. Album bylo vydáno i v limitované edici, jejíž obal byl holografický.\n\nBowie se rozhodl po vydání alba opět koncertovat. Živých koncertů však bylo mnohem méně než kdysi a Bowie spíše upřednostňoval televizní vystoupení s kapelou.\n\nKritika byla s album relativně spokojená. Někteří mu však vyčítali přílišnou nudnost. Přesto dosáhl album na páté místo britské albové hitparády.\n\n"}
{"id": "1135767", "url": "https://cs.wikipedia.org/wiki?curid=1135767", "title": "Aa (architekt)", "text": "Aa (architekt)\n\nAa (transkripci hieroglyfického písma \"ˁȝ\"), možná AaAa (\"ˁȝˁȝ\") byl staroegyptský architekt žijící v období Střední říše, titulovaný jako \"\"dozorce nad stavebníky\"\" (\"imy-rȝ-iqdw\") nebo \"\"velký dozorce nad stavebníky\"\" (\"imy-rȝ-iqdw-ˁȝ\"). Jeho jméno se nachází na Sahepuovejové pohřební stéle, ze severní nekropole v Abydosu. Je problematické určit, zda \"\"Aa\"\" (v staroeg. Velký) je součástí jeho jména nebo titulu. Taktéž není znám jeho vztah k držiteli stély.\n"}
{"id": "1135768", "url": "https://cs.wikipedia.org/wiki?curid=1135768", "title": "Amélie Sofie Hannoverská", "text": "Amélie Sofie Hannoverská\n\nPrincezna Amélie Britská (Amélie Sofie Eleanor; 10. června 1711, Hannover – 31. října 1786, Londýn) byla druhou dcerou britského krále Jiřího II.\n\nNarodila se 10. června 1711 v paláci Herrenhausen. Její otec Jiří byl dědičný princ brunšvicko-lüneburský, syn kurfiřta Hanoveru Jiřího. Její matka byla Karolina z Ansbachu, dcera Jana Frederika markraběte Braniborsko-Ansbašského. Když se narodila měla titul \"Její Jasnost\" princezna Amélie Hanoverská. Ve své rodině byla známá jako Emily.\n\nPodle Act of Settlement 1701 se její dědeček 1. srpna 1714 stal králem Velké Británie a to po smrti královny Anny Stuartovny. Ameliin otec se stal vévodou z Cornwallu a 27. září 1714 princem z Walesu. Od té doby měla titul \"Její královská Výsost\" princezna Amélie. Se svou rodinou se přestěhovala do Velké Británie a usadily se v londýnském St James's Palace.\n\nV dětství byla velmi nemocna ale v dospělosti byla zdravá. Roku 1722 její matka která měla progresivní myšlenky nechala Amélii a její sestru Karolinu očkovat proti neštovicím způsobem variolace který do Anglie přinesly z Konstantinopole lady Mary Wortley Montagu a Charles Maitland. Dne 11. června 1727 zemřel král Jiří I. a jeho nástupcem se stal jeho syn Jiří II. S jejím otcem žila do konce jeho života.\n\nJejí teta Žofie Dorotea Hannoverská královna Pruska navrhla Amélii jako vhodnou manželku pro svého syna korunního prince Fridricha ale jeho otec král Fridrich Vilém I. ho přinutil se oženit s Alžbětou Kristýnou Brunšvicko-Bevernskou. Amélie byla možná matkou skladatele Samuela Arnolda a to přes aféru s Thomasem Arnoldem.\n\nAmélie milovala jízdu na koni a lov. Nebyla oblíbená např. baronem John Herveyem a lady Pomfretovou, kteří ji považovali za „jednu z nejpodivnějších princezen“.\n\nRoku 1751 se po smrti Roberta Walpoleho stala strážkyní Richmondského parku. Princezna způsobila velké pobouření a to uzavřením parku pro veřejnost a určením jenom pro nejbližší přátele a lidi se zvláštním povolením. Roku 1758 místní sládek John Lewis chtěl vstoupit do parku, ale vrátný ho zastavil a předvedl před soud. Soud rozhodl v jeho prospěch a princezna byla nucena zrušit zákaz vstupu veřejnosti.\n\nPrincezna byla velkorysá a přispívala dobročinným organizacím. Roku 1760 darovala £100 společnosti která se starala o sirotky.\n\nRoku 1761 se stala vlastníkem Gunnersbury Estate v Middlesexu. Byla také vlastníkem Cavendish Square.\n\nZemřela svobodná a to dne 31. října 1786. Byla pohřbena v kapli Jindřicha VII. ve Westminsterském opatství. Na jejím těle byla nalezena miniatura prince Fridricha.\n\n"}
{"id": "1135769", "url": "https://cs.wikipedia.org/wiki?curid=1135769", "title": "Národní zahrada Tabachnik", "text": "Národní zahrada Tabachnik\n\nNárodní zahrada Tabachnik je národní a archeologický park nacházející se v jižní části hory Skopus v Jeruzalémě. V parku se nachází pamětní zeď pro studenty Hebrejské univerzity v Jeruzalémě, kteří padli při obraně státu Izrael. a dva malé hřbitovy: Herbert Bentwich a Jeruzalém American Colony. V zahradě je mnoho židovských pohřebních jeskyní.\n"}
{"id": "1135772", "url": "https://cs.wikipedia.org/wiki?curid=1135772", "title": "Mistrovství světa v zápasu ve volném stylu 2015", "text": "Mistrovství světa v zápasu ve volném stylu 2015\n\nMistrovství světa v zápasu ve volném stylu 2015 proběhlo v Orleans Areně v Paradise u Las Vegas v USA ve dnech 9.-12. září 2015. Pořadatelem turnaje byla Americká zápasnická federace (\"USA Wrestling\"), která je členem Mezinárodní zápasnické federace (\"United World Wrestling\", UWW, dříve FILA). V Las Vegas proběhlo 7.-9. září také mistrovství světa v zápasu řecko-římském 2015.\n\n\n\n"}
{"id": "1135774", "url": "https://cs.wikipedia.org/wiki?curid=1135774", "title": "Osečina", "text": "Osečina\n\nOsečina je město a opština v Kolubarském okruhu v Srbsku. V roce 2011 ve městě žilo 2 704 obyvatel, zatímco v celé opštině 12 571. Město leží 34 kilometrů severozápadně od Valjeva a 130 kilometrů jihovýchodně od Bělehradu.\n\nOpština Osečina se skládá z města Osečina a následujících vesnic:\n"}
{"id": "1135775", "url": "https://cs.wikipedia.org/wiki?curid=1135775", "title": "The True False Identity", "text": "The True False Identity\n\nThe True False Identity je šesté sólové studiové album amerického hudebníka a producenta T-Bone Burnetta. Vydala jej v roce 2006 společnost Columbia Records. Produkoval jej T-Bone Burnett a podíleli se na něm například Marc Ribot nebo Jim Keltner. Většinu písní napsal sám Burnett, na jedné se autorsky podílel Ribot a na další pak Bob Neuwirth a Donnie Fritts.\n\n"}
{"id": "1135776", "url": "https://cs.wikipedia.org/wiki?curid=1135776", "title": "Karolina Alžběta Hannoverská", "text": "Karolina Alžběta Hannoverská\n\nPrincezna Karolina Britská (Karolina Alžběta; 10. června 1713, Hannover – 28. prosince 1757, Londýn) byla jako dcera britského krále Jiřího II. britská princezna.\nPrincezna Karolina se narodila 10. června 1713 v paláci Herrenhausen v Hannoveru jako čtvrté dítě a třetí dcera z devíti potomků Jiřího Augusta, dědičného prince Hannoveru. Její otec byl nejstarším synem hannoverského kurfiřta Jiřího I., matka Karolina z Ansbachu byla dcerou Jana Frederika markraběte Braniborsko-Ansbašského. Jako vnučka kurfiřta Hannoveru měla titul \"Její Jasnost\" Princezna Karolina Hannoverská. Podle Act of Settlement 1701 byla sedmá v pořadí nástupnictví na Britský trůn. Pokřtěna byla den po jejím narození v Paláci Herrenhausen.\n\nRoku 1714 zemřela královna Anna Stuartovna. Dědeček Karoliny Alžběty se stal králem Velké Británie a její otec Princem z Walesu. Se svou matkou a staršími sestrami Annou a Amélií se přestěhovala do Velké Británie a usídlily se v londýnském St James's Palace. Tohoto roku získala titul \"Její královská Výsost\" princezna Karolina. \n\nRoku 1722 její matka, která měla progresivní názory, nechala Karolinu a její sestru Amélii očkovat proti černým neštovicím způsobem variolace, který do Anglie přinesli z Konstantinopole lady Mary Wortley Montagu a Charles Maitland.\n\nRoku 1727 zemřel Karolinin děd a na trůn Velké Británie nastoupil její otec jako Jiří II. Dokumenty z ledna až února roku 1728 ukazují její velkorysost, s jakou přispívala dobročinným organizacím.\n\nKarolina prožívala nešťastnou lásku k ženatému dvořanovi Johnu Herveyovi. Lord Hervey byl bisexuál, který patrně měl poměr s Karolininým starším bratrem princem Frederikem a byl romanticky spojen i s několika dvorními dámami. Když roku 1743 Hervey zemřel, Karolina, která byla z jeho smrti byla nešťastná a chtěla zemřít rovněž, se stáhla do St James's Palace, který až do konce jejího života byl přístupný jen rodině a nejbližším přátelům.\n\nZemřela ve věku 44 let 28. prosince 1757, svobodná a bezdětná. Pohřbena byla ve Westminsterském opatství.\n"}
{"id": "1135778", "url": "https://cs.wikipedia.org/wiki?curid=1135778", "title": "Dean Parks", "text": "Dean Parks\n\nDean Parks (* 1947) je americký kytarista, manžel hudebnice Carol Parks. Narodil se ve Fort Worthu v Texasu a v roce 1970 se odstěhoval do Los Angeles. Během své kariéry hrál na několika stovkách nahrávek a spolupracoval s mnoha hudebníky, mezi které patří například Leonard Cohen, Stevie Wonder, Marvin Gaye, Lizz Wright, Greg Lake, Billy Joel, David Cassidy a Art Garfunkel. Působil převážně jako studiový hudebník, ale hrál také při koncertech, například v roce 1977 se skupinou Bread. V letech 2005 až 2011 doprovázel při koncertech duo David Crosby a Graham Nash.\n\n"}
{"id": "1135779", "url": "https://cs.wikipedia.org/wiki?curid=1135779", "title": "Mohed Altrad", "text": "Mohed Altrad\n\nMohed Altrad (* 1948 nebo 1951) je francouzský podnikatel syrského původu. V roce 2015 se stal Světovým podnikatelem roku.\n\nJeho matka pocházela z syrského beduínského kmene. Jeho otec byl náčelníkem kmenu. Její manžel ji znásilnil a ona při porodu zemřela. Jeho datum narození není známé, narodil se pravděpodobně mezi lety 1948 a 1952. V pasu má uvedený rok 1951. Vychovávala ho babička, která mu zakazovala chodit do školy, kterou pokládala za ztrátu času. Učitel mu však dovolil školu navštěvovat. Altrad patřil mezi nejlepší žáky, ujal se ho místní bezdětný pár, poté pokračoval ve studiu v syrském městě Rakka. Získal stipendium na studium ve Francii, kam přišel v 17 letech bez znalosti francouzštiny. Na Univerzitě v Montpellier vystudoval informatiku, studium ukončil ziskem titulu Ph.D.\n\nZískal francouzské občanství a následujících 15 let pracoval v řadě firem. Pracoval pro Abu Dhabi National Oil Company, ale neměl zač utrácet peníze, proto je šetřil, čímž získal kapitál pro své budoucí podnikání. Poté založil IT firmu, která vyráběla přenosné počítače, jejím prodejem získal další finance, které použil na podíl v lešenářské firmě. Spolu se svým anglickým partnerem koupil v roce 1985 krachujícího výrobce lešení. Firmu pojmenoval po sobě – Groupe Altrad. Ve společnosti vykonává funkci generálního ředitele. Firma sídlí v Montpellier a vyrábí stavební stroje a nářadí. V roce 2014 měla 110 dceřiných společností, zaměstnávala přes sedm tisíc osob, roční tržby dosahovaly téměř jedné miliardy dolarů.\n\nAltrad je prezidentem ragbyového klubu Montpellier Hérault Rugby Club. Také se věnuje charitě, přispívá Lékařům bez hranic a francouzské pobočce Ligy proti rakovině.\n\nByl mu udělen Řád čestné legie, roku 2015 jej povýšili do hodnosti důstojníka.\n\nNapsal částečně autobiografický román Badawi.\n"}
{"id": "1135780", "url": "https://cs.wikipedia.org/wiki?curid=1135780", "title": "Gary Numan", "text": "Gary Numan\n\nGary Numan, rodným jménem Gary Anthony James Webb, (* 8. března 1958) je anglický zpěvák, kytarista a hudební producent. Narodil se v Hammersmithu v západním Londýně. V roce 1976 založil skupinu Tubeway Army, se kterou do roku 1979, kdy se rozpadla, vydal dvě studiová alba. V roce 1979 vydal své první sólové album s názvem \"The Pleasure Principle\". Později následovala řada dalších nahrávek. V roce 1989 vydal společné album s Billem Sharpem nazvané \"Automatic\". Během své kariéry spolupracoval i s dalšími hudebníky, mezi které patří například Jayce Lewis a Robert Palmer. V roce 2017 získal cenu Człowiek ze Złotym Uchem.\n\n"}
{"id": "1135782", "url": "https://cs.wikipedia.org/wiki?curid=1135782", "title": "Trigger (studio)", "text": "Trigger (studio)\n\nTrigger ( 株式会社トリガー, \"Kabušiki gaiša Torigá\") je japonské animační studio, které v roce 2011 založili Masahiko Ócuka a Hirojuki Imaiši krátce po odchodu z Gainaxu.\n\n\n\n\n"}
{"id": "1135789", "url": "https://cs.wikipedia.org/wiki?curid=1135789", "title": "27. základní expedice (Mir)", "text": "27. základní expedice (Mir)\n\n27. základní expedice, zkráceně EO-27, byla sedmadvacátá dlouhodobá expedice vyslaná Ruskou federací na svojí vesmírnou stanici Mir. Expedice začala 2. února 1999 startem lodi Sojuz TM-29 a skončila 28. srpna 1999 přistáním té samé lodi na území Kazachstánu. Byla součástí čtvrtého osídlení Miru.\n\nV Sojuzu TM-29 startovala dvojice kosmonautů 27. základní expedice - Rus Viktor Afanasjev a Francouz Jean-Pierre Haigneré společně se členem 17. návštěvní expedice, se Slovákem Ivanem Bellou. Toto byla vůbec první mise pod vedením Ruska, při které startovali kosmonauti třech různých národností. Při jejich startu pobývali na stanici dva kosmonauti z 26. základní expedice - Gennadij Padalka a Sergej Avdějev, který přešel do 27. expedice.\n\nIvan Bella pracoval během své týdenní návštěvní expedice na slovenském výzkumném programu Štefánik. Vrátil se Zem 28. února 1999 v lodi Sojuz TM-28 společně s Gennadijem Padalkou, zbylým členem 26. základní expedice. Na stanici tedy zbyli kosmonauti už jen 27. základní expedice.\n\nTi prováděli práce a experimenty nejrůznějšího druhu. Podstoupili celkem tři výstupy do volného vesmíru a přijmuli dvě nákladní lodě Progress. Expedice stanici opustila v Sojuzu TM-29 28. srpna 1999. Skončila tím čtvrtá etapa osidlování Miru, během které se od roku 1989 na stanici vystřídaly desítky kosmonautů, přičemž ani jednou nebyla stanice opuštěná. Po přistání posádky 27. základní expedice se poprvé od roku 1989 nenacházel ve vesmíru ani jeden člověk.\n\n\n"}
{"id": "1135790", "url": "https://cs.wikipedia.org/wiki?curid=1135790", "title": "Nikka Costa", "text": "Nikka Costa\n\nNikka Costa (* 4. června 1972) je americká zpěvačka. Narodila se v Tokiu jako dcera amerického hudebníka Dona Costy. Hudbě se věnovala již od dětství a své první album nazvané \"Nikka Costa\" vydala již v roce 1981. Později vydala několik dalších alb. V roce 2010 zpívala v písni „Kick“ z desky \"Original Sin\" australské skupiny INXS. Jejím manželem je australský hudebník Justin Stanley. Spolupracovala také s kytaristou Ericem Claptonem.\n\nKromě hudby jsou její vášní plavání a tanec.\n\n\n"}
{"id": "1135794", "url": "https://cs.wikipedia.org/wiki?curid=1135794", "title": "Jihomoravský krajský přebor 1990/91", "text": "Jihomoravský krajský přebor 1990/91\n\nV soubojích 31. ročníku Jihomoravského krajského přeboru 1990/91 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1990 a skončil v červnu 1991.\n\nV této sezoně měl 16 účastníků, což se stalo poprvé od ročníku 1982/83 a znovu až v rámci samostatné České republiky od sezony 1993/94. Do Divize D 1991/92 z něj postoupilo 10 mužstev a do Divize E 1991/92 přešla obě kroměřížská mužstva.\n\nPo sezoně 1990/91 došlo k reorganizaci nižších soutěží, mj. došlo k obnovení žup, Jihomoravský župní přebor měl v období 1991 – 1993 opět jen 14 účastníků. Z tohoto důvodu nesestoupilo do I. A třídy žádné mužstvo. B-mužstvo Hodonína přešlo do Středomoravského župního přeboru 1991/92.\n\n\nZdroj: \n\nPoznámky:\n\n"}
{"id": "1135800", "url": "https://cs.wikipedia.org/wiki?curid=1135800", "title": "(I’ll Never Be) Maria Magdalena", "text": "(I’ll Never Be) Maria Magdalena\n\n(I’ll Never Be) Maria Magdalena také známá pod názvem \"Maria Magdalena\" je synthpopová skladba německé zpěvačky Sandry.\n\nPoprvé byla vydána v březnu 1985 jako hlavní singl z jejího debutového alba \"The Long Play\" a je také prvním singlem, který byl vydán mezinárodně. Skladba dosáhla 1. místa v žebříčku Media Control Charts a na této pozici se udržela čtyři týdny, a to mezi 13. zářím 1985 a 4. říjnem 1985.\n\nSkladba byla znovu vydána v remixované verzi v roce 1993, kromě Francie jako další remix v roce 1999, jako propagační singl.\n"}
{"id": "1135803", "url": "https://cs.wikipedia.org/wiki?curid=1135803", "title": "Mistrovství světa ve veslování 1996", "text": "Mistrovství světa ve veslování 1996\n\nMistrovství světa ve veslování 1996 byl v pořadí 25. šampionát konaný mezi mezi 5. a 11. srpnem 1996 na umělém jezeře Strathclyde Loch v blízkosti skotského Motherwellu.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\nRok 1996 byl rokem olympijským, proto program mistrovství zahrnoval pouze neolympijské disciplíny.\n\n"}
{"id": "1135804", "url": "https://cs.wikipedia.org/wiki?curid=1135804", "title": "Surfařky z vesmíru", "text": "Surfařky z vesmíru\n\nSurfařky z vesmíru (v anglickém originále Lightning Point) je australský seriál pro mládež odehrávající se v moderní době s prvky fantasy. Byl natáčen ve městě Gold Coast v roce 2011, premiérově vysílán byl o rok později. Půlhodinový seriál byl produkován společností Jonathan M. Shiff pro Network Ten ve spolupráci s Nickelodeon a německou veřejnoprávní televizí ZDF. V České republice měl seriál premiéru 5. července 2014 na dětské stanici \n\nPředstavitelka Kiki (Jessica Green) na svém Twitteru oznámila, že se nechystá další pokračování seriálu.\n\nZoey a Kiki, dvě nezkrotné dívky z jiné planety, přistanou v poklidném australském městečku, kde si chtějí splnit své tajné sny o surfovaní. Jsou přesvědčené, že jich čeká jedinečný zážitek, když se jim naskytne překrásný pohled na nekonečný oceán. Místní chlapec Luca však náhodou objeví plazmovou kartu, která je klíčem k jejich vesmírné lodi. Aby klíč získaly zpátky co nejdřív, musí se někomu přiznat a prozradit své tajemství. S tajemstvím se svěří učitelce surfingu Amber Mitchellové.\n\n\n"}
{"id": "1135805", "url": "https://cs.wikipedia.org/wiki?curid=1135805", "title": "Jipocar Czech National Team", "text": "Jipocar Czech National Team\n\nJipocar Czech National Team je český rallyeový tým, ve kterém závodí Martin Prokop. Tým debutoval v roce 2010, od Švédské rallye 2013 sbírá body do mistrovství světa v rallye v kategorii týmů.\n\nFunguje od té doby, kdy Prokop závodil v juniorském mistrovství světa v rallye (JWRC) a v World Rally Championship-3 (PWRC). Objevil se v roce 2010 jako Czech Ford National Team. V Super 2000 World Rally Championship Prokop jezdil s vozem Ford Fiesta S2000. V roce 2011 jej vyměnil za Ford Fiesta RS WRC. Od Švédské rallye 2013 sbírá body do mistrovství světa v rallye v kategorii týmů. Od roku 2014 na některé závody nasazuje druhý vůz pod názvem \"Slovakia World Rally Team\", jeho body se však nezapočítávají do mistrovství světa týmů.\n\n"}
{"id": "1135806", "url": "https://cs.wikipedia.org/wiki?curid=1135806", "title": "(You Gotta) Fight for Your Right (To Party!)", "text": "(You Gotta) Fight for Your Right (To Party!)\n\n„(You Gotta) Fight for Your Right (To Party!)\" (někdy zkracována na „Fight for Your Right\") je skladba americké skupiny Beastie Boys, vydána jako čtvrtý singl z jejich debutového alba \"Licensed to Ill\" (1986). Je jednou z jejich nejznámějších skladeb a dosáhla 7. místa v americkém žebříčku Billboard Hot 100 dne 7. března 1987 a později byla zahrnuta do seznamu 500 skladeb, které zformovaly Rock and Roll.\n"}
{"id": "1135809", "url": "https://cs.wikipedia.org/wiki?curid=1135809", "title": "Jan Moláček", "text": "Jan Moláček\n\nJan Moláček (* 24. května 1972 Brno) je český investigativní novinář působící pro \"Deník N\", reportér a moderátor, v minulosti zahraniční zpravodaj ČT v Berlíně, Moskvě a Vídni, reportér pořadu \"Reportéři ČT\".\n\nPo absolvování brněnského Gymnázia Slovanské náměstí vystudoval v letech 1990 až 1996 obor angličtina-čeština na Filozofické fakultě Masarykovy univerzity (získal titul Mgr.).\n\nPracovní kariéru začínal jako redaktor TV Nova v Českých Budějovicích, překladatel z angličtiny a učitel jazyků. V letech 1998 až 2012 pracoval v České televizi jako reportér, editor a moderátor zahraniční redakce, mimo jiné byl reportérem pro oblast Blízkého východu v období druhé palestinské intifády a stálým zpravodajem ČT v Berlíně (2004 až 2005), Moskvě (2005 až 2006) a Vídni (2007 až 2010). Působení v pozici zahraničního redaktora v Rusku musel ukončit už po roce z toho důvodu, že mu ruské ministerstvo zahraničí po roce neprodloužilo vízum a akreditaci.\n\nOd listopadu 2012 do konce roku 2013 působil na TV Nova jako reportér pořadu \"Na vlastní oči\". V lednu 2014 se vrátil do ČT, kde se stal reportérem pořadu \"Reportéři ČT\".\n\nZa rok 2016 získal Novinářskou cenu Nadace Open Society Fund v kategorii Nejlepší komentáře, které zveřejňoval na Aktuálně.cz.\n\nV roce 2018 nastoupil do nově vznikajícího \"Deníku N\".\n\nJan Moláček je ženatý, jeho manželka se jmenuje Klára.\n\n \n"}
{"id": "1135810", "url": "https://cs.wikipedia.org/wiki?curid=1135810", "title": "Československá basketbalová liga žen 1972/1973", "text": "Československá basketbalová liga žen 1972/1973\n\nČeskoslovenská basketbalová liga žen 1972/1973 byla nejvyšší ligovou basketbalovou soutěží žen v Československu. Počet družstev byl 12. Titul mistra Československa získal tým Slavia VŠ Praha, na druhém místě se umístil klub Sparta ČKD Praha a na třetím KPS Brno. O titulu mistra Československa rozhodly vzájemné zápasy prvních dvou družstev, které měly stejný počet bodů.\n\n\nKonečné pořadí ligy \n1. Slavia VŠ Praha (mistr Československa 1973) - 2. Sparta ČKD Praha - 3. KPS Brno - 4. Slovan CHZJD Bratislava - 5. Lokomotíva Bratislava - 6. Slávia VŠ Prešov - 7. NHKG Ostrava - 8. Jiskra Kyjov - 9. Lokomotiva Košice - další 3 družstva sestup z 1. ligy: 10. Univerzita Brno - 11. Slavia PF Banská Bystrica - 12. Lokomotíva Karlovy Vary\n\n\n\n\n"}
{"id": "1135811", "url": "https://cs.wikipedia.org/wiki?curid=1135811", "title": "...And Justice for All (rozcestník)", "text": "...And Justice for All (rozcestník)\n\n…And Justice for All může být:\n\n"}
{"id": "1135816", "url": "https://cs.wikipedia.org/wiki?curid=1135816", "title": "Tscheu La Ling", "text": "Tscheu La Ling\n\nTscheu La Ling (* 6. ledna 1956, Haag, Nizozemsko) je bývalý nizozemský fotbalový útočník a reprezentant čínského původu. Mimo Nizozemsko působil na klubové úrovni v Řecku a Francii.\n\nPo ukončení fotbalové kariéry se stal podnikatelem, založil společnost FITSHAPE zaměřenou na stravovací doplňky pro sportovce. V roce 2007 se stal vlastníkem slovenského fotbalového klubu FK AS Trenčín.\n\nV Nizozemsku hrál za kluby FC Den Haag (vyhrál zde v sezóně 1974/75 nizozemský fotbalový pohár) a AFC Ajax, s nímž nasbíral celou řadu trofejí a dostal se i do reprezentace. V letech 1982–1984 působil v řeckém klubu Panathinaikos Athény, se kterým vyhrál v ročníku 1983/84 double (ligový titul a prvenství v řeckém poháru). Sezónu 1984/85 strávil ve francouzském klubu Olympique Marseille, odkud se vrátil do Nizozemska, nikoli však do Ajaxu, nýbrž do týmu rivala – Feyenoordu. Kariéru ukončil v ročníku 1986/87 v FC Den Haag.\n\nV A-týmu Nizozemska debutoval 5. 10. 1977 v přátelském zápase v Rotterdamu proti mužstvu Sovětského svazu (remíza 0:0). Celkem odehrál v letech 1977–1982 za \"Oranje\" (nizozemský národní tým) 14 zápasů a vstřelil 2 góly.\n\n"}
{"id": "1135819", "url": "https://cs.wikipedia.org/wiki?curid=1135819", "title": "008", "text": "008\n\n008 je album z roku 1996, které se skupinou Indigo nahrál Peter Nagy. Ten je také autorem textů i hudby u všech skladeb, s výjimkou písně „Route 66“, na které se podílel Peter Farnbauer. Album bylo nahráno v bratislavském studiu „Relax“.\n\nToto album se proslavilo také ve východní Evropě, obzvláště v Rusku, avšak nepatří mezi nejslavnější. Je to jeho osmé původní vydané album. Předchozí (8.) Revolver & muzika (1993) a následující (10.) 99 watt (1998).\n\n"}
{"id": "1135821", "url": "https://cs.wikipedia.org/wiki?curid=1135821", "title": "Bellenglise", "text": "Bellenglise\n\nBellenglise je francouzská obec, která se nachází v departementu Aisne, v regionu Hauts-de-France.\n\nBellenglise má rozlohu 6,4 km². Nejvyšší bod je položen 129 m n. m. A nejnižší bod 77 m n. m..\n\nBellenglise má 383 obyvatel (2012).\n\n\"Počet obyvatel\"\n"}
{"id": "1135823", "url": "https://cs.wikipedia.org/wiki?curid=1135823", "title": "Mistrovství světa ve veslování 1995", "text": "Mistrovství světa ve veslování 1995\n\nMistrovství světa ve veslování 1995 byl v pořadí 24. šampionát konaný mezi mezi 20. a 28. srpnem 1995 na jezeře Kaukajärvi ve finském Tampere.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\n"}
{"id": "1135826", "url": "https://cs.wikipedia.org/wiki?curid=1135826", "title": "Peruc (zámek)", "text": "Peruc (zámek)\n\nPeruc je zámek ve stejnojmenném městysu v okrese Louny. Dochovaná podoba zámku je výsledkem rokokové přestavby z let 1760–1770, jejímiž iniciátory byli členové rodu Ledeburů. K pozdějším majitelům patřili Kinští a Thun-Hohensteinové. V polovině dvacátého století na zámku žil a tvořil malíř Emil Filla, jemuž zde byla po jeho smrti otevřena pamětní síň. Samotný zámek je od roku 1964 chráněn jako kulturní památka, k níž patří také přilehlý park a blízká novogotická Boženina studánka.\n\nPředchůdcem zámku bývala tvrz přestavěná před rokem 1597 na renesanční zámek. V uvedeném roce Peruc koupil od vdovy Anny Marie ze Švamberka Hanuš Hruška z Března na Brodci a Selmicích. Během několika let perucké panství rozšířil, takže je tvořily vsi Bílichov, Zichovec, Toužetín, Nová Ves, Smolnice, Zbrašín, Hořany, Líšťany, části vesnic Donín a Hřivice a, později zaniklé, vsi Pochválovec, Březí a Selmice. Hanuš samotný však sídlil na toužetínském zámku. Zemřel roku 1610, když splašení koně převrátili vůz, ve kterém se vracel z Postoloprt.\n\nHanušovi synové Adam Jindřich a Jiří Bedřich Hruškové z Března prodali Peruc roku 1611 Alžbětě Zapské ze Šlovic a o získané peníze se rozdělili se svou sestrou Sabinou. Další majitelkou se v roce 1633 stala Eliška Volfomína Žďárská, provdaná za Michala Hýzrleho z Chodů. Po nich zámek zdědila dcera Františka Eusebie Hýzrlová. Její manžel hrabě Karel Leopolod Caretto z Millesima jej roku 1673 prodal svobodnému pánovi Janu Jetřichovi z Ledeburu. Kupní smlouva zahrnovala také Telce a Černochov, o které se do té doby panství rozšířilo.\n\nPotomci Jana Jetřicha z Ledeburu nechali starý zchátralý zámek obnovit. Projekt přestavby v barokním slohu navrhl Antonio della Porta a po něm jej vedl stavitel Pietro Paolo Columbani. Přestavba proběhla ve dvou etapách, z nichž první byla dokončena roku 1724 a druhá pokračovala až v letech 1760–1770. Během ní byl zámek rokokově upraven. Ledeburům Peruc patřila až do roku 1798, kdy ji Kašpar z Ledeburu prodal knížeti Josefu Vchynskému z Vchynic a od něj ji v roce 1814 koupil hrabě František Antonín I. Thun-Hohenstein. Thun-Hohensteinové potom zámek vlastnili až do roku 1945.\n\nV devatenáctém století Peruc často navštěvoval František Palacký, který sem jezdil za svým přítelem Františkem Danešem. Ve vsi trávil část dětství spisovatel Svatopluk Čech, jehož pamětní místnost byla roku 1965 otevřena v tzv. modrém salónku.\n\nBěhem druhé světové války zámek začala jako depozitář využívat lipská Univerzitní knihovna, jejíž majetek byl odstěhován zpět do Německa v roce 1954. Po válce byla v severním křídle uložena soukromá lovecká sbírka, kterou později nahradily pravěké sbírky Národního muzea. Jižní křídlo využíval v letech 1947–1952 jako byt a ateliér malíř Emil Filla, po jehož smrti byla v zámku otevřena pamětní síň s jeho malbami.\n\nPo roce 1989 se majitelem zámku stala obec Peruc, ale vzhledem k nedostatku prostředků na údržbu jej v roce 2007 prodala Francisu Jamesovi Hellyerovi a Emmanuelu Ciolfimu, za nichž budovy chátraly. Odhadované náklady na opravu v té době dosahovaly 130 miliónů korun. V roce 2015 zámek koupila Dominika Matušová z Jičína. Na zámku chtěla realizovat projekt, jehož cílem bylo oživit areál zámku pohádkovými motivy a jehož autorem je Pavel Ondráček, majitel zámku Dětenice. Nepodařilo se jim získat přilehlé pozemky s parkem, a proto od projektu ustoupili. \n\nV polovině roku 2016 uzavřela majitelka zámku s galerií a Ústeckým krajem dohodu, že opravy jižního křídla skončí do dvou let a vrátí ho zpět galerii, což se nestalo. V létě 2018 Pavel Ondráček, partner majitelky zámku, ředitelku galerie obvinil, že způsobila devastaci památky tím, že nechala splaškové vody z toalet ve výstavní síni téct do zámeckých sklepů, čímž došlo ke statickému narušení stavby a rozšíření dřevomorky a rekonstrukce tak potrvá déle. Ředitelka galerie toto tvrzení odmítla a tvrdí, že toalety nebyly během provozu výstavní síně využívány a splašky tam jsou po dělnících, kteří tam během rekonstrukce nějaký čas bydleli. V roce 2019 měla být znovu otevřena pamětní síň Emila Filly, jejímž správcem je Ústecký kraj. Vzhledem k pokračující rekonstrukci k tomu nedošlo. V síni měly být vystaveny Fillovy svitky inspirované lidovými písněmi nebo obrazy Českého středohoří. V únoru 2020 začal soud projednávat žalobu krajské Galerie Benedikta Rejta, která má věcným břemenem zaručeno užívání jižního křídla zámku, na majitelku zámku. Galerie v žalobě tvrdí, že rekonstrukce je úmyslně protahována, a požaduje, aby jí byly prostory navráceny k užívání a měla do nich přístup, ať už jsou v jakémkoliv stavu. K žalobě se připojil Ústecký kraj, který je vlastníkem perucké pozůstalosti Emila Filly. Majitelka zámku Dominika Matušová jednak tvrdí, že užívání jižního křídla zámku není možné kvůli pokračujícím stavebním pracím, jednak zpochybňuje platnost smlouvy na věcné břemeno z roku 1997 například proto, že v ní není dostatečně přesně konkretizováno, na jaké prostory má galerie právo užívání. Soud tedy jako první věc bude posuzovat platnost a rozsah věcného břemene. Pavel Ondráček, který zámek spravuje společně s partnerkou Dominikou Matušovou a zastupuje ji v komunikaci s médii, označil žalobu za nesmyslnou a řekl, že kraj by měl vlastníkovi spíše s náročnou rekonstrukcí pomáhat, a ne se s ním soudit.\n\nSpor o užívání jižního křídla zájmu může vyústit ve spor o vlastnictví pozůstalosti Emila Filly. Soubor obrazů, který Emil Filla namaloval během svého pobytu v Peruci, a dalších věcí jeho manželka věnovala státu s podmínkou, že budou vystaveny v Peruci, což se kvůli protahované rekonstrukci nyní neděje. Partner majitelky zámku Pavel Ondráček přitom spolu s dalšími lidmi před lety založil Nadaci Emila Filly s cílem rozvíjet Fillovo tvůrčí dědictví.\n\nVe sklepě severního křídla zámku bylo v roce 1967 odkryto románské zdivo. Dochovaná podoba budov je výsledkem přestavby ze druhé poloviny osmnáctého století, která respektovala dispozici staršího renesančního zámku.\n\nZámecká budova má tři křídla a hlavní jednopatrové průčelí obrácené k západu. Zdůrazňují jej tři rizality, z nichž krajní jsou zakončené atikou s vázami. Ve středním rizalitu se nachází vstupní portál, nad nímž je balkón s rokokovou mříží a celý rizalit je završen trojúhelníkovým štítem s plastikami. K portálu vede kamenný most se dvěma kamennými sfingami a amorety. Serverní strana zámku je také jednopatrová. Nachází se na ní čtveřice balkónů nesených oblouky na pilířích. Na jižní straně je fasáda pouze přízemní. Člení ji jediný tříosý rizalit s pilastry a balustrádou. Nádvorní fasády jsou patrové a okna na západní straně mají obloukové zakončení.\n\nPrůjezd za hlavním portálem je zaklenutý plackovou klenbou a valenými pásy. Do prvního patra vede schodiště s oválným půdorysem a sochařskými díly z dílny Ignáce Františka Platzera, který je také autorem soch v zámeckém průčelí. Zámecké chodby jsou klenuté stejnými klenbami jako průjezd. V jedné přízemní místnosti severního křídla s pseudorokokovým stropem se dochovaly nástěnné malby od Antonína Friebela.\n\n\n"}
{"id": "1135830", "url": "https://cs.wikipedia.org/wiki?curid=1135830", "title": "Adéla Hanzlíčková", "text": "Adéla Hanzlíčková\n\nAdéla Hanzlíčková (* 4. května 1994 Brno) je česká zápasnice – volnostylařka, vicemistryně Evropy 2019 v kategorii do 68 kg.\n\nZápasit začala v roce 2004 na ZŠ Horácké náměstí, pod vedením trenérů Pavla Kučery a Milana Žáčka. Je členkou klubu TAK Hellas Brno. Od roku 2014 žije v Praze, kde se připravuje pod vedením Milana Hemzy v klubu PSK Olymp Praha.\n\nV české ženské zápasnické reprezentaci se pohybovala od roku 2013 ve váze do 63 kg. V roce 2016 se na olympijské hry v Riu přímo nekvalifikovala. V červnu měsíc před záhájením olympijských her se Mezinárodní zápasnické federaci vrátily čtyři nevyužité účastnické kvóty z nichž jednu udělila jako divokou kartu Českému svazu zápasu. Svaz zápasu ve spolupráci s Českým olympijským výborem jí následně nominoval k účasti na olympijských hrách v Riu. Svojí olympijskou premiéru však nezvládla, prohrála v úvodním kole se Švédkou Henna Johanssonovou na technickou převahu 0:11 na body.\n\nOd roku 2019 startuje ve váze do 68 kg.\n\n\n"}
{"id": "1135831", "url": "https://cs.wikipedia.org/wiki?curid=1135831", "title": "Kylie Jenner", "text": "Kylie Jenner\n\nKylie Jenner, rodným jménem Kylie Kristen Jenner (* 10. srpna 1997 Los Angeles, Kalifornie) je americká modelka, návrhářka, podnikatelka a prominentka. Z velké části se proslavila v reality show \"Keeping Up with the Kardashians\", která beží na kánálu E!. V roce 2012 spolupracovala s oděvní značkou PucSun a spolu se svou sestrou Kendall Jenner vytvořily kolekci \"Kendall + Kylie\". \n\nKylie věnovala několik milionů dolarů na charitu.\n\nV roce 2014 týdeník Time uvedl sestry Jenners mezi 25 nejvlivnější mládež roku 2014 po jejich velkém vlivu na sociálních sítí. Do stejného seznamu byly opět uvedeny i v roce 2015. V roce 2016 se stala jednou z top 10 nejsledovanějších lidí na Instagramu.\n\nV roce 2015 založila svou vlastní kosmetickou značku \"Kylie Cosmetics\", která velmi ovlivnila mládež po celém světě. Následně umístila na Google Play a App Store svou aplikaci, která se téměř okamžitě stala jednou z nejprodávanějších aplikací, na App Store dokonce na 1. místě. V roce 2016 rozjela svou značku oblečení a doplňků \"Kylie Jenner Shop\".\n\nKylie je nejmladší dcerou Caitlyn Jenner (dříve Bruce Jenner, který podstoupil změnu pohlaví) a televizní osobnosti Kris Jenner. Její vlastní sestra se jmenuje Kendall Jenner a je o rok starší. Z matčiny strany má tři nevlastní sestry, Khloé Kardashian, Kim Kardashian a Kourtney Kardashian a nevlastního bratra Roba Kardashiana. Z otcovy strany má čtyři nevlastní sourozence, Brodyho Jennera, Brandona Jennera, Burta Jennera a Cassandru Marino. Navštěvovala školu Siera Canyon, kde byla v týmu roztleskávaček. Od roku 2012 byla vyučována doma. Maturitu složila v roce 2015 na škole Lauren Springs. V roce 2015 podstoupila zvětšení rtů. Díky operaci vymyslela své rtěnky \"Kylie Lip Kit\". Téhož roku se stala přítelkyní Tygy. Vztah začali oficiálně 13. března 2015, ukončili ho začátkem roku 2017.\n\nV roce 2007 se Kylie spolu se svými rodiči a sourozenci, Kendall, Kourtney, Khloé, Kim a Robem začala objevovat v televizní reality show \"\"Držet krok s Kardashians\"\", který zaznamenává osobní a rodinné problémy. Seriál byl úspěšný pro svou síť, E!. Na základě úspěchu reality show začaly vznikat další, jako například \"Kourtney a Kim dobývají Miami\", \"Khloé & Lamar\", \"Kourtney a Kim dobývají New York\" a \"Kourtney a Khloé dobývají Hamptons\", ve kterém se Kylie objevila.\n\nKylie vytvořila dva odstíny laků na nehty značky \"Nicole by OPI\", s názvem \"Wear Something Spar-Kylie\" a \"Rainbow in the S-Kylie\". Tato spolupráce jí přinesla 100 000 dolarů. Dne 15. listopadu 2013 sestry Jenners oznámily, že uvedou \"Kendall\" + \"Kylie Collection\" ve spolupráci s PacSun, která započala v únoru 2013. Od té doby uvedly s touto značkou několik dalších kolekcí. V červenci 2013 sestry Jenners uvedly ve spolupráci s \"Pascal Mouawad Glamhouse\" svou kolekci šperků \"Metal Haven Kendall and Kylie\".\n\nV červnu 2015, sestry Jenners uvedly kolekci oblečení \"Kendall + Kylie\" ve spolupráci s britským módním řetězcem \"Topshop\" . Dne 18. srpna 2015 Kylie oznámila, že vydá první rtěnky jako součást kosmetické řady produktů na rty s jejím jménem. V září 2015 Kylie spustila svoje nové osobní webové stránky a mobilní aplikaci. V roce 2016 Kylie vydala hudební videoklip k písní 3 Strikes od Terror Jr jako reklamu na lesky na rty její značky. Kylie v současné době nabízí na jejích internetových stránkách \"Kylie Cosmetics\" produkty na rty v mnoha odstínech, oční stíny, rozjasňovače a linky na oči. Na podzim roku 2016 Jenner oznámila, že je novou tváří světově známé značky sportovních produktů PUMA. Vytvořila značku oblečení a doplňků \"Kylie\".\n\nV únoru 2015 Kylie koupila luxusní dům v zbohatlické oblasti ve městě Calabasas v Kalifornii. Dům je vybavený například pěti ložnicemi, mnoha saunami a velkým bazénem na zahradě. Dům ji stál 2 700 000 dolarů. Jenner byla ve velmi kontroverzním vztahu s rapperem Tygou od konce roku 2014. Poprvé byli viděni na veřejnosti v Mexicu po jejích 18 narozeninách. Také navštívili New York Fashion Week New Yorku v říjnu 2015. V roce 2017 začala chodit s rapperem Travisem Scottem. Jejich vztah skončil začátkem října 2019.\n\nKylie na několik měsíců zmizela z veřejného života i z Keeping Up With The Kardashians. Fanoušci byli přesvědčeni, že je těhotná. Jejich přesvědčení se potvrdilo 4. února 2018, když Kylie na svém instagramovém účtu prozradila, že 1. února 2018 se svým partnerem přivítali na svět holčičku, které dali jméno Stormi Webster (Webster je pravé příjmení Travise Scotta).\n\n"}
{"id": "1135833", "url": "https://cs.wikipedia.org/wiki?curid=1135833", "title": "090X", "text": "090X\n\n„090X“ je debutový singl slovenské punkrockové skupiny Iné Kafe. Pochází z jejich prvního alba \"Vitaj!\" (1998).\n\nVideoklip k této skladbě se odehrává převážně v dětském pokoji plném hraček, kde skupina hraje. Občas se objeví i záběry ze skateparku. Druhý den po natáčení byla údajně místnost zatopena.\n"}
{"id": "1135834", "url": "https://cs.wikipedia.org/wiki?curid=1135834", "title": "Heavy", "text": "Heavy\n\nHeavy může být:\n\n"}
{"id": "1135836", "url": "https://cs.wikipedia.org/wiki?curid=1135836", "title": "Stephan Endlicher", "text": "Stephan Endlicher\n\nStephan Ladislaus Endlicher (24. června 1804, Bratislava – 28. března 1849, Vídeň, Rakousko) byl německý a rakouský botanik, ředitel botanické zahrady ve Vídni.\n\nZabýval se i medicínou, historií, orientalistikou a filologií (sinolog, japanolog). V roce 1847 prosadil s Josephem von Hammer-Purgstall založení Císařské Akademie věd (později Österreichische Akademie der Wissenschaften, OAW). Jako první popsal stromy rodu Sequioa a dal jim pravděpodobně jméno podle čerokézkého indiána a vynálezce písma tohoto kmene, Sequoyah. V roce 1932 po něm byla pojmenována ulice ve vídeňském obvodu Favoriten (\"Endlichergasse\" ), jeho jméno nese také rod \"Endlicheria\" z čeledi vavřínovitých. \n\n\n"}
{"id": "1135842", "url": "https://cs.wikipedia.org/wiki?curid=1135842", "title": "Steven Naismith", "text": "Steven Naismith\n\nSteven John Naismith (* 14. září 1986, Irvine, Skotsko, Spojené království) je skotský fotbalový útočník a reprezentant, v současnosti hráč klubu Everton FC.\n\nČasto poskytuje finanční prostředky na charitu a je ambasadorem skotské nadace pro dyslexii.\n\nNa seniorské úrovni hrál za skotské kluby Kilmarnock FC a Rangers FC. V červenci 2012 přestoupil do anglického klubu Everton FC, kde podepsal čtyřletou smlouvu.\n\nV A-mužstvu Skotska debutoval 6. 6. 2007 v kvalifikačním utkání v Toftiru proti týmu Faerských ostrovů (výhra 2:0).\n\n"}
{"id": "1135844", "url": "https://cs.wikipedia.org/wiki?curid=1135844", "title": "Libor Ebringer", "text": "Libor Ebringer\n\nProf. RNDr. Libor Ebringer, DrSc. (3. února 1931, Bratislava – 11. května 2015, Bratislava) byl přední slovenský mikrobiolog a pedagog.\nMezi lety 1992–1998 byl předsedou \"Československé společnosti mikrobiologické\".. Jeho hlavní specializací byl výzkum symbiotických vztahů mezi mikroorganismy a makroorganismy.\nNejcennější jsou jeho originální práce o nových účincích antibakteriálních antibiotik na semiautonomní buněčné organely (chloroplasty a mitochondrie) a stanovení korelací v mechanismech jejich účinků na bakterie a plastidy. Tento poznatek je považován za významný doklad o bakteriálním původu chloroplastů a mitochondrií, což ho nasměrovalo i ke studiu různých evolučních otázek. Za objev tohoto fenoménu se stal nositelem diplomu na československý objev. Pomocí této a dalších metod dokázal zdravotní riziko vyplývající z aplikace 5-nitro-2-furylakrylové kyseliny v potravinářství. Uvedená geneticky aktivní a zdravotně riziková látka se používala zejména na stabilizaci vín od roku 1975 přesto, že světová věda už zařazovala nitrofurany mezi potenciální karcinogeny. I díky vydatné pomoci jeho studentů se tuto látku po určitém \"klání\" podařilo zakázat.\nV letech 1990–1992 zavedl na Slovensko problematiku probiotik, z této oblasti je držitelem dvou patentů a autorem prvního slovenského probiotického preparátu Enterococcus forte + selen (vyráběl IVAX Pharmaceuticals). Zavedl také originální výrobu prvních Napolitanových tyčinek s aktivními probiotickými bakteriemi s obchodním názvem Dr. Ebi (vyráběl IDC Holding - Pečivárne Sereď). Od roku 2002 se věnoval zejména probiotickým vlastnostem tradiční brynzy, o níž dokázal, že se vyznačuje vzácnými zdravotně prospěšnými vlastnostmi. Ebringer je považován za vášnivého propagátora původní, salašnické brynzy a zdravotního významu mléka a mléčných produktů.\n\n\n\n\n\n\n"}
{"id": "1135846", "url": "https://cs.wikipedia.org/wiki?curid=1135846", "title": "Nathan Mayer Rothschild", "text": "Nathan Mayer Rothschild\n\nNathan Mayer svobodný pán von Rothschild (16. září 1777 – 28. července 1836), známý jako Nathan Mayer Rothschild, byl německý bankéř, podnikatel a finančník židovského původu. Byl jedním z pěti synů druhé generace dynastie bankéřů Rothschildů. Narodil se ve Frankfurtu nad Mohanem jako čtvrté dítě manželů Mayera Amschela Rothschilda (1744–1812) a Gutle Schnapper (1753–1849).\n\nV roce 1798, ve věku 21 let, přesídlil do Manchesteru a zahájil zde podnikání v obchodování s textilem a financemi, později se přesunul do Londýna v Anglii, kde vydělal velké jmění v obchodu se směnkami.\n\nV roce 1816 jeho dva starší bratři získali šlechtický titul (\"Freiherr\" neboli Baron) od rakouského císaře. Nyní mohli začít užívat předložky ke svému příjmení von nebo de (tj. např. von Rothschild). V erbu Rothschildů byly 4 šípy, od roku 1818, kdy šlechtický titul získal i Nathan, pak přibyl pátý šíp. A to i přesto, že Nathan se rozhodl šlechtický titul \"Freiherr von Rothschild\" nepoužívat.\n\n22. října 1806 se v Londýně oženil s Hannah Barent-Cohen (1783–1850), dcerou menželů Levy Barent Cohen (1747–1808) a Lydie Diamantschleifer.\n\n"}
{"id": "1135854", "url": "https://cs.wikipedia.org/wiki?curid=1135854", "title": "Jihomoravský župní přebor 1993/94", "text": "Jihomoravský župní přebor 1993/94\n\nV soubojích 34. ročníku Jihomoravského župního přeboru 1993/94 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1993 a skončil v červnu 1994.\n\nJednalo se o první ročník v rámci České republiky, sestoupilo jen jedno mužstvo. Od této sezony se počet účastníků opět rozrostl na 16 (naposled měl 16 účastníků ještě jako krajský přebor v ročníku 1990/91).\n\n\nNejlepším střelcem se stal Pavel Fila, který Bystrci-Kníničkám pomohl k postupu 23 brankami.\n\nZdroje: \nPoznámky:\n\n"}
{"id": "1135856", "url": "https://cs.wikipedia.org/wiki?curid=1135856", "title": "Alfred Cortot", "text": "Alfred Cortot\n\nAlfred Denis Cortot (26. září 1877, Nyon - 15. června 1962, Lausanne) byl francouzsko-švýcarský klavírista a dirigent. Patří mezi nejvýraznější postavy klasické hudby 20. století, byl oceňován zejména pro své pojetí klavírních skladeb z období romantismu. \n\nAlfred Cortot se narodil v Nyonu, švýcarském městě ležícím u francouzských hranic. Hru na klavír studoval od devíti let na pařížské konzervatoři, kde jej učili Émile Decombes (žák Chopina) a později Louis Diémer. Debutoval v roce 1897 s Beethovenovým Klavírním koncertem č. 3 c moll. \n\nV letech 1898 až 1901 působil jako korepetitor a pomocný dirigent na hudebních slavnostech v Bayreuthu a v roce 1902 dirigoval pařížskou premiéru Wagnerovy opery Soumrak bohů. Jako dirigent propagoval díla Beethovena, Brahmse či Liszta, ale i soudobých francouzských skladatelů. \n\nV roce 1905 založil spolu s Jacquesem Thibaudem a Pablem Casalsem velmi úspěšné klavírní trio. Největší zájem však budila jeho sólová klavírní hra, zejména interpretace děl Fryderyka Chopina, Roberta Schumanna či Clauda Debussyho. Jako klavírista Cortot často jezdil na zahraniční turné nejen po Evropě, několikrát byl i v USA. Dochovalo se také mnoho nahrávek, cenné jsou zejména ty z 20. a 30. let. Cortot sice koncertoval a nahrával i poté, ale pozdější nahrávky jsou již poznamenané jeho zhoršujícím se zdravotním stavem a výpadky paměti. \n\nV roce 1907 začal učit klavír na pařížské konzervatoři, po několika letech ale tamějšího vyučování zanechal, protože ho nebylo možné časově sladit s častým koncertováním. V roce 1919 pak založil hudební školu École Normale de Musique de Paris a vedl zde interpretační kurzy, kterými prošli například Clara Haskil, Solomon, Gina Bachauer, Hélène Boschi nebo Dinu Lipatti.\n\nKromě výuky také sepsal několik studií o klavírní technice a interpretaci a vydával vlastní edice klavírních partitur s obsáhlými poznámkami.\n"}
{"id": "1135857", "url": "https://cs.wikipedia.org/wiki?curid=1135857", "title": "Karol Henrich Fuchs", "text": "Karol Henrich Fuchs\n\nKarol Henrich Fuchs (5. června 1851, Bratislava – 10. ledna 1916, Bratislava) byl slovenský matematik, fyzik a geodet.\n\nKarol Henrich Fuchs se narodil v Bratislavě. Po absolvování gymnázia v Bratislavě studoval matematiku, fyziku a astronomii na vídeňské univerzitě, kde se věnoval i studiu klasických jazyků. Přestože od ukončení studií až do svého brzkého odchodu na důchod působil jako středoškolský učitel, věnoval se mimořádně široké škále vědeckých problémů, obyčejně matematicky velmi náročných. Zemřel 10. ledna 1916 v Bratislavě.\n\nNejpřínosnější byly jeho studie z oblasti fotogrammetrie, v nichž se věnoval matematickému vyhodnocování fotogrammetrických záběrů, korekci chyb, zdokonalování některých metod a přístrojů. Vypracoval metodu vyhodnocování ne zcela přesných (planparalelních) fotografických desek i přístrojů, čímž mimořádně rozšířil aplikabilitu této geodetické metody. Svými pracemi se i v mezinárodním měřítku zařadil mezi průkopníky fotogrammetrie. Jeho fyzikální a matematické dílo je dosud málo probádané, i přesto, že uveřejnil velký počet článků i v renomovaných vědeckých časopisech jako \"Annalen der Physik\", \"Repertorium der Physik\", zprávy vídeňské akademie věd atd. V jeho pozůstalosti se zachovaly rukopisy prací o kapalných krystalech, slapových jevech, o aplikacích metody nejmenších čtverců, z oblasti teorie čísel, ale i filologie, kulturní historie atd. V citlivé aplikaci matematické teorie na různé fyzikální problémy nacházíme jistou analogii mezi ním a JM Petzvalem, který byl jeho učitelem na vídeňské univerzitě.\n"}
{"id": "1135858", "url": "https://cs.wikipedia.org/wiki?curid=1135858", "title": "Boris Rybakov", "text": "Boris Rybakov\n\nBoris Alexandrovič Rybakov (rusky \"Бори́с Алекса́ндрович Рыбако́в\", 3. června 1908, Moskva – 27. prosince 2001) byl ruský historik, oponent normanské teorie.\n\nOd roku 1939 stál v čele katedry historie na Moskevské univerzitě, v letech 1952 – 1954 byl zástupcem děkana tamtéž a čtyřicet let vedl Ruský historický institut. Jeho průkopnickou monografií byla \"Řemeslná výroba staré Rusi\" (1948), kde prosazoval tezi ekonomické nadřazenosti Kyjevské Rusi nad tehdejší západní Evropou. Vedl vykopávky v Moskvě, Novgorodu, Zvenigorodu, Černihivu, Perejaslavi, Tmutarakaňi a Putivlu, výsledky svých nálezů pak publikoval v řadě monografií jako \"Černihivské starožitnosti\" (1949), \"Kroniky a byliny staré Rusi\" (1963), \"První staletí ruské historie\" (1964), \"Slovo o pluku Igorově a jeho současníci\" (1971), \"Moskevské mapy 15. a raného 16. století\" (1974) a \"Herodótova Skythie\" (1979). V posledním z jmenovaných děl zastával tezi že Skythové popsaní Herodótem byly předky současných Slovanů.\n"}
{"id": "1135860", "url": "https://cs.wikipedia.org/wiki?curid=1135860", "title": "Mistrovství světa ve veslování 1994", "text": "Mistrovství světa ve veslování 1994\n\nMistrovství světa ve veslování 1994 byl v pořadí 23. šampionát konaný mezi mezi 11. a 18. zářím 1994 v areálu Eagle Creek Park v americkém Indianapolis.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\n"}
{"id": "1135863", "url": "https://cs.wikipedia.org/wiki?curid=1135863", "title": "Nišavský okruh", "text": "Nišavský okruh\n\nNišavský okruh (srbsky: Нишавски округ, Nišavski okrug) se rozkládá na jihovýchodě Srbska. Podle údajů z roku 2011, zde žije 372 404 obyvatel. Správní centrum okruhu je ve městě Niš.\n\nNa okraji města Niš stojí Nišská pevnost, která se řadí mezi nejkrásnější a nejzachovalejší pevnosti na Balkáně. Na předměstí Niše se nachází Ćele kula (Věž lebek), postavená Turky z lebek srbských válečníků, kteří zemřeli v Čegarské bitvě. Toto turecké vítězství znamenalo selhání Prvního srbského povstání.\nV Nišavském okruhu také leží město Niška Banja, jedno z nejznámějších lázeňských center v Srbsku\n\nOkruh je rozdělen do 6 opštin:\n\nMěsto Niš je děleno do dalších 5 opštin:\n\n"}
{"id": "1135865", "url": "https://cs.wikipedia.org/wiki?curid=1135865", "title": "1. Baseballový klub Slávia UPJŠ Košice", "text": "1. Baseballový klub Slávia UPJŠ Košice\n\n1. Baseballový klub Slávia UPJŠ Košice nebo také SEALS Košice je slovenský baseballový klub z Košic založený v roce 1994.\n\n\n\n"}
{"id": "1135866", "url": "https://cs.wikipedia.org/wiki?curid=1135866", "title": "Nordwaldkammweg", "text": "Nordwaldkammweg\n\nNordwaldkammweg je turistická stezka v česko-rakouské pohraniční oblasti, trasa se vzhledem k politickým okolnostem (Železná opona) musela několikrát měnit.\n\nV roce 1888, turistický průvodce připravil stezku po hranicích Česka a Rakousko-Uherska. Nordwaldkammweg byl pak vyznačen v roce 1910 a fungoval i v meziválečném období a během druhé světové války, částečně na rakouské a částečně na české straně.\n\nDnes je plán takový, že budou historické chodníky opraveny za využití fondů Evropské unie, a začleněny do rakouské části Nordwaldkammweg. Turisté by pak mohli putovat nedotčenými částmi česko-rakouského pohraničí. Označení cest se v českých zemích dosud nepodařilo díky dlouhému schvalovacímu procesu českých orgánů. Do českých národních parků se nesmí vstupovat a nebo je pohyb dovolen pouze po značených stezkách.\n\nDnes je Nordwaldkammweg asi 140 km dlouhý a je podporován rakouským Alpským spolkem, který se stará o části trasy. Stezka vede částečně po evropském rozvodí a je do značné míry totožná s Evropskou dálkovou turistickou stezkou E6.\n\n\n"}
{"id": "1135867", "url": "https://cs.wikipedia.org/wiki?curid=1135867", "title": "1. MHK Košice", "text": "1. MHK Košice\n\n1. MHK Košice je slovenský mužský házenkářský klub z Košic. Byl založen v roce 1967 pod názvem HO VSŽ Košice. Je to dvojnásobný mistr Slovenska, trojnásobný mistr Československa a devítinásobný vítěz Slovenského poháru. Je účastníkem nejvyšší domácí soutěže, extraligy.\n\nPrezidentem klubu je Martin Farkašovský a hlavním trenérem Dušan Timko.\n"}
{"id": "1135869", "url": "https://cs.wikipedia.org/wiki?curid=1135869", "title": "Allan McGregor", "text": "Allan McGregor\n\nAllan James McGregor (* 31. ledna 1982, Edinburgh, Skotsko, Spojené království) je skotský fotbalový brankář a reprezentant, v současnosti hráč klubu Hull City AFC.\n\nMimo Skotsko působil na klubové úrovni v Turecku a Anglii.\nV A-mužstvu Skotska debutoval 30. 5. 2007 v přátelském utkání ve Vídni proti týmu Rakouska (výhra 1:0).\n\n"}
{"id": "1135873", "url": "https://cs.wikipedia.org/wiki?curid=1135873", "title": "1. slovenská nohejbalová liga žen", "text": "1. slovenská nohejbalová liga žen\n\n1. Slovenská nohejbalová liga žen je slovenská nohejbalová soutěž žen, která vznikla v roce 2001. Pořádá ji Slovenská nohejbalová asociace (SNA). Nejúspěšnějším týmem je NK '99 Trebišov, který v ní zvítězil sedmkrát (2002, 2003, 2006, 2007, 2008, 2009, 2010). Druhý nejlepší tým je NK DPMK Košice, která vyhrála na první sezóně a která jako jeden ze dvou týmů získal další zlaté medaile, vyhrála pětkrát (2001, 2004, 2005, 2011, 2012). Už v roce 2012 spolu hráli pouze NK '99 Trebišov a NK DPMK Košice, od roku 2013 se hry nekonají.\n"}
{"id": "1135874", "url": "https://cs.wikipedia.org/wiki?curid=1135874", "title": "David James Marshall", "text": "David James Marshall\n\nDavid James Marshall (* 5. března 1985, Glasgow, Skotsko, Spojené království) je skotský fotbalový brankář a reprezentant, v současnosti hráč velšského klubu Cardiff City FC.\n\nMimo Skotsko působil na klubové úrovni v Anglii a Walesu.\nV A-mužstvu Skotska debutoval 18. 8. 2004 v přátelském utkání v Glasgowě proti týmu Maďarska (porážka 0:3).\n\n"}
{"id": "1135879", "url": "https://cs.wikipedia.org/wiki?curid=1135879", "title": "Shaun Maloney", "text": "Shaun Maloney\n\nShaun Richard Maloney (* 24. ledna 1983, Miri, Sarawak, Malajsie) je skotský fotbalový záložník a reprezentant, v současnosti hráč klubu Hull City AFC. V roce 2006 se stal skotským fotbalistou roku dle SPFA a zároveň nejlepším mladým hráčem dle SPFA.\n\nMimo Skotsko působil na klubové úrovni v USA a Anglii.\nV A-mužstvu Skotska debutoval 8. 10. 2005 v kvalifikačním utkání v Glasgowě proti týmu Běloruska (prohra 0:1).\n\n"}
{"id": "1135880", "url": "https://cs.wikipedia.org/wiki?curid=1135880", "title": "British Rail řada 390", "text": "British Rail řada 390\n\nBR řada 390 (známá také jako britské pendolino) je anglický rychlovlak. Jedná se o elektrickou jednotku určenou pro britskou hlavní napájecí soustavu 25 kV 50 Hz AC. Jezdí na vysokorychlostní trati West Coast Main Line, kde s jednotkou řady 350 tvoří páteřní vozidlo této trati. Patří společnosti Virgin Trains.\n\nJednotky jsou postavené na rychlost 225 km/h. V provozu zatím ale jezdí jen 200 km/h. To se však může změnit, jelikož se možná zvýší maximální rychlost na West Coast Mail Line. Zatím se tak však nestalo.\n\nJednotky byly vyrobeno, aby nahradily pomohli starším elektrickým lokomotivám řady 90 a nahradily staré řady 86 a 87, postavené v šedesátých a sedmdesátých letech (řada 390 byla postavena v letech 2001–2004 a 2009–2012).\n\nPůvodně bylo vyrobeno 57 souprav. Jedna však byla sešrotována v důsledku nehody u Grayrigg, jež se stala 23. února 2007.\n"}
{"id": "1135881", "url": "https://cs.wikipedia.org/wiki?curid=1135881", "title": "James Forrest (1991)", "text": "James Forrest (1991)\n\nJames Forrest (* 7. července 1991, Prestwick, Skotsko, Spojené království) je skotský fotbalový záložník a reprezentant, v současnosti hráč klubu Celtic FC.\n\nV roce 2003 se připojil do mládežnické akademie Celtiku. Už od počátku byl považován za velký talent skotského fotbalu. 1. května 2010 debutoval za A-tým. Bylo to v zápase proti Motherwellu. Do zápasu nastoupil v 81. minutě jako střídající hráč. V 87. minutě vstřelil svůj první gól. Svůj debut v evropských pohárech si odbyl o pár měsíců později. V červenci 2010 v 3. předkole Ligy mistrů nastoupil proti portugalskému týmu SC Braga.\n\nSvůj první reprezentační zápas odehrál za Skotsko U-19, bylo to v kvalifikaci na Mistrovství Evropy do 19 let proti Ázerbájdžánu.\n\nV A-mužstvu Skotska debutoval 29. 5. 2011 v Dublinu na turnaji Carling Nations Cup proti týmu Irska (prohra 0:1).\n\n"}
{"id": "1135888", "url": "https://cs.wikipedia.org/wiki?curid=1135888", "title": "Jeff Banks", "text": "Jeff Banks\n\nJeff Banks (* 17. března 1943) je velšský módní návrhář. Narodil se v jihovelšském městě Ebbw Vale. V roce 1964 si v Londýně založil butik . Koncem sedmdesátých let založil módní řetězec . Byl autorem televizního pořadu \"The Clothes Show\" vysílaného na BBC One v letech 1986 až 2000. V roce 1975 konvertoval k buddhismu.\n"}
{"id": "1135890", "url": "https://cs.wikipedia.org/wiki?curid=1135890", "title": "Might &amp; Magic Heroes VII", "text": "Might &amp; Magic Heroes VII\n\nMight & Magic Heroes VII (zkráceně MMH7) je tahová strategie, sedmé pokračování počítačové fantasy herní série Heroes of Might and Magic. Hru vyvinula společnost Limbic Entertainment a vydala firma Ubisoft dne 29. září 2015. Stejně jako v ostatních hrách této série hráč ovládá postavy s magickými schopnostmi, které najímají bojovníky ve svých hradech. Hrdinové poté se svými armádami bojují mezi sebou a obsazují neutrální či nepřátelská města. Cílem hry je splnit zadaný úkol, kterým nejčastěji bývá zabrání všech měst. Hra má hru jednoho hráče včetně kampaně a hru více hráčů.\n\nDne 26. dubna 2016 bylo oficiálně oznámeno vydání prvního samostatného datadisku s podtitulem Trial by Fire s datem vydáním stanoveným na 4. června, později posunutým na 4. srpna 2016. Datadisk bude obsahovat kromě samostatných dvou kampaní také novou trpasličí frakci (fortress) ovládající mocnou runovou magii. V den vydání datadisku bude také vydán rozsáhlý patch 2.0, který přidá všechny opravy chyb a vylepšení hry kromě nových kampaní a národa také do základní hry, a to zdarma.\n"}
{"id": "1135891", "url": "https://cs.wikipedia.org/wiki?curid=1135891", "title": "Phillip Dorsett", "text": "Phillip Dorsett\n\nPhillip Dorsett (* 5. ledna 1993 ve Fort Lauderdale, stát Florida) je hráč amerického fotbalu nastupující na pozici Wide receivera a Punt returnera za tým Indianapolis Colts v National Football League. Univerzitní fotbal hrál za University of Miami, poté byl vybrán v prvním kole Draftu NFL 2015 týmem Indianapolis Colts.\n\nDorsett navštěvoval St. Thomas Aquinas High School v rodném Fort Lauderdale, kde se kromě amerického fotbalu věnoval rovněž atletice. Hrál na pozici Wide receivera a v jednom týmu se sešel s budoucím spoluhráčem Duronem Carterem. V posledním ročníku zachytil 35 přihrávek pro 806 yardů a 12 touchdownů, kromě toho si rovněž připsal 4 touchdowny z returnů. Jeho tým za celou sezónu ani jednou neprohrál.\n\nDorsett byl rovněž jedním z nejlepších atletů ve státě Florida, zejména v krátkých sprintech, skocích do dálky a trojskoku. Jeho osobní rekord ve skoku do dálky je 7,55 metru a ve trojskoku 14,59 metru. Na mistrovství Floridy se v roce 2011 umístil druhý ve sprintu na 100 metrů (10,51 s) a třetí na 200 metrů (21,26 s). Ve stejném roce zaběhl na BCAA Championships osobní rekord na 400 metrů 48,32 s.\n\nDorsett byl weby Rivals.com a ESPN.com ohodnocen třemi hvězdičkami. Podle ESPNU byl ohodnocen jako 45. nejlepší hráč na své pozici a následně si zvolil jako své další působiště University of Miami. Kromě University of Miami rovněž dostal nabídky na stipendium od University of Florida, Ohio State University, University of North Carolina, University of Georgia a dalších.\n\nDorsett hrál za Miami mezi roky 2011 až 2014. Již jako nováček nastoupil do dvanácti zápasů a v nich zachytil 14 přihrávek pro 147 yardů a touchdown, o rok později už to bylo 58 zachycených přihrávek pro 842 yardů a 4 touchdowny. V sezóně 2013 odehrál kvůli zranění kolena pouze osm utkání, nicméně o rok později již nastoupil do všech třinácti zápasů a zaznamenal 36 zachycených přihrávek pro 871 yardů a 10 touchdownů. Kariéru na univerzitě zakončil se 121 zachycenými přihrávkami pro 2 132 yardů a 17 touchdownů.\n\nDorsett byl vybrán v prvním kole Draftu NFL 2015 jako 29. hráč celkově týmem Indianapolis Colts. Draftování Dorsetta bylo překvapením pro mnoho fanoušků i odborníků, protože Colts měli dostatek kvalitních Wide receiverů, včetně nově příchozích Andreho Johnsona a Durona Cartera. Tato volba zklamala rovněž některé hráče Colts, kteří se domnívali, že tým potřebuje posílit zejména v defenzívě. \n\n37. května 2015 Dorsett podepsal čtyřletou smlouvu s Colts.\n\n"}
{"id": "1135892", "url": "https://cs.wikipedia.org/wiki?curid=1135892", "title": "Avion II", "text": "Avion II\n\nAvion II (známý také jako Zéphyr nebo Éole II) byl druhý letoun, konstruovaný Clémentem Aderem. Práce na jeho stavbě probíhaly v roce 1893, ale letoun nebyl dokončen. Vycházel z jeho prvního letounu Éole z roku 1890. Vznikal na objednávku francouzského ministerstva války.\n\nJméno „Avion“, které vytvořil Ader z latinského \"avis\" (pták), se stalo zdrojem pro slovo \"avion\", nejobvyklejší francouzské označení pro letadlo těžší než vzduch. První oficiální text, ve kterém je zmíněno, je francouzský patent číslo 205 555 poskytnutý Aderovi 19. dubna 1890.\n\nVětšina zdrojů se shoduje v tom, že práce na letounu nebyla nikdy dokončena. Ader ji opustil ve prospěch Avionu III, poté co vypočítal velikost točivého momentu třímetrové čtyřlisté vrtule a zjistil, že je příliš velký. Aderovo pozdější tvrzení, že v srpnu 1893 letěl s Avionem II na vzdálenost 100 metrů na poli v Satory, není široce přijímáno.\n\n"}
{"id": "1135897", "url": "https://cs.wikipedia.org/wiki?curid=1135897", "title": "Boeing KC-46 Pegasus", "text": "Boeing KC-46 Pegasus\n\nBoeing KC-46 Pegasus je vojenský letoun určený pro doplňování paliva jiných letounů ve vzduchu. Kromě doplňování paliva může sloužit i k přepravě cestujících a nákladu. Letoun byl vyvinut z letounu Boeing KC-767, přičemž oba stroje byly odvozeny od civilní dopravní verze Boeing 767. V únoru 2011 projekt firmy Boeing zvítězil v soutěži KC-X na tankovací letoun, který ve službě nahradí rychle zastarávající stroje Boeing KC-135 Stratotanker. Zařazení typu do služby bylo původně plánováno na srpen 2017, ale po zdrženích v průběhu zkoušek bylo odloženo a první exempláře začaly být USAF přejímány v lednu 2019.\n\nHlavním tankovacím letounem amerického letectva (USAF) je KC-135, zařazený do služby roku 1957. Přes postupné modernizace se technický stav letounů zhoršuje a jejich provoz je stále dražší. Vedení USAF proto rozhodlo o postupném nahrazení letounů KC-135 novým typem. První skupina letadel KC-767, tankovací verze letounu Boeing 767, měla být pronajata od společnosti Boeing. V roce 2003 bylo toto rozhodnutí změněno a USAF objednalo 80 letounů KC-767 a dalších 20 mělo být pronajato. V prosinci 2003 Pentagon projekt KC-767 zmrazil a v lednu 2006 byl definitivně zrušen. Zrušení následovalo po veřejném odhalení korupčního jednání při uzavírání smlouvy, přičemž svou roli hrály i rozdílné názory na pronájem letounů místo jejich zakoupení.\n\nV lednu 2007 USAF oficiálně zahájilo program KC-X vypsáním požadavků na nový tankovací letoun. Program KC-X byl první fází programu nahrazení flotily letounů KC-135. americké ministerstvo obrany vyhlásilo vítězem tendru společný projekt společností EADS a Northrop Grumman odvozený od letounu Airbus A330 MRTT označovaný KC-30 (letoun dostal označení Northrop Grumman KC-45) před letounem Boeing KC-767. Dne 18. června 2008 Boeing zaslal oficiální protest proti výběru letounu KC-45. V roce 2010 USAF obnovilo soutěž KC-X spolu s upřesněnými požadavky na letoun. Po vyhodnocení nabídek byl v únoru 2011 letoun KC-767 vybrán jako vítězný stroj, který nahradí letouny KC-135.\n\n\n\n\n\n"}
{"id": "1135899", "url": "https://cs.wikipedia.org/wiki?curid=1135899", "title": "Ricky Evans", "text": "Ricky Evans\n\nRicky Evans (* 23. června 1960) je velšský ragbista. Narodil se v obci Aberporth na západě Walesu. Hrál za klub Llanelli RFC. V letech 1993 až 1995 byl členem Velšské ragbyové reprezentace. Později hrál za Cardigan RFC. Jeho manželka Anjelica Evans byla australská modelka. Jeho syn Owen Evans rovněž hrál ragby. Konvertoval k buddhismu.\n"}
{"id": "1135900", "url": "https://cs.wikipedia.org/wiki?curid=1135900", "title": "1. světový festival mládeže a studentstva", "text": "1. světový festival mládeže a studentstva\n\n1. světový festival mládeže a studentstva se konal v roce 1947 v Praze, hlavním městě tehdejšího Československa. Účastnilo se jej 17 000 mladých lidí z 71 zemí.\n\nSvětová federace demokratické mládeže se rozhodla oslavit svůj první festival v Praze, kde se v říjnu a listopadu 1939 tisíce mladých Čechů připojilo k demonstracím proti okupaci země ze strany nacistického Německa. Protesty vyvolaly vlnu represí, která zahrnovala uzavření všech vyšších škol, zatčení více než 1850 studentů, a internaci 1200 lidí v nacistických koncentračních táborech. Světová federace demokratické mládeže (WFYS) také vzdala hold českým městům: Lidice a Ležáky, které byly vyhlazeny v reakci na atentát na německého místodržícího Reinharda Heydricha.\n\nFestival byl oficiálně zahájen před 17 000 lidmi na Strahovském stadionu odpoledne 25. července 1947. Byla vztyčena modrá vlajka se znakem Světové federace demokratické mládeže, a poprvé zazněla „Píseň demokratické mládeže“, složená Anatolijem Novikovem s texty Lva Ošanina.\n\nŠlo o nejdelší festival v jeho historii, trval téměř čtyři týdny. Mezi sportovními událostmi byla i atletická soutěž.\n\nMottem festivalu bylo: „Mladí spojme se, kupředu za trvalý mír!“\n"}
{"id": "1135902", "url": "https://cs.wikipedia.org/wiki?curid=1135902", "title": "Myrmidoni", "text": "Myrmidoni\n\nMyrmidoni (\"Μυρμιδόνες\") byl národ zmiňovaný v řecké mytologii. Obývali jižní část Thesálie okolo města Fthia. Jejich legendárním praotcem byl král Myrmidón, Diův syn. Nejznámějšími vládci Myrmidonů byl Péleus a jeho syn Achilles, který se podle Homéra zúčastnil trojské války s oddílem myrmidonských bojovníků. Pozdější podání vycházelo z podobnosti jména Myrmidonů s výrazem \"myrméx\", který označoval ve starořečtině mravence. Podle domněnky, kterou uvádí Ovidius ve svých \"Proměnách\", vznikli Myrmidoni tak, že král Aiakos na ostrově Aigina viděl ve snu mravence lezoucí po stromě a po probuzení zjistil, že Zeus proměnil mravence v lidi. Proto byli Myrmidoni početní, ukáznění a bojovní jako mravenci. Následně se v literatuře používal výraz \"Myrmidon\" jako metafora pro člověka, který bezduše vykonává rozkazy. Myrmidony uvádí William Shakespeare ve hře \"Troilus a Kressida\", objevují se také ve filmu \"Troja\" z roku 2004. \n\n"}
{"id": "1135905", "url": "https://cs.wikipedia.org/wiki?curid=1135905", "title": "Shefali Chowdhury", "text": "Shefali Chowdhury\n\nShefali Chowdhury ( \"\"; * 20. června 1988) je velšská herečka. Narodila se v severovelšském městě Denbigh jako nejmladší z pěti sourozenců. Její rodiče se sem v roce 1980 přestěhovali z Bangladéše. V šesti letech se s rodinou přestěhovala do Birminghamu. V roce 2005 hrála postavu jménem Parvati Patil ve filmu \"Harry Potter a Ohnivý pohár\". Později hrála i ve dvou dalších dílech: \"Harry Potter a Fénixův řád\" (2007) a \"Harry Potter a princ dvojí krve\" (2009).\n\n"}
{"id": "1135906", "url": "https://cs.wikipedia.org/wiki?curid=1135906", "title": "Merryl Wyn Davies", "text": "Merryl Wyn Davies\n\nMerryl Wyn Davies (* 23. června 1948) je velšská spisovatelka. Narodila se ve městě Merthyr Tydfil a studovala antropologii na University College London. Později se vrátila do Walesu, kde pracovala jako novinářka. Ve svém díle se věnuje Islámu, často spolupracuje s pákistánským autorem Ziauddinem Sardarem. Sama také konvertovala k Islámu.\n"}
{"id": "1135908", "url": "https://cs.wikipedia.org/wiki?curid=1135908", "title": "Welsh (příjmení)", "text": "Welsh (příjmení)\n\nWelsh může být:\n\n"}
{"id": "1135911", "url": "https://cs.wikipedia.org/wiki?curid=1135911", "title": "Joe Jacobson", "text": "Joe Jacobson\n\nJoe Jacobson (* 17. listopadu 1986) je velšský fotbalový obránce a bývalý mládežnický reprezentant v kategorii U21. Narodil se v Cardiffu a v roce 2006 začal hrát za Cardiff City FC. Stal se prvním britským židovským profesionálním fotbalistou za více než 25 let. V letech 2007 až 2009 hrál za Bristol Rovers FC, následně do roku 2011 působil v klubu Oldham Athletic AFC. Téhož roku krátce působil v Accrington Stanley FC, odkud přešel do Shrewsbury Town FC. V roce 2014 začal hrát za Wycombe Wanderers FC.\n"}
{"id": "1135912", "url": "https://cs.wikipedia.org/wiki?curid=1135912", "title": "Welsch", "text": "Welsch\n\nWelsch může být:\n\n"}
{"id": "1135918", "url": "https://cs.wikipedia.org/wiki?curid=1135918", "title": "Balada (hudba)", "text": "Balada (hudba)\n\nBalada (z francouzského \"ballade\", ) je v hudební terminologii název pro hudební ztvárnění literární balady, lyricko-epické básně, ve formě písně nebo jednověté instrumentální skladby s vypravěčským charakterem. Tyto skladby začaly vznikat v 18. století a mezi nejvýznamnější patří romantické balady pro sólový klavír.\n\nV německé literatuře 18. století byla balada báseň s charakterem lidového vyprávění . Některé z těchto básní zhudebnili skladatelé jako Johann Friedrich Reichardt, Carl Friedrich Zelter a Johann Rudolf Zumsteeg.\n\nV 19. století polský skladatel Fryderyk Chopin napsal čtveřici balad, které se staly první významnou aplikací tohoto hudebního žánru v instrumentální hudbě. Jeho příkladu následovalo mnoho dalších romantických hudebních skladatelů. Ve 20. století se začalo s formou více posunovat a vznikala i díla pro neobvyklé nástrojové obsazení (Einojuhani Rautavaara – \"Balada pro harfu a smyčce\" a podobně).\n\nBalada byla po zavedení Chopinem častá hudební forma, kterou psalo mnoho romantických skladatelů. Její forma není jednotná, sjednocujícím prvkem je hlavně vypravěčský styl, „sled částí, které na sebe navazují v určitém pořádku… Jejich následnost je řízena jejich vztahem a dospívá ke svému řešení nutností či pravděpodobností.“ Pro Chopina byl jednotícím prvkem 6/8 takt, pro Brahmse byly zase typické jednodušší A-B-A písňové formy.\n\nNěkteří skladatelé (například Robert Schumann či Claude Debussy) psali balady pro klavír a pěvce, Gabriel Fauré zase napsal baladu pro klavír a orchestr.\n\n\n"}
{"id": "1135920", "url": "https://cs.wikipedia.org/wiki?curid=1135920", "title": "Zastupitelstvo Jihomoravského kraje", "text": "Zastupitelstvo Jihomoravského kraje\n\nZastupitelstvo Jihomoravského kraje je přímo volený orgán krajské samosprávy. Na základě zákona o krajích má jakožto zastupitelstvo kraje s více než 900 000 obyvateli 65 členů. Sídlí stejně jako Krajský úřad Jihomoravského kraje na Žerotínově náměstí v Brně.\n\nVe funkčním období 2012–2016 v něm zasedalo pět politických uskupení: ČSSD, KDU-ČSL, KSČM, ODS, TOP 09 a Starostové pro Jihomoravský kraj. Po volbách v roce 2016 se do krajského zastupitelstva dostalo už devět subjektů: ANO, KDU-ČSL, ČSSD, KSČM, ODS, TOP 09 s podporou starostů a „Žít Brno“, Starostové pro Jižní Moravu, Koalice Svoboda a přímá demokracie – Tomio Okamura (SPD) a Strana Práv Občanů, Zelení a Piráti.\n\n"}
{"id": "1135921", "url": "https://cs.wikipedia.org/wiki?curid=1135921", "title": "Monster (manga)", "text": "Monster (manga)\n\nMonster ( モンスター \"Monsutá\", česky \"Obluda\") je japonská seinen manga, kterou napsal a ilustroval mangaka Naoki Urasawa. Vycházela v časopise Big Comic Original od nakladatelství Šógakukan v letech 1994 – 2001 a postupně v 18 svazcích formátu tankóbon. Vypráví příběh Kenzóa Tenmy, uznávaného japonského neurochirurga žijícího v Německu, jehož život se obrátí vzhůru nohama poté, co zachrání život pacientovi, který je ve skutečnosti nebezpečný psychopat.\n\nUrasawa v roce 2002 napsal a ilustroval román \"Another Monster\", který příběh převypravuje z pohledu investigativního žurnalisty. Studio Madhouse mangu adaptovalo do 74dílného anime, které se poprvé vysílalo od dubna 2004 do září 2005. Manga Monster získala mnohá ocenění a anime bylo kritiky označeno za jedno z nejlepších za celé desetiletí.\n\nPíše se rok 1986 a uznávaný japonský neurochirurg Kenzó Tenma pracuje v Eislerově nemocnici v Düsseldorfu. V životě mu nic nechybí. V práci ho čeká povýšení, těší se přízni ředitele nemocnice Uda Heinemanna a jeho dceru Evu si má brzy brát. Avšak poté, co má přikázáno dát přednost v operaci slavnému opernímu pěvci před obyčejným člověkem, který kvůli tomu zemře, začne o vedení nemocnice pochybovat. Proto když nedlouho poté přivezou do nemocnice dvojčata Johana a Annu Liebertovy, rozhodne se dát Johanovi, chlapci s průstřelem lebky, přednost před düsseldorfským starostou. Johan přežije, starosta zemře. Tenma přichází o své postavení, o svou snoubenku, ale věří, že udělal správnou věc. Ředitel nemocnice Heinemann a další lékaři stojící Tenmovi v cestě jsou však náhle a za záhadných okolností zavražděni, přičemž dvojčata z nemocnice zmizí. Tenma je kvůli svému zjevnému motivu hlavním podezřelým, ačkoliv policie nemá žádný důkaz.\n\nO devět let později je Tenma primářem chirurgického oddělení v Eislerově nemocnici. Jeden z jeho pacientů, který je vyslýchán ohledně vražd manželských párů, které se dějí po celém Německu, je zavražděn před jeho očima a nikým jiným, než Johanem Liebertem. Policie Tenmovi nevěří, a jelikož nemůže najít žádné informace o chlapci jménem Johan Liebert, myslí si, že si jej Tenma vymyslel. A tak se Tenma stává hlavním podezřelým z další vraždy. Zdrcený tím, že ačkoliv si myslel, že dělá dobrou věc, zachránil život obludě (odtud název mangy), rozhodne se, že Johana najde a zabije, aby odčinil, co provedl.\n\nMangu Monster napsal a ilustroval Naoki Urasawa a vycházela postupně v časopise Big Comic Original od prosince 1994 do prosince 2001. Všech 162 kapitol pak mezi lety 1995 a 2002 vycházely ve svazcích tankóbon, kterých vyšlo dohromady 18. Manga poté vycházela v překladech i ve Spojených státech, v Německu, Francii, Nizozemsku, Španělsku, Brazílii, Argentině, Tchaj-wanu a Mexiku.\n\nAnime adaptaci zpracovalo studio Madhouse a poprvé se vysílala od 6. dubna 2004 do 27. září 2005 na Nippon TV. Režíroval ji Masajuki Kodžima a scénář napsal Tacuhiko Urahata. Grafických návrhů postav se ujal dlouholetý animátor studia Ghibli Kitaró Kósaka. Kromě Japonska se vysílalo i v Severní Americe a Australasii.\n\n\n"}
{"id": "1135923", "url": "https://cs.wikipedia.org/wiki?curid=1135923", "title": "Jihomoravský župní přebor 1995/96", "text": "Jihomoravský župní přebor 1995/96\n\nV soubojích 36. ročníku Jihomoravského župního přeboru 1995/96 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1995 a skončil v červnu 1996.\n\n\nZdroj: \nPoznámky:\n\n"}
{"id": "1135926", "url": "https://cs.wikipedia.org/wiki?curid=1135926", "title": "Buquoyská hrobka (Nové Hrady)", "text": "Buquoyská hrobka (Nové Hrady)\n\nBuquoyská hrobka, postavená v letech 1890–1892 v novogotickém stylu, se nachází na východním konci hřbitova (založen 1810) v Nových Hradech a je kulturní památkou.\n\nHrobka byla zbudována podle projektu pražského architekta Josefa Schulze, autora hlavní budovy Národního muzea v Praze. Stavbu provedl stavitel Karel Bůžek z Nových Hradů. Hrobku nechal vybudovat velkostatkář a politik hrabě Karel Bonaventura Buquoy (1854–1911), jmenovec císařského generála a vítěze na Bílé hoře.\nHrobka je zpřístupněna v rámci městských prohlídek.\n\nHrobka připomíná Schwarzenberskou hrobku v Třeboni. Má dvě části - kryptu v přízemí a kapli v patře. Jedná se o orientovanou stavbu s pětibokým presbytářem, na jižní straně se šnekem do zvonice. Byla zbudována z režného cihelného zdiva, kamenná výzdoba je z pískovce, podezdívka a dříky sloupů ze žuly. Nad vchodem do zádušní kaple je umístěna rozměrná pozlacená mozaika zobrazující Pannu Marii podle výtvarné předlohy Maxe Švabinského. Panna Maria stojí na půlměsíci, obklopená zlatou září a korunována párem andělů. Nese na ruce Ježíška a oba drží růženec. V tympanonu portálu v přízemí je umístěn kamenný reliéf s buquoyským erbem neseným párem gryfů a rodovým heslem \"DIEU ET MON ROI\" (\"Bohu a mému králi\"). \nZa hrobkou je záhadný náhrobek Gabriely Thun-Hohenstein, rozené hraběnky Longueval-Buquoy a hraběte Josefa Thun-Hohensteina.\n\nHlavní loď má čtvercový půdorys, její klenba je hvězdicová s hruškovitě profilovanými žebry, boční lodě jsou sklenuty segmentově, presbytář je pětiboký, předsíň je sklenuta křížovou klenbou. \n\nHrobka byla postavena pro 28 rakví, pochováno v ní však bylo jen 8 příslušníků rodu Buquoyů (3 manželské páry) a jejich příbuzných (sourozenci z rodu Cappy). Další členové rodu zůstali uloženi v původní rodinné hrobce z roku 1648, kterou nechala zbudovat hraběnka Marie Magdalena z Biglia (1573–1653) v klášterním kostele sv. Petra a Pavla v Nových Hradech. Poslední majitel velkostatku, Karel Jiří (Karl Georg), 15. hrabě Buquoy, se pohřbu do hrobky nedočkal, zemřel 17. května 1952 po věznění na Mírově ve vězeňské nemocnici v Brně.\n\n\n"}
{"id": "1135928", "url": "https://cs.wikipedia.org/wiki?curid=1135928", "title": "Zastupitelstvo Jihomoravského kraje 2000–2004", "text": "Zastupitelstvo Jihomoravského kraje 2000–2004\n\nZastupitelstvo Jihomoravského kraje 2000–2004 vzešlo z voleb do zastupitelstev krajů, které se uskutečnily 12. listopadu 2000.\n\nVýsledky voleb byly následující:\nNásledovala povolební jednání. Sedmnáct dnů po volbách, 29. listopadu 2000, podepsali zástupci čtyřkoalice a ODS dohodu, podle které se krajským hejtmanem měl stát Stanislav Juránek z KDU-ČSL, lídr Čtyřkoalice, prvním náměstkem pak lídr ODS František Polách. V jedenáctičlenné krajské radě měla Čtyřkoalice zaujmout sedm křesel a ODS čtyři.\n\nSouběžně s krajskými volbami začaly přípravy na vznik krajského úřadu. Budova byla k dispozici – stal se jím Nový zemský dům v Brně na Žerotínově náměstí. Ustavující zasedání nově vzniklého krajského zastupitelstva však kvůli probíhající rekonstrukci zde ještě proběhnout nemohlo. Pomocnou ruku podalo město Brno, a tak se 65 krajských zastupitelek a zastupitelů poprvé sešlo 20. prosince 2000 na Nové radnici v Brně. Prvním hejtmanem byl zvolen Stanislav Juránek (KDU-ČSL). Zastupitelstvo mj. schválilo pravidla rozpočtového provizoria Brněnského kraje na měsíce leden – březen 2001. Následující den, 21. prosince 2000, se poprvé sešli k jednání nově zvolení radní. Místem k tomuto historickému jednání byl salonek Besedního domu na Husově ulici v Brně.\n\nRok 2001 byl ve znamení „vybudování“ krajského úřadu a přechodu kompetencí z centrální a okresní úrovně na krajskou. Od nového roku se začal jednání rady účastnit také ředitel krajského úřadu Jiří Crha, jmenovaný do funkce 17. ledna 2001.\nDruhé zasedání Zastupitelstva Brněnského kraje se 15. února 2001 konalo díky pochopení města Brna opět na Nové radnici. Jeho průběh se dostával do ustálenější podoby – projednávaly se zprávy o činnosti jednotlivých výborů, byl schválen jednací a volební řád. Zastupitelé rovněž schválili rozpočet kraje na rok 2001 ve výši 91,7 milionu korun. O prudkém vývoji kraje svědčí skutečnost, že díky rozpočtovým opatřením v průběhu roku 2001 se rozpočet zvýšil na konečných více než 2,2 miliardy korun.\nZačaly se také navazovat kontakty s jinými evropskými regiony. K prvním patřili pochopitelně nejbližší sousedé – konkrétně spolková země Dolní Rakousko. V rámci třetího zasedání krajského zastupitelstva, které se uskutečnilo 19. dubna 2001 už ve velké zasedací síni krajského úřadu, byl schválen – a to jednomyslně – záměr uzavřít smlouvu o partnerství a spolupráci Brněnského kraje a Spolkové země Dolní Rakousko. Při tomto zasedání byli členům zastupitelstva představeni dosud jmenovaní vedoucí odborů krajského úřadu. Neustálý personální vývoj dokládá akceptovaný požadavek zastupitelů, že při každém zasedání jim bude předložen aktualizovaný telefonní seznam pracovníků krajského úřadu. Pro ilustraci, při schůzi 3. května 2001 rada schválila počet zaměstnanců Brněnského kraje zařazených do Krajského úřadu ve výši 195 osob.\n\nDne 31. května 2001 byl novelizován ústavní zákon č. 176/2001 Sb. a na základě žádosti krajského zastupitelstva došlo k přejmenování kraje z Brněnského na Jihomoravský kraj.\nOd července přešly na kraj zřizovatelské kompetence k Ústavu sociální péče pro tělesně postižené v Habrovanech.\nNa kraj byly rozhodnutím zastupitelstva ze dne 13. září 2001 převedeny další příspěvkové organizace, mj. Galerie výtvarného umění v Hodoníně, schválena byla rovněž zřizovací listina nové příspěvkové organizace Správa a údržba silnic Jihomoravského kraje, do které byly sloučeny příspěvkové organizace Správa a údržba silnic Blansko, Brno, Břeclav, Hodonín, Vyškov a Znojmo. Souběžně probíhalo výběrové řízení na ředitele nově vzniklé organizace, kterým se stal Jan Zouhar. Nová krajská organizace zahájila činnost od 1. října 2001. K tomuto termínu byly ze státu na kraj převedeny silnice II. a III. třídy (v Jihomoravském kraji bylo tehdy celkem 4280 kilometrů silnic, z toho 3830 kilometrů silnic druhé a třetí třídy). První zahraniční prezentace kraje se uskutečnila 24. října 2001 v Českém centru v Bratislavě.\nŠesté zasedání krajského zastupitelstva se konalo 15. listopadu 2001. Zastupitelé tehdy mj. schválili zřizovací listiny 75 škol, předškolních a školských zařízení z okresů Břeclav, Vyškov a Znojmo. Šlo o třetí skupinu škol, které přešly do působnosti Jihomoravského kraje. První skupinu tvořily školy, předškolní a školská zařízení z okresu Brno – město, které byly převedeny do působnosti Jihomoravského kraje s účinností ode dne 1. dubna 2001. Jejich zřizovací listiny schválilo Zastupitelstvo Jihomoravského kraje na svém zasedání dne 21. června 2001. Školy, předškolní a školská zařízení okresů Blansko, Brno – venkov a Hodonín byly převedeny s účinností od 1. července 2001 a Zastupitelstvo Jihomoravského kraje jejich zřizovací listiny schválilo na svém zasedání 13. září 2001. Zbývající zřizovací listiny 15 zemědělských škol a učilišť pak schválilo krajské zastupitelstvo na svém sedmém zasedání v prosinci 2001. Kraj tak byl zřizovatelem celkem 278 škol. V listopadu byl schválen historicky první koncepční dokument kraje – Program rozvoje Jihomoravského kraje na období 2001–2004.\nNa prosincovém zasedání zastupitelstva byl schválen vstup kraje do sdružení právnických osob Regionální rozvojová agentura jižní Moravy a záměr zřídit koordinátora integrovaného systému veřejné hromadné dopravy. Schválen byl rovněž rozpočet kraje na rok 2002 s objemem příjmů a výdajů 3,8 miliardy korun.\n\nJestliže během roku 2001 byli pro výkon své funkce uvolněni hejtman a jeho tři zástupci (statutární zástupce náměstek František Polách a zástupci hejtmana Antonín Kment a Lubomír Šmíd), rozhodnutím prosincového zastupitelstva začali od ledna 2002 jako uvolnění působit i zbývající členové krajské rady a předsedové kontrolního a finančního výboru Václav Božek a Jan Vitula.\nPotvrzením skutečnosti, že Jihomoravský kraj je hlavním vinařským regionem republiky, bylo jmenování náměstka hejtmana Antonína Kmenta do čela Rady nově ustaveného Vinařského fondu, který byl zřízen na podporu výsadby vinic a obnovy vinic, podporu výroby a propagaci odbytu vín. Jeho sídlo bylo od začátku v budově Krajského úřadu Jihomoravského kraje na Žerotínově náměstí. Na začátku roku se kraj poprvé představil na veletrhu Regiontour. Důležitým krokem na cestě jižní Moravy do Evropské unie bylo únorové jednání s předsedou delegace Evropské komise v ČR Ramiro Cibrianem. O důležitých rozhodnutích pro kraj (mj. o železničním uzlu Brno) jednala v prostorách sídla kraje v květnu vláda ČR. Ve stejném měsíci se konala ustavující plenární schůze Rady hospodářské a sociální dohody (RHSD) Jihomoravského kraje, jihomoravské tripartity, které se kromě delegace kraje zúčastnili zástupci odborových svazů a zástupci zaměstnavatelských a podnikatelských svazů. O tom, že to nebyla jen seznamovací schůzka, svědčí společné usnesení, ve kterém RHSD žádá Ministerstvo školství, mládeže a tělovýchovy ČR a vládu, aby splnily svůj slib, že navýšení tarifních platů k 1. březnu 2002 bude plně pokryto ze státního rozpočtu, nikoli na úkor osobního ohodnocení zaměstnanců škol.\nOd roku 2002 se Jihomoravský kraj podílí na zabezpečení krajského kola soutěže Vesnice roku. V červenci a srpnu postihly jih Moravy povodně – v pondělí 15. července začaly padat na Olešnicku první kapky, ze kterých se během krátké chvíle stal přívalový déšť. Na malém prostoru tak z velkého mraku spadlo obrovské množství vody – sto jedna sedmdesát milimetrů srážek na metr čtvereční za necelou hodinu, což představovalo čtvrtinu ročního průměru. Dvě ženy přitom přišly o život. Znovu vtrhla velká voda na jižní Moravu v srpnu. Tentokrát se zvýšila hladina Dyje na rakouské straně. Protože však voda nezná hranice, 12. srpna začala přetékat Znojemská přehrada, o den později začala přepadat voda i na Vodním díle Vranov. V následujících dnech docházelo ke škodám na majetku v povodí Dyje na Znojemsku a Břeclavsku. V těchto okresech byl vyhlášen stav nebezpečí. Přívalové srážky vyvolaly povodňovou vlnu, došlo k rychlému naplnění vodních nádrží, rozlití vody z řek Dyje a Jevišovky. Vznikly škody jak na majetku státu, kraje a obcí, tak i na soukromém majetku občanů a podnikatelských subjektů v celkové výši více než jedné miliardy korun. Pomoci postiženým městům a obcím se věnovalo jak mimořádné zasedání zastupitelstva v červenci, tak všechna následující do konce roku.\nV září byla ve Znojmě podepsána první dohoda o spolupráci s partnerským regionem, Dolním Rakouskem. Dne 16. září 2002 bylo možné v prostorách krajského úřadu a poté na řadě míst jižní Moravy spatřit diplomaty několika desítek zemí světa. Seznámit se s krajem, jeho turistickými zajímavostmi i ekonomickým potenciálem totiž přijel Pražský diplomatický sbor.\nZávěr roku 2002 byl zcela ve znamení příprav na přechod kompetencí z okresních úřadů na kraj. Prosincové jednání krajského zastupitelstva se věnovalo možnostem, jak rozvinout rekreační a léčebné aktivity na břehu vodní nádrže Mušov. K dalším bodům patřilo jednomyslné schválení zřizovacích listin příspěvkových organizací zřizovaných Jihomoravským krajem v oblasti sociálních služeb, zdravotnictví a kultury. Schválen byl také rozpočet kraje na rok 2003. Šlo o vyrovnaný rozpočet, kdy příjmy i výdaje činily 2,5 miliardy korun.\n\nS ukončením činnosti okresních úřadů přešla od ledna 2003 řada kompetencí na úřady krajské, kraj se mj. stal zřizovatelem nemocnic, ústavů sociální péče, domovů důchodců, muzeí a galerií. Při delimitaci funkčních míst z okresních úřadů jich na Jihomoravský kraj přešlo 213. Jihomoravský kraj záležitost umístění delimitovaných zaměstnanců řešil pronájmem nebytových prostor. Hned první lednové jednání rady schválilo dodatek ke smlouvě o nájmu nebytových prostor, uzavřené v květnu 2002 mezi Jihomoravským krajem a společností IMOS holding. Ta byla majitelem budovy Žerotínovo náměstí 1, přímo navazující na prostory budovy krajského úřadu. Pro oblast řízení, vzájemnou spolupráci a komunikaci mezi jednotlivými odbory a pro občany kraje představoval tento komplex dvou budov vzájemně propojených nejvhodnější řešení pro umístění pracovníků krajského úřadu. Zároveň rada rozhodla o výběrovém řízení na pronájem nebytových prostor v budově na Mezírce 1.\nNový prvek do dosavadní meziregionální spolupráce Jihomoravského kraje vneslo rozhodnutí krajské rady 20. února, která schválila záměr spolupráce Jihomoravského kraje se subjekty veřejné správy v Srbsku – konkrétně oblasti Šumadija. Protože v Srbsku neexistuje regionální uspořádání, byla spolupráce navázána se samosprávami významných měst Šumadijského okruhu. Šlo a stále jde zejména o předávání zkušeností, nezanedbatelný je také morální aspekt – pomoc slabšímu regionu.\nVýznamný krok při debatě o možných změnách hranic krajů znamenalo rozhodnutí krajské rady 27. března. Radní souhlasili s žádostmi obcí Borač, Borovník, Černvír, Dolní Loučky, Doubravník, Drahonín, Horní Loučky, Kaly, Katov, Křižínkov, Kuřimská Nová Ves, Kuřimské Jestřabí, Lubné, Nedvědice, Níhov, Olší, Pernštejnské Jestřabí, Rojetín, Řikonín, Senorady, Skryje, Tišnovská Nová Ves, Újezd u Tišnova, Vratislávka a Žďárec o změnu vymezení hranic krajů ve smyslu převedení z území kraje Vysočina do Jihomoravského kraje. Šlo o důležitý podklad pro přípravu vládního návrhu zákona, kterým se mělo změnit vymezení hranic krajů.\nDubnové zasedání krajského zastupitelstva schválilo hned dva koncepční materiály. V oblasti školství šlo o Dlouhodobý záměr vzdělávání a rozvoje výchovně vzdělávací soustavy Jihomoravského kraje, ve zdravotnictví šlo o koncepci zdravotnické záchranné služby (ZZS) v Jihomoravském kraji. První konkrétní obrysy začal v roce 2003 dostávat projekt Čisté povodí Svratky. Krajská rada 24. dubna jmenovala zastupitele Václava Košackého předsedou přípravného výboru. V průběhu třetího čtvrtletí proběhlo Komplexní dotazníkové šetření v obcích Jihomoravského kraje k 31. prosinci 2002.\nV červnu měl premiéru Den otevřených dveří krajského úřadu, založeno bylo Jihomoravské inovační centrum. Na letišti v Brně-Tuřanech se v září uskutečnil poprvé letecký festival CIAF. Na úspěšnou návštěvu zahraničních diplomatů sídlících v Praze na jižní Moravě v září 2002 navázala 10. září 2003 návštěva Bratislavského diplomatického sboru, tedy sdružení všech akreditovaných, mimořádných a zplnomocněných velvyslanců ve Slovenské republice.\nPokračovala podpora vinohradnictví – krajští radní v říjnu vysadili symbolickou vinici ve Valticích.\nV listopadu krajské zastupitelstvo schválilo podobu krajského znaku i praporu.\nCharakteristika znaku byla následující: \"„První pole, obsahující stříbrnočervenou orlici na modrém poli, symbolizuje, že je Jihomoravský kraj součástí Moravy a hlásí se ke svým tradicím. … Třetí pole s vinným hroznem … připomíná, že Jihomoravský kraj je jediným opravdu vinařským krajem ČR. Připomíná pracovitost lidí na jižní Moravě a upozorňuje na historickou skutečnost, že se zde díky římským legiím pěstuje vinná réva už od třetího století. Čtvrté pole se zlatočervenou orlicí v modrém poli je symbolem smíření a integrace. Dvě moravské orlice v prvním a čtvrtém poli jsou dva různé znaky, které se na Moravě používaly a jejich spojení v krajském znaku znamená konec sporů mezi různými jazykovými, náboženskými a národnostními skupinami obyvatel jižní Moravy, zvláště mezi česky a německy mluvícími. Kdokoliv se může rovnoprávně hlásit k jižní Moravě, nezáleží na národnosti, mateřském jazyku ani náboženském přesvědčení.“\"\nNa třídenní návštěvu jižní Moravy přijel v listopadu 2003 prezident Václav Klaus.\nJihomoravský kraj inicioval ve spolupráci se Statutárním městem Brnem, Masarykovou univerzitou, Vysokým učením technickým v Brně, Mendelovou univerzitou v Brně a Veterinární a farmaceutickou univerzitou v Brně vznik Jihomoravského inovačního centra. Současně byla schválena první Regionální inovační strategie.\n\nOd začátku roku začal v Brně a jeho nejbližším okolí fungovat Integrovaný dopravní systém Jihomoravského kraje. V první etapě se do něj zapojilo 110 obcí z nejbližšího okolí krajské metropole a dvě z kraje Vysočina s více než půl milionem obyvatel. Během prvního pololetí proběhla optimalizace škol zřizovaných krajem, která reagovala na úbytek žáků ve školách. Výsledkem bylo k 1. červenci 2004 sloučení 36 škol do 16 subjektů, další dvě školy byly převedeny na obce. V dubnu navštívil jižní Moravu rumunský prezident Ion Iliescu.\nDne 23. června se uskutečnilo cvičení složek integrovaného záchranného systému Horizont 2004, jehož námětem bylo procvičit vybraná opatření k ochraně obyvatel v případě vzniku radiační havárie v Jaderné elektrárně Dukovany.\nV polovině roku se majetkem kraje stalo mezinárodní letiště v Brně-Tuřanech.\nNejvětším kulturním projektem podporovaný krajem v roce 2004 byl mezinárodní hudební projekt České sny 2004 (jeho domácí částí byl festival Concentus Moraviae, zahraniční pak více než stovka koncertů v šestnácti zemích Evropy).\nV roce 2004 mělo premiéru setkání národnostních menšin žijících na jižní Moravě. Rovněž od tohoto roku vydává Jihomoravský kraj Ekolisty – časopis s tematikou životního prostředí, který je zdarma distribuován mj. obcím a školám.\nDne 1. října byly poprvé předány Ceny Jihomoravského kraje prvním laureátům. O čtyři dny později navštívil jižní Moravu Vídeňský diplomatický sbor. Smlouvu o spolupráci Jihomoravského kraje a Leningradské oblasti 21. října podepsali představitelé obou regionů – hejtman Stanislav Juránek a gubernátor Valerij Pavlovič Serďukov.\nV závěru prvního funkčního období krajského zastupitelstva kraj zřizoval 246 škol, 9 nemocnic, 28 domovů důchodců a ústavů sociální péče, 8 kulturních institucí (kraj byl a je tak vlastníkem kulturních památek, jakými jsou zámek v Mikulově či Mohyla míru na slavkovském bojišti), staral se o 3 831 km krajských silnic II. a III. třídy.\n\n"}
{"id": "1135929", "url": "https://cs.wikipedia.org/wiki?curid=1135929", "title": "Erika Dobrovičová", "text": "Erika Dobrovičová\n\nErika Dobrovičová (* 10. září 1967 Prešov) je bývalá československá hráčka basketbalu. Je vysoká 191 cm. Je zařazena na čestné listině mistrů sportu.\n\nPatřila mezi opory basketbalového reprezentačního družstva Československa, za které v letech 1986 až 1992 hrála celkem 209 utkání a má významný podíl na dosažených sportovních výsledcích. Zúčastnila se dvakrát Olympijských her 1988 (Soul, Jižní Korea) - 8. místo, 1992 (Barcelona, Španělsko) - 6. místo, dvakrát kvalifikace na Olympijské hry 1988 (Malajsie) - 5. místo a 1992 (Vigo, Španělsko) - postup na OH 1992, dvou Mistrovství světa 1986 Moskva - 4. místo a 1990 Kuala Lumpur, Malajzie - 4. místo, tří Mistrovství Evropy 1987 ve Španělsku - 4. místo, 1989 v Bulharsku - 2. místo, 1991 v Izraeli - 5. místo, na nichž získala stříbrnou medaili za druhé místo v roce 1989. Na Mistrovství Evropy juniorek v roce 1984 (Španělsko) s družstvem Československa získala bronzovou medaili za třetí místo. Za reprezentační družstvo Slovensko hrála na Mistrovství světa 1994 (Sydney, Austrálie) - 5. místo a na Mistrovství Evropy 1993 (Perugia, Itálie) - 3. místo a 1999 (Poznaň, Polsko) - 4. místo.\n\nV Evropských pohárech klubů hrála Ronchetti Cup v sezónách 1992/93, 1993/94 za CB Vigo, Španělsko, 1994/95 za Symel Tenerife a 2001/02 za BK Loko Trutnov a dále za stejný klub ve FIBA Europe Cup 2002/03 a 2003/04.\n\nV československé basketbalové lize žen hrála celkem 6 sezón (1984-1990) za družstvo Slavia PF Banská Bystrica, s nímž získala titul mistra Československa 1990 a dva tituly vicemistra (1988, 1989) a jedno čtvrté místo (1986). V letech 1987-1989 byla třikrát vybrána do nejlepší pětice hráček československé ligy. Je na 27. místě v dlouhodobé tabulce střelkyň československé basketbalové ligy žen za období 1963-1993 s počtem 2866 bodů. . V České republice hrála za BK Loko Trutnov v basketbalové lize žen s níž v letech 1995-2004 získala titul vicemistra České republiky v sezóně 2003/04 a čtyři třetí místa (1996, 1999, 2002, 2003).\n\n\n\n\n\n\nčesky\n\n"}
{"id": "1135930", "url": "https://cs.wikipedia.org/wiki?curid=1135930", "title": "Jihomoravský župní přebor 1996/97", "text": "Jihomoravský župní přebor 1996/97\n\nV soubojích 37. ročníku Jihomoravského župního přeboru 1996/97 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1996 a skončil v červnu 1997.\n\n\nZdroj: \nPoznámky:\n\n"}
{"id": "1135932", "url": "https://cs.wikipedia.org/wiki?curid=1135932", "title": "Mistrovství světa ve veslování 1993", "text": "Mistrovství světa ve veslování 1993\n\nMistrovství světa ve veslování 1993 byl v pořadí 22. šampionát konaný mezi mezi 30. srpnem a 5. zářím 1993 na Veslařském kanále v Račicích (okres Litoměřice). Jedná se o doposud jediný veslařský světový šampionát konaný v Česku či bývalém Československu. \n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\n"}
{"id": "1135934", "url": "https://cs.wikipedia.org/wiki?curid=1135934", "title": "Jihomoravský župní přebor 1997/98", "text": "Jihomoravský župní přebor 1997/98\n\nV soubojích 38. ročníku Jihomoravského župního přeboru 1997/98 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1997 a skončil v červnu 1998.\n\n\nZdroj: \nPoznámky:\n\n"}
{"id": "1135935", "url": "https://cs.wikipedia.org/wiki?curid=1135935", "title": "SNOBOL", "text": "SNOBOL\n\nSNOBOL (\"angl. StriNg Oriented and symBOlic Language\") je programovací jazyk vyvíjen v letech 1962 až 1967 v AT&T Bellových laboratořích pány David J. Farber, Ralpf E. Griswold a Ivan P. Polonsky, jehož poslední verzí je jazyk SNOBOL4. Byl jedním z několika textově orientovaných jazyků vyvíjených v 50. a 60. letech, mezi které patří i COMIT a TRAC.\n\nSNOBOL4 se liší od většiny programovacích jazyků tím, že má vzory jako primární datový typ (tj. datový typ, jehož hodnoty mohou být měněny všemi způsoby povolenými kterémukoliv jinému datovému typu programovacího jazyka) a poskytováním operátorů pro řetězení a měnění vzorů. S řetězci generovanými během vykonávání programu může být zacházeno jako s programy a mohou být spouštěny.\n\nSNOBOL4 byl v 60. a 70. letech docela široce vyučován na velkých univerzitách a v 70. a 80. letech byl též široce využíván jako jazyk pro práci s textem v humanitních oborech.\n\nV 80. a 90. letech jeho užívání upadávalo, protože nové jazyky, jako například AWK a Perl, umožňovali manipulaci s řetězci pomocí regulárních výrazu. Vzory SNOBOL4 zahrnují gramatiky BNF, které jsou ekvivalentní bezkontextové gramatice a silnější než regulární výrazy. Regulární výrazy v současných verzích AWK a Perl jsou ve skutečnosti rozšířením regulárních výrazu v tradičním smyslu. Ale regulární výrazy, na rozdíl od vzorů jazyka SNOBOL4, nemohou být rekurzívní, což je značnou výhodou vzorů SNOBOL4. Nicméně regulární výrazy v jazyce Perl mohou být od verze Perl 5.10 (vydané v prosinci roku 2007) také rekurzívní.\n\nJeden z vývojářů jazyka SNOBOL, Ralph Griswold, navrhl nástupce jazyka SNOBOL4 nazvané \"SL5\" a \"Icon\", které kromě jiných nově přidaných funkcí také kombinovali backtracking vzorů SNOBOL4 a obvyklejší ALGOL strukturu.\n\nPůvodní jazyk SNOBOL byl vytvořen jako nástroj pro jeho autory k práci se symbolickou manipulací polynomy. Byl napsán v jazyce symbolických instrukcí pro IBM 7090. Měl jednoduchou syntaxi – jen jeden datový typ (řetězec – String), žádnou funkci, žádnou deklaraci a velmi malou kontrolu chyb. Nicméně i přes svou jednoduchost a osobitost se začal šířit i do jiných skupin. V důsledku toho se jeho autoři rozhodli ho rozšířit a vyčistit. Přepsali ho a rozšířili o doplňkové funkce – a to jak standardní, tak uživatelsky definované. Výsledek vydali jako SNOBOL3. Verze SNOBOL2 také existovala, ale neobsahoval uživatelem definované funkce a nebyl nikdy vydán. SNOBOL3 se stal docela populární a byl přepsán i pro jiné počítače než IBM 7090 – jinými programátory. A v důsledku toho vzniklo několik neslučitelných dialektů.\n\nJak SNOBOL3 začínal být populárnější, tak autoři dostávali více a více požadavků na rozšíření do jazyka. Také dostávali stížnosti ohledně nekompatibility a chyb ve verzích, které byly napsány jinými autory. Na adresu toho a ve prospěch nových počítačů zaváděných na konci 60. let se rozhodli vyvinout SNOBOL4 se spoustou extra datových typů a funkcí, ale založený na virtuálním stroji z důvodu portability mezi počítači. SNOBOL4 překladač byl stále psán v jazyce symbolických instrukcí. Nicméně makro funkce assembleru byly použity k definování instrukcí virtuálního stroje ze SNOBOL Implementation Language, SIL, což velmi zlepšilo přenositelnost jazyka.\n\nSNOBOL4 podporuje několik zabudovaných datových typů, jako jsou celá čísla, reálná čísla, řetězce, vzory, pole, tabulky (asociativní pole) a také uživatelem definované datové typy a funkce. Způsob definování 'uživatelem definovaných datových typů' v jazyce SNOBOL4 byl v té době velmi pokročilý – podobně jako dříve v jazyce COBOL nebo později v jazyce Pascal.\n\nVšechny příkazové řádky jsou ve tvaru:\nKaždý z pěti prvku je volitelný. Obecně platí, že předmět je porovnáván vůči vzoru. Pokud je přítomen objekt, jakákoliv ovlivněná část je objektem nahrazena dle pravidel pro výměnu. Převod může být po absolutní větvi nebo podmíněné větvi – to závisí na úspěchu či neúspěchu při hodnocení předmětu, vyhodnocení vzorů, shodě vzorů, hodnocení objektu nebo konečného přiřazení. Převedeno do kódu a zkompilováno to může být také samotným programem během jeho spuštění.\n\nVzory jazyka SNOBOL mohou být velmi jednoduché nebo extrémně komplexní. Jednoduchým vzorem je pouhý řetězec (např. \"ABCD\"), ale komplexní vzor může být popsán rozsáhlou strukturou (např. kompletní gramatika počítačového jazyka). V jazyce SNOBOL je možné implementovat jazykového interpreta téměř přímo pomocí Backusovy-Naurovy formy, který jej rozšiřuje (s několika změnami). Vytvoření interpretu pro zcela teoretické kusy hardwaru by mohlo být na několik stovek řádků, ale s novou instrukcí to může být pouze na jeden řádek.\n\nKomplexní vzory SNOBOLu mohou dělat věci, které by byly nepraktické ci nemožné udělat pomocí primitivnějších regulárních výrazu, jako to dělá většina ostatních jazyků. Část jejich síly vyplývá z tzv. \"SPITBOL rozšířeních\" (které byli od té doby zahrnuty do základů všech moderních implementací původního jazyka SNOBOL4), dosáhnout stejného výkonu je ovšem možné i bez nich. Část této síly pochází z vedlejších účinků, kterou je možné produkovat v průběhu \"pattern matching\" operace (porovnávání vzoru), včetně ukládání odpovídajících výsledků a schopnost spustit uživatelem napsané funkce během shody vzorů, který může provádět téměř jakékoli požadované zpracování, a pak ovlivnit probíhající směr přerušeného porovnávání vzorů, nebo v průběhu odpovídající operace dokonce změnit vzorec samotný. Vzory mohou být uloženy jako každá jiná primární datová položka (datový typ), mohou být zřetězeny, použity v rámci jiných vzorů, použity k vytvoření velmi složitých a sofistikovaných výrazů. Například je možné napsat vzor, který obsahuje \"\"úplný název a mezinárodní poštovní korespondenční adresu\"\", což výrazně přesahuje možnosti regulárních výrazů.\n\n\"SNOBOL Pattern-matching\" používá backtracking algoritmus (zpětně procházející) podobný tomu, který je používán v logickém programovacím jazyce Prolog, který poskytuje vzory podobné konstrukce přes DCG (angl. Definite clause grammar). Tento algoritmus usnadňuje použití jazyka SNOBOL (jako logický jazyk) – oproti většině jiných jazyků.\n\nSNOBOL ukládá proměnné, řetězce a datové struktury v jediné haldě (garbage-collection).\n\nProgram \"Hello World\" může vypadat následovně:\nJednoduchý program, který se ptá uživatele na jméno a využije možnost vstupu:\nMožnost vybrat si ze třech výstupů:\nNeustálé vyžadování vstupů do přerušení (odeslání prázdného řetězce):\nProtože někteří uživatelé programovacího jazyka Python zjistili, že používání regulárních výrazů může být omezující, byl jazyk Python rozšířen o možnost použití \"SNOBOL Pattern-matching\". Rozšíření je nazváno jako SnoPy a bylo napsáno panem Don Rozenbergem.\n"}
{"id": "1135937", "url": "https://cs.wikipedia.org/wiki?curid=1135937", "title": "Jihomoravský župní přebor 1998/99", "text": "Jihomoravský župní přebor 1998/99\n\nV soubojích 39. ročníku Jihomoravského župního přeboru 1998/99 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1998 a skončil v červnu 1999.\n\n\nZdroj: \nPoznámky:\n\n"}
{"id": "1135938", "url": "https://cs.wikipedia.org/wiki?curid=1135938", "title": "Avion III", "text": "Avion III\n\nAvion III (známý také jako Aquilon nebo Éole III) byl parním strojem poháněný letoun, zkonstruovaný Clémentem Aderem v letech 1892 až 1897. Projekt byl financován francouzským ministerstvem války.\n\nLetoun si zachoval stejnou netopýří konfiguraci křídel jako předešlé Aderovy letouny Éole a Avion II. Pohon tvořily dva motory, každý poháněl jednu vrtuli. Na rozdíl od předchozích konstrukcí, které neměly žádné směrové řízení, byl Avion III vybaven malým kormidlem.\n\nZkoušky začaly 12. října 1897 na vojenské základně v Satory poblíž Versailles, kdy letadlo pojíždělo po kruhové dráze. 14. října byl proveden pokus o vzlet a podle většiny zdrojů skončil téměř okamžitě havárií, aniž by letoun opustil povrch země. Později Ader tvrdil, že letoun uletěl 100 metrů a že mu to mohou potvrdit dva svědkové. Ať už se stalo cokoliv, pokus na vojenskou komisi neudělal dobrý dojem a další finanční podpora Aderovi byla zastavena. \n\nLetoun je uchován v Musée des arts et métiers v Paříži. V 80. letech prošel rozsáhlou obnovou.\n\n\n"}
{"id": "1135939", "url": "https://cs.wikipedia.org/wiki?curid=1135939", "title": "Antoni Julian Nowowiejski", "text": "Antoni Julian Nowowiejski\n\nAntoni Julian Nowowiejski (11. února 1858, Lubienia – 28. května 1941, Działdowo) byl polský římskokatolický duchovní, biskup v Płocku. Stal se obětí nacistického pronásledování katolické církve a katolickou církví je uctíván jako blahoslavený. Je vzpomínán ve skupině 108 polských mučedníků z doby druhé světové války vždy 12. června.\n\nVystudoval střední školu v Płocku a tamtéž následně vstoupil do kněžského semináře. Posléze studoval na katolické \"Duchovní akademii\" v Petrohradě. Dne 10. července 1881 byl biskupem Alexanderem Gintowt-Dziewałtowskim vysvěcen na kněze. Byl profesorem a rektorem płockého semináře a později kanovníkem místní katedrální kapituly. Rovněž byl generálním vikářem płocké diecéze.\n\nDne 12. června 1908 byl jmenován płockým diecézním biskupem a 6. prosince téhož roku mu biskup Apollinaris Wnukowski udělil v Petrohradě biskupské svěcení. Slavnostní intronizace nového biskupa se konala v płocké katedrále 10. ledna 1909. V letech 1918-1919 byl historicky prvním generálním sekretářem polského episkopátu. V listopadu roku 1930 jej papež Pius XI. jmenoval arcibiskupem \"ad personam\" s titulární arcidiecézí Silyum. Provedl administrativní reformu płocké diecéze a velkou pozornost věnoval církevnímu školství (mimo jiné založil diecézní \"Malý seminář\"). Dvakrát svolal diecézní synodu a zaváděl aktivity Katolické akce. Napsal několik prací z oboru církevních dějin a liturgiky.\n\nV roce 1940 byl zatčen Němci a internován ve Słupně u Płocku. Následně byl nějaký čas zadržován v suterénu płocké radnice. Odtud byl převezen do koncentračního tábora Soldau v Działdowě. Zde zemřel mučednickou smrtí. Stalo se tak zřejmě 28. května 1941. Místo kde byl pohřben není známo.\n\nByl nositelem polského státního vyznamenání \"Krzyż Komandorski z Gwiazdą Orderu Odrodzenia Polski\" a doktorem \"honoris causa\" Varšavské univerzity.\n\nBeatifikován byl papežem Janem Pavlem II. 13. června roku 1999 ve skupině 108 polských mučedníků z druhé světové války. Z rozhodnutí biskupa Piotra Libery byl rok 2008 v płocké diecézi slaven jako \"Rok blahoslaveného arcibiskupa Antonína Juliana Nowowiejskiho\". Jeho jméno nese Škola služeb a podnikání v Płocku.\n\n"}
{"id": "1135940", "url": "https://cs.wikipedia.org/wiki?curid=1135940", "title": "Mistrovství světa ve veslování 1992", "text": "Mistrovství světa ve veslování 1992\n\nMistrovství světa ve veslování 1992 byl v pořadí 21. šampionát konaný mezi mezi 13. až 16. srpnem 1992 na umělém ostrově Notre Dame na řece sv. Vavřince v kanadském Montréalu.\n\nKaždoroční veslařská regata trvající jeden týden je organizována Mezinárodní veslařskou federací (International Rowing Federation; FISA) obvykle na konci léta severní polokoule. V neolympijských letech představuje mistrovství světa vyvrcholení mezinárodního veslařského kalendáře a v roce, jenž předchází olympijským hrám, představuje jejich hlavní kvalifikační událost. V olympijských letech pak program mistrovství zahrnuje pouze neolympijské disciplíny.\n\nRok 1992 byl rokem olympijským, proto program mistrovství zahrnoval pouze neolympijské disciplíny.\n\n"}
{"id": "1135941", "url": "https://cs.wikipedia.org/wiki?curid=1135941", "title": "Jihomoravský župní přebor 1999/00", "text": "Jihomoravský župní přebor 1999/00\n\nV soubojích 40. ročníku Jihomoravského župního přeboru 1999/00 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1999 a skončil v červnu 2000.\n\n\nZdroj: \nPoznámky:\n\n"}
{"id": "1135943", "url": "https://cs.wikipedia.org/wiki?curid=1135943", "title": "Jihomoravský župní přebor 2000/01", "text": "Jihomoravský župní přebor 2000/01\n\nV soubojích 41. ročníku Jihomoravského župního přeboru 2000/01 (jedna ze skupin 5. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 2000 a skončil v červnu 2001.\n\n\nZdroj: \nPoznámky:\n\n"}
{"id": "1135944", "url": "https://cs.wikipedia.org/wiki?curid=1135944", "title": "Jürgen Damm", "text": "Jürgen Damm\n\nJürgen Damm Rascón (* 7. listopadu 1992) je mexický fotbalový záložník s německými předky, který v současnosti hraje za mexický klub Tigres UANL.\n\nPodle posledních průzkumů FIFA, je Jürgen 2. nejrychlejší fotbalista na světě, hned po Garethu Baleovi. Jürgen dosáhl rychlosti 35,23 km/h při běhu s míčem.\n\nJlürgen Damm se narodil do rodiny vyšších středních poměrů. Jeho dědeček z otcovy strany pochází z Německa a v důsledku toho má německý pas. Narodil se v pobřežním městě Tuxpan ve státě Veracruz a kvůli práci otce se dvouletý Damm a jeho rodina přestěhovali do Toronta. Po dvou letech v Kanadě se Jürgen a jeho rodina vrátila do Mexika a usadili se v Guadalajaře, kde začal svou fotbalovou kariéru.\n\nJürgena objevil Magdalena Mercado a pozval ho na zkoušku s Atlasem. Strávil 6 měsíců s týmem, ale odešel kvůli nedostatku příležitostí k hraní. Poté byl převeden do týmu mládeže Estudiantes Tecos pod trenérem Francisco Chavezem.\n\nDamm začal svou profesionální kariéru u Estudiantes Tecos ve věku 18 let. Svůj debut v Liga MX zažil dne 25. března 2012, kdy jeho tým prohrál 4-0 proti Monterrey pod trenérem Héctorem Hugem Euguim. Po své první sezóně s Tecosem spadli do druhé divize, kde zůstali po několik dalších sezón. Jürgen pak přestoupil do Pachucy 30. června 2013.\n\nBěhem své první sezóny s Pachucou se Damm objevil v každé hře a svůj první gól jeho kariéry dal proti Guadalajaru 20. října 2013. Ve své druhé sezóně se s klubem Pachuca dostal do finále sezóny Clausura 2014. Hrál ve všech play-off zápasesh Pachucy, jeho tým se dostal do finále proti Leon, kde Pachuca prohrála 3-4 na souhrnném skóre.\n\nDamm zahájil sezónu 2014/15 s úrazem ve druhém utkání proti Monterrey. Po zmeškání 8 zápasů se 1. října 2014 se vrátil plný sil. Jürgen se také zúčastnil Ligy mistrů CONCACAF 2014-2015 a Pachuca dala gól proti Muncipal 24. září 2014.\n\n10. června 2015 se Damm připojil k týmu Tigres UANL, který za něj zaplatil něco okolo 8 milionů dolarů. Dne 3. října 2015 zaznamenal svůj první gól pro Tigres vítězstvím 1: 0 proti Atlasu.\n"}
{"id": "1135946", "url": "https://cs.wikipedia.org/wiki?curid=1135946", "title": "Tritón a nymfa", "text": "Tritón a nymfa\n\nTritón a nymfa je název dvou bronzových sousoší rakouského neobarokního sochaře Viktora Oskara Tilgnera v Bratislavě.\n\nBratislavský rodák Viktor Tilgner patřil k významným uměleckým osobnostem své doby o čemž svědčí řada dochovaných děl. K nim patří i dvě sousoší se stejným názvem - \"Tritón a nymfa\". Jde vlastně o kopie původního sousoší, které bylo Tilgnerovou první prací tohoto druhu.\n\nNa počátku sedmdesátých let 19. století absolvoval Viktor Tilgner studijní pobyt v Itálii a pravděpodobně pod bezprostředním dojmem z cesty vytvořil v roce 1874 model fontánového sousoší v mírně nadživotní velikosti. Po prezentaci u široké veřejnosti se setkalo s mimořádně pozitivním ohlasem. Model zaujal i samotného císaře Františka Josefa I., který ho koupil a dal odlít do bronzu. Hotové dílo pak vystavili v nově zřízeném vídeňském parku Volksgarten nedaleko císařské rezidence Hofburg.\n\nViktor Tilgner se později stal profesorem Akademie umění a v této funkci uspořádal v roce 1883 výstavu svých děl v rodném městě. Po jejím skončení daroval Bratislavě jednadvacet vystavených děl, mezi nimiž byl i model zmíněného sousoší. Představitele města dílo natolik zaujalo, že v 50. letech následujícího století ho dali, stejně jako ve Vídni, odlít a vystavit na nádvoří tzv. Vodních kasáren v rodící se Slovenské národní galerii. Později, v roce 1981 dali sousoší odlít do bronzu ještě jednou. Nový odlitek použili jako ústřední prvek fontány na nádvoří Mirbachova paláce, sídla Galerie města Bratislavy.\n\nMotivem sousoší je antický příběh o bohovi - polorybě-poločlověku Tritonovi, synu boha moře Poseidona, jak unáší mořskou nymfu Nereovnu. Příběh v Tilgnerově sochařském podání působí mimořádnou dynamičností a pohybem. Předpokládá se, že inspiraci pro své dílo našel ve figurální malířské kompozici rakouského umělce Hanse Makarta.\n\n"}
{"id": "1135948", "url": "https://cs.wikipedia.org/wiki?curid=1135948", "title": "Račianské mýto", "text": "Račianské mýto\n\nRačianské mýto je důležitý dopravní uzel a křižovatka v Bratislavě, na rozhraní městských částí Staré Město a Nové Město. Je to křižovatka ulic Šancová, Mýtna, Radlinského, Legionářská a Račianská.\n\nPřes Račianské mýto prochází severojižní tramvajová trať, východo - západní trolejbusová trať a autobusové linky ve všech směrech.\n\nNachází se zde známý park Račianské mýto.\n\nDnešní Račianské Mýto s přilehlým parkem mají v rámci města bohatou historii. V době, kdy se zde nacházely jen pole a vinohrady, v roce 1769 zde založili Bratislavští Slováci římskokatolickou farnost Blumenthal. Byla to poměrně rozlehlá osada, která město zásobovala ovocem, zeleninou a květinami. Nacházely se zde dvory, vinařské usedlosti a rozsáhlé zahrady a sady. Za farou, právě v dnešní lokalitě parku Račianské mýto následně v roce 1778 vznikl evangelický a o tři roky později i katolický hřbitov. Větší evangelický byl orientován právě do Račianské ulice a menší katolický do dnešní Smrečianské ulice.\n\nTakovou podobu si Račianské mýto udržovalo až do padesátých let 20. století, kdy kvůli potřebě dopravy a vybudování jednoho z nejfrekventovanějších dopravních uzlů, museli hřbitovy ustoupit. Navzdory snaze zachránit z každého hřbitova alespoň kapli, se to v režimu, který v té době vládl, nepodařilo. Hroby byly exhumovány a ostatky přeneseny na hřbitov Slávičie údolí. Okolí nově vybudované křižovatky bylo změněno na park, jehož podobu známe s jistými změnami dodnes. V minulosti se zde nacházela sochu milicionáře od Jana Kulicha (1973). Stál s rukama v kapsách na kladivu a dotvářel kolorit parku.\n\nV roce 2000 byl park rekonstruován, nově zatravněný a ústřední dominantou se stala velká fontána, s výškou vodního sloupce 7 metrů. Přibyly dětská hřiště a socha s názvem Hirošima, od akademického sochaře Tibora Bartfaya.\n\nV 90. letech změnila vzhled Račianského mýta také nově postavená obytná-polyfunkční budova, která vyplnila část travnaté plochy ve východní části parku. Dnes se v ní nachází kromě kavárny, banky, lékárny, i řada jiných zařízení občanské vybavenosti a množství bytů.\n\nZástavba Račianského mýta, která vznikala od 19.století, byla dlouho pouze přízemní, předměstská, ukázkou této architektury jsou první tři domy na Mýtné ulici. Nejstarším objektem byl dlouho jednopatrový dům na spojnici Mýtné a Radlinského ulice, který byl však po r. 1970 zbourán. Vedle, na rohu Mýtné a Šancové ulice, stojí funkcionalistický dům, postavený v roce 1932 – původně obchodní dům Trojan – Švarc. V bloku ohraničeném ulicemi Legionářská a Šancová byl v roce 1922–1924 postavený rondokubistický bytový objekt – tzv. Legiodomy. Kolem roku 1955 vznikla zástavba i na rohu Šancová a Račianska v charakteristickém stylu socialistického realismu.\n\n\"Park Račianské mýtné je trvalou památkou na historické hřbitovy, evangelický a katolický, které vznikly na okraji bratislavského předměstí Blumentál za vnějším městskými šancemi v letech 1778 a 1781 a zanikly při rozšiřování komunikací v polovině 50. let 20. století, \"je napsáno na pamětní tabuli od Ladislava Chamutiho, kterou v parku, na místě rozhraní hřbitovů osadili v roce 2002.\n\nDnes se opět diskutuje o komplexní revitalizaci parku, neboť v moderní době působí zastarale. Probíhají veřejné diskuse o návrzích budoucí podoby.\n\nJelikož je Račianské Mýto jeden z nejdůležitějších dopravních uzlů ve městě, je dostupné také mnohými spoji veřejné dopravy:\n\n\n"}
