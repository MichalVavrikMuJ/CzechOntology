{"id": "1066198", "url": "https://cs.wikipedia.org/wiki?curid=1066198", "title": "Raúl Fernando Sendic Rodríguez", "text": "Raúl Fernando Sendic Rodríguez\n\nRaúl Fernando Sendic Rodríguez (* 1962) je uruguayský politik, který se stal viceprezidentem Uruguaye 1. března 2015.\n\nSendicovým otcem je Raúl Sendic, uruguayský vůdce hnutí Tupamaros. Sendic studoval na Kubě a později pracoval jako novinář.\n\nV letech 2009–2010 působil jako ministr průmyslu za prezidenta Uruguaye Tabaré Vázqueze.\n\n1. března 2015 nastoupil do funkce viceprezidenta Uruguaye, poté co byl zvolen v roce 2014 po boku Tabaré Vázqueze, který tím začal svůj druhý prezidentský mandát.\n"}
{"id": "1066199", "url": "https://cs.wikipedia.org/wiki?curid=1066199", "title": "Ficuzza", "text": "Ficuzza\n\nFicuzza je malé sídlo v metropolitním městě Palermo v západní části Sicílie. Nachází se ve vnitrozemí v nadmořské výšce 682 m necelých 40 km na jihovýchod od Palerma. Administrativně Ficuzza přináleží k městečku Corleone, vzdálenému od obce 12 kilometrů směrem na jih. V roce 2001 žilo ve Ficuzze 146 obyvatel.\n\nV roce 1799 král Ferdinand I. Neapolsko - Sicilský z rodu Bourbonů (na Sicílii vládl jako král Ferdinand III.) získal pozemky v oblasti Ficuzza, Lupo a Cappeliere. Jako velký milovník lovu si zde nechal vybudovat letní sídlo, které sloužilo jako lovecký zámeček. Palác byl dokončen v roce 1807. Po roce 1901 byla Ficuzza vyhlášenými klimatickými lázněmi, vyhledávanými příslušníky sicilské šlechty. O dalších 100 let později, na počátku 21. století, byl královský palác ve Ficuzze s podporou fondů Evropské Unie rekonstruován a v dubnu roku 2009 byl zpřístupněn veřejnosti.\n\nFicuzza je výchozím místem do přírodní rezervace Bosco della Ficuzza, Rocca Busambra, Bosco del Capelliere a Gorgo del Drago, vyhlášené 26. července roku 2000. Vrchol skalnatého hřebene Rocca Busambra v nadmořské výšce 1613 m je zároveň nejvyšším vrcholem Sicanských hor (Monti Sicani). Na území přírodní rezervace se nacházejí cenné lesní porosty (bosco) u Ficuzzy a Godrana, jejichž uchování bylo svěřeno pod správu státu již v roce 1912. Les u Ficuzzy (Bosco della Ficuzza) se rozkládá na ploše zhruba 5000 hektarů.\n\nZ autobusů na lince Palermo - Corleone, provozovaných Sicilskou dopravní společností ( Azienda Siciliana Trasporti - AST), do Ficuzzy zajíždějí čtyři spoje denně, v neděli dopravní spojení neexistuje (údaje z jízdního řádu pro zimní období roku 2015). Až do roku 1954 existovalo z Palerma do Ficuzzy také železniční spojení.\n\nZáměr vybudovat železnici vedoucí z Palerma do dosud málo přístupného siciliského vnitrozemí, byl poprvé prezentován v roce 1860. Stavby se ujala společnost The Sicilian Railways Company Limited of London v čele s podnikatelem Robertem Trewhelem, který byl rovněž stavitelem okružní železnice Circumetnea, vedoucí z Catanie kolem nejvyšší činné evropské sopky Etny. Stavební práce na trati o rozchodu 950 mm byly zahájeny 20. dubna 1884. Za 32 měsíců, 20. prosince 1882, byl slavnostně uveden do provozu úsek Palermo - Corleone. Po roce 1889 byla trať prodloužena až do San Carla s návazností na již existující regionální dráhu Castelvetrano - Agrigento. Konečná délka trati byla 112,29 km. Výchozí stanici úzkorozchodné dráhy bylo nádraží Sant´Erasmo (5 m n. m.), nacházející se na východním předměstí Palerma přímo u pláží na břehu Středozemního moře. Nejvýše položenou stanicí bylo Godrano (754 m n. m.) Maximální stoupání trati bylo 39 promile, nejpozoruhodnější stavbou pak železniční viadukt s 13 oblouky přes řeku Eleuthero u městečka Misilmeri. Pokud jde o Ficuzzu, bývalé nádraží v obci nyní slouží jako hotel a restaurace s názvem Antica Stazione (Staré nádraží). V interiéru jsou vystaveny dokumenty a podrobné mapy okolí a také některé předměty, upomínající na dřívější historii nádraží. Těleso bývalé trati v této oblasti bylo přebudováno na stezku pro cyklisty a pro pěší turisty.\n\n\n"}
{"id": "1066206", "url": "https://cs.wikipedia.org/wiki?curid=1066206", "title": "MÁV řada TIVb", "text": "MÁV řada TIVb\n\nŘada TIVb MÁV bylo označení tendrových ozubnicových parních lokomotiv Maďarských státních drah (MÁV).\n\nV roce 1896 dodala lokomotivka ve Floridsdorfu Maďarským státním drahám tři ozubnicové lokomotivy pro trať Zólyombrezó–Erdőköz–Tiszole (dnes Podbrezová–Pohronská Polhora–Tisovec), která dosahovala sklonu až 50 ‰. V roce 1900 byla dodána čtvrtá lokomotiva stejného provedení. Lokomotivy byly označeny čísly 4281 – 4284. V roce 1911 je MÁV označily řadou 41 a přidělily jim čísla 41.001 – 41.004.\n\nLokomotivy byly nasazovány do provozu vždy dvě, další dvě byly záložní. Ve Zbojské je nejvyšší bod trati, takže jedna lokomotiva byla nasazena na úseku Tisovec – Zbojská a druhá Pohronská Polhora – Zbojská, obě komínem ke Zbojské. Ve Zbojské si soupravy předávaly. Navíc až do vybudování tunelu v roce 1945 vyjížděly vlaky z Tisovce do Zbojské úvratí.\nPo roce 1918 se uvedená trať ocitla na území Československa. Československé státní dráhy (ČSD) přidělily lokomotivám řadu 403.5. O rok později se však všechny lokomotivy ocitly v Maďarsku, a tak byla zapůjčena lokomotiva 169.01 z Polubného. Za 2. světové války byla těžce poškozena 403.503, po válce byla zrušena. V roce 1954 byla vyřazena 403.501, v roce 1961 403.502 a nakonec 403.504 v roce 1964. V roce 1961 byly do Tisovce dodány dvě lokomotivy T 426.0, které je měly nahradit. V důsledku vyšší hmotnosti došlo k destrukci koleje. Trať se následně zrekonstruovala, avšak nové lokomotivy se z dočasného umístění v Tanvaldu již nevrátily, jelikož mezitím ukončila provoz železárna v Tisovci a nákladní doprava na trati ustala.\n\nKotel lokomotivy měl celkovou výhřevnou plochu 165,8 m². Válcový kotel obsahoval 280 žárnic. Vpředu na válcovém kotli byl umístěn parní dóm a v něm dva šoupátkové regulátory – jeden pro adhezní stroj a druhý pro ozubnicový. Ovládací hřídele byly vedeny uvnitř kotle. Vzhledem ke značným změnám sklonu trati byly vodoznaky umístěny přibližně v polovině délky válcového kotle. V budce pak byly ještě tři zkoušecí kohouty.\n\nLokomotiva měla vnitřní rám. První a poslední spřažené dvojkolí mělo posuv ±12 mm. Nápravy byly odpružené vinutými pružinami. Rám se soukolím ozubnicového parního stroje byl zavěšený v tlapových ložiskách přímo na 2. a 3. spřažené nápravě. Lokomotiva měla polotendrové uspořádání, zadní, Kamperův podvozek, na němž byl umístěn tendr, šel odpojit, proto ČSD přidělily této části lokomotivy samostatné označení, jako u tendru: řada 007.0.\n\nAdhezní parní stroj měl umístěny válce vně rámu, ozubnicový uvnitř. U obou strojů byl použit Heusingerův rozvod. Válce ozubnicového stroje byly šikmé, jejich ojnice byly spojeny pomocí čepů se spojnicemi obou párů ozubených kol. Obojí, plochá šoupátka byla umístěna nad vnějšími válci.\n\nLokomotivy byly vybaveny několika typy brzd. Měly dvě ruční brzdy, jednu působící na spřažená dvojkolí, druhou, pásovou, na ozubená kola. Taktéž Riggenbachova protitlaková brzda byla zvlášť pro adhezní a zvlášť pro ozubnicový stroj. Kromě toho byly vybaveny vlakovou samočinnou tlakovou brzdou systému Westinghouse.\n\n"}
{"id": "1066213", "url": "https://cs.wikipedia.org/wiki?curid=1066213", "title": "Alpha Condé", "text": "Alpha Condé\n\nAlpha Condé (* 4. března 1938, Boké, Guinea) je guinejským politikem a současným prezidentem Guinejské republiky. \n\nNarodil se do zámožné rodiny v obci Boké v Dolní Guiney. V patnácti letech odjel studovat do Francie, kde složil maturitní zkoušku a pokračoval ve studiu práv na Sorbonské univerzitě. Po ukončení studia se tam stal i odborným učitelem.\n\nOd roku 1963 je činovníkem Federace studentů černé Afriky ve Francii, jíž se později stává i předsedou. V této funkci vystupuje proti režimu tehdejšího guinejského prezidenta Sékou Tourého, kterým je v roce 1970 dokonce odsouzen k trestu smrti v nepřítomnosti.\n\nV r. 1977 zakládá v liberijském hlavním městě Monrovii Demokratické národní hnutí (francouzsky - Mouvement national démocratique, MND), které je až do roku 1991 ilegální. \n\nAčkoli byl původní trest smrti zrušen, je Condé po svém návratu do Konakry 17. května 1991 zatčen a na několik měsíců uvězněn. Jeho hnutí se mezitím přejmenuje na Sdružení guinejského lidu RPG (Rassemblement du peuple de Guinée). V letech 1993 a 1998 se ve své zemi účastní prezidentských voleb, ty jsou ale podle zahraničních pozorovatelů vždy zmanipulované ve prospěch tehdejšího prezidenta Lansany Contého. Ještě v průběhu voleb 1998 je Alpha Condé uvězněn pod záminkou ohrožení \"autority státu a územní celistvosti Guineje\". Za jeho propuštění osobně přijeli orodovat významní světoví státníci, jako např. tehdejší americká ministryně zahraničních věcí, Madleine Allbrightová nebo francouzský prezident Jacques Chirac. Condé nakonec v roce 2001 dostane prezidentskou milost. \n\nPo státním vojenském převratu v roce 2008, kdy se moci chopila junta pod vedením Dadise Camary, vystupuje Condé s otevřeným požadavkem po návratu státní moci do civilních rukou. Stává se tak vůdcem opozice. Po masakru u Konakerského stadionu 28. září 2009 a následném atentátu na prezidenta Dadise Camaru, po kterém již tento nebyl schopen vykonávat úřad prezidenta a odjel na léčení do zahraničí, byly vyhlášeny nové prezidentské volby. \n\nVolby jsou dvoukolové. Ačkoli v prvním kole, které se konalo 27. června 2010, skončil Alpha Condé s výrazným odstupem za Cellou Diallem (ten získal 43,69 % hlasů, zatímco Condé pouze 18,25 %), ve druhém kole 7. listopadu 2010 vyhrál s mírnou většinou 52,52 % hlasů a stal se tak prvním demokratickým prezidentem této republiky od jejího vzniku v roce 1958.\n\n11. října 2015 obhájil svůj úřad již v prvním kole prezidentských voleb se ziskem 57,85%. A to přesto, že byl kritizován za zanedbání zdravotně-bezpečnostních opatření v prvním týdnech epidemie eboly, která měla v roce 2015 své epicentrum právě v této zemi.\n"}
{"id": "1066218", "url": "https://cs.wikipedia.org/wiki?curid=1066218", "title": "Linda Čechová Sítková", "text": "Linda Čechová Sítková\n\nLinda Sítková, dříve Linda Čechová Sítková (* 28. března 1981), je česká varhanice.\n\nPochází z Rožnova pod Radhoštěm, kde navštěvovala základní uměleckou školu. Absolvovala gymnázium a po maturitě v roce 1999 studovala nejprve na Pražské konzervatoři a poté v letech 2003 až 2008 na Hudební fakultě Akademie múzických umění v Praze, ale také na Vysoké škole hudby a múzických umění ve Stuttgartu. Koncertuje i v zahraničí, například ve Francii, v Německu, ve Skotsku, v Anglii nebo v Rakousku. Kromě toho působí jako varhanice v žižkovském kostele sv. Prokopa a v kostele sv. Jana Nepomuckého na Skalce.\n\n\n\n"}
{"id": "1066220", "url": "https://cs.wikipedia.org/wiki?curid=1066220", "title": "Ludvig Schytte", "text": "Ludvig Schytte\n\nLudvig Theodor Schytte (28. dubna 1848, Aarhus, Dánsko – 10. listopadu 1909, Berlín) byl dánský pianista, hudební skladatel, hudební pedagog a lékárník. Jeho starší bratr Henrik Vissing Schytte byl hudební kritik.\n\nPůvodně vystudoval chemii, teprve později se začal věnovat hudbě, kterou studoval u Nielse Wilhelma Gadea a Edmunda Neuperta. Díky stipendiu v roce 1884 odešel do Německa, kde pokračoval v hudebním studiu nejprve ve Výmaru u Ference Liszta a později v Berlíně. V letech 1886 až 1907 žil ve Vídni a poté v Berlíně, kde také zemřel.\n\nV roce 1873 se oženil s Juttou Octavií Liebertovou.\n\n\n\n"}
{"id": "1066223", "url": "https://cs.wikipedia.org/wiki?curid=1066223", "title": "Ďábel na skřipci", "text": "Ďábel na skřipci\n\nĎábel na skřipci je romaneto Jakuba Arbese, vydané poprvé v roce 1866. Jedná se o dílo využívající fantaskní prvky s autobiografickými motivy.\n\n\nRoku 1865 přinesl Arbes svému bývalému profesoru Nerudovi pro jeho „Květy“ práci, ve které zkušený redaktor okamžitě poznal originalitu a svěžest začínajícího českého autora. Jednalo se o romaneto \"Ďábel na skřipci\". „Dílo bylo psáno v době, kdy došlo k prudkému sporu mezi Arbesovou pozdější manželkou Josefinou a jejím otcem patrně pro poměr s existenčně nezajištěným Arbesem a Arbes sám stanul před morálním problémem, zda se má sňatkem uvésti do značných existenčních nesnází nebo bez ohledu na mravní závazky žíti výlučně svým ctižádostivým plánům.“\nNámět romaneta do jisté míry vychází ze satirické novely Edgara Allana Poea \"Rozhovor s mumií\". Ústřední motiv je tu ale obměněn. „Není jím totiž předmět konkrétní, ani několik podobných představ, nýbrž slovo, kterého je jednou použito ve významu původním, podruhé přeneseném, a rozdíl mezi tímto dvojím významem tvoří pointu díla.“\n\nFilozof a lékař se jednoho dne z legrace vsadí s policejním komisařem, že se mu nepodaří ukázat jim skutečného ďábla. Komisař je pozve do svého bytu, kde jim představí mladého muže – ďábla, a navrhuje, aby ho natáhli na skřipec. Na mysli má filozofický skřipec, kterým je logika. Lékař vede s pomyslným ďáblem rozhovor, při kterém se „ďábel“ jeví jako vzdělaná bytost. „Autor mu vkládá do úst několik dobrých názorů o literatuře, o národnosti, filozofii a současném lidstvu.“\nZ pohledu vypravěče je celý rozhovor opředen zvláštní tajemnou atmosférou. V místnosti se mění barvy, od zelené až po růžovou. A samotný vypravěč nedokázal snést pohled do „ďáblových“ očí. \n„Ďábel“ začne doktorovi vyprávět příběh o dívce a mladíkovi. Z dramatického vypravování vyplyne, že domnělý ďábel je jeho vlastním synem a vyčítá mu, že opustil svedenou dívku s dítětem. V rozrušení ho doktor nazve „ďáblem“ a tím prohrává sázku. V rozčilení odstrčí vypravěče, který spadne ze židle, uhodí se do hlavy, ztrácí vědomí a probouzí se až doma.\nAž po nějaké době se vypravěč dozvídá, co se onoho večera skutečně událo. Dostává se mu vysvětlení od policejního komisaře v zaslaném dopise a později i od lékaře, kterého navštíví těsně před jeho smrtí. \n\nÚstřední děj se nakonec jeví jako velmi jednoduchý. Komisař chtěl svému příteli lékaři připomenout jeho hřích z mládí, a tak dal jeho nemanželskému synovi Edvinovi sehrát roli ďábla a způsobit tak převrat v jeho dosavadním životě. \n"}
{"id": "1066227", "url": "https://cs.wikipedia.org/wiki?curid=1066227", "title": "Pavilon Secese", "text": "Pavilon Secese\n\nVýstavní pavilon secese (také Wiener Secessionsgebäude, \"Ausstellunggebäude der Wiener Secession\", \" Ausstellungshaus der Wiener Secession\", zkráceně a hovorově Secession) je významná secesní architektonická památka ve Vídni z let 1897–1898, jejímž autorem je opavský rodák Joseph Maria Olbrich. Stavba, která je dodnes využívána k pořádání výstav, byla z velké části financována z prostředků poskytnutých členy vídeňského sdružení umělců Secese (Künstlervereinigung Secession), pozemek poskytlo město Vídeň zdarma. Dominantní částí je kopule z pozlaceného bronzu prolamovaného do tvaru vavřínových listů obklopená čtveřicí menších věžiček.\n\n"}
{"id": "1066229", "url": "https://cs.wikipedia.org/wiki?curid=1066229", "title": "Systém pro rozpoznávání tváře", "text": "Systém pro rozpoznávání tváře\n\nSystém na rozpoznávání tváře (či \"systém pro rozpoznávání obličeje\") je počítačový program na identifikaci osob z fotografií či videí. Rozpoznávání tváří se provádí podle geometrických charakteristik obličeje a porovnává se s databází. Lze určovat i pohlaví a odhadovat věk osob. Automatické rozpoznávání tváří však nefunguje stoprocentně a lze jej zmást. Pomocí speciálně navržených brýlí se lze vydávat za někoho jiného. Systém rozpoznávání tváře je používán i bez vědomí uživatelů.\n\n"}
{"id": "1066233", "url": "https://cs.wikipedia.org/wiki?curid=1066233", "title": "Surplex", "text": "Surplex\n\nSurplex GmbH se sídlem v Düsseldorfu je společnost zaměřená na nákup a prodej použitých strojů.\n\nFirma nakupuje a prodává použité stroje, zařízení nebo celé výrobní závody. Organizuje online aukce a svým zákazníkům nabízí služby jako je oceňování a posouzení stavu strojů.\n\nSurplex je navíc jedním z mála startupů z rodiny dot-com, který stále funguje a prosperuje.\n\nSurplex.com založili v roce 1999 dva bratři Bruno a Florian Schick. Surplex vznikl jako typická startupová společnost v období tzv. Dot-com éry. Prvotním nápadem bylo vytvoření online tržiště s cílem usnadnit obchodování s použitými stroji a vybavením. Hlavní myšlenka rovněž směřovala k tomu, aby se segment trhu se stroji z druhé ruky stal přístupnějším a transparentnějším.\n\nTento obchodní model přilákal řadu investorů z veřejného i soukromého sektoru. Mezinárodní sdružení jako jsou Carlyle Group nebo francouzská skupina Vivendi rovněž projevily zájem a investovaly celkem cca 50 milionů. Surplex získal také řadu známých soukromých investorů, včetně Larse Schleckera, Larse Windhorsta, Marca Schremppa nebo generálního ředitele společnosti Fiat Paola Frescoe.\n\nKrátce po splasknutí internetové bubliny musel Surplex.com AG začít bojovat o přežití. Kanceláře se uzavřely, hlavní sídlo společnosti bylo přestěhováno z Berlína zpět do Düsseldorfu a většina z tehdejších 140 pracovních míst byla zrušena. V roce 2003 nastoupil do firmy na pozici generálního ředitele Michael Werker, který přišel z tradiční strojírenské společnosti Deutz.\n\nPouze díky změně přístupu, kdy se Surplex začal více soustředit na tradiční modely služeb, dokázala společnost konsolidovat své finance. Dnes již firma není omezená pouze na virtuální podnikání, ale nabízí nejrůznější služby v oblasti použitých strojů, např. osobní konzultace, poradenství a možnost uskladnění zboží. Použité stroje a výrobní linky jsou prodávány po celém světě. Kromě toho Surplex organizuje velké internetové aukce (online a živě) pro společnosti jako Linde, ABB, ThyssenKrupp, Bayer a další.\n\nB2B platforma pocházející z dílny Surplex je evropským lídrem v oblasti obchodu s použitými stroji. V roce 2001 byla podle Forrester Research označena jako nejlepší platforma tohoto typu. V nejvytíženějším období zaznamenávala platforma více než 8 000 zákazníků a 12 000 strojů.\n\nSurplex byl také vydavatelem největšího časopisu o použitých strojích a strojním vybavení na světě. S nákladem 45 000 výtisků a 100 000 odběrateli se dostávál do rukou čtenářů ve více než 100 zemích.\n"}
{"id": "1066236", "url": "https://cs.wikipedia.org/wiki?curid=1066236", "title": "Atypický hemolyticko-uremický syndrom", "text": "Atypický hemolyticko-uremický syndrom\n\nAtypický hemolyticko-uremický syndrom (aHUS) je vzácné, vážné, systémové a život ohrožující onemocnění s nepříznivými vyhlídkami. aHUS postihuje děti i dospělé; tento syndrom je spojen s trombotickou mikroangiopatií (TMA). TMA znamená tvorbu krevních sraženin v malých krevních cévách v těle, která může vést k systémovým multiorgánovým komplikacím. aHUS je způsoben převážně chronickou nekontrolovanou aktivací systému komplementu, což je součást imunitního systému lidského těla, která bojuje proti infekci a slouží jako endogenní mechanismus, kterým se organismus zbavuje mrtvých buněk. Normálně podléhá systém komplementu autoregulaci určitými proteiny, které řídí jeho destruktivní účinky, avšak u aHUS je tato regulace narušena – zejména z důvodu mutací regulačních proteinů komplementového systému. Poruchy těchto řídících mechanismů mohou vést k nadměrné aktivaci systému komplementu, která následně vede k poškození vlastních tkání organismu. Rychlá diagnóza onemocnění a časné zahájení vhodné léčby zlepšují vyhlídky a pravděpodobně snižují rizika související s TMA a následné život ohrožující komplikace, jako je selhání ledvin, cévní mozková příhoda nebo srdeční záchvat.\n\naHUS je formou HUS (hemolyticko-uremického syndromu), z jehož výskytu připadá pouze 5 - 10 % případů na děti, zatímco většina dospělých pacientů s HUS má aHUS. Většina případů HUS v dětství je způsobena infekcí bakterií Escherichia coli produkující shiga toxin; tato forma se nazývá STEC-HUS (někdy je také nazývána D+ HUS). V některých publikacích je aHUS označován jako hemolyticko-uremický syndrom bez průjmu („diarrhea-negative“, D- HUS) Tuto terminologii však lze považovat za zavádějící, protože až 30 % pacientů s aHUS má průjem. Navrhuje se, aby se termín D- HUS přestal používat.\n\naHUS může být sporadický nebo familiární a zdá se, že nevykazuje odlišnosti podle etnika, pohlaví nebo zeměpisné oblasti. Jak lze u vzácného onemocnění očekávat, údaje o incidenci aHUS jsou omezené. Evropský registr zahrnující 167 pediatrických pacientů zdokumentoval 3,3 případů na jeden milion dětí a nižší míru výskytu u dospělých. Nedávná studie u 214 pacientů s aHUS zaznamenala podobný výskyt v dětství (41,6 %) a v dospělosti (58,4 %). Webové stránky Orphanet (portál pro vzácná onemocnění a léčivé přípravky pro léčbu vzácných onemocnění) uvádí prevalenci 1 až 9 osob z milionu. \n\naHUS je vyvolán chronickou nekontrolovanou aktivací komplementu, která vede k poškození endotelu a koncových orgánů. U zdravých osob je systém komplementu zodpovědný za napadání a ničení patogenů, jakými jsou bakterie, viry nebo změněné buňky těla, a za odstraňování buněčné drti. Existují 3 různé dráhy aktivace komplementu: klasická, lektinová a alternativní. Zatímco dvě první dráhy se aktivují při vazbě imunokomplexů, respektive mikroorganismů, alternativní dráha je aktivní neustále a tím způsobuje neustálou indukci membránu atakujícího komplexu (MAK), který vyvolává lýzu buněk. Proto je pro organismus nezbytná přesná regulace systému komplementu, aby nedocházelo k poškození zdravých tkání a orgánů. Genetické mutace proteinů regulujících komplement (např. CFH, CFB, CFI, MCP, CFHR 1/3 a trombomodulin) narušují jemné vyvážení dráhy komplementu při aHUS. Neustálá nekontrolovaná aktivita komplementu vede k poškození endotelových buněk (buněk, které tvoří výstelku krevních cév). Následná setrvalá aktivace krevních destiček a bílých krvinek vede k TMA a následně k ischémii, zánětu krevních cév, který progreduje k nevratnému poškození tkání, multiorgánovému selhání a často ke smrti. Většina mutací má přibližně 50% penetranci a zdá se, že v patogeneze hrají důležitou úlohu také faktory životního prostředí.\n\naHUS se často projevuje nespecifickými příznaky, jako je malátnost a únava. Více než polovina pacientů má poškození ledvin, včetně konečného stadia ledvinného onemocnění (end-stage renal disease, ESRD). Obvyklými známkami a příznaky jsou zvýšený kreatinin, oligurie, edém, hypertenze, snížená odhadovaná glomerulární filtrace (eGFR) nebo proteinurie.\nJiné systémy než ledviny mohou projevovat prodromální příznaky onemocnění: \nNěkteré podmínky znamenají pro pacienty s aHUS vysoké riziko projevů TMA. Pacienti s aHUS mívají TMA v případech, jako jsou:\n\nPacienti s aHUS mají špatnou dlouhodobou prognózu. Až 79 % pacientů s aHUS zemře nebo mají do 3 let trvale poškozené ledviny i přes veškerou podpůrnou péči. \nTransplantace ledvin pacientům s aHUS, kteří mají ESRD, je zvažována vzácně vzhledem k vysoké incidenci recidiv onemocnění a selhání štěpu, k němuž dochází až u 90 % pacientů s nově vzniklou TMA. Proto většina pacientů s aHUS, kteří mají ESRD, je zařazena do programu chronické dialýzy, který je spojen se špatnou prognózou. U pacientů s aHUS byla zkoušena kombinovaná transplantace jater a ledvin, přestože tento složitý postup má vysokou úmrtnost (jeden ze dvou případů).\n\naHUS se projevuje klinickými známkami TMA (trombocytopenie, mikroangiopatická hemolýza a příznaky orgánové dysfunkce). aHUS není jediné onemocnění, které způsobuje systémovou TMA, což znamená nezbytnost diferenciální diagnostiky. Dalšími významnými typy TMA jsou trombotická trombocytopenická purpura (TTP) a hemolyticko-uremický syndrom vyvolaný bakterií Escherichia coli produkující shiga toxin (Shiga-toxin-producing Escherichia coli hemolytic uremic syndrome, STEC-HUS).\nPo potvrzení TMA pomocí laboratorních hodnot charakterizujících trombocytopenii, mikroangiopatickou hemolýzu a symptomatická měřítka orgánové dysfunkce je zásadně důležité diagnostikovat základní příčinu onemocnění. Test aktivity ADAMTS13 může potvrdit TTP nebo aHUS, vyšetření na shiga toxin může zjistit STEC-HUS:\nNejsou-li k dispozici výsledky ADAMTS13, lze použít k odhadu aktivity ADAMTS13 u pacientů s TMA hladiny kreatininu v séru (SCr) a počet krevních destiček. Hladina kreatininu v séru >150–200 μmol/l (>1,7–2,3 mg/dl) u dospělých nebo počet destiček >30 000/mm³ prakticky vylučuje diagnózu závažného deficitu ADAMTS13 a tím i TTP.\nAčkoli je aHUS převážně genetické onemocnění, 30–50 % pacientů nemá identifikovatelnou genetickou mutaci. Genetické testování proto představuje nespolehlivou možnost diagnózy tohoto onemocnění. Ne každá známá genetická mutace má vliv na prognózu. Vzhledem k této skutečnosti a omezené dostupnosti genetického testování, které je spojeno s vysokými náklady a dlouhým trváním analýzy, časné stanovení a léčba aHUS nebývají možné.\n\nAčkoli se výměna/infuze plazmy (plasma exchange/infusion, PE/PI) často používají, nebyly provedeny žádné studie hodnotící jejich bezpečnost a účinnost u aHUS. U některých pacientů došlo ke zlepšení hematologických parametrů, u jiných pacientů však přetrvávala dysregulace komplementu a TMA i přes úvodní aplikaci PE/PI. To může být způsobeno skutečností, že PE/PI není dostačující k odstranění mutovaných faktorů komplementu nebo k náhradě vadných faktorů, takže klinická odpověď na PE/PI je omezená.\nAmerická společnost pro aferézu (American Society for Apheresis) vydává pro léčbu aHUS pomocí PE/PI doporučení úrovně 2C/slabé, s ohledem na „nízkou“ nebo „velmi nízkou“ průkaznost důkazů podporujících užití této léčby.\n\nPacienti s aHUS, kteří mají ESRD, jsou obecně odkázáni na dialýzu, která poskytuje přibližně 50% 5letou míru přežití. Protože u dialyzovaných pacientů s aHUS trvá systémová a nekontrolovaná aktivace komplementu, mají oproti pacientům bez aHUS výraznější aktivitu komplementu. U pacientů s aHUS na dialýze trvá riziko TMA jiných orgánů.\n\nPřestože transplantace ledviny byla historicky u pacientů s aHUS používána, tento zákrok neřeší nekontrolovanou aktivaci komplementu, která vede k progresivní systémové TMA. V závislosti na genetické mutaci až 90 % pacientů s aHUS onemocní po transplantaci ledviny znovu. Po transplantaci ledviny způsobuje pokračující nekontrolovaná aktivace komplementu spojená s aHUS ztrátu štěpu, které u většiny pacientů PE/PI nedokáže zabránit. Kombinovaná transplantace jater a ledvin je dostupná pouze u velmi omezeného počtu pacientů vzhledem k omezené dostupnosti solidních orgánů. Navíc pokračuje zánět a TMA v dalších orgánech a existuje zde velmi značné riziko úmrtí, které mnoho lékařů i pacientů považuje za nadměrné. \n\nEkulizumab je humanizovaná monoklonální protilátka, která váže složku komplementu C5, odpovědnou za aktivaci membránu atakujícího komplexu (MAC), a tím způsobuje inhibici nekontrolované terminální aktivity komplementu. Ekulizumab je dnes v Evropské unii jediným inhibitorem komplementu, jehož použití v léčbě aHUS u dospělých a dětí je schváleno. \n"}
{"id": "1066240", "url": "https://cs.wikipedia.org/wiki?curid=1066240", "title": "Ernst Vettori", "text": "Ernst Vettori\n\nErnst Vettori (* 25. června 1964, Hall in Tirol) je bývalý rakouský skokan na lyžích. Byl členem klubu HSV Absam.\n\nVe světovém poháru debutoval v roce 1981, první závod vyhrál v prosinci 1984 v Oberstdorfu. Během své kariéry zvítězil v patnácti závodech SP, v celkovém hodnocení byl nejlépe druhý v sezónách 1985/86, 1986/87 a 1989/90. V letech 1986 a 1987 vyhrál Turné čtyř můstků. V roce 1982 se stal juniorským mistrem světa. Na mistrovství světa v klasickém lyžování 1991 získal zlato v týmové soutěži. Na olympiádě 1992 byl olympijským vítězem na středním můstku a pomohl Rakušanům ke druhému místu v týmové soutěži.\n\nV roce 1991 obdržel Holmenkollmedaljen a o rok později zlatou medaili Čestného odznaku Za zásluhy o Rakouskou republiku. V roce 1994 ukončil aktivní kariéru, působí jako manažer Rakouského lyžařského svazu. Jeho manželkou je bývalá sjezdařka Sieglinde Winklerová.\n\n"}
{"id": "1066244", "url": "https://cs.wikipedia.org/wiki?curid=1066244", "title": "Septicflesh", "text": "Septicflesh\n\nSepticflesh dříve známí jako Septic Flesh (v českém překladu \"hnisající maso\") je symfonická death metalová kapela z Řecka založena v roce 1990. Kapela nahrála 4 alba ve spolupráci s Pražským filharmonickým orchestrem, počínaje albem \"Communion\".\n\nSepticflesh byli založni v březnu 1990 v Aténách Sotirisem Vayenasem (kytara), Spirosem Antonionem (basa a zpěv) a Christosem Antoniem (kytara) a rychle vydali své debutní EP \"Temple of the Lost Race\" v prosinci 1991. Kapela vydala své první studiové album \"Mystic Places of Dawn\" v dubnu 1994, které bylo nahráno ve studiu Storm s koprodukcí Maguse Wampyra Daolotha (který předtím hrál v Rotting Christ jako klávesista).\n\nSkupina se rozpadla v říjnu 2003, po rozpadu se členové kapely přesunuli do jiných existujících projektů: Chris Antoniou pokračoval s kapelou Chaostar, která vznikla v roce 1998. Katsionis hrál na kytaru pro Nightfall a klávesista pro Firewind.\n\nV únoru 2007 Septic Flesh oznámili setkání na řeckém metalovém festivalu \"Metal Healing Festival\". Krátce na to se kapela znova setkala, aby nahrála sedmé album, pro francouzského vydavatele Season of Mist. Dle kytaristy a skladatele Christose Antonia nahrávání doprovázel celý orchestr a sbor, čítající 80 muzikantů a 32 zpěváků. Septic Flesh dokončili nové album \"Communion\" ve studiu Fredmen ve Švédsku, vyšlo v dubnu 2008. V tomto čase se kapela přejmenovala ze Septic Flesh na Septicflesh.\n\n\n\n"}
{"id": "1066246", "url": "https://cs.wikipedia.org/wiki?curid=1066246", "title": "Káhirská 52", "text": "Káhirská 52\n\nTermínem Káhirská 52 se rozumí 52 mužů zatčených 11. května 2001 na palubě plovoucího gay nočního klubu s názvem Queen Boat na řece Nil v egyptské metropoli Káhira.\n\nCelkem 52 mužů bylo zatčeno a představeno před soud. 50 z nich bylo obviněno ze spáchání trestného činu opakovaná prostopášnost a obscénní chování podle § 9 odst. c) Zákona č. 10/1961 proti prostituci. Další dva byli obivněni z tretného činu hanobení víry podle § 98 odst. f) Trestního zákoníku. U všech 52 se vedla veřejná kampaň za zproštění viny.\n\nPodle Mezinárodní gay a lesbické komise pro lidská práva (ILGHRC) byli muži subjektem fyzického násilí a ostudných forenzních praktik snažících se o prokázání jejich homosexuality. Navíc údajně měli být drženi 22 hodin denně ve dvou stísněných celách bez postelí.\n\nTrestní proces s Káhirskou 52 trval 5 měsíců a všem obžalovaným se dostávalo ze strany tisku a médií spíše urážek a ponižování spolu se zveřejňováním jejich jmen a adres a nařčením z protistátní špionáže. Egypt v té době rovněž sklidil ostrou kritiku ze strany mezinárodních lidskoprávních organizací, členů Kongresu Spojených států amerických a OSN. Právní zástupci obžalovaných se snažili docílit jejich prohlášení za nevinné na základě nařčení justice z falešného obvinění, neadekvátních vyšetřovacích metod a falzifikovaných policejních spisů.\n\n14. listopadu 2001 bylo 21 obžalovaných shledáno vinnými ze spáchání trestného činu opakovaná prostopášnost, jeden z nich ze spáchání trestného činu hanobení víry a další, údajný vůdce skupiny, ze spáchání obou uvedených trestných činů. Ten také obdržel nejtvrdší trest 5 let těžké práce. Padesátý třetí muž, teenager, byl souzen jako mladistvý a odsouzen ke tříleté podmínce s probační službou.\n\nV květnu 2002 byly tyto tresty zrušeny u odvolacího soudu pod nátlakem zahraničních států a vráceny k přezkoumání soudu nižšího stupně. V červenci 2002 se konal další proces, v němž byli další dva obžalovaní shledáni vinnými z hanobení víry a jejich trestní sazba se zvýšila. Tento odvolací proces proběhl u Qasr-al-Nil, Přestupkového soudu v Káhiře, za vedení soudce Abdela Karima, stejného který rozhodoval při prvním procesu. Trval 50 minut a skončil abdikací soudce. Proces byl nakonec odložen na září a zcela uzavřen v březnu 2003. 21 mužů bylo odsouzených k 23letému vězení a 29 bylo osvobozených.\n\nPřípad Káhirské 52 se stal předmětem dokumentu After Stonewall Production Janeane Garofalo s názvem Dangerous Living: Coming Out in the Developing World. V reakci na proces byl rovněž natočen i film Mahera Sabryho s názvem All My Life s tématem života homosexuálních mužů v Egyptě na pozadí procesu s Káhirskou 52 a notoricky známé razii na Queen Boat.\n\n"}
{"id": "1066248", "url": "https://cs.wikipedia.org/wiki?curid=1066248", "title": "Štefan Páll", "text": "Štefan Páll\n\nŠtefan Páll (* 19. května 1939) je bývalý slovenský fotbalista, záložník a obránce.\n\nV československé lize hrál za Tatran Prešov. Nastoupil ke 129 ligovým utkáním a dal 8 gólů. V Poháru vítězů pohárů nastoupil ve 2 utkáních. Finalista Československého poháru 1966.\n\n\n"}
{"id": "1066251", "url": "https://cs.wikipedia.org/wiki?curid=1066251", "title": "Gymnázium Dr. Emila Holuba", "text": "Gymnázium Dr. Emila Holuba\n\nGymnázium Dr. Emila Holuba v Holicích zahájilo provoz ve školním roce 1954/1955. jako škola třetího stupně tzv. jedenáctileté střední školy. Od školního roku 1961/62 měla škola název Střední všeobecně vzdělávací škola a nové sídlo v Růžičkově ulici, v přístavbě k Základní škole Holubova, ve které nyní sídlí zvláštní škola.. Nová školní budova gymnázia byla postavena 31. srpna 1999 na adrese Na Mušce 1110 v okrajové části Holic.\n\nOd 31. ledna 1999 nese gymnázium v Holicích čestný název Gymnázium Dr. Emila Holuba, místního rodáka a cestovatele.\n\nDne 7. prosince 2017 se v aule Gymnázia uskutečnilo setkání občanů s prezidentským kandidátem, profesorem Jiřím Drahošem, při příležitosti jeho návštěvy kraje a okolních obcí.\n\n\n\n"}
{"id": "1066252", "url": "https://cs.wikipedia.org/wiki?curid=1066252", "title": "LGBT práva v Konžské demokratické republice", "text": "LGBT práva v Konžské demokratické republice\n\nLesby, gayové, bisexuálové a transsexuálové (LGBT) se v Konžské demokratické republice můžou setkávat s právními komplikacemi neznámými pro heterosexuální spoluobčany. Nicméně stejnopohlavní sexuální aktivita je zde legální.\n\nStejnopohlavní sexuální aktivita je v Demokratické republice Kongu legální. Legální věk způsobilosti k pohlavnímu styku je pro obě orientace stejný. Homosexualita nebyla nikdy na tomto území kriminalizovaná. Před vznikem státu r. 1960 byla Konžská demokratická republika ovládána Evropskou koloniální mocností Belgií. V Belgii byly zákony proti sodomii zrušeny r. 1794.\n\nAčkoli stejnopohlavní sexuální styk je legální, tak podle zprávy Ministerstva zahraničí Spojených států amerických, oddělení lidských práv, jedinci ,kteří se veřejně hlásí k homosexuální orientaci, bývají často terčem perzekucí ze strany státních orgánů v souladu s některými nejasnými formulacemi v trestních zákonech, konkrétně ohledně sexuálního násilí.\n\nStejnopohlavní páry nemají přístup ke stejným právním institutům jako různopohlavní páry. První paragraf Článku 40 aktuální Ústavy Konžské demokratické republiky stanovuje, že: \"Každý jednotlivec má právo uzavřít sňatek s kýmkoli, pokud jeho protějšek je opačného pohlaví\".\n\nV zemi dosud neplatí žádné anti-diskriminační zákony chránící osoby jiné sexuální orientace.\n\nPodle průzkumu Ministerstva zahraničí Spojených států amerických, oddělení lidských práv je v zemi homosexualita stále kulturním tabu a zatímco harašment ze strany státních orgánů pokračuje, tak nejsou během posledních let nejsou známy žádné případy policejní perzekuce gayů a leseb či jiného násilí na nich.\n\n"}
{"id": "1066256", "url": "https://cs.wikipedia.org/wiki?curid=1066256", "title": "Mazars", "text": "Mazars\n\nMazars je mezinárodní organizace, která se specializuje na auditorské, účetní, daňové a znalecké služby.\n\nSpolečnost má v rámci své sítě přímé zastoupení v 79 zemích a zaměstnává více než 18 000 odborníků, kteří pomáhají společnostem - velkým mezinárodním skupinám, malým a středním podnikům, rodinným firmám, podnikatelům a veřejným orgánům v každé fázi jejich vývoje. Zastupující kanceláře Mazars lze najít také v rámci sítě Praxity v dalších 19 zemích.\n\nMazars nese jméno svého zakladatele Roberta Mazarse, který založil společnost v roce 1940 v západní Francii v blízkosti města Rouen. Společnost se začala rychle rozvíjet, získávat nové klienty a postupem času se stala známou svým zaměřením na technickou dokonalost a vysokou kvalitu služeb. O dvacet let později vznikla společnost \"Cabinet Robert Mazars\", která založila pobočky a rozšířila škálu svých služeb v rámci celé Francie. V roce 1975 expandovala mimo Francii a své kanceláře otevřela i v Německu a ve Španělsku. V roce 1999 se společnost přejmenovala na \"Mazars\". O rok později se spojila s nizozemskou společností Paardekooper Hoffman. V roce 2007 se stala jedním ze zakládajících členů aliance Praxity, která sdružuje více než 100 nezávislých společností v 75 zemích světa.\nV žebříčku světově nejvýznamnějších auditorských firem zaujímá Mazars 11. místo.\n\nV České republice působí Mazars od roku 1995, poskytuje komplexní služby a zaměstnává více než 250 lidí. Mazars dosáhl v České republice za více než 20 let existence významného růstu a v současné době je podle tuzemských tržeb 7. největší auditorskou firmou na českém trhu.. Mazars nabízí ucelenou škálu služeb zahrnující: audit, daňové poradenství, účetnictví a účetní poradenství, transakční poradenství, HR a mzdovou agendu, znalecký ústav, interní audit a pojistnou matematiku. K roku 2017 byl řídícím partnerem Mazars Česká republika Milan Prokopius.\n\nPraxity AISBL je globální aliance nezávislých společností. Je založena jako nezisková organizace v souladu s belgickými právními normami a hlavní sídlo společnosti je v Epsomu. Praxity – Global Alliance Limited je nezisková organizace s ručením omezeným registrovaná v Anglii a Walesu a má hlavní sídlo v Anglii. Jako aliance, Praxity neposkytuje služby veřejného účetnictví, auditu, daní, poradenství či jiné odborné služby jakéhokoli druhu třetím stranám.\n\n"}
{"id": "1066257", "url": "https://cs.wikipedia.org/wiki?curid=1066257", "title": "Borovice pokroucená", "text": "Borovice pokroucená\n\nBorovice pokroucená (\"Pinus contorta\") je severoamerický druh dvoujehličné borovice. Svůj název dostala podle jehlic, většinou srpovitě pokroucených, dosti hustě obrůstajích větvičky. Je velmi variabilní (viz 3 subspecie) a jako typický „pionýr“ obsazuje lávová pole a plochy po požárech. Je velice světlomilná, avšak v ostatních nárocích velmi skromná. Zpočátku roste velmi rychle, brzy však svůj růst končí a začíná plodit. Ve střední Evropě se běžně vyskytují všechny subspecie.\n\nheterotypická\nhomotypická\n\nDříve byly posuzovány borovice pokroucená a borovice Murrayova jako samostatné druhy. CRITCHFIELD (1957) přehodnotil původní agregát jako jediný druh se čtyřmi subspeciemi, které byly později posouzeny (FARJON 2001) jako 3 samostatné subspecie (poddruhy), které se od sebe dost nápadně liší:\n\n\n\nBorka tenká a hladká, v dospělosti tmavě červenohnědá, rozpraskávající se v šupiny. Letorosty zelené, lysé, během jednoho roku vytváří často 2 přesleny. Pupeny podlouhle vejčité, 12 mm, červenohnědé, pryskyřičnaté. Šišky serotinní (otevírají se obvykle mnoho let po dozrání např. při požáru) i neserotinní, krátce stopkaté, jednotlivé nebo po několika pohromadě, značně asymetrické, 2-6 x 2-3 cm, se štítky kosočtverečnými, s malým pupkem a ostrými tenkými hroty. Semena velmi drobná, černavě hnědá.\n\nTento druh je velmi variabilní, o čemž svědčí 3 velmi rozdílné poddruhy. V jeho celkovém spektru můžeme nalézt populace s charakterem klimaxovým, rostoucí ve směsích s jinými druhy, i velmi výrazně „pionýrské“ populace, nesnášející konkurenci.\n\nVertikální rozšíření je prakticky od mořské hladiny až do nadmořské výšky 3.600 m!\n\nNa překryvu jejího areálu s areálem borovice Banksovy dochází ke křížení obou druhů. Kříženec se nazývá Pinus ×murraybanksiana Righter & Stockwell, 1949.\n\nTato borovice je hospodářsky velmi významným druhem. Dřevo se používá jako stavební materiál (sloupy, pražce apod.), nebo jako surovina pro výrobu celulózy.\n\nV ČR:\nPro jejich odolnost vůči klimatu a vůči imisím (pocházejí z dosud činných vulkanických pohoří) a pionýrský charakter se často používají v imisních polohách Krušných hor a při zalesňování rekultivačních ploch po těžbě (Sokolovsko). Pro svoji odolnost, flexibilitu a nenáročnost je velmi vhodná i pro městské a okrasné výsadby.\n\nDříve používali indiáni tyče na stavbu indiánských stanů (tee-pee) právě z této borovice a odtud její amer. název: lodgepole pine (borovice tyčová).\n\nV sukcesi této borovice hrají velkou roli požáry, po kterých se stává na spáleništích dominující dřevinou. Část šišek je totiž serotinních - otevírají se až na vnější podnět, tj. zvýšenou teplotu při požáru. Mladé semenáčky jsou potom ve spáleništní půdě zbaveny konkurence jiného podrostu. Pro některé lokality, kde je žádoucí přirozená sukcese (např. Národní parky), jsou požáry uměle zakládány (tzv. řízené požáry).\n\n\n"}
{"id": "1066258", "url": "https://cs.wikipedia.org/wiki?curid=1066258", "title": "LGBT práva v Čadu", "text": "LGBT práva v Čadu\n\nLesby, gayové, bisexuálové a translidé (LGBT) se v Čadu můžou setkávat s právními komplikacemi neznámými pro heterosexuální většinu. V prosinci 2016 přijal Čad zákon kriminalizující mužskou i ženskou stejnopohlavní sexuální aktivitu v poměru hlasů 111:1.\n\nStejnopohlavní sexuální aktivita je v Čadu ilegální.\n\nSituace transsexuálních osob v zemi je nejasná.\n\nStejnopohlavní páry nemají v Čadu žádný právní status.\n\nPodle zprávy Ministerstva zahraničí Spojených států amerických o lidských právech z r. 2010 neexistují v Čadu žádné LGBT organizace. Zaznamenáno bylo několik málo případů násilí či diskriminace LGBT minority. Za nízkým počtem těchto případů stojí zejména fakt, že takové osoby své zaměření zpravidla tají z důvodu negativních společenských a kulturních postojů k homosexualitě.\n\n\n"}
{"id": "1066259", "url": "https://cs.wikipedia.org/wiki?curid=1066259", "title": "Bernard Haitink", "text": "Bernard Haitink\n\nBernard Haitink (4. března 1929, Amsterdam) je nizozemský dirigent. Jeho profesionální činnost je spojena především s Koninklijk Concertgebouworkest, spolupracoval s většinou předních světových orchestrů. Specializoval se zejména na nahrávky skladeb Maurice Ravela, Johannesa Brahmse a Gustava Mahlera.\n\nHaitink je syn Willema a Anny Haitinkových. Willem Haitink byl úředník, který naposledy pracoval jako ředitel elektrárny. Během okupace za 2. světové války byl kvůli odbojové činnosti na několik měsíců uvězněn v německém koncentračním táboře jako rukojmí. Bernard studoval ve svém rodném městě na konzervatoři. Pak hrál na housle v několika orchestrech. V letech 1954 und 1955 studoval u Ferdinanda Leitnera dirigování. Roku 1955 byl jmenován druhým dirigentem Radio Filharmonisch Orkest (Nizozemského rozhlasového orchestru).\n\nV roce 1956 zaskočil za Carla Maria Giuliniho u Koninklijk Concertgebouworkest (Královský orchestr koncertní haly Concertgebouw). Nato obdržel několik nabídek ke spolupráci s tímto orchestrem a roku 1959 ho vedl na turné po Anglii. Po náhlém úmrtí Eduarda van Beniuma v témže roce převzal Haitink funkci prvního dirigenta. Mezinárodní respekt získal Haitink roku 1961, když se spolu s Eugenem Jochumem stali společnými šéfdirigenty Concertgebouworkest. Poté, co roku 1964 Jochum na funkci rezignoval, stal se Haitink jediným šéfdirigentem orchestru a zároveň jeho uměleckým vedoucím.\n\nRoku 1967 byl jmenován prvním dirigentem London Philharmonic Orchestra. Tuto funkci zastával do roku 1979. Mezi léty 1977 a 1988 byl Haitink hudebním ředitelem Operního festivalu v Glyndebourne. Jeho smlouva s Concertgebouworkest už v roce 1988 nebyla prodloužena, což Haitink orchestru zazlíval a v dalších pěti letech s ním nevystoupil. V roce 1999 ho ale orchestr jmenoval čestným dirigentem.\n\nV letech 1977 až 1987 dirigoval Haitink pravidelně každé Vánoce Concertgebouworkest v rámci vánočních matiné. Na programu byla díla Gustava Mahlera, koncerty přenášela Eurovize.\n\nMezi léty 1987 a 2002 byl Haitink uměleckým vedoucím Royal Opera House v Covent Garden v Londýně, kromě toho byl v období 1995 až 2004 hostujícím dirigentem Boston Symphony Orchestra. Roku 2002 převzal místo šéfdirigenta Staatskapelle Dresden. Na základě neshod ve věci volby svého nástupce se ale roku 2004 místa předčasně vzdal.\n\nV letech 2006–2010 zastával Haitink pozici prvního dirigenta u Chicago Symphony Orchestra; Boston Symphony Orchestra ho poctil tím, že ho jmenoval titulem \"Conductor emeritus\". Roku 2007 ho časopis \"Musical America\" jmenoval hudebníkem roku. V roce 2008 připravil na základě nového kritického vydání Beethovenova díla s Chamber Orchestra of Europe pro festival v Lucernu beethovenovský cyklus. V letech 2010/2011 nastudoval se stejným tělesem opět v Lucernu cyklus Brahmsových orchestrálních děl.\n\nPravidelná je jeho spolupráce s Berlínskými filharmoniky. Debutoval s nimi roku 1964 s beethovenovským programem, zatím naposledy s nimi počátkem března 2015 provedl opět Beethovenovy skladby: houslový koncert a Pastorální symfonii. Berlínští filharmonikové Haitinkovi propůjčili Medaili Hanse von Bülowa.\n\nOd roku 1956 byl Haitink ženatý s Marjolein Snijder, se kterou má tři dcery a dva syny. V roce 1994 uzavřel čtvrté manželství s houslistkou Patricií Bloomfield. Manželé spolu žijí ve švýcarské vesnici Kastanienbaum u Lucernského jezera.\n\nKoninklijk Concertgebouworkest\n\nBoston Symphony Orchestra\n\nChicago Symphony Orchestra\n\nLondon Philharmonic Orchestra\n\n"}
{"id": "1066263", "url": "https://cs.wikipedia.org/wiki?curid=1066263", "title": "Henodus", "text": "Henodus\n\nHenodus byl rod plakodonta, žijícího v době před asi 230 miliony let (svrchní trias) na území současného Německa. Formálně popsán byl v roce 1936.\n\nJediným známým druhem tohoto rodu je \"Henodus chelyops\". Z plakodontů se nejvíce podobal současným želvám. Na hřbetě měl velký krunýř, který jej chránil před útočníky. \"Henodus\" měl na každé straně úst jeden zub, zbytek zubů byl nahrazen \"zobákem\", kterým požíral mořské korýše. Na pevnině trávil poměrně málo času. Na délku měřil pouze okolo 1 metru.\n\n\n"}
{"id": "1066269", "url": "https://cs.wikipedia.org/wiki?curid=1066269", "title": "Uralské eposy", "text": "Uralské eposy\n\nUralskými eposy míníme národní, většinou umělé eposy uralských národů. Národní epos je žánrově určen především svou společenskou a politickou rolí jako odkaz ke společným kořenům, dějinám, mravním a jiným duchovním hodnotám, jež společně konstituují národ. Národní epos tyto nemusí pouze artikulovat, nýbrž je může také vytvářet. Formálně i tematicky se může lišit od eposu lidového či eposu definovaného na textovém, nikoli kontextovém základě, tedy jako dlouhý, často veršovaný text se syžetem boje hrdiny s nepřítelem či podobně. Národní epos také nemusí patřit cele do ústní slovesnosti, není založen jen v ní. Roli národního eposu, a tedy kritérium pro označení za národní epos, tak může splňovat i text, jenž není v úzkém žánrovém vymezení eposem. Například sbírku básní Beaivi, áhčážan Nilse Aslak Valkeapääho lze označit za národní epos Sámů právě s ohledem na její roli při konstituci moderního sámského národa.\n\nUralské národní eposy čerpají především z trojí tradice: 1. z tradice Kalevaly (samozřejmě s výjimkou jí samotné), resp. Kalevipoegu; 2. z ústní slovesnosti národa, jemuž je epos primárně určen; 3. ze západní literární tradice obecně, z ní pak nejvíce z eposů a hymnů antických.\n\n\n\n"}
{"id": "1066270", "url": "https://cs.wikipedia.org/wiki?curid=1066270", "title": "FK Slovan Most pri Bratislave", "text": "FK Slovan Most pri Bratislave\n\nFK Slovan Most pri Bratislave (celým názvem: Futbalový klub Slovan Most pri Bratislave) je slovenský fotbalový klub, který sídlí v obci Most pri Bratislave. Založen byl v roce 1955. Od sezóny 2014/15 působí ve třetí fotbalové lize, sk. Bratislava.\n\nSvé domácí zápasy odehrává na stadionu Most pri Bratislave s kapacitou 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1066275", "url": "https://cs.wikipedia.org/wiki?curid=1066275", "title": "Kostel svatého Jiří a svatého Jiljí", "text": "Kostel svatého Jiří a svatého Jiljí\n\nŘímskokatolický kostel svatého Jiří a svatého Jiljí v Kopanině byl postaven v pozdně barokním slohu v letech 1768 až 1770 na místě gotické stavby připomínané již v roce 1250 a kolem roku 1400, která byla současně zbořena. Je chráněn jako kulturní památka České republiky.\n\nJedinou obdélníkovou loď s půlkruhovým presbytářem, k němuž je na severní straně přistavěna obdélníková sakristie, zakončuje věž v západním průčelí, která má čtvercový půdorys. Vybavení je převážně původní, hlavní oltář pochází ze třetí čtvrtiny 18. století. Okolo se nachází nevelký hřbitov. Zdejší farnost zanikla v roce 2005 sloučením se skalenskou farností, bohoslužby se konají jednou týdně.\n\n\n"}
{"id": "1066276", "url": "https://cs.wikipedia.org/wiki?curid=1066276", "title": "FC Rohožník", "text": "FC Rohožník\n\nFC Rohožník (celým názvem: Football Club Rohožník) je slovenský fotbalový klub, který sídlí v obci Rohožník. Založen byl v roce 1919. Od sezóny 2014/15 působí ve třetí fotbalové lize, sk. Bratislava..\n\nSvé domácí zápasy odehrává na stadionu FC Rohožník s kapacitou 1 100 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1066286", "url": "https://cs.wikipedia.org/wiki?curid=1066286", "title": "Daniel Černý", "text": "Daniel Černý\n\nJméno a příjmení Daniel Černý má více nositelů:\n\n"}
{"id": "1066292", "url": "https://cs.wikipedia.org/wiki?curid=1066292", "title": "Poškození rostlin slunečním zářením", "text": "Poškození rostlin slunečním zářením\n\nPoškození slunečním zářením je fyziologické poškození rostlin způsobené nadbytkem slunečního záření nebo působením slunečního záření na neotužilou rostlinu. K poškození rostlin může dojít i nedostatkem slunečního záření.\nNedostatkem nebo nadbytkem slunečního záření mohou být poškozeny všechny druhy rostlin. Náchylnější k poškození rostlin slunečním zářením jsou stínomilné nebo pokojové rostliny. Poškození rostlin slunečním zářením je také nazýváno běžně sluneční úpal nebo úžeh.\n\nStav, kdy dojde k vystavení rostlin slunečnímu záření nad kritickou hranici a dochází poškozování tkání, je nazýván \"fotooxidační stres\". Při nadbytku světla často dochází k přehřátí rostlin a následnému poškození vysokou teplotou. Stav, kdy dochází vlivem nízkého slunečního záření k změnám v tkáních rostlin, se nazývá \"etiolizace\". Nadbytek a nedostatek světla může způsobit úhyn rostliny.\n\nNadbytek slunečního záření lze pozorovat u stínomilných rostlin, u rostlin předpěstovaných ve sklenících po výsadbě na venkovní plochy, nebo na rostlinách, zejména stálezelených, v jarním období. Poškozovány mohou být podzemní orgány rostlin během sklizně, jsou-li vystaveny intenzivnímu slunečnímu záření. Sluneční záření způsobuje škody zahřátím kůry v chladných obdobích roku a následným poškozením pletiv při namrznutí. Toto poškození je nazýváno zimní sluneční spála.\n\nNáchylnost k poškození rostlin slunečním zářením zesiluje sucho, vítr, nízká vzdušná vlhkost, znečištění vzduchu polutanty (např. ozón), náhlé slunečné a horké počasí po předchozích deštích. Intenzivní záření zesiluje příznaky chloróz a nekróz z nedostatku draslíku, hořčíku a zinku. Obvykle je těžké odlišit poškození slunečním zářením od poškození teplem. U poškození teplem jde obvykle snadno sloupnout svrchní vrstvu buněk.\n\nNedostatek slunečního záření způsobený například zastíněním rostliny vede k omezení fotosyntézy. Rostlina vytváří menší listy a objevuje se dlouživý růst, internodia jsou delší, obvykle jsou i delší buňky, pletiva jsou nevyzrálá, vodnatá, rostlina je celkově oslabena a křehčí, namrzá a bývá snadno napadána patogeny. Kritický nedostatek světelného záření se projevuje vybělováním pletiv, což je nazýváno etiolizace. Některé druhy rostlin ale snáší zastínění dobře.\nPři poškození rostlin slunečním zářením dochází v listech k nasycení fotosyntetického pigmentu (chlorofylu) nad hranici, kdy se poškozuje fotosyntetické orgány, takže dochází k omezení fotosyntézy (fotoinhibice). Dlouhotrvající nadbytek slunečního záření způsobí nevratné změny vlivem volných kyslíkových radikálů, které poškozují buněčné struktury (fotooxidační stres). Poškození se na vnitřních orgánech projevuje rozpadem chlorofylu (vybělením listů) a odumřením buněk v poškozené tkáni. Citlivé na poškození jsou hrušně.\n\nKrátkodobý nadbytek slunečního záření způsobuje vratný proces, který je pozorován i během běžných dní, především v poledne. Způsobuje u hospodářských plodin pokles tvorby biomasy až o 10 %.\n\nPlody rostlin jsou v případě intenzivního záření o několik stupňů teplejší než okolní vzduch. Popálené plochy plodů vypadají jako vodnaté hnědnoucí skvrny. Napadená místa jsou často druhotně napadena patogeny. Nedostatek světla je běžnější u pokojových rostlin, ve volné půdě se vyskytuje jen při přehoustlém porostu.\n\nSymptomy se mohou projevit ihned po vystavení rostlin vyšším teplotám, nebo se projevují po určité době jako následek narušení fyziologických pochodů.\n\n\nPříznaky poškození lze zaměnit za příznaky poškození teplem, polutanty, herbicidy.\n\nNěkteré rostliny se chrání samy mechanismy, které způsobují zmenšení oslunění listové plochy, sklonění listové plochy. Listy vytvořené během slunných dní se liší, jsou menší, ale mají vyšší fotosyntetickou kapacitu.\n\nProti poškození rostlin slunečním zářením lze použít zastínění choulostivých rostlin. Ve sklenících a pařeništích se používají rohože nebo nátěry skla Amaritem. Vhodné je zavlažování a postřikování okolních ploch, mlžení. Při přemístění ze zastíněných (pařeniště) na osvětlená stanoviště (venkovní plocha) je vhodné otužování rostlin.\n\nZávlaha, stínění.\n\n"}
{"id": "1066293", "url": "https://cs.wikipedia.org/wiki?curid=1066293", "title": "Liber catenatus", "text": "Liber catenatus\n\nLiber catenatus (často v plurálu libri catenati, možno přeložit jako knihy na řetězech) bývaly knihy uložené především v některých klášterních knihovnách. Knihy byly rozloženy na čtecích pultech nebo uloženy v policích, a aby je nebylo možné odnášet, byly knihy připoutány řetězem k železné tyči, která byla připevněna k vrchní straně pultu nebo k polici, na níž byly knihy umístěny.\n\nPřipoutání knih na řetěz byl nejrozšířenější a nejvíce efektivní bezpečnostní systém používaný v evropských knihovnách od středověku do 18. století.\n\nV českých a moravských fondech se svazky se zachovanými řetězy vyskytují jen ojediněle. Knihy na řetězech se dochovaly v jáchymovské latinské škole, ve svatojakubské knihovně v Brně a jedna kniha na řetězu je součástí kadaňské františkánské knihovny, jeden exemplář knihy na řetězu se nachází také v Pražské majorátní knihovně hrabat z Nostic. Zřejmě nejvíce knih na řetězu se dochovalo v knihovně františkánského kláštera v Chebu.\n\nKnihy zde byly uloženy na deseti pulpitech, čtenářských pultech, které byly označeny římskými písmeny alpha až kappa. Jednalo se o z obou stran přístupné stoly, z nichž měl ze dvou protilehlých stran dvě zešikmené desky s uloženými knihami. Chebské svazky knih na řetězu byly opatřeny krátkými mohutnými řetězy a z toho vyplývá, že byly uloženy přímo na deskách pultů, nikoli na policích.\n\nVšech deset pulpitů se nacházelo v jedné místnosti a na každé straně pultu bylo uloženo čtyři až jedenáct svazků, podle toho jaký měly rozměr. Knih na řetězu se v chebské knihovně nachází celkem 294 svazků. Z celkového počtu svazků se jedná o 185 inkunábulí, 107 starých tisků a dva rukopisy.\n\nKatenáty podle všeho sloužily především františkánským mnichům v jejich obvyklých všedních potřebách. Není zmínka o tom, že by sbírka sloužila a byla zpřístupněna širší veřejnosti.\n\nNejnovější knihy nacházející se na pulpitech pocházejí z první dekády 17. století. Zánik chebské františkánské pultové knihovny pravděpodobně souvisí s rekonstrukcemi konventu na konci 17. a počátku 18. století.\n\nŘetězy z 15. století jsou tvořeny čtyřmi až šesti protáhlými hranatými články. Na tisku z roku 1507 je řetěz již méně robustní a je sestaven ze šesti tordovaných (šroubovitě stáčených) článků. Vazba tisku z roku 1530 je opatřena lehčím typem řetězu se šesti články, každý článek řetězu je spleten ze dvou drátů a dole přechází v očko, do něhož je napojen předešlý článek.\n\nNa počátku novověku se knihy začaly stavět do polic, ale jelikož řetězy bránily jejich novému způsobu uložení, byly z knih odstraňovány. Po sundání řetězu zůstaly v zadní dřevěné desce pouze jeden nebo více malých otvorů, připomínajících původní uchycení řetězu. V mnoha případech nebylo možné očko rozevřít, proto v dřevěných deskách zůstaly zbytky železa po uřezaných úchytech. Ještě častěji byla očky z knihy odstraňována tak, že byly rozříznuty dřevěné desky směrem k hornímu okraji a poté se očko vytáhlo. V důsledku takového odstranění řetězů mohlo dojít i k rozlomení zadní desky, což dokládá několik exemplářů, u kterých se dochovala pouze polovina desek směrem ke hřbetu knihy.\n\n„Libri catenati“ byly k pultu připojeny řetězy. V horní části zadní dřevěné desky měly knihy otvor, kterým bylo protaženo železné očko s řetězem. Oko nebylo pravidelně kulaté, ale byla to spíše spona oválného tvaru, která přesahovala přes okraj desky. Řetěz v ní byl uchycený dalším větším kulatým okem, jež bylo navlečeno na uzamykatelné železné tyči, která vedla podél vrchní strany pultu. Řetězy byly dlouhé v rozmezí 24,1–34,6 centimetru.\n\nV takové knihovně jsou knihy připoutány řetězem, který je dostatečně dlouhý, aby bylo možné vzít knihu z police a číst, ale není možné je odnést z knihovny. Tímto způsobem uložení knih se zabránilo krádežím materiálů z knihovny. V praxi to bylo obvyklé u příručních knihoven od středověku do cca 18. století. Protože je tento způsob poutání knih poměrně nákladný, tak byl používán jen u nejvzácnějších knih v kolekci.\n\nKatedrální knihovna v Herefordu je největší knihovna, kde se dochovaly knihy se všemi neporušenými řetězy, tyčemi a zámky. Knihovna je umístěna nad mariánskou kaplí s okny do kostela a obsahuje asi 1500 knih na řetězech. Knihy jsou uloženy v policích, jeden konec řetězu je připojen k přední desce každé knihy. Druhý konec řetězu je připojen k tyči vedoucí podél spodní strany každé police. Délka řetězu umožňuje vzít knihu z police a položit ji na čtecí pult.\n\nKnihovna kostela sv. Valpurgy v nizozemském Zutphenu. Knihy jsou zde uloženy na čtecích pultech, jeden konec řetězu je připojen k zadním deskám knihy a druhý k železné tyči vedoucí podél vrchní strany pultu. Na budově a interiérech knihovny se od 16. století téměř nic nezměnilo, větší část původní sbírky knih je stále na místě a také se zde dochovaly původní řetězy, tyče i nábytek. \n\n\n"}
{"id": "1066301", "url": "https://cs.wikipedia.org/wiki?curid=1066301", "title": "Michal Košátko", "text": "Michal Košátko\n\nMichal Košátko (* 21. ledna 1983, Havířov) je bývalý český reprezentant v korejském bojovém umění Taekwon-do ITF. Měří 180 cm a váží 80 kg (údaj z roku 2015). S Taekwon-do začínal ve Frýdku-Místku, kde působil od roku 1993 ve Škole korejského bojového umění Taekwon-do ITF. V roce 1995 získal svou první stříbrnou medaili v technických sestavách na Mistrovství České republiky žáků v Praze a nastartoval tak úspěšnou sportovní kariéru. Již ve svých 14 letech získal černý pás. V roce 1999 byl vybrán do české juniorské národní reprezentace a od roku 2002 reprezentoval Českou republiku v seniorských kategoriích (nad 18 let) až do roku 2008, kdy svou sportovní kariéru ukončil.\n\nBěhem svého působení ve Frýdku-Místku byl několik let trenérem závodního týmu Školy Taekwon-do ITF Frýdek-Místek a reprezentoval klub na mnoha národních i mezinárodních turnajích a mistrovstvích Evropy a světa. Mimo trenérskou činnost v České republice byl osloven a uspořádal tréninky lokálních týmu v norském Harstadu, grónském Nuuku a finských Helsinkách a jednu sezónu věnoval kondiční přípravě českých hokejistů působících v NHL.\n\nKromě Taekwon-do ITF vyhrál několik národních turnajů v ringu podle pravidel kickboxu, thajského boxu a pravidel K1.\n\nMezi oblíbené individuální disciplíny patřil sportovní boj a technické sestavy, v týmech pak také speciální techniky přerážení desek do výšky a dálky, sebeobrana a silové přerážení. Spolu s českým seniorským týmem na mistrovství světa 2007 porazil, v historii do té doby neporažený, severokorejský národní tým v disciplíně týmových technických sestav.\n\nV roce 2003 a 2005 se stal mistrem Evropy v technických sestavách II. Danů, v roce 2005 mistrem světa ve sportovním boji do 80 kg a v roce 2006 mistrem Evropy ve sportovním boji do 85 kg s titulem nejúspěšnějšího medailisty tohoto mistrovství. V letech 2002 až 2007 byl zvolen mezi 10 nejúspěšnějších sportovců okresu Frýdek-Místek a v letech 2006 a 2007 mezi 10 nejúspěšnějších sportovců Moravskoslezského kraje.\n\nPremiéra v reprezentaci: 19. dubna 1999, Mistrovství Evropy (Riccione, Itálie)\n\nMedailová umístění v individuálních kategoriích na mezinárodních soutěžích\n"}
{"id": "1066307", "url": "https://cs.wikipedia.org/wiki?curid=1066307", "title": "Divize D 1990/91", "text": "Divize D 1990/91\n\nV soubojích 26. ročníku Moravskoslezské divize D 1990/91 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1990 a skončil v červnu 1991.\n\nZ důvodu reorganizace soutěží postoupilo 5 nejlepších mužstev do nově vzniknuvší Moravskoslezské fotbalové ligy – MSFL (III. liga). Po sezoně došlo k vytvoření druhé divizní skupiny (Divize E) pro moravská a slezská mužstva, do níž týmy z tohoto ročníku přešly kvůli spádovosti.\n\n\nZdroj: \n\nPoznámky:\n\n"}
{"id": "1066335", "url": "https://cs.wikipedia.org/wiki?curid=1066335", "title": "Identifikátor evropské judikatury", "text": "Identifikátor evropské judikatury\n\nIdentifikátor evropské judikatury (anglicky \"European Case Law Identifier\", zkratka ECLI) je společným systémem identifikace a metadat o judikatuře v Evropské unii, který má sloužit k očíslování vnitrostátní judikatury podle jednotného kódu a zjednodušení vyhledávání soudních rozhodnutí na internetu. V České republice je vnitrostátním koordinátorem ECLI Nejvyšší soud České republiky. ECLI eviduje v databázi svých rozhodnutí též Ústavní soud. K zavedení tohoto identifikátoru došlo na základě závěrů Rady Evropské unie, které doporučují zavedení identifikátoru evropské judikatury (European Case Law Identifier — ECLI) a stanovení minimálního souboru jednotných metadat o judikatuře publikovaného v Úředním věstníku EU dne 29. dubna 2011 (2011/C 127/01).\n\nFormát identifikátoru je dán přílohou závěrů Rady. Identifikátor ECLI je složen z pěti částí, které jsou výlučně v tomto pořadí:\nPro rozhodnutí Nejvyššího soudu České republiky má tvar \"ECLI:CZ:NS:[rok vydání rozhodnutí]:[číslo senátu].[druh věci - kapitálkami].[běžné číslo].[ročník].[pořadové číslo rozhodnutí u stejné sp. zn. - arabsky]\". Příklad: ECLI:CZ:NS:2011:22.CDO.3110.2010.1 je kód rozhodnutí sp. zn. 22 Cdo 3110/2010. ECLI je pro každé rozhodnutí jedinečný. \n\nAby byla srozumitelnost a vyhledávání judikatury ještě snazší, měl by mít každý dokument obsahující soudní rozhodnutí soubor metadat. Tato metadata by měla být popsána v souladu se standardy zavedenými Dublinskou iniciativou pro základní metadata (\"Dublin Core Metadata Initiative\"). Zveřejňování metadat ve formátu ECLI nebylo v ČR zavedeno.\n\n"}
{"id": "1066344", "url": "https://cs.wikipedia.org/wiki?curid=1066344", "title": "Divize D 1989/90", "text": "Divize D 1989/90\n\nV soubojích 25. ročníku Moravskoslezské divize D 1989/90 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1989 a skončil v červnu 1990.\n\n\nZdroj: \n\nPoznámky:\n\n"}
{"id": "1066347", "url": "https://cs.wikipedia.org/wiki?curid=1066347", "title": "Seznam vrcholů v Kysucké vrchovině", "text": "Seznam vrcholů v Kysucké vrchovině\n\nSeznam vrcholů v Kysucké vrchovině zahrnuje pojmenované vrcholy s nadmořskou výškou nad 800 m. Seznam vychází z údajů dostupných na stránkách hiking.sk. \n\n"}
{"id": "1066351", "url": "https://cs.wikipedia.org/wiki?curid=1066351", "title": "Ulice (1. řada)", "text": "Ulice (1. řada)\n\nPrvní řada televizního seriálu Ulice byla vysílána na TV Nova premiérově od 5. září 2005 do 29. června 2006. Každý pracovní den v týdnu byl odvysílán jeden díl, celkem tedy vzniklo 214 dílů.\n\n<onlyinclude></onlyinclude>\n"}
{"id": "1066353", "url": "https://cs.wikipedia.org/wiki?curid=1066353", "title": "Retba", "text": "Retba\n\nRetba nebo Lac Rose (\"Růžové jezero\") je jezero nacházející se v Senegalu 30 km severovýchodně od hlavního města Dakaru v katastru obce Sangalkam. Voda v jezeře se vyznačuje sytě růžovou barvou, kterou způsobuje řasa \"Dunaliella salina\". Jezero má rozlohu 3 km² a leží nedaleko pobřeží Atlantského oceánu, od něhož je odděleno pouze písečnými dunami. V důsledku vysokého výparu se obsah soli pohybuje okolo 40 procent, voda je tak hustá, že se člověk bez námahy udrží na hladině. Místní obyvatelé v jezeře ručně dobývají sůl, k ochraně pleti používají bambucké máslo. Na březích jezera tradičně končila závěrečná etapa Rallye Dakar.\n\n"}
{"id": "1066355", "url": "https://cs.wikipedia.org/wiki?curid=1066355", "title": "Divize D 1988/89", "text": "Divize D 1988/89\n\nV soubojích 24. ročníku Moravskoslezské divize D 1988/89 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1988 a skončil v červnu 1989.\n\n\nZdroj: \n\nPoznámky:\n\n"}
{"id": "1066356", "url": "https://cs.wikipedia.org/wiki?curid=1066356", "title": "Ivo Nesrovnal", "text": "Ivo Nesrovnal\n\nJUDr. Ivo Nesrovnal, LL.M. (* 19. květen 1964, Bratislava) je slovenský advokát, politik, zastupitel města Bratislavy i Bratislavského samosprávného kraje. V letech 2014–2018 byl bratislavským primátorem.\n\nVystudoval Právnickou fakultu Univerzity Komenského v Bratislavě, kterou úspěšně dokončil v roce 1986 obhajobou diplomové práce na téma: \"Ochrana práv občanů v občanském soudním řízení\". Později studoval na několika zahraničních univerzitách. V devadesátých letech pracoval v kanceláři prezidenta Václava Havla v Praze jako právník. Před vstupem do politiky třináct let spoluřídil pobočku renomované mezinárodní advokátní kanceláře Gleiss Lutz Rechtsanwälte pro Česko a Slovensko. Je členem Slovenské a České advokátní komory.\n\n\nProfesionální dráhu začal ve Slovenské akademii věd. Jako interní aspirant se věnoval právu ochrany životního prostředí. Ochrana životního prostředí byla i tématem semináře, který vedl na Přírodovědecké fakultě Univerzity Komenského.\n\nV devadesátých letech pracoval v kanceláři prezidenta Václava Havla v Praze jako právník se zaměřením na ochranu lidských práv.\n\nPřed vstupem do politiky spoluvedl třináct let (1992 - 2005) pobočku renomované mezinárodní advokátní kanceláře Gleiss Lutz Rechtsanwälte pro Česko a Slovensko, která se specializuje na mezinárodní transakce, převzetí, fúze a akvizice, právo Evropské unie, ochranu hospodářské soutěže, bankovnictví, cenné papíry, nemovitosti, projekty na \"zelené louce\" a duševní vlastnictví.\n\nOd roku 2009 působí jako zastupitel Bratislavy, jako zastupitel Bratislavského samosprávného kraje a paralelně jako jeho místopředseda.\n\nJe předsedou komise finanční strategie a pro nakládání s majetkem města a předsedou předsednictva předsedů zastupitelských klubů při městském zastupitelstvu Bratislavy.\n\nJe předsedou Krajské organizace cestovního ruchu v rámci Bratislavského samosprávného kraje.\n\n\n"}
{"id": "1066357", "url": "https://cs.wikipedia.org/wiki?curid=1066357", "title": "Pediment (geomorfologie)", "text": "Pediment (geomorfologie)\n\nPediment je v geomorfologii mírně ukloněný (zpravidla do 7°), erozí a denudací zarovnaný povrch, jenž tvoří přechod mezi horami (horniny více odolné vůči zvětrávání, často skály) a pánevními oblastmi (horniny málo odolné vůči zvětrávání). Tyto povrchy jsou kryté jen tenkou vrstvou hlín. Pedimenty se většinou vyskytují v suchých teplých oblastech či obdobích, v chladných suchých oblastech či obdobích jsou jejich obdobou kryopedimenty. Rozsáhlé pedimenty se nazývají pediplén.\n\n"}
{"id": "1066360", "url": "https://cs.wikipedia.org/wiki?curid=1066360", "title": "Hérodóros z Megary", "text": "Hérodóros z Megary\n\nHérodóros (starořecky Ηρόδωρος –\"Hérodóros\") byl desetinásobný vítěz olympijské soutěže trubačů a hlasatelů na přelomu čtvrtého a třetího století př. n. l.\n\nHérodóros z Megary se do seznamu olympioniků starověkého Řecka zapsal ojedinělým způsobem. Nebyl to atlet, ale trubač a hlasatel. V Olympii se tato disciplína zavedla na 96. hrách v roce 396 př. n. l. Hérodóros v soutěži trubačů a hlasatelů zvítězil v Olympii na 113. až 122. hrách t. j. vítězil od roku 328 až do roku 292 př. n. l. Hérodóros tedy ohlásil vítězství olympioniků na deseti hrách a kromě toho ohlašoval i vítězství sportovců na nemejských, isthmiských a na pythijských hrách.\n\nStarověký autor Athénaios uvádí, že Hérodóros byl statný chlap, který spával na lví kůži. Údajně měl nesmírně velký apetit a plíce tak silné, že když zadul na svou dvojitou troubu, lidem zaléhalo v uších na vzdálenost hodu diskem. Síla jeho dechu posloužila i vojevůdci Demetrio Poliorkétovi (pozdějšímu králi) při obléhání Argosu, kde jeho trouba zněla hlasitě jako \"\"megafon\"\". Hérodóros při svém prvním vystoupení v Olympii roku 328 př. n. l. ohlásil vítězství boxera Satyra z Élidy a při posledním v roce 292 před Kr. vítězství čtyřspřežím Télemacha z Élidy.\n\n"}
{"id": "1066363", "url": "https://cs.wikipedia.org/wiki?curid=1066363", "title": "Eduard Hořovský", "text": "Eduard Hořovský\n\nIng. Eduard Hořovský (22. října 1831 Příbram – 25. února 1898 Vídeň) byl český báňský odborník a c. k. horní rada.\n\nIng. Eduard Hořovský se narodil v Příbrami v rodině s hornickou tradicí. Děd, otec i strýc byli absolventy báňské akademie v Banské Štiavnici. V letech 1842–1850 absolvoval Akademické gymnázium v Praze, poté nastoupil studium na báňskou akademii v Banské Štiavnici, avšak studium ukončil v roce 1854 na montanistickém učilišti v Příbrami a stal se c. k. horním praktikantem. Krátký čas působil na Žacléřsku, než v roce 1856 nastoupil do služeb společnosti Severní dráhy císaře Ferdinanda jako závodní dolu Hermenegild (důl Zárubek), kde mj. vedl hloubení jam dolů Vilém a Hermenegild.\n\nV roce 1868 přijal nabídku Ignáce Vondráčka a nastoupil jako horní inženýr do Doubravsko-orlovské společnosti, v roce 1870 jako vrchní inženýr. V 1873 byl pověřen funkcí ředitele společnosti, ve které setrval až do odchodu z činné služby. Během tohoto období nechal vybudovat Důl Žofie v Orlové (1871–1873), modernizoval Hlavní jámu a doubravské doly Bettina a Eleonora, v roce 1890 nechal postavit důl Nová jáma v Lazích (dnes Orlová Lazy). Prosazoval elektrifikaci v dolech, užívání bezpečnostních lamp a nových bezpečnostních zařízení. Jako první zavedl novou dobývací metodu tzv. stěnování. Jeho zásluhou přicházeli na Karvinsko odborníci, inženýři a dozorci, hlavně z Příbramska. V roce 1895 se stal členem vládní komise pro řešení stížností horníků u ostravsko-karvinského revíru. V době studií v Praze navštěvoval přednášky F. L Čelakovského, a stejně jako on byl ctitelem ruštiny a zastáncem všeslovanských ideí. To se také odrazilo v jeho literární a kulturní tvorbě a společenském životě. Odchodem z aktivní činnosti v roce 1895 se přestěhoval do Vídně, kde také zemřel.\n\nV Doubravě (u Karviné) bydlel horní rada Ing. E. Hořovský v Úřednické kolonii v domě č. 226. V roce 1925 byla jeho osobě věnována pamětní deska na bludném balvanu, který stál na betonovém podstavci v zahradě tohoto domu. Bludný balvan červené barvy byl nalezen v roce 1920 v Doubravské cihelně. Bludný balvan s pamětní deskou byl zničen 10. října 1938 při okupaci polským vojskem.\n\nIniciátor zavedení české závodní školy v Doubravě (u Karviné) v roce 1872. Člen České matice technické od roku 1897\n\nSvým nákladem vydal v roce 1876 odbornou publikaci v češtině \"O způsobu dobývání kamenného uhlí\", za toto dílo obdržel titul c. k. horní rada.\n\nOpět svým nákladem v roce 1890 vydal \"Německo-česko-ruský hornický a hutnický slovník.\"\n\n\n"}
{"id": "1066364", "url": "https://cs.wikipedia.org/wiki?curid=1066364", "title": "Ulice (2. řada)", "text": "Ulice (2. řada)\n\nDruhá řada televizního seriálu Ulice navázala na první řadu tohoto seriálu. Byla premiérově vysílána na TV Nova od 1. září 2006 do 28. června 2007. Každý pracovní den v týdnu byl odvysílán jeden díl, od 5. února 2007 pak dva díly. Celkem vzniklo 319 dílů, tedy o 105 více než v první řadě.\n\n<onlyinclude></onlyinclude>\n"}
{"id": "1066366", "url": "https://cs.wikipedia.org/wiki?curid=1066366", "title": "İş Kuleleri", "text": "İş Kuleleri\n\nIS Kuleleri je komplex tří postmoderních budov v tureckém městě Istanbul. Komplex je sídlem společnosti Türkiye IS Bankasi.\n\nNejvyšší z budov, \"IS Kuleleri 1\" je s výškou 181 m šestou nejvyšší budovou ve městě. Výstavba probíhala v letech 1996-2010 podle plánů společnosti Swanke Hayden Connell Architects a po dokončení se stala nejvyšší budovou v zemi. Nachází se v ní 52 pater. Další dvě budovy, \"IS Kuleleri 2\" a \"IS Kuleleri 3\" jsou 118 m vysoké a obě mají 36 pater.\n\n"}
{"id": "1066367", "url": "https://cs.wikipedia.org/wiki?curid=1066367", "title": "Anthill Residence", "text": "Anthill Residence\n\nAnthill Residence je dvojice obytných mrakodrapů v městské části Bomotni tureckého města Istanbul. Se svou výškou 210 metrů jsou druhou a třetí nejvyšší budovou ve městě; vyšší je jen mrakodrap Sapphire of Istanbul s výškou 261 metrů. Budovy byly navrženy tureckou společností MM PROJ. První z nich byla postavena v letech 2008–2010, druhá byla dokončena o rok později. V obou budovách se nachází 54 nadzemních pater, 5 podzemních a 7 výtahů.\n\n"}
{"id": "1066369", "url": "https://cs.wikipedia.org/wiki?curid=1066369", "title": "Flor Peeters", "text": "Flor Peeters\n\nFranciscus Florentinus Peeters, známý spíše jako Flor Peeters (4. července 1903 Tielen – 4. července 1986 Antverpy) byl belgický hudební skladatel, varhaník a učitel.\n\nFlor Peeters se narodil roku 1903 v belgickém Tielenu nedaleko belgicko-holandských hranic jako nejmladší dítě jedenáctičlenné rodiny. Jeho otec, který zemřel sedm let po Florově narození, byl poštmistrem, ale zároveň působil i jako kostelník a varhaník. Hudebních základů se tak Florovi dostávalo od jeho bratrů, kteří mu také umožnili první doprovázení bohoslužby ve věku osmi let. Své první skladby vytvořil během středoškolského studia v Herentalsu and Turnhoutu, kdy zároveň studoval hru na varhany a na housle. Roku 1919, ve věku šestnácti let, začal studovat na Lemmensově institutu, kde ho vyučoval Oscar Depuydt hře na varhany a liturgické improvizaci, Jules Van Nuffel gregoriánskému chorálu a hudební analýze a Lodewijk Mortelmans kompozici. Tuto školu Peeters absolvoval za pouhé čtyři roky namísto obvyklých osmi let, stal se tak nejmladším absolventem.\n\nRoku 1923 se stal varhaníkem v katedrále svatého Rumbolda v Mechelenu, kde působil až do smrti. Již dva roky předtím působil tamtéž jako druhý varhaník. Po smrti Oscara Depuydta se stal novým učitelem varhanní hry na Lemmensově institutu, ve věku 22 let, kdy byl mezi ním a studenty zanedbatelný věkový rozdíl. Byl ve styku s tehdejšími velkými francouzskými varhaníky Widorem a Duprém, dopisoval si s Tournemirem.\n\nNa začátku 30. let začala růst jeho kariéra koncertního varhaníka, podnikl několik turné do Dánska, Německa a Nizozemí. V roce 1931 byl jmenován učitelem varhanní hry na gentské konzervatoři, díky intervenci královny Alžběty. Roku 1939 se také stal učitelem varhan v Tilburgu.\n\n"}
{"id": "1066370", "url": "https://cs.wikipedia.org/wiki?curid=1066370", "title": "Ulice (3. řada)", "text": "Ulice (3. řada)\n\nTřetí řada televizního seriálu Ulice navázala na druhou řadu tohoto seriálu. Byla premiérově vysílána na TV Nova od 3. září 2007 do 26. června 2008. Každý pracovní den v týdnu byly odvysílány dva díly. Celkem tak vzniklo 427 dílů, tedy ještě o 108 více než v druhé řadě.\n\n<onlyinclude></onlyinclude>\n"}
{"id": "1066371", "url": "https://cs.wikipedia.org/wiki?curid=1066371", "title": "Seznam vrcholů v Belianských Tatrách", "text": "Seznam vrcholů v Belianských Tatrách\n\nSeznam vrcholů v Belianských Tatrách zahrnuje pojmenované vrcholy s nadmořskou výškou nad 1500 m. Seznam vychází z údajů dostupných na stránkách hiking.sk. Celé pohoří je z důvodu ochrany přírody pro návštěvníky uzavřeno, pouze z Kopského sedla vede přes Široké sedlo do Ždiaru červená značka.\n\n"}
{"id": "1066375", "url": "https://cs.wikipedia.org/wiki?curid=1066375", "title": "Divize D 1987/88", "text": "Divize D 1987/88\n\nV soubojích 23. ročníku Moravskoslezské divize D 1987/88 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1987 a skončil v červnu 1988.\n\n\nZdroj: \n\nPoznámky:\n\n"}
{"id": "1066380", "url": "https://cs.wikipedia.org/wiki?curid=1066380", "title": "Ulice (4. řada)", "text": "Ulice (4. řada)\n\nČtvrtá řada televizního seriálu Ulice navázala na třetí řadu tohoto seriálu. Byla premiérově vysílána na TV Nova od 1. září 2008 do léta 2009. Každý pracovní den v týdnu byly odvysílány dva díly.\n\nPremiérovému uvedení prvního dílu této řady předcházel speciální díl nazvaný „Ulice: Velká trojka“, jenž byl odvysílán v neděli 31. srpna 2008. Režíroval ho Kryštof Hanzlík.\n\n<onlyinclude></onlyinclude>\n"}
{"id": "1066381", "url": "https://cs.wikipedia.org/wiki?curid=1066381", "title": "Bad Blumau", "text": "Bad Blumau\n\nBad Blumau je rakouská obec s 1600 obyvateli ve spolkové zemi Štýrsko.\n\nVulkanická činnost v oblasti dala vznik termálním pramenům.\n\nNa území obce se nachází následujících osm obcí (v závorce počet obyvatel stav k 1. lednu 2015):\n\n\nMísto se později proslavilo zvláště díky lázeňskému komplexu vybudovaném podle návrhu architekta Friedensreicha Hundertwassera v roce 1997. Osídlení místa se předpokládá v prvním století našeho letopočtu, statut lázní získala obec v roce 2001. V tomtéž roce se začalo s využíváním zřídla o teplotě 107 °C k výrobě elektřiny pro lázeňský hotel.\n\n"}
{"id": "1066382", "url": "https://cs.wikipedia.org/wiki?curid=1066382", "title": "Cesta pohádkovým lesem", "text": "Cesta pohádkovým lesem\n\nCesta pohádkovým lesem, či jen Pohádkový les je akce pro děti s dlouhou tradicí, konaná na mnoha místech České republiky nejen k Mezinárodnímu dni dětí (v ČR kolem 1. června). Cesta přírodou je zpestřena pořadateli v oblečení za pohádkové bytosti známé z pohádek. Ti pak zpravidla zadávají dětem různé úkoly, za jejichž splnění jsou děti chváleny a odměňovány.\n\nV parku, příměstském lesíku či lese je vytyčena trasa pro děti. Má své stanoviště startu i cíle. Na trase je řada dalších stanovišť, kde děti dostávají úkoly od pořadatelů oblečených do různých masek, zejména známých postav z pohádek. Počet stanovišť, ani výčet možných úkolů není stanoven, záleží na možnostech a schopnostech pořadatelů. Totéž platí o způsobu odměňování dětí, lze dát ocenění na každém stanovišti, či v cíli.\n\nHod na cíl, recitace básničky, test znalostí pohádek, poznávání květin, druhů koření, kreslení, přechod lávky.\n"}
{"id": "1066383", "url": "https://cs.wikipedia.org/wiki?curid=1066383", "title": "Linearita derivace", "text": "Linearita derivace\n\nV diferenciálním počtu se derivace libovolné lineární kombinace funkcí rovná stejné lineární kombinaci derivací funkcí; Tato vlastnost je známa jako linearita derivace, pravidlo linearity nebo princip superpozice pro derivaci. Linearita je stěžejní vlastností derivace, která zahrnuje dvě jednodušší pravidla pro derivaci, součtové pravidlo pro derivaci (derivace součtu dvou funkcí se rovná součtu derivací) a derivace násobku funkce (derivace konstantního násobku funkce se rovná násobku derivace stejnou konstantou). Můžeme tedy říct, že derivování je lineární zobrazení, z čehož vyplývá, že i diferenciální operátor je lineární zobrazení.\n\nNechť a jsou funkce, a a konstatnty. Nyní uvažujme:\n\nPomocí součtového pravidla pro derivaci dostáváme:\n\nPoužitím pravidla pro derivaci násobku funkce dostaneme:\n\nodtud\n\nVynecháním závorek a použitím alternativní notace pro zápis derivace dostáváme tvar:\n"}
{"id": "1066384", "url": "https://cs.wikipedia.org/wiki?curid=1066384", "title": "I Kju-won", "text": "I Kju-won\n\nI Kju-won (* 14. února 1989) je korejský zápasník–judista.\n\nPřipravuje se na univerzitě v Jonginu. Startoval ve střední váze do 90 kg. Poprvé na sebe výrazně upozornil postupem do finále na prestižním Kano Cupu v roce 2008. V roce 2009 se stal ve dvaceti letech mistrem světa mezi seniory. V roce 2012 se kvalifikoval na olympijské hry v Londýně, ale v korejské olympijské nominaci dostal přednost Song Te-nam. Od roku 2013 dostával v reprezentaci přednost Kwak Tong-han. V roce 2016 se na olympijské hry v Riu nekvalifikoval. Od roku 2017 startuje ve vyšší polotěžké váze do 100 kg.\n\n\n\n"}
{"id": "1066386", "url": "https://cs.wikipedia.org/wiki?curid=1066386", "title": "Kostival hlíznatý", "text": "Kostival hlíznatý\n\nKostival hlíznatý (\"Symphytum tuberosum\") je jedním ze čtyř druhů vytrvalých rostlin z rodu kostival které v české přírodě vyrůstají.\n\nKostival hlíznatý byl v minulosti pojímán velmi široce a proto byl jeho výskyt uváděn od Španělská až po Ukrajinu. V současnosti je tento druh posuzován v užším smyslu a jeho přítomnost byla pozorována hlavně ve Střední Evropě kde se vyskytuje v Německu, Rakousku, Polsku, České republice a na Slovensku, zavlečen byl do Severní Ameriky. V Česku roste především na Moravě v oblasti Bílých Karpat odkud zasahuje přes Českomoravskou pahorkatinu do Čech, kde se objevuje hlavně podél Vltavy.\n\nStínomilný druh vyskytující se nejčastěji na kyprých a výživných vlhčích půdách v lužních lesích, v dubo habrových a dubo lipových hájích, okolo lesních potoků, tůní či jezírek i kolem lesních cest. Vyhovují mu půdy zásadité až slabě kyselé a běžně se vyskytuje do nadmořské výšky 600 m.\n\nVytrvalá bylina s přímou lodyhou vysokou 20 až 40 cm. Lodyha, 3 až 7 mm tlustá, bývá jednoduchá a jen ojediněle je v horní části větvená s jednou až dvěma větvemi rostoucími z paždí listů. Dutá, hranatá, na omak drsná lodyha je na vrcholu dvouklaná a porostlá delšími odstávajícími či nazpět ohnutými chlupy a krátkými háčkovitými chloupky. Vyrůstá z vodorovného až šikmého oddenku který je v průřezu válcovitý a místy hlíznatě ztlustlý. Dužnaté kulovité hlízy oddenku až 1,5 cm velké jsou vně hnědé a uvnitř bělavé.\n\nLodyha je porostlá pěti až osmi střídavými listy s eliptickou až vejčitě kopinatou čepelí která bývá dlouhá 5 až 11 a široká 2,5 až 4 cm a na vrcholu je zašpičatělá. Dolní listy jsou dlouze řapíkaté a v období kvetení již obvykle usychají, střední jsou krátce řapíkaté a horní přisedlé. Horní strana listů bývá tmavě zelená a hustě drsně chlupatá, spodní je světle zelená s delšími odstálými a mnoha drobnými háčkovitými chlupy.\n\nOboupohlavné květy, se stopkami až 5 mm dlouhými a měkce chlupatými, vytvářejí řídká květenství, dvojité vijany. Zelený, chlupatý, vytrvalý kalich, dělený do pěti úzkých cípů až 5 mm dlouhých je ve spodní části srostlý, po odkvětu se jeho cípy prodlužují. Žlutá trubkovitá koruna bývá dlouhá 15 až 20 mm a má pět široce trojúhelníkovitých, nazpět ohnutých cípů. V korunní trubce je pět trojhranných šupin. Nitky pěti tyčinek jsou srostlé s korunní trubkou i šupinami a z trubky nepřečnívají, prašníky jsou špičaté. Čnělka jen málo přesahuje z koruny a je zakončena drobnou hlavičkovitou bliznou. Květy rozkvétají v květnu až červnu, opylovány jsou hmyzem.\n\nPlodem jsou čtyři srostle, tmavě hnědé tvrdky, asi 3 mm dlouhé, nepravidelně vejčitého tvaru a po povrchu hustě bradavčité, obsahují po kulatém semeni. Kostival hlíznatý se rozmnožuje oddenky i semeny. Je dodekaploidní druh, 2n = 96.\n\n \n"}
{"id": "1066388", "url": "https://cs.wikipedia.org/wiki?curid=1066388", "title": "Jan Jeřábek (fotbalista)", "text": "Jan Jeřábek (fotbalista)\n\nJan Jeřábek (* 12. února 1984, Prachovice) je český fotbalista. Od roku 2006 působí nepřetržitě v druholigovém klubu FK Pardubice.\n\nS fotbalem začínal v Prachovicích a po celou svou kariéru zůstává věrný východním Čechám a to přes to, že postupně přicházely nabídky i z nejvyšší soutěže. V roce 2006 přestoupil do Pardubic a vypracoval se v klíčovou postavu týmu, který aktuálně bojuje ve druhé nejvyšší soutěži - Fotbalové národní lize. Zajímavostí je, že kromě klíčové postavy v týmu vykonává i zaměstnání správce pardubického stadionu Pod Vinicí.\n\n\n"}
{"id": "1066389", "url": "https://cs.wikipedia.org/wiki?curid=1066389", "title": "Džihádista John", "text": "Džihádista John\n\nMohammed Emwazi (celým rodným jménem Muhammad Jassim Abdulkarim Olayan al-Dhafiri, médii přezdívaný džihádista John) byl příslušník teroristického Islámského státu, který v roce 2014 zavraždil několik zahraničních rukojmí a syrských vládních vojáků. Vraždy byly natáčeny k propagandistickým účelům. Jeho identita nebyla známa do února 2015, kdy ho poznal jeho přítel z Velké Británie. Dne 12. listopadu 2015 byl zabit při útoku amerického bezpilotního letadla.\n\nJeho otcem byl Jasem Emwazi a jeho matka Ghaneja Emwaziová. Narodil se 17. srpna 1988 v Kuvajtu do rodiny iráckých Bidunů. V 6 letech se přestěhovali (resp. uprchli) s rodinou do Velké Británie do North Kensingtonu v Londýně, protože otec, který pracoval jako policista, se přidal při invazi Iráku do Kuvajtu na stranu invazních jednotek. V Londýně Mohammed vychodil základní školu a střední školu Quintin Kynaston Community Academy. V roce 2006 začal navštěvovat Westminsterskou univerzitu, kde vystudoval obor Informační systémy a obchodní management. Promoval v roce 2009.\n\nPodle jeho přátel Mohammed navštěvoval mešitu v Greenwichi. Radikální názory začal přijímat během studií na univerzitě, kde se stýkal s Bilalem al-Berjawím, známým britským islamistou zabitým později, v roce 2012, v Somálsku bezpilotním letadlem.\n\nV srpnu 2009, krátce po studiích, jel do Tanzanie, podle něj na safari. Na letiště v Dáresalámu ale přiletěl se svými dvěma přáteli úplně opilý. Kromě něho to byl Brit Ally Adorus v současnosti (2015) vězněný v Etiopii za terorismus a Němec Marcel Schrödel, který je údajně znám německé tajné službě. Podle imigračního komisaře Abdullaha Khamise Abdullaha si už kapitán letadla stěžoval místním úředníkům na chování trojice. Proto byli podle vyjádření tanzanského ministra vnitra Mathiase Chikawe zadrženi a umístěni na noc na celu, aby vystřízlivěli, a ráno vyhoštěni a posláni prvním letadlem do Amsterodamu. Mohammed ale tvrdil, že ho ten večer vyslýchali a ohrožovali zbraní a vyhostili na žádost britské tajné služby. Podle něj ho pak v Amsterodamu vyhledal agent MI5 a obvinil ho, že se při cestě do Tanzanie chtěl v Somálsku připojit k povstaleckému hnutí aš-Šabáb. Chtěl ho prý naverbovat do řad MI5.\n\nPár měsíců nato v září 2009 se přestěhoval a v Kuvajtu pracoval jako programátor. Od té doby se dvakrát vrátil do Londýna, podruhé kvůli dokladům pro svatbu s kuvajtskou ženou. V červenci 2010 se nemohl vrátit kvůli propadlým vízům. V červenci 2010 ho ale zadržela britská policie a neumožnila mu vycestovat zpět. Nakonec se ale dostal za nejasných okolností do Sýrie. Má se zato, že v roce 2012 nebo 2013.\n\nMohammed Emwazi, přezdívaný „džihádista John“, byl v letech 2014 až 2015 katem Islámského státu. Mezi jeho oběťmi byli James Foley, Steven Sotloff, David Haines, Alan Henning, Peter Kassig, Haruna Yukawa a Kenji Goto Jogo, ale také 21 syrských vojáků.\n\nVraždy provázela videa vystavovaná Islámským státem na internet. Džihádista John mluvil bezchybnou britskou angličtinou. Po jeho identitě pátraly FBI i britské úřady a objevily se například zprávy, že jde o Abdel-Majeda Abdela Baryho, v minulosti rappera a později militantního islamistu. Skutečná identita byla ale rozkryta až na začátku roku 2015.\n\nPodle výpovědí lidí, kteří se dostali ze zajetí a setkali se s Džihádistou Johnem, si liboval nejen v bití zajatých obětí, ale i v psychickém týrání. Michael Weiss, spoluautor knihy \"ISIS: Inside the Army of Terror\", přirovnal na základě těchto výpovědí Johnovo libování v sadismu k chování hlavních hrdinů Kubrickova \"Mechanického pomeranče\". Takové jednání s rukojmími podle Weisse dotváří obraz, jakým způsobem Islámský stát zachází s lidmi.\n\nDánský fotograf Daniel Rye, který se dostal díky zaplacení vysokého výkupného svými příbuznými na svobodu, například vypověděl, že s ním John tančil tango, poté ho bil a nakonec mu vyhrožoval, že mu kleštěmi uštípne nos.\n\nNa konci února 2015 došlo k rozkrytí jeho identity, když ho poznal jeden z jeho londýnských přátel a informace předal deníku The Washington Post. Ten jeho jméno nezveřejnil. Identitu potvrdili i další lidé, kteří Mohammeda znali osobně.\n\n1. března 2015 uvedl otec džihádisty Johna u výslechu v Kuvajtu, že svého syna spolu s jeho ženou poznali už na videu z první vraždy. Matka jen plakala a křičela, že je to její syn. Byla v šoku. Úřadům ale nic neoznámili. Otec uvedl, že jeho syn je pobožný, nenávidí Západ a má pocit, že ho Západ zneužil. Americké a britské služby, podle nepotvrzených zpráv, znaly identitu vraha už v září 2014. Mohammed se rodičům podle nich ozval naposledy v roce 2013 z Turecka a řekl jim že jede do Sýrie jako humanitární pracovník.\n\nNa další nahrávce z léta 2015 džihádista John pohrozil, že se s chalífou vrátí do Anglie a bude dál stínat hlavy nevěřícím. V nahrávce poprvé ukázal svou tvář a řekl své občanské jméno.\n\nVečer 12. listopadu 2015 byl zabit při operaci britského komanda SAS zakončené útokem amerického bezpilotního letadla.\n\n11. listopadu v noci začala přísně tajná pozemní operace jednotek SAS, při které přeletěly těsně nad terénem dvě helikoptéry syrské hranice a v odlehlé poušti vysadily osm elitních vojáků. Ti pronikli pomocí bugin hluboko na území nepřítele 8 kilometrů od syrské Rakky, která bylo de facto hlavním městem Islámského státu, a tam se ještě před úsvitem zamaskovali. 12. listopadu večer vypustili první půlkilový nano-vrtulník s infrakamerou a nočním viděním. Ten podle naprogramování doletěl do Rakky do rezidenční čtvrti a lokalizoval šestipatrový činžák, kde se Emwazi ukrýval. U domu se přepnul do sledovacího módu, při kterém se jen vznášel a kamerou zprostředkovával dění uvnitř. Vysílačky komanda signál přeposílaly na velitelství SAS v britském Berefordu a na americké vojenské velitelství v katarském Dauhá. Když se helikoptéře vybila baterie, nahradila ji druhá a další hodiny sledovala dění v domě, kde se stále nic neobvyklého nedělo. Třetí, poslední ze zasahujících helikoptér, nakonec Emwaziho zaměřila a Američané rychle zareagovali. Nedaleko operoval jejich dron typu Reaper vybavený raketami Hellfire, který okamžitě přesměrovali k místu. Vypuštěné rakety zasáhly cíl a Emwazi, vrah a mučitel mnoha obětí, tak zemřel.\n"}
{"id": "1066392", "url": "https://cs.wikipedia.org/wiki?curid=1066392", "title": "Mary Celeste", "text": "Mary Celeste\n\nMary Celeste byla americká brigantina, která byla nalezena 4. prosince 1872 východně od Azorských ostrovů opuštěná posádkou za okolností, které nejsou dosud uspokojivě vysvětleny.\n\nLoď byla postavena na Spencer’s Islandu (Nové Skotsko) pod názvem \"Amazon\". Byla spuštěna na vodu v květnu 1861 a původně plula pod britskou vlajkou. V říjnu 1868 ztroskotala v bouři u pobřeží ostrova Cape Breton, po opravě ji koupil americký rejdař Richard W. Haines, který jí dal v roce 1869 nové jméno \"Mary Celeste\". V listopadu téhož roku se loď stala majetkem Jamese H. Winchestera z New Yorku. V jeho službách vyplula 5. listopadu 1872 z newyorského přístavu do Janova s nákladem 1701 barelů lihu. Kapitánem byl Benjamin Briggs, který vzal na palubu svou manželku a dvouletou dceru. Dále byl na lodi první důstojník Albert G. Richardson a šest členů posádky.\n\nAmerická loď \"Dei Gratia\" se 4. prosince 1872 setkala v Atlantiku na 38°20' s. š. a 17°15' z. d. s lodí, kterou zjevně nikdo neřídil a která neodpovídala na signály. Kapitán David Morehouse připlul blíž a rozpoznal loď \"Mary Celeste\", kterou z minulosti dobře znal. Nařídil prvnímu důstojníkovi Oliveru Deveauovi, aby plavidlo prozkoumal. Ten nenašel na palubě vůbec nikoho. Na lodi byl značný nepořádek, ale žádné známky násilí nebo poškození (na šicím stroji kapitánovy manželky byla plná olejnička, což svědčí o velmi klidném moři). V podpalubí byl asi metr vody. Chyběl záchranný člun, sextant a navigační knihy, naproti tomu na lodi zůstal palubní deník, velká částka peněz, šperky kapitánovy ženy, oblečení, dýmky a zásoba jídla a pití — to svědčilo o tom, že loď musela být opuštěna ve velkém spěchu, ačkoli k tomu nebyl zjevný důvod. Deveau dovedl loď po devíti dnech do gibraltarského přístavu, kde událost ohlásil úřadům. Následné vyšetřování skončilo na mrtvém bodě. Osazenstvo \"Mary Celeste\" nebylo nikdy nalezeno. Loď byla opravena a sloužila do roku 1885, kdy ztroskotala u ostrova Haiti: v tomto případě však šlo nepochybně o pojistný podvod.\n\nPřípad vzbudil značnou pozornost. Objevily se spekulace o pojistném podvodu nebo přepadení piráty, obviněni byli i námořníci z \"Dei Gratia\", že se lodi zmocnili násilím a zahladili stopy, aby získali nálezné, které tehdy činilo pětinu ceny lodi. Nic z toho se však nikdy nedokázalo. Později se přihlásilo několik osob, které se vydávaly za přeživší z \"Mary Celeste\", ale byly odhaleny jako podvodníci. Arthur Conan Doyle uveřejnil roku 1884 v časopise Cornhill Magazine povídku \"Prohlášení J. Habakuka Jephsona\", v níž popisoval vyvraždění osazenstva lodi fanatickým bojovníkem za osvobození černochů; šlo o zjevnou fikci, v níž byla záměrně změněna obecně známá fakta.\n\nTeorie o úmyslném opuštění lodě nebo o tom, že se posádka stala obětí zločinu, byla kriminalistickými metodami téměř jistě vyloučena. Spekuluje se o tom, že lihové výpary v podpalubí se samovolně vznítily a posádka se v panice nalodila do záchranného člunu, který na širém moři ztroskotal. Další autoři vysvětlují překotné opuštění lodi nepříčetností lidí na palubě, kterou mohl způsobit ergotismus z potravy nebo infrazvuk. Jiným možným vysvětlením byla náhlá vodní smršť, která z paluby smetla všechno živé. Podle vyznavačů pseudovědy byla posádka sežrána obří krakaticí nebo unesena mimozemšťany.\n\n"}
{"id": "1066393", "url": "https://cs.wikipedia.org/wiki?curid=1066393", "title": "Divize D 1986/87", "text": "Divize D 1986/87\n\nV soubojích 22. ročníku Moravskoslezské divize D 1986/87 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1986 a skončil v červnu 1987.\n\n\nZdroj: \n\nPoznámky:\n\n"}
{"id": "1066394", "url": "https://cs.wikipedia.org/wiki?curid=1066394", "title": "Divize D 1985/86", "text": "Divize D 1985/86\n\nV soubojích 21. ročníku Moravskoslezské divize D 1985/86 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1985 a skončil v červnu 1986.\n\n\nZdroj: \n\nPoznámky:\n\n"}
{"id": "1066398", "url": "https://cs.wikipedia.org/wiki?curid=1066398", "title": "Podralský nadační fond", "text": "Podralský nadační fond\n\nPodralský nadační fond ZOD byl vytvořen 4. listopadu 2008 Zemědělským obchodním družstvem (ZOD Brniště) se sídlem v Brništi na Českolipsku pro podporu rozvoje oblasti Podralsko. Později své aktivity rozšířil na celý Máchův kraj.\n\nFond byl vytvořen pro všestrannou podporu regionu Podralska, nejen samotné obce Brniště\n\nUž v prvním roce své existence přispěl v roce 2008 na opravu mostu a sochy sv. Floriána v Náhlově (součást města Ralsko), o rok později pomohl vybavit mateřské školky v Brništi, Bělé pod Bezdězem a Jablonném v Podještědí. V dalších letech podpořil různé společenské organizace (dnes spolky). Jeho zásluhou vznikly v roce 2013 naučná Stezka hastrmanů, Hipostezka Brniště, zorganizovány byly Krajské dožínky v Brništi a Festival jurt. V Brništi byl postaven objekt Ekocentrum Brniště, byl zahájen cyklus přednášek i exkurzí.\nFyzicky je ústředí fondu v areálu ZOD Brniště (adresa Brniště 1), části obce Hlemýždí. Provozuje webové stránky, má svou správní radu, revizory, je zapsán od listopadu 2008 v nadačním rejstříku u soudu v Ústí nad Labem, má svůj účet u Komerční banky. Stal se členem místní akční skupiny LAG Podralsko.\n\n"}
{"id": "1066416", "url": "https://cs.wikipedia.org/wiki?curid=1066416", "title": "David Hájek (spisovatel)", "text": "David Hájek (spisovatel)\n\nDavid Hájek (* 24. srpna 1970, Ostrava) je český spisovatel, humorista. Od roku 1977 žije v Praze.\n\n\n"}
{"id": "1066417", "url": "https://cs.wikipedia.org/wiki?curid=1066417", "title": "Otěž", "text": "Otěž\n\nOtěž může být\n\n"}
{"id": "1066423", "url": "https://cs.wikipedia.org/wiki?curid=1066423", "title": "Eichhorn", "text": "Eichhorn\n\nNěmecké slovo Eichhorn (česky „veverka“) může označovat:\n\n\n\n"}
{"id": "1066426", "url": "https://cs.wikipedia.org/wiki?curid=1066426", "title": "Výpočetní model (teorie algoritmů)", "text": "Výpočetní model (teorie algoritmů)\n\nVýpočetní model ( ) je abstraktní model v teorii vyčíslitelnosti a teorii složitosti definující množinu povolených operací používaných při výpočtu a jejich cen (nákladů). Používá se pro určení míry složitosti algoritmů vyjádřené dobou běhu nebo paměťovým prostorem: pro konkrétní výpočetní model lze analyzovat, jaké výpočetní prostředky vyžaduje, nebo diskutovat omezení algoritmů nebo počítačů.\n\nK příkladům výpočetních modelů patří Turingovy stroje, RAM stroje, konečné automaty, částečně rekurzivní funkce, lambda kalkul, kombinatorická logika a abstraktní přepisovací systémy. (...formální gramatika)\n\nV oblasti běhové analýzy algoritmů je obvyklé zadat výpočetní model pomocí povolených \"primitivních operací\", které mají jednotkové náklady nebo jednoduše operací s jednotkovými náklady ( ). Často používaným příkladem je RAM stroj, který má jednotkové náklady na čtení i zápis každé paměťové buňky. V tomto ohledu se odlišuje od výše zmíněného Turingova stroje.\n\nV \"modely řízeném inženýrství\" výpočetní model vysvětluje, jak je chování celého systému výsledkem chování jeho jednotlivých komponentů.\n\nKlíčovým bodem, který je často přehlížen, je, že publikované spodní meze řešení problémů jsou často získané pro výpočetní model, který je omezenější než množina operací, které se obvykle používají v praxi, a proto mohou existovat algoritmy, které jsou rychlejší, než co bychom naivně považovali za možné.\n\nExistuje mnoho modelů výpočtů, které se liší množinou přípustných operací a jejich výpočetními náklady. Do této široké kategorie patří mimo jiné abstraktní stroj a modely s ním ekvivalentní (například lambda kalkul je ekvivalentní s Turingovým strojem) používaný pro důkazy vyčíslitelnosti a zjištění horní meze výpočetní složitosti algoritmů nebo modely s rozhodovacím stromem (to jsou jiné rozhodovací stromy, než tamty v dataminingu)\npoužívané pro důkazy spodní meze výpočetní složitosti algoritmických problémů.\n\nZvláště v teoretické informatice se používá pojem \"Turingovsky úplný\" model, případně stroj či formalismus, pro modely, které jsou schopné spočítat vše co Turingův stroj. Viz Church-Turingova teze\n\nPro automaty a gramatiky existuje několik modelů výpočtů, které lze uspořádat do hierarchie podle tzv. \"výpočtové síly\". Viz Chomského hierarchie.\n\n\n"}
{"id": "1066430", "url": "https://cs.wikipedia.org/wiki?curid=1066430", "title": "Mistrovství světa v biatlonu 2015 – smíšená štafeta", "text": "Mistrovství světa v biatlonu 2015 – smíšená štafeta\n\nSmíšená štafeta na Mistrovství světa v biatlonu 2015 se konala ve čtvrtek 5. března v lyžařském středisku v Kontiolahti Stadium jako první závod šampionátu. Zahájení smíšené štafety proběhlo v 17:15 hodin středoevropského času. Závodu se zúčastnilo celkem 26 štafet.\n\nObhájcem prvenství byl norský tým, který dokázal v této disciplíně zvítězit na posledních dvou šampionátech. Tentokrát však skončil třetí.\n\nČtvrtou zlatou medaili v historii získala Česká republika, které ve složení Veronika Vítková, Gabriela Soukalová, Michal Šlesingr a Ondřej Moravec zvítězila před druhou Francií o necelých 20 sekund.\n"}
{"id": "1066434", "url": "https://cs.wikipedia.org/wiki?curid=1066434", "title": "Důl O. F. Zasjaďka", "text": "Důl O. F. Zasjaďka\n\nDůl O. F. Zasjaďka (, ) je hlubinný důl na uhlí nacházející se v Doněcku v Doněcké uhelné pánvi na Ukrajině. Důl se nachází severně od centra města nedaleko doněckého mezinárodního letiště. Důl je v provozu od roku 1958 a byl pojmenován k poctě Oleksandra Fedorovyče Zasjaďka, ministra uhelného průmyslu SSSR v letech 1949 až 1955. V době zahájení provozu byla plánována roční těžba 1,2 miliónů tun uhlí. V roce 2011, kdy zde pracovalo 7 548 lidí, bylo vytěženo celkem 2,031 miliónů tun uhlí. Černé uhlí z Doněcka je zpracováváno v ukrajinských koksovnách, jen zhruba 3% vytěženého objemu jsou exportována. Maximální hloubka dolu je 1304 metrů.\n\nVlastníkem dolu je ukrajinský politik za Opoziční blok (dříve za Stranu regionů, předtím za Komunistickou stranu Sovětského svazu) Juchym Leonidovyč Zvjahilskyj, který zde pracoval jako ředitel už od roku 1979.\n\nDůl O. F. Zasjaďka v Doněcku je považován za jeden z nejnebezpečnějších dolů nejen na Ukrajině, ale i ve světě.\n\nPro značnou přítomnost metanu má důl problémy s bezpečností a došlo zde k řadě důlních neštěstí. Při největším z nich zde 18. listopadu 2007 v hloubce 1078 zahynulo 101 horníků a desítky dalších byly zraněny. V dalších dnech zde došle ještě ke dvěma menším výbuchům, takže v době od 18. listopadu do 2. prosince 2007 zde zahynulo celkem 106 lidí a 156 osob bylo zraněno. V březnu 2015 přišlo o život přes 30 lidí a desítky horníků byly uvězněny. Celkem v tomto dole od roku 1983 do roku 2015 došlo k 11 velkým neštěstím (převážně výbuchům) s tragickými následky.\n\nDne 31. ledna 2017, když v Doněcku zesílily boje mezi ukrajinskými silami a místními separatisty a důlní provozy byly ostřelovány, muselo být z podzemí evakuováno 92 horníků z celkového počtu 200 pracovníků dané směny, neboť nastal výpadek v dodávce elektrického proudu. K takovým situacím už v tomto dole došlo v předchozích letech několikrát.\n"}
{"id": "1066439", "url": "https://cs.wikipedia.org/wiki?curid=1066439", "title": "Alois Kudrnovský", "text": "Alois Kudrnovský\n\nAlois Kudrnovský (20. června 1875 Pecka u Nové Paky – 12. dubna 1956 Praha) byl český profesor fundamentální teologie, autor teologických publikací.\n\nRodák z východočeské Pecky vystudoval teologii v Římě. Po kněžském svěcení působil jako spirituál ve Strakově akademii, kde tehdy byl vzdělávací ústav \"\"pro vzdělávání chudé mládeže z vyšších stavů\"\". Od roku 1922 pak vyučoval fundamentální teologii a filosofii na Katolické teologické fakultě. V letech 1939-1945 nesměl vyučovat, na fakultu se mohl vrátit až po pádu nacismu. Angažoval se rovněž politicky v lidové straně.\n\nZa svou činnost byl jmenován papežským komořím. Rovněž byl jmenován a instalován kanovníkem Kolegiátní kapituly Všech svatých. Na základě vládního nařízení ze 14. července 1950 byla pražská katolická teologická fakulta vyvázána ze svazku Univerzity Karlovy a nuceně přestěhována do Litoměřic (pod názvem Cyrilometodějská bohoslovecká fakulta v Praze-Litoměřicích zde pak byl jediný státem tolerovaný katolický kněžský seminář v Čechách a na Moravě až do roku 1989). V Litoměřicích již Msgre. Kudrnovský nevyučoval. Žil v Praze až do své smrti v roce 1956.\n\n\n"}
{"id": "1066440", "url": "https://cs.wikipedia.org/wiki?curid=1066440", "title": "The Meads of Asphodel", "text": "The Meads of Asphodel\n\nThe Meads of Asphodel je britská metalová kapela založená v roce 1998 v Hertfordshire v Anglii Metatronem (vokály) a Jaldabaothem (alias Jamesem Fogarty – Mr. Fog, měl na starosti kytaru, klávesy, baskytaru a bicí). Její tvorbu lze charakterizovat jako experimentální black metal. Tematikou kapely je středověk a antikřesťanství.\n\nV roce 1998 vyšlo první demo \"The Bemoaning of Metatron\", první studiové album s názvem \"The Excommunication of Christ\" bylo vydáno v roce 2001.\n\n\n\n\n\n"}
{"id": "1066443", "url": "https://cs.wikipedia.org/wiki?curid=1066443", "title": "Juchym Leonidovyč Zvjahilskyj", "text": "Juchym Leonidovyč Zvjahilskyj\n\nJuchym Leonidovyč Zvjahilskyj (; – \"Jefim Leonidovič Zvjagilskij\"; * 20. únor 1933 Doněck) je ukrajinský politik. Od 11. června 1993 do 4. července 1994 byl vicepremiérem Ukrajiny, přičemž z toho od 22. září do 15. června po demisi Leonida Danylovyče Kučmy vykonával z titulu funkce vicepremiéra premiérské funkce. Předtím byl v letech 1992–1993 starostou Doněcka.\n\nVystudoval na důlního inženýra a pak pracoval v hornictví, od roku 1979 do roku 1992 jako vedoucí na\ndole Oleksandra Zasjaďka. Do parlamentu Ukrajiny byl zvolen poprvé v roce 1990, nejprve za Komunistickou stranu Sovětského svazu, později jako nezávislý kandidát a od roku 2002 jako kandidát Strany regionů. V parlamentních volbách v roce 2014 byl zvolen opět jako nezávislý kandidát (vzhledem k narušení voleb válkou na východní Ukrajině mu stačilo pouhých 1450 hlasů) a v parlamentu se přidal k frakci Opoziční blok.\n"}
{"id": "1066462", "url": "https://cs.wikipedia.org/wiki?curid=1066462", "title": "Cerebral Fix", "text": "Cerebral Fix\n\nCerebral Fix (v překladu \"oprava mozku\") je britská crossover/thrash metalová kapela založená roku 1986 v anglickém městě Birmingham. Původní sestavu tvořili zpěvák Simon Forrest, kytaristé Gregg Fellows a Tony Warburton, bubeník Adrian Jones a baskytarista Paul Adams. Název kapely pochází ze skladby \"In the Flat Field\" britské skupiny Bauhaus.\n\nV roce 1987 vyšly první demonahrávky \"Product of Disgust\" a \"We Need Therapy\". První studiové album se jmenuje \"Life Sucks... and Then You Die!\" a vyšlo v roce 1988.\n\n\n\n+ několik split nahrávek\n\n"}
{"id": "1066463", "url": "https://cs.wikipedia.org/wiki?curid=1066463", "title": "Zbytečnákapela.cz", "text": "Zbytečnákapela.cz\n\nZbytečnákapela.cz je desáté studiové album české punk-rockové kapely Totální nasazení vydané v roce 2015. Jedná se o první album, na kterém se podílel nový kytarista skupiny Karel „Karloss“ Máša, bývalý člen skupiny Jaksi Taksi. Ke čtyřem písničkám z tohoto alba nahrála skupina i videoklipy.\n\nAlbum se žánrově nese v čistě punk-rockovém žánru, s občasným únikem k pop-punku (Kdo jsi?, Zapomenutý sny, Když to není či\" O hvězdáři a kometě) a punk-metalu (Tichá voda, Mordor), své zastoupení má i píseň v mírném nádechu ska (Pseudoradikál\").\n\nTextově i hudebně jsou písně tematicky vážnějšího charakteru. První skladba Pseudoradikál je jakýsi odkaz na předešlé trio písní s názvem Nazi-Czech (I, II, III), a opět se zabývá protinacistickou a šovinistickou tematikou. Druhá píseň Tichá voda je novou verzí stejnojmenné písně z dema \"Totální nasazení 1994\" z roku 1994, akorát je oproti původní verzi v metal-pop-punkovém kabátu. Třetí a čtvrtá píseň patří do standardu současného stylu Totálního nasazení, písně Když to není a Kdo jsi? – téma obou písní zasahuje do lidského charakteru. Skladba Irská je veselou \"cestovatelskou zpovědí\" hudebníka, který na pozvání Jimmyho Kellyho, přijme pozvání hrát v revivalu irské skupiny Cranberries… na závěr písně se krátký cover této kapely objevuje. Pátá píseň zavítá do města, odkud kapela pochází – města Slaného, tentokráte se jedná o oslavnou ódu na slánský pivovar Antoš. Sedmá skladba Zapomenutý sny je pocta padlým hrdinům, kteří bojovali v protinacistickém odboji za 2. sv. války. Píseň Otevřete oči je mírnou agitací, která upozorňuje, že zvířata ve světě trpí a jsou týrána a zabíjena, a lidé pouze apaticky přihlíží. Předposlední Mordor je středověká (metalová) skladba (píseň už před tím vyšla na desce punk-metalové kapely R.Z.M, ve které baskytarista a frontman TN Sváťa Šváb vystupoval). Poslední závěrečný song O hvězdáři a kometě je pohádkovým duetem mezi frontmanem TN a zpěvačkou spřízněné kapely \"Deratizéři -\" Martinou Vykoukovou. Album má celkovou stopáž přes 30 minut.\n\n"}
{"id": "1066466", "url": "https://cs.wikipedia.org/wiki?curid=1066466", "title": "Adam Darski", "text": "Adam Darski\n\nAdam Michał Darski (* 10. června 1977 Gdyně), uměleckým jménem Nergal, je polský hudebník a televizní osobnost, frontman black/deathmetalové kapely Behemoth.\n\n"}
{"id": "1066467", "url": "https://cs.wikipedia.org/wiki?curid=1066467", "title": "Alexandr Zasjaďko", "text": "Alexandr Zasjaďko\n\nAleksandr Fjodorovič Zasjaďko (, ; 7. září / 25. srpna 1910, Horlivka – 5. září 1963, Moskva) byl sovětský politik, zástupce předsedy rady ministrů SSSR (1958-1962) a hrdina socialistické práce (1957).\n\nJe podle něj pojmenován důl v Doněcku.\n"}
{"id": "1066469", "url": "https://cs.wikipedia.org/wiki?curid=1066469", "title": "Paulo Dybala", "text": "Paulo Dybala\n\nPaulo Bruno Exequiel Dybala (* 15. listopadu 1993, Laguna Larga, Córdoba, Argentina) je argentinský fotbalový útočník a reprezentant s polskými a italskými kořeny, v současnosti působí v klubu Juventus FC.\n\nJeho oblíbeným klubem je FC Barcelona.\n\nV Argentině hrál na začátku profesionální kariéry za klub Instituto Atlético Central Córdoba. V červenci 2012 odešel do Evropy do italského klubu US Palermo, kde podepsal kontrakt do června 2016.\n\nZačátkem června 2015 se dohodl na pětiletém kontraktu s mistrem Serie A Juventusem Turín (přestoupil za min. 32 milionů eur).V Juventuse nosí číslo 10.\n\nV A-mužstvu Argentiny debutoval pod trenérem Gerardem Martinem 13. října 2015 v kvalifikačním zápase proti reprezentaci Paraguaye (remíza 0:0). Do konce roku 2015 stihl odehrát ještě další dvě utkání.\n\n"}
{"id": "1066471", "url": "https://cs.wikipedia.org/wiki?curid=1066471", "title": "MÁV řada TIVc", "text": "MÁV řada TIVc\n\nŘada TIVc MÁV je čtyřspřežní parní ozubnicová lokomotiva Maďarských státních drah (MÁV).\n\nV letech 1906 - 1907 dodala lokomotivka ve Floridsdorfu maďarským státním drahám (MÁV) sedm ozubnicových tendrových lokomotiv pro jejich ozubnicovou dráhu Caransebeș–Subcetate (Hunedoara). (V současnosti se tato trať nachází v rumunském vnitrozemí.)\n\nKonstrukce lokomotivy vychází z řady TIVb MÁV, resp. 169 kkStB. Hlavní odlišnost je v uspořádání pojezdu. Čtyřspřežní lokomotivy systému Abt jsou vpředu i vzadu opatřeny Adamsovým běhounem, což přispělo k lepšímu rozložení hmotnosti ve srovnání s předchozími typy. Ozubnicový parní stroj má ozubené soukolí zavěšeno mezi 1. a 2. spřaženou nápravu. Ojnice zabírají do čepů zadních ozubených kol.\n\nMimo ozubnici je maximální rychlost lokomotivy 40 km/h, na ozubnici 12 km/h. Na ozubnicové trati uveze zátěž 120 t.\n\nPo roce 1918 připadla celá trať i s lokomotivami Rumunsku. Rumunské státní dráhy (CFR) dlouho ponechaly lokomotivám původní označení. Lokomotivy dojezdily v pravidelném provozu v roce 1978. Do dnešní doby se zachovalo šest strojů této řady, sešrotovaná byla pouze 40.002\n\n\n\n"}
{"id": "1066473", "url": "https://cs.wikipedia.org/wiki?curid=1066473", "title": "Henny Schilder", "text": "Henny Schilder\n\nHenny Schilder (* 4. září 1984, Volendam) je nizozemský fotbalový obránce, který působí v nizozemském klubu FC Volendam.\nHraje na postu stopera (středního obránce).\n\nProfesionální kariéru zahájil v klubu FC Volendam. Debutoval 8. září 2006 v zápase proti FC Eindhoven (porážka 1:3).\n\n"}
{"id": "1066475", "url": "https://cs.wikipedia.org/wiki?curid=1066475", "title": "Torquetum", "text": "Torquetum\n\nTorquetum nebo turquetum (případně \"turketum\" apod., nebo také jako maskulinum s \"-us\", angl. a franc. \"turquet\") je latinský výraz pro astronomický měřící nástroj, spojující funkce armilárních sfér a astrolábu, který umožňuje určení souřadnic nebeských těles, nebo jejich aktuální výšku a určení času podle nestejných hodin (\"šaot zmaniot\").\n"}
{"id": "1066490", "url": "https://cs.wikipedia.org/wiki?curid=1066490", "title": "Ladislav Zemánek", "text": "Ladislav Zemánek\n\nLadislav Zemánek (* 24. července 1992 Praha) je český rusista a bývalý politik, od ledna 2014 do října 2015 byl místopředsedou krajně pravicové, národně konzervativní strany Národní demokracie. Politickou činnost ukončil v roce 2015 a následně se za ni veřejně omluvil.\n\nV lednu 2014 zvolen místopředsedou Národní demokracie. \n\n23. března 2014 Zemánek vystoupil na demonstraci proti mediální propagandě a na podporu Ruska na Václavském náměstí, organizované bývalým senátorem ČSSD Jiřím Vyvadilem. Česká televize v té souvislosti upozornila na propojování části levicového a pravicového politického spektra, k němuž v postoji k Majdanu a putinskému Rusku dochází. \n\nV listopadu 2014 byl pozván jako mezinárodní pozorovatel do Doněcké lidové republiky na historicky první tamní volby. Kyjev jej poté zařadil na seznam nežádoucích osob. Zemánek se záhy dočkal silné kritiky ze strany rádia Svobodná Evropa, které jej obvinilo z nekompetentnosti a jeho účast v \"nelegitimních volbách\" odsoudilo. Během návštěvy se setkal i s kontroverzním ruským politologem Alexandrem Duginem. V září 2015 se za svou účast v pozorovatelské misi v Doněcké lidové republice v listopadu 2014 ocitl na ukrajinském sankčním seznamu vydaném prezidentem Petrem Porošenkem. Podle médií souvisel Porošenkův krok s jeho odmítavým postojem k novým volbám, které se připravovaly na východě země.\n\nNa III. sněmu Národní demokracie, který se konal 28. října 2015 v Praze, rezignoval na post místopředsedy strany. Spekulovalo se, že důvodem byl nesouhlas se směřováním strany a její radikalizací.\n\nV březnu 2015 byl jakožto místopředseda podepsán spolu s předsedou Národní demokracie pod textem, který byl na vývěsce instalované na místě vraždy Anežky Hrůzové, v němž se psalo o „nutnost<nowiki>[i]</nowiki> vyřešení židovské otázky, která nebyla dosud uspokojivě vyřešena“. Brněnský radní Michal Doležel (Žít Brno) na něj v té souvislosti podal trestní oznámení pro hanobení národa, rasy, etnické nebo jiné skupiny osob a pro podněcování k nenávisti vůči skupině osob nebo k omezování jejich práv a svobod. Před Vánocemi téhož roku jihlavští kriminalisté zahájili úkony trestního řízení a obvinili Zemánka i předsedu strany Adama Bartoše. Strana označila trestní oznámení za politicky motivované a výklad textu ze strany oznamovatele označila za účelovou dezinterpretaci. \n\nV březnu 2016 byla přesto podána obžaloba a jihlavský soud rozhodl nepravomocně formou trestního příkazu bez hlavního líčení o vině představitelů Národní demokracie. Protože oba proti rozhodnutí podali odpor, bylo v říjnu téhož roku nařízeno hlavní líčení. Dne 20. října 2016 byl vynesen rozsudek. Soud v Zemánkově případě sáhl k výjimečnému právnímu institutu absoluce, tedy upuštění od potrestání. Rozsudek se následně stal pravomocným.\n"}
{"id": "1066492", "url": "https://cs.wikipedia.org/wiki?curid=1066492", "title": "Státní okresní archiv Semily", "text": "Státní okresní archiv Semily\n\nStátní okresní archiv Semily (SOkA Semily) je státní archiv (od zrušení okresních úřadů se jedná o organizační složku Státního oblastního archivu v Litoměřicích) místně příslušný pro okres Semily. Sídlí v Semilech (dříve ve Stružinci, Bystré nad Jizerou s několika depozitáři).\n\nVznikl roku 1954, v roce 1960 potom došlo k sjednocení tří samostatných okresů a jejich archivů (Jilemnice, Semily, Turnov). Dodnes užívaná hlavní budova byla postavena speciálně jako archivní v letech 1994–1995.\n\nArchiv spravuje více než 2000 archivních souborů (okolo 4800 bm), z nichž nejdůležitější je \"Archiv města Turnov\" (1497-1945, fond nezpracovaný ve smyslu archivního zákona), případně zajímavý je i \"Rodinný archiv Šlechtů ze Všehrd\" (1765-1945, tedy zejména lomnických zástupců příslušného rodu).\n\nArchiv vydává ročenku \"Z Českého ráje a Podkrkonoší\" (redaktor Ivo Navrátil, na vydávání se podílí i další instituce okresu, které zde mimo jiné otiskují své výroční zprávy).\n\n"}
{"id": "1066500", "url": "https://cs.wikipedia.org/wiki?curid=1066500", "title": "Divadlo na Tagance", "text": "Divadlo na Tagance\n\nMoskevské divadlo dramatu a komedie na Tagance (\"Московский театр драмы и комедии на Таганке\") je divadelní scéna v Taganském rajónu východně od centra Moskvy.\n\nDivadlo bylo založeno roku 1946 pod názvem \"Moskevské divadlo dramatu a komedie\", hlavním režisérem byl Alexandr Plotnikov. Tato scéna nebyla příliš výrazná a úspěšná, proto byl v lednu 1964 jmenován do jejího čela herec a režisér Jurij Ljubimov. Ten zachoval pouze část stávajícího souboru (např. Gotlib Roninson) a doplnil ho čerstvými absolventy hereckých škol, jako byli Alla Děmidovová, Boris Chmelnickij, Jurij Smirnov a další. Zároveň byl do oficiálního názvu divadla doplněn přídomek čtvrti „na Tagance“, který se stal pojmem. Prvním představením nového souboru byl Brechtův \"Dobrý člověk ze Sečuanu\" 23. dubna 1964. Ljubimov usiloval o aktuální, společenskokritické divadlo, které navazuje bezprostřední kontakt s divákem. Ve vestibulu vystavil portréty Brechta, Mejercholda a Vachtangova jako svých vzorů. Postupně do divadla přišly i další výrazné osobnosti jako Nikolaj Robertovič Erdman, Vladimir Vysockij, Felix Antipov nebo Ljubov Seljutinová. Významnými inscenacemi byly \"Antisvěty\" (Andrej Vozněsenskij), \"Hamlet\" (William Shakespeare), \"Deset dnů, které otřásly světem\" (John Reed), \"Mistr a Markétka\" (Michail Bulgakov). Taganka se stala pro svoji nonkonformitu kultovním místem, divadlo, které mělo kapacitu necelých tři sta míst, bylo neustále beznadějně vyprodáno.\n\nKrize nastala počátkem osmdesátých let, kdy zemřel Vysockij a Ljubimov se stal terčem politické kampaně, která vedla k jeho emigraci roku 1984. Vedení souboru převzal Anatolij Efros a po jeho předčasné smrti v roce 1987 Nikolaj Gubenko. V obodobí perestrojky byl Ljubimovovi umožněn návrat a v roce 1989 znovu stanul v čele divadla. Gubenko a jeho příznivci pak v roce 1993 založili vlastní soubor Sdružení herců Taganky (\"Содружество актёров Таганки\"). Ljubimov opustil divadlo v roce 2011 na zájezdu v Praze po konfliktu s částí souboru, která chtěla stávkovat kvůli pozdní výplatě honorářů, dokonce nechal soudně zakázat uvádění inscenací vzniklých za jeho vedení. Novým uměleckým šéfem se stal Valerij Sergejevič Zolotuchin, od jeho smrti v roce 2013 je post neobsazen.\n\nV březnu 2014 vystoupil senátor Oleg Pantělejev s obviněním Divadla na Tagance, že prosazuje dekadentní prozápadní nálady. Důvodem údajně bylo, že divadlo promítalo dokumentární záznamy z událostí ukrajinského Euromajdanu a uspořádalo koncert písničkáře Jurije Ševčuka, známého svými protiputinovskými postoji. Oddělení kultury moskevské radnice, které je zřizovatelem divadla, tyto výroky odmítlo a vyzvalo senátora k omluvě.\n\n"}
{"id": "1066502", "url": "https://cs.wikipedia.org/wiki?curid=1066502", "title": "Vladimír Kýn", "text": "Vladimír Kýn\n\nVladimír Kýn ( v Holešově u Zlína – v Praze) byl akademický sochař, výtvarník a ilustrátor, manžel akademické sochařky Jaroslavy Lukešové (1920 - 2007), otec českého architekta, historika architektury, odborného publicisty a vysokoškolského pedagoga Zdeňka Lukeše.\nJeho otec (Alois) byl kamenosochař. Vladimír měl ještě tři bratry. Za války navštěvoval Baťovu Školu umění ve Zlíně. Tehdy tam učil také sochař Vincenc Makovský. Obdiv k tomuto umělci způsobil, že se Vladimír rozhodl následovat jej po válce na pražskou Akademii výtvarných umění (AVU). Tam se sice Vladimír Kýn dostal, ale nikoli k prof. Makovskému (ten nakonec profesůru v Praze nezískal), ale k prof. Karlu Pokornému. Na studiích se seznámil se svojí budoucí manželkou Jaroslavou Lukešovou, která byla žačkou prof. Jana Laudy a Otakara Španiela.\nJako student si přivydělával ilustrováním skautských časopisů a dobrodružných knížek.\nV 50. letech vyhrál soutěž na bustu Jiřího Wolkera v Tatranské Poljance (kopie byla do nedávna umístěna na náměstí v Holešově). Spolu s manželkou také realizoval pomník do Leskovic (obec vypálená nacisty) nebo pomník svárovské stávky.\n\nPo roce 1968 (spolu s manželkou) vystoupil na protest proti ruské okupaci z KSČ. Přivydělával si kreslením do dětských časopisů (seriál Péťa Popleta v Ohníčku) nebo kreslením omalovánek pro nakladatelství Albatros. Ilustroval také básnické sbírky (např. Otto Františka Bablera).\n\nV 60. a následujících letech spolupracoval s různými projektanty a dělal plastiky (z kamene, dřeva, betonu, laminátu, keramiky) do architektury. Také navrhoval dětská hřiště (napsal o tom i tenkou knížku s názvem: \"Prolézačky a plastiky pro dětská hřiště\" ).\n\nMěl ateliér v bývalém skleníku na dvoře domu v Čechově ulici (Čechova 587/29, 170 00 Praha – Bubeneč). V tomto domě v podkroví také bydlel se svojí rodinou.\nV polovině 90. let onemocněl, přišel o ateliér a sám některé sochy zničil. Zemřel .\n\nNavrhoval plastiky v poetickém stylu, ovlivnila ho zejména tvorba anglického sochaře a kreslíře Henryho Moora, prof. Vincence Makovského a českého sochaře a kreslíře Josefa Wagnera. Vedle figurálních děl navrhl i řadu abstraktních plastik z nejrůznějších materiálů, v nichž se střídají organické motivy s technickými strukturami. Tato díla většinou vznikala jako doplněk architektury. Jako malíř a grafik byl ovlivněn poetismem, surrealismem, informelem a novou figurací. Jeho díla vynikají imaginací a sensitivitou.\n\nJeho plastiky jsou rozmístěny v řadě měst a městeček (Praha - Libuš, Žižkov, Hostivař, Motol, Krč, Ďáblice; Kysak (Slovensko), Holešov, Kolín, Leskovice, Svárov, Železný Brod, Opava, Ostrá Hůrka, Kralupy, Rožmitál, Přimda, Teplice, Jílové, Harrachov, atd. )\n\n\n\n\n\n\n\n\n\n\n"}
{"id": "1066512", "url": "https://cs.wikipedia.org/wiki?curid=1066512", "title": "Johann Major", "text": "Johann Major\n\nJohann Major (2. ledna 1533 v Jáchymově – 16. března 1600 v Srbišti/ Zerbst) byl německý evangelický teolog, humanista a básník.\n"}
{"id": "1066515", "url": "https://cs.wikipedia.org/wiki?curid=1066515", "title": "Jermano Lo Fo Sang", "text": "Jermano Lo Fo Sang\n\nJermano Lo Fo Sang (* 11. listopadu 1991, Amsterdam) je nizozemský fotbalový obránce, který působí v nizozemském klubu FC Volendam.\n\nNa mládežnické úrovni hrál v týmech AFC Ajax, HFC Haarlem a OFC Oostzaan.\nV létě 2014 přestoupil do profesionálního klubu FC Volendam, podepsal tříletou smlouvu.\n\n"}
{"id": "1066518", "url": "https://cs.wikipedia.org/wiki?curid=1066518", "title": "Josef Mach (fotbalista)", "text": "Josef Mach (fotbalista)\n\nJosef Mach (* 5. prosince 1949) je bývalý český fotbalista, záložník.\n\nV československé lize hrál za TJ SU Teplice. Nastoupil v 16 ligových utkáních. Do Teplic přišel z Mostu a tam se také vrátil.\n\n"}
{"id": "1066519", "url": "https://cs.wikipedia.org/wiki?curid=1066519", "title": "Vilémovo", "text": "Vilémovo\n\nVilémovo (\"Malus domestica\" 'Vilémovo'), je ovocný strom, kultivar druhu jabloň domácí z čeledi růžovitých. Plody jsou řazeny mezi podzimní odrůdy jablek, sklízí se v září, dozrávají v prosinci (podle jiných v říjnu), skladovatelné jsou do dubna nebo ledna. Odrůda je vhodná pro ekologické zemědělství, vysokokmeny, zatravněné sady. Plodí za deset let po výsadbě, ale jde o dlouhověkou odrůdu. Plody jsou velké, ale plodnost je střídavá a chuť průměrná.\n\nPůvodem je z Německa, byla vyšlechtěna v roce 1864, je uváděn jako semenáč odrůdy 'Harbertova reneta'.\nByl nalezen jako náhodný semenáč v zahradě domu Haus Bürgel v Urdenbacher Kämpe mezi Düsseldorf-Urdenbach a Monheim-Baumberg. Učitel základní školy a pomolog Carl Hesselmann (1830-1902) z Witzhelden (Bergische Land), jej pojmenoval podle císaře Viléma I., jehož kult osobnosti byl v zemi v té době pěstován. Jablko bylo představeno v roce 1875 císaři Vilémovi, jenž jej ochutnal a používání pojmenování odrůdy jabloně pak bylo schváleno protože císař sdělil národu, že \"\"Je to skutečně majestátní jablko.\"\" a milostivě jeho použití schválil a poděkoval zarámovanou fotografií s podpisem.\n\nNejnovější genetické studie určily jabloně odrůdy 'Kaiser Wilhelm' ('Vilémovo') a 'Peter Broich' jako identické odrůdy. Odrůda \"Peter Broich\" byla jako lokální odrůda známa na levém břehu Rýna a odrůda 'Kaiser Wilhelm' široce rozšířena na pravém. Odrůda 'Peter Broich' přitom byla rozšířena již v době vyšlechtění odrůdy 'Kaiser Wilhelm'. Pomologovi Hesselovi byla odrůda zřejmě známa z prostředí v Kolíně nad Rýnem ještě před „objevem“. Pojmenování odrůdy 'Kaiser Wilhelm' je tak dáváno jako příklad velmi úspěšné marketingové strategie. \nOdrůda je cizosprašná, vhodní opylovači: Coxova reneta, Cronselské, Krasokvět žlutý, Landsberská reneta, Oldenburgovo, Ontario, Parména zlatá zimní, Průsvitné letní. Kvete poloraně, je špatným opylovačem. \n\nRůst odrůdy je velmi bujný, dlouhověká odrůda. \n\nPlodí velmi pozdě, až deset let od výsadby. Plodnost je pravidelná, později střídavá. Podle jiných zdrojů je některé roky pouze úroda vyšší než jiné. Na vyšších tvarech je plodnost téměř průměrná, ale na nízkých tvarech je úroda malá. \n\nPlod je kulovitě nebo široce kuželovitý, velký. Slupka je hladká, mírně mastná, zelenožluté zbarvení je částečně překryté jasně červeným pruhovaným líčkem na osluněné straně. Dužnina je nažloutlá, šťavnatá, sladce nakyslá, docela dobrá. Podle některých zdrojů má vynikající malinovou příchuť.\n\nOdrůda je podle některých zdrojů dost odolná proti strupovitosti jabloní a padlí. podle jiných zdrojů je odolná proti strupovitosti jen středně. Je poměrně odolná proti poškození chladem. Na vlhkých půdách trpí nektriovou rakovinou. Odrůda je náchylná k hořké skvrnitosti při přehnojení dusíkem a ve vlhkých letech. \n\nJe vhodná ke skladování a přímému konzumu. Dobře snáší přepravu. Podle některých zdrojů není příliš vhodná ke skladování, rychle moučnatí a ztrácí chuť. V teplých oblastech plody moučnatí dříve. Odrůdu lze použít do všech poloh, je vhodná pro pěstování bez chemického ošetření. \n"}
{"id": "1066527", "url": "https://cs.wikipedia.org/wiki?curid=1066527", "title": "Tomislav Marić", "text": "Tomislav Marić\n\nTomislav Marić (* 28. ledna 1973, Heilbronn, Západní Německo) je bývalý německo-chorvatský fotbalový útočník a reprezentant Chorvatska, který hrál ve své kariéře v Německu a Japonsku. Po skončení hráčské kariéry se stal fotbalovým trenérem.\nZa chorvatské reprezentační A-mužstvo debutoval 8. 5. 2002 v přátelském utkání proti domácímu týmu Makedonie (výhra 2:0). Celkem nastoupil v letech 2002–2003 za chorvatský národní tým v 9 zápasech a vstřelil 2 góly.\n\n"}
{"id": "1066533", "url": "https://cs.wikipedia.org/wiki?curid=1066533", "title": "Centrum tělesné výchovy a sportu Univerzity obrany", "text": "Centrum tělesné výchovy a sportu Univerzity obrany\n\nCentrum tělesné výchovy a sportu (CTVS) je pracoviště Univerzity obrany, které organizuje a rozvíjí tělesnou výchovu a sport na univerzitě. Centrum zajišťuje výuku v základní tělesné výchově a speciální tělesné přípravě, dále organizuje služební tělovýchovu příslušníků školy, výběrové tělovýchovné a sportovní činnosti, organizuje volnočasové aktivity a sportovní reprezentaci Univerzity obrany.\n\n\n"}
{"id": "1066541", "url": "https://cs.wikipedia.org/wiki?curid=1066541", "title": "Heribert Sturm", "text": "Heribert Sturm\n\nHeribert Sturm (22. července 1904 Chodov – 28. října 1981 Amberg) byl městský archivář a ředitel muzea v Chebu, ředitel archivu v Ambergu a zakládající člen a také člen představenstva Collegia Carolina v Mnichově. Studoval na Gymnáziu v Kadani a v roce 1923 maturoval s vyznamenáním. Po maturitě vystudoval na univerzitě v Praze historii a germanistiku.\nV letech 1928 až 1934 pracoval jako městský archivář v Jáchymově.\n\n"}
{"id": "1066542", "url": "https://cs.wikipedia.org/wiki?curid=1066542", "title": "Johann Richter", "text": "Johann Richter\n\nJohann Richter, zvaný též \"Johannes Praetorius\", (1537, Jáchymov – 27. října 1616, Altdorf u Norimberka) byl německý matematik, astronom a výrobce jemně-mechanických nástrojů s českými kořeny.\n\nOd roku 1557 studoval na wittenbergské Univerzitě Martina Luthera. V roce 1571 se na ní stal profesorem vyšší matematiky (čili astronomie) a o rok později získal titul mistr filozofie. Setkal se zde s Valentinem Othem a Georgem Joachimem Rhaeticusem. Roku 1975 z politických důvodů z Wittenbergu odešel a vyučoval pak matematiku na univerzitě v Altdorfu u Norimberka, kde i zemřel. Jeho astronomické a matematické pomůcky jsou uloženy v Norimberku v Germanisches Nationalmuseum.\n\n"}
{"id": "1066543", "url": "https://cs.wikipedia.org/wiki?curid=1066543", "title": "Vladimír Puchalský", "text": "Vladimír Puchalský\n\nVladimír Puchalský (19. května 1944 Přerov – 17. ledna 2019 Ramzová) byl český politik a právník, v letech 2014 až 2018 primátor města Přerova, v letech 2006 až 2018 přerovský zastupitel, nestraník za Nezávislou volbu (zvolený v rámci subjektu \"„Společně pro Přerov“\").\n\nNarodil se v dnešní přerovské místní části Předmostí. Po studiu na gymnáziu v Přerově vystudoval Právnickou fakultu Univerzity Karlovy v Praze (získal titul Mgr.). Tamtéž absolvoval i dva postgraduály (veřejná správa a teorie řízení). \nV listopadu 1970 nastoupil jako úředník na Městský národní výbor v Přerově, kde pracoval až do roku 1999 coby tajemník. V roce 2001 ho oslovili občané, aby společně zformovali nějaký odpor vůči výstavbě Penny Marketu v Přerově. Tímto krokem vstoupil do politiky.\n\nVladimír Puchalský žil v přerovské městské části Přerov I-Město. Byl sportovcem – běžcem, cyklistou, triatlonistou a hráčem volejbalu. Ve volném čase pátral po zaniklých obcích Vojenského újezdu Libavá a psal pohádky pro své vnuky. Jeho rodina žije v Přerově a Praze.\n\nZemřel dne 17. ledna 2019 ve věku 74 let. Příčinou úmrtí byla srdeční slabost, která jej postihla při lyžování ve středisku Ramzová v Jeseníkách.\n\nV roce 2006 spoluzaložil hnutí „Společně pro Přerov“ (tj. koalice Strany zelených a strany Nezávislá volba), za něž byl v komunálních volbách v roce 2006 zvolen zastupitelem města Přerova, když vedl kandidátku hnutí jako nestraník za Nezávislou volbu (NV). O čtyři roky později ve volbách v roce 2010 post zastupitele obhájil, když opět vedl kandidátku hnutí „Společně pro Přerov“ (tj. koalice NV, VV a SZ).\n\nV krajských volbách v roce 2012 kandidoval jako nestraník za NV do Zastupitelstva Olomouckého kraje, ale neuspěl.\n\nV komunálních volbách v roce 2014 se potřetí stal zastupitelem Přerova, když opět vedl kandidátku hnutí „Společně pro Přerov“ (tentokrát složenou ze zástupců NV, hnutí Změna, SZ a Pirátů). Hnutí sice ve volbách skončilo na druhém místě, ale vytvořilo koalici s prvním hnutím ANO 2011, šestým hnutím NEZÁVISLÍ a osmým subjektem „Za prosperitu Přerova a jeho místních částí“ (tj. SPO a nezávislí kandidáti). Dne 10. listopadu 2014 byl Vladimír Puchalský zvolen primátorem statutárního města Přerov.\n\nV komunálních volbách v roce 2018 již nekandidoval a skončil tak v politice. Jeho nástupcem se dne 5. listopadu 2018 stal Petr Měřínský z hnutí ANO 2011.\n"}
{"id": "1066545", "url": "https://cs.wikipedia.org/wiki?curid=1066545", "title": "Johan Mathesius mladší", "text": "Johan Mathesius mladší\n\nJohan(nes) Mathesius mladší (25. srpna 1544 v Jáchymově - leden 1607 v Gdaňsku) byl německý lékař a spisovatel, syn jáchymovského kazatele Johanna Mathesia.\n\nJohan Matheisus je autorem následujících spisů:\n"}
{"id": "1066547", "url": "https://cs.wikipedia.org/wiki?curid=1066547", "title": "Samuel Fischer (farář)", "text": "Samuel Fischer (farář)\n\nSamuel Fischer (25. listopadu 1547 v Jáchymově - 22. června 1600 v Jeně) byl česko-německý farář a superintendent a vysokoškolský profesor.\n\nByl bratrancem Kryštofa Fischera.\n"}
{"id": "1066558", "url": "https://cs.wikipedia.org/wiki?curid=1066558", "title": "LGBT práva v Libyi", "text": "LGBT práva v Libyi\n\nLesby, gayové, bisexuálové a transsexuálové (LGBT) se v Libyi setkávají s právními obtížemi, s nimiž většinová společnost nemá zkušenosti. Mužská i ženská stejnopohlavní sexuální aktivita je zde ilegální.\n\nLibyjský trestní zákoník zapovídá veškerou sexuální aktivitu konanou mimo manželství. Dobrovolná sexuální aktivita mezi osobami téhož pohlaví je trestná.\n\nV 90. letech libyjský vůdce Muammar Kaddáfí začal přijímat kontroverzní zákony krutě uplatňující právo šaría na občanech země. Justiční orgány tak získaly pravomoc trestat amputacemi končetin, bičováním a dalšími nehumánními tresty kohokoli, kdo by jednal v rozporu s tradiční islámskou morálkou.\n\nV r. 2010 gay internetový blog \"Gay Middle East\"' publikoval příběh dvou mužů odsouzených za obscénní praktiky, mezi něž v Libyi patří crossdressing a homosexuální chování.\n\nŽenská homosexualita je ilegální stejně jako mužská, což je vidět i na chování a společenském postoji libyjského obyvatelstva. Negativní postoj k lesbismu lze potvrdit na případu homosexuální dívky žádající o azyl ve Francii po uvěznění, nápravném znásilnění a následnému předání rodině k vynucení vstupu do manželství, poté co prostřednictvím informačních technologií provedla svůj coming out.\n\nVláda oficiálně zakazuje veškerou veřejnou diskusi a boj za LGBT práva. Jakýkoliv pokus o to je vyhodnocen jako zločin proti tradiční islámské morálce.\n\nV r. 2003 Kaddáfí prohlásil svojí důvěru tvrzení, že chráněný vaginální styk je správnou prevencí před nákazou HIV/AIDS.\n\nV únoru 2012 vyvolal v OSN poprask projev libyjského zástupce tvrdícího, že homosexuálové jsou zdrojem zkázy lidstva.\n\n"}
{"id": "1066563", "url": "https://cs.wikipedia.org/wiki?curid=1066563", "title": "Karl Siegl", "text": "Karl Siegl\n\nKarl Siegl, přesněji \"Carl Anton Siegl\" (6. listopadu 1851 v Jáchymově – 18. srpna 1943 v Chebu), byl česko-německý historik, městský archivář a ředitel muzea v Chebu.\n\nCarl Anton Siegl se narodil v Jáchymově. Jeho otec Franz Siegel byl zednický mistr a později stavitel. Po absolvování obecné školy vystudoval gymnázium v Chebu a následně Právnickou fakultu v Praze. V roce 1874 nastoupil u Krajského soudu v Chebu. Ve své funkci soudního úředníka si získal několika procesy jméno a zúčastnil se také v roce 1881 jedné z posledních poprav v Chebu. V roce 1895 jej donutila závažná choroba odejít do předčasného důchodu. Ve stejném roce obdržel od chebského purkmistra nabídku na místo ředitele archivu, kterou po delším váhání přijal. Ve své nové funkci setrvat až do roku 1934. Za čtyřicet let svého působení uspořádal chebský archiv do vzorně přístupné a vědecky využitelné podoby. Zaregistroval velké množství historických listin, pořídil rejstříky středověkých knih a zkatalogizoval starou magistrátní knihovnu. Karl Siegl čerpal při své rozsáhlé vědecké a publikační činnosti z chebského archivu. Kromě větších děl napsal velké množství článků do nejrůznějších novin a časopisů. Tematikou byly takřka výhradně dějiny Chebu a Chebska.\n\nKarl Siegel byl rovněž dlouhá léta ředitelem chebského muzea. Za jeho vedení doznalo muzeum mnoho pozitivních změn. Po odchodu do definitivní penze se ještě několik let věnoval vědecké činnosti. Zemřel v Chebu ve věku 92 let.\n\n"}
{"id": "1066564", "url": "https://cs.wikipedia.org/wiki?curid=1066564", "title": "Juan García Oliver", "text": "Juan García Oliver\n\nJuan García Oliver (1901, Reus, provincie Tarragona, Španělsko – 1980, Guadalajara, Mexiko) byl španělský anarcho-syndikalistický revolucionář a jedna z hlavních osobností španělského anarchismu.\n\nBěhem generální stávky roku 1917 García Oliver přijel do Barcelony a zapojil se do odborářských aktivit. Společně s Buenaventurou Durrutim a Franciscem Ascasem založil \"Los Solidarios\", anarchistickou skupinu, která například provedla neúspěšný atentát na španělského krále Alfonsa XIII. V roce 1920 se připojil k Národní konfederaci práce (CNT).\n\nNakonec se stal lídrem FAI. Když se CNT neochotně rozhodla vstoupit do Lidové fronty, uskupení stran vládnoucí během španělské občanské války, García Oliver se stal ministrem spravedlnosti pod Franciscem Largo Caballerem. Během barcelonských květnových protestů v roce 1937 přiměl dělníky k odložení zbraní, čímž zabránil dalšímu násilí. Někteří lidé ho považují kvůli tomuto činu za zrádce, jiní však vidí jeho ústupky jako pochopitelné s ohledem na nutnost porazit Francisca Franca.\n\nVládu opustil o něco později tentýž měsíc, ale zůstal aktivní v Barceloně, dokud v roce 1939 nepadla. Poté byl nucen uprchnout do Francie, Švédska a nakonec do Mexika, kde zůstal do své smrti.\n"}
{"id": "1066565", "url": "https://cs.wikipedia.org/wiki?curid=1066565", "title": "Kryštof Fischer", "text": "Kryštof Fischer\n\nKryštof Fischer, \"Christoph Fischer\" (20. ledna 1518 Jáchymov – 11. září 1598 Celle) byl luteránský teolog v severním a Středním Německu. Stýkal se s významnými reformátory své doby. Později byl představeným zemského církevního okresu v dolnosaském Celle.\n"}
{"id": "1066566", "url": "https://cs.wikipedia.org/wiki?curid=1066566", "title": "Menton", "text": "Menton\n\nMenton je přístavní město ve francouzském departementu Alpes-Maritimes. Leží na Riviéře mezi Monakem a italskou hranicí a žije v něm necelých třicet tisíc obyvatel. Zdejší obyvatelé hovoří dialektem zvaným mentonesc.\n\nOkolí Mentonu bylo osídleno už před 25 000 lety, jak o tom svědčí vykopávky tzv. Grimaldiské kultury. První písemná zmínka o současném městě pochází z roku 1262. Od roku 1346 byl Menton součástí Monaka až do jara 1848, kdy se Menton a sousední Roquebrune-Cap-Martin od knížectví odtrhly (Monako tak přišlo o více než 90 % území) a staly se svobodnými městy pod ochranou Sardinského království. V roce 1860 oblast přešla na základě referenda pod francouzskou svrchovanost. Od 22. června 1940 do 8. září 1943 město patřilo Itálii pod názvem Mentone.\n\nStředem města je historická část s barevnými domy a úzkými uličkami La vieille Ville, Staré Město, s barokní bazilikou Archanděla Michaela a 53 metrů vysokou zvonicí. Leží v kopcovitém terénu nad přístavem. Centrum Starého Města tvoří rušná pěší ulice Rue Saint Michal. V přístavu se nachází Le Bastion, pevnost ze 17. století, v níž je muzeum Jeana Cocteaua. Dále v Mentonu najdeme botanické zahrady se subtropickou vegetací Jardin Serre de la Madone a Jardin botanique exotique de Menton, pravoslavný kostel pro ruské návštěvníky, bývalou knížecí rezidenci Palais Carnolès, Le palais de l’Europe (Evropský palác, stavbu z roku 1909) i krytou tržnici z roku 1898.\n\nMěsto má příjemné středomořské klima (zimní teploty okolo 10 °C, letní pod 30 °C), v jeho okolí se nachází řada pláží. Od druhé polovině sem přijíždělo množství turistů, pobyt v Mentonu byl obzvláště doporučován nemocným tuberkulózou. Pobýval zde spisovatel Vicente Blasco Ibáñez, básník William Butler Yeats, malíř Émile Appay, publicista Anatolij Lunačarskij nebo filmař René Clément. Podnebí svědčí pěstování citrónů a pomerančů, každoročně od roku 1928 se na přelomu února a března koná slavnost citrónů, při níž se z tohoto ovoce sestavují sochy a alegorické vozy. Dříve významný rybolov upadá kvůli rozšíření invazní řasy lazuchy tisolisté.\n\n"}
{"id": "1066567", "url": "https://cs.wikipedia.org/wiki?curid=1066567", "title": "Pavel Mathesius", "text": "Pavel Mathesius\n\nPavel Mathesius, ( \"Paul Mathesius\" nebo též \"Matthesius\", 28. ledna 1548 v Jáchymově - 17. října 1584 v saské Ožici) byl německý luteránský teolog.\n\nByl synem Johanna Mathesia a jeho ženy Sybille.\n\n"}
{"id": "1066568", "url": "https://cs.wikipedia.org/wiki?curid=1066568", "title": "Johan Titelius", "text": "Johan Titelius\n\nJohan Titelius, nebo též \"Johannes Titelius\", či \"Johann Titel\" (*? v Jáchymově – 1626 v Rügenwalde) byl německý evangelicko-luteránský duchovní a dramatik.\n\n"}
{"id": "1066569", "url": "https://cs.wikipedia.org/wiki?curid=1066569", "title": "TJ Rovinka", "text": "TJ Rovinka\n\nTJ Rovinka (celým názvem: Telovýchovná jednota Rovinka) je slovenský fotbalový klub, který sídlí v obci Rovinka. Založen byl v roce 1947 pod názvem TJ Sokol Štefánikovce. Od sezóny 2014/15 působí ve třetí fotbalové lize, sk. Bratislava.\n\nSvé domácí zápasy odehrává na stadionu TJ Rovinka s kapacitou 1 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1066570", "url": "https://cs.wikipedia.org/wiki?curid=1066570", "title": "Jakub Schedlich", "text": "Jakub Schedlich\n\nJakub nebo Jacob Schedlich (březen 1591 v Jáchymově – 29. prosince 1669 tamtéž) byl česko-německý varhanář 17. století.\n\nJeho bratr David Schedlich byl známý hudební skladatel. Otec Andreas byl starostou Jáchymova.\n\nHudbu studoval v Norimberku u skladatele Hanse Lea Hasslera. Studoval rovněž hru na varhany a jejich konstrukci a opravoval hodinky, což svědčí i o studiu tohoto oboru nebo mechaniky.\nV roce 1607 se vrací do Jáchymova jako varhaník, hodinář a kantor. Mimo jiné patřila k jeho úkolům údržba hodin na kostele sv. Jáchyma a hodin na Chlebném trhu. V roce 1619 se stal členem městské rady a měl na starosti záležitosti městských sirotků. V roce 1624 získal jmenování inspektorem a mezi jeho nové povinnosti patřil i dohled nad celníky.\nV roce 1625 založil dílnu na výrobu varhan. Tato dílna dosáhla značné proslulosti. Od roku 1633 vykonával úřad starosty města, a to až do své smrti v roce 1669.\n\nVe své dílně v letech 1625 – 1666 vytvořil řadu varhan pro města v Čechách i v Německu.\n"}
{"id": "1066572", "url": "https://cs.wikipedia.org/wiki?curid=1066572", "title": "Sylwia Grzeszczak", "text": "Sylwia Grzeszczak\n\nSylwia Grzeszczak (přechýleně \"Grzeszczaková\", * 7. duben 1989 Poznaň, Velkopolské vojvodství, Polsko) je polská zpěvačka, skladatelka a textařka.\n\nVe věku pěti let Sylwia Grzeszczak vystoupila v televizním programu „Od przedszkola do Opola“ s písní „Byle było tak” od polského zpěváka Krzysztofa Krawczyka. Nejprve navštěvovala „Státní hudební školu 1. stupně Henryka Wieniawského“ ve Varšavě a poté pokračovala ve studiu na poznaňské „Všeobecné hudební škole 2. stupně M. Karłowicze“. Hudební vzdělání zakončila studiem hry na klavír na poznaňské „Státní hudební škole 2. stupně Fryderyka Chopina“. Jejími hudebními vzory jsou Alicia Keys, Christina Aguilera a Pink.\n\nRoku 2004 vyhrála první místo ve finále konkurzu „Drzwi do kariery”. V následujícím roce se zúčastnila čtvrté řady pořadu „Idol”. Vyhrála také konkurz na složení hudby k básním Ernesta Brylla. Roku 2006 nahrála tři písně „Tak wyszło”, „Afrodyzjak” a „Chodź ze mną” pro album \"Adsum\" skupiny Ascetoholix. Další rok spolupracovala s Agnieszkou Włodarczyk na jejím debutovém albu \"Nie dla oka...\" Spolu s rapery Liberem a Doniem absolvovala koncertní turné „Gwiazdy na Warmii i Mazurach” po Varmijsko-mazurském vojvodství. Následně vydala 21. listopadu 2008 společně s Liberem debutové album \"Ona i On\".\n\nV roce 2011 získal videoklip k písni „Muzyki moc“ ocenění „VIVA Comet 2011“ v kategorii Nejlepší na VIVA-TV.pl. Píseň Sylwia nahrála o rok dříve spolu s dalšími jedenácti polskými zpěváky u příležitosti desátého výročí hudební televizní stanice Viva Polska. V témže roce vydala svůj první singl „Małe rzeczy“, který mimo jiné dosáhl prvního místa v hitparádě AirPlay a taktéž první místo v hitparádě AirPlay – TV. Kromě toho také složila novou hymnu pro fotbalový klub Warta Poznaň. V červenci vystoupila na Festivalu ruské písně v Zielone Góře, kde s písní „Za Toboj“ vyhrála třetí místo a získala bronzový samovar. O měsíc později vydala svůj druhý sólový singl „Sen o przyszłości”. Stejně jako předchozí singl se stala píseň hitem a dosáhla prvního místa hitparády AirPlay.\n\nDne 11. října 2011 vyšlo její druhé, zároveň však první sólové, album nazvané \"Sen o przyszłości\", které dosáhlo prvního místa na seznamu OLiS. Na začátku roku 2012 zveřejnila třetí singl „Karuzela”. V březnu získalo album dvojnásobnou platinovou desku. Dne 26. dubna získala na galavečeru Fryderyki 2012 zvláštní cenu od Nielsen Music za nejhranější píseň v rádiu, kterou byl první singl „Małe rzeczy”.\n\nDne 10. července 2014 se provdala za svého dlouholetého partnera Marcina Piotrowského, rapera a textaře, který vystupuje pod uměleckým jménem Liber. Manželům se 5. prosince 2015 narodila dcera Bogna.\n\n"}
{"id": "1066573", "url": "https://cs.wikipedia.org/wiki?curid=1066573", "title": "David Schedlich", "text": "David Schedlich\n\nDavid Schedlich (1607 v Jáchymově - 11. listopadu 1687 v Norimberku) byl česko-německý hudební skladatel 17. století. \n\nJeho bratr Jakub, rovněž jáchymovský rodák, byl varhanář.\n"}
{"id": "1066577", "url": "https://cs.wikipedia.org/wiki?curid=1066577", "title": "Miroslav Pišťák", "text": "Miroslav Pišťák\n\nMiroslav Pišťák (* 6. června 1939 Prostějov) je český politik, od listopadu 2010 do září 2015 starosta/primátor města Prostějova. V letech 1998 až 2010 byl místostarostou města, členem ČSSD.\n\nVyučil se univerzálním soustružníkem, poté si dodělal maturitu na střední ekonomické škole.\n\nDo roku 1970 působil jako soustružník, zámečník a výrobní dispečer v Agrostroji Prostějov. Po roce 1970 pracoval jako kamenolamač, dělník hrazení bystřin, manipulační dělník a vedoucí expedice. Po roce 1989 byl vedoucím ústavu sociální péče, pracovníkem Okresního úřadu a vedoucím provozovny.\n\nMiroslav Pišťák je ženatý, má jednoho syna. Žije v Prostějově.\n\nV letech 1960 až 1970 byl členem KSČ, v letech 1965 až 1969 i členem Lidových milicí. Účastnil se mimořádného Vysočanského sjezdu KSČ v roce 1968, který se konal krátce po invazi vojsk Varšavské smlouvy do Československa. V roce 1969 byl dva měsíce předsedou Celozávodního výboru KSČ v Agrostroji Prostějov. V roce 1970 byl vyloučen z KSČ.\n\nV komunálních volbách v roce 1994 byl za ČSSD zvolen zastupitelem města Prostějova (kandidátka nesla označení \"Sdružení ČSSD, NK\"), od roku 1995 pracoval jako uvolněný předseda kontrolní komise. Ve volbách v roce 1998 obhájil post zastupitele města už na samostatné kandidátce ČSSD a stal se místostarostou města (v gesci měl hospodaření města). Další obhajoby funkcí zastupitele a místostarosty přišly ve volbách v roce 2002 a volbách v roce 2006 (to již jako lídr kandidátky).\n\nV komunálních volbách v roce 2010 byl již po páté zvolen zastupitelem města Prostějova, když opět vedl kandidátku ČSSD. Strana volby ve městě zřetelně vyhrála (34,44 % hlasů; 14 mandátů) a Miroslav Pišťák byl dne 4. listopadu 2010 zvolen starostou Prostějova. V březnu 2012 se Prostějov stal statutárním městem a funkce starosty se změnila na funkci primátora. V říjnu téhož roku se objevily spekulace o jeho případném odstoupení, ty se ale nakonec nepotvrdily.\n\nNaopak v komunálních volbách v roce 2014 opět vedl kandidátku ČSSD a již po šesté byl zvolen zastupitelem města. Strana volby ve městě také tentokrát vyhrála (25,51 % hlasů, 10 mandátů), vytvořila koalici se třetím hnutím Pévéčko a čtvrtou KSČM a dne 3. listopadu 2014 byl Miroslav Pišťák zvolen primátorem statutárního města Prostějova pro druhé funkční období.\n\nDne 13. září 2015 Pišťák na funkci primátora rezignoval, rezignace byla na prostějovský magistrát doručena o den později. Mladá fronta DNES uvedla, že Pišťák a náměstek olomouckého hejtmana Alois Mačák dostávali statisícové dary od firem v celkové hodnotě 1,6 milionu korun. Oba politici odmítli podezření ze střetu zájmů nebo korupce. Pišťák uvedl, že peníze využil na podporu své volební kampaně. Vedení ČSSD se však od darů distancovalo s tím, že kampaně jsou financovány výhradně přes schválené účty strany.\n\nDne 6. září 2017 za Miroslavem Pišťákem přišel falešný kněz s údajným úmyslem předat mu vyznamenání za celoživotní přínos Prostějovu. Jak se později ukázalo, celá akce byla několik měsíců plánovaná, cílem bylo udělat si legraci z ex-primátora. Namísto avizovaného odznaku řádu Svatého Kláruse z Marmoutier byl Miroslavu Pišťákovi předán pamětní odznak Lidových milicí. Počin obou mladíku (aktivisty Jakuba Čecha a jeho známého Štěpána Klose) byl jednohlasně odsouzen prostějovskými politiky, nejhlasitěji však Pavlem Smetanou a Petrem Sokolem. Kauza neměla žádnou právní dohru pro ani jednoho z mladíků.\n"}
{"id": "1066578", "url": "https://cs.wikipedia.org/wiki?curid=1066578", "title": "Protimolová úprava textilií", "text": "Protimolová úprava textilií\n\nProtimolová úprava textilií je způsob ochrany živočišných textilních vláken proti poškození larvami molů a kobercových nebo kožešinových brouků.\n\nK ochraně textilie se dříve používaly tzv. \"dýchací jedy\" jako např. naftalen nebo přírodní látky, např. levandule, ty však nechrání dostatečně a neúčinkují trvale. .\n\nModerní protimolová úprava spočívá v napouštění vláken aromatickými deriváty, jako je např. Eulan, které se přidávají (např. 1 %) do kyselých nebo bazických textilních barviv a tvoří solné sloučeniny. Tyto chemikálie nejsou žádné \"požerové jedy\", jsou to látky způsobující přerušení strávení keratinu, takže larvy vyhladoví.\n\nEulan se začal prakticky používat v roce 1922. Patent, který vlastnila firma \"Bayer\" v Leverkusenu, platil jen do roku 1988 , potom přišly na trh produkty jiných výrobců s označením např. \"Eulan SP\" nebo \"Eulan NK\" (halogenizované sloučeniny) s podobným účinkem \n\nMožné negativní účinky na lidské zdraví se udávají např. při použití Eulanu WA: \n\nAkutní toxicita = 200 mg/kg\n\nChronická toxicita = 3mg/kg \n"}
{"id": "1066583", "url": "https://cs.wikipedia.org/wiki?curid=1066583", "title": "Agostino Marchetto", "text": "Agostino Marchetto\n\nMons. Agostino Marchetto (* 28. srpna 1940, Vicenza) je italský římskokatolický kněz, arcibiskup a emeritní sekretář Papežské rady pro pastoraci migrantů a lidí mimo domov.\n\nNarodil se 28. srpna 1940 ve Vicenze. Na kněze byl vysvěcen 28. června 1964 biskupem Carlem Zinatem.\n\nDne 31. srpna 1985 jej papež Jan Pavel II. ustanovil titulárním arcibiskupem z Astigi a apoštolským pro-nunciem v Madagaskaru a na Mauriciusu. Biskupské svěcení přijal 1. listopadu 1985 z rukou kardinála Sebastiana Baggia a spolusvětiteli byli biskup Arnoldo Onisto a biskup Carlo Fanton. Funkci pro-nuncia na těchto místech vykonával do 7. prosince 1990 kdy byl jmenován pro-nunciem v Tanzanii.\n\nDne 18. května 1994 byl jmenován apoštolským nunciem v Bělorusku.\n\nDne 8. července 1999 byl jmenován trvalým pozorovatelem Organizace pro výživu a zemědělství.\n\nDne 6. listopadu 2001 se stal sekretářem Papežské rady pro pastoraci migrantů a lidí mimo domov. Dne 25. srpna 2010 přijal papež Benedikt XVI. jeho rezignaci na post sekretáře, aby se mohl věnovat studiu hermeneutiky zejména Druhého vatikánského koncilu.\n\nV současné době vykonáva nějaké služby v diecézi Vicenza.\n\nPapež František ho považuje za největšího hermeneutika Druhého vatikánského koncilu.\n\n"}
{"id": "1066584", "url": "https://cs.wikipedia.org/wiki?curid=1066584", "title": "Nova Gradiška", "text": "Nova Gradiška\n\nNova Gradiška je město v Chorvatsku v Brodsko-posávské župě. V roce 2011 zde žilo 14 229 obyvatel. Město je součástí historického území Slavonie. Leží poblíž hranice s Bosnou a Hercegovinou.\n\nNova Gradiška se nachází na jihozápadě východního Chorvatska. Druhé největší město Brodsko-posávské župy, ležící na dálnici Záhřeb - Bělehrad a na železniční trati Záhřeb - Vinkovci, je důležitou dopravní křižovatkou. Průměrná roční teplota: 11,2 °C\n"}
{"id": "1066586", "url": "https://cs.wikipedia.org/wiki?curid=1066586", "title": "Filippoi", "text": "Filippoi\n\nFilippoi ( Φίλιπποι, \"Philippi\") je sídelní jednotka v Řecku, která se nachází ve východní Makedonii. Je součástí obce Kavala a v roce 2011 zde žilo 11 711 obyvatel. Toto město v současnosti bez většího významu se rozkládá na rozsáhlých ruinách antického města Filippi, které vzniklo při těžbě zlata v pohoří Pangaion. Zdejší starověká archeologická lokalita byla v roce 2016 zapsána na seznam světového kulturního dědictví UNESCO.\n\nSvé jméno město získalo po Filipu II. Makedonském, který jej na čas ovládl v roce 366 př. n. l. Nejvíce jej však proslavila bitva u Filipp (v roce 42 př. n. l.), v níž Octavianus s Antoniem porazili Caesarovy vrahy Cassia a Bruta. Později bylo město osídleno římskými vojenskými vysloužilci a zcela pořímštěno. Jeho význam ještě umocňovala poloha při „transbalkánské“ silnici Via Egnatia.\n\nPozůstatky antického města jsou impozantní a nacházejí se po obou stranách silnice via Egnatia, která dosud slouží svému účelu. Zbytky fóra jsou obklopeny veřejnými budovami, několika chrámy a řeckým divadlem.\n"}
{"id": "1066590", "url": "https://cs.wikipedia.org/wiki?curid=1066590", "title": "Jennersdorf", "text": "Jennersdorf\n\nJennersdorf (maďarsky \"Gyanafalva\", slovinsky \"Ženavci\") je město ve spolkové zemi Burgenland v Rakousku. Je okresním městem okresu Jennersdorf. Žije zde obyvatel.\n\nMěsto se nachází v jižním Burgenlandu v údolí řeky Raab (Raabtal), která protéká jižně od města ve vzdálenosti asi 1000 m. Nadmořská výška města je zhruba 242 m a jeho rozloha je 37,9 km². Je pohraničním městem, protože zhruba 4 km směrem na východ jsou hranice s Maďarskem. Téměř stejně daleko, ale směrem na západ jsou hranice se Štýrskem, sousední spolkovou zemí.\n\nMěsto se skládá ze čtyř částí (v závorkách je počet obyvatel v říjnu 2011):\n\nPrvní písemná zmínka jako o Janafalu je z roku 1187 v bule papeže Urbana III. Název obce je odvozen od slovinského „Ženavci“, což lze nejlépe přeložit jako „vesnice žen“. Místo bylo až do roku 1848 ve vlastnictví kláštera v Szentgotthárdu. Obec, stejně jako celý Burgenland, byla až do roku 1920/21 součástí Maďarska. Po skončení první světové války, na základě smlouvy ze St. Germain a Trianonu, se stala obec od roku 1921 součástí nově založeného spolkového státu Burgenland v Rakousku. Obec Jennersdorf byla povýšena na město v roce 1977.\n\n\nVe městě je textilka (ručníky), závod na zpracování kůže, elektrotechnická firma (žárovky aj.), stavební firma, technologické centrum a potravinářský velkoobchod.\n"}
{"id": "1066592", "url": "https://cs.wikipedia.org/wiki?curid=1066592", "title": "Jevgenij Lvovič Švarc", "text": "Jevgenij Lvovič Švarc\n\nJevgenij Lvovič Švarc (; , Kazaň, Rusko – 15. ledna 1958, Leningrad, Sovětský svaz) byl ruský dramatik, prozaik, básník, filmový scenárista a autor knih pro děti. Vytvořil přibližně 25 divadelních her, mezi které patří například \"Drak\", \"Stín\", \"Poklad\" či \"Popelka\".\n\nNarodil se v Kazani v rodině pravoslavného žida, lékaře Lva Borisoviče Švarce a Marie Fjodorovny Šelkové. Dětská léta a mládí strávil v Majkopu. Byl studentem právnické fakulty univerzity v Moskvě, kterou však nedostudoval kvůli hereckým ambicím.\n\nZprvu vystupoval ochotnicky, poté se stal členem rostovské skupiny \"Divadelní dílna\", působící v Petrohradě. Kritici vyzdvihovali vynikající herecké schopnosti mladého Švarce, ale v roce 1923 scénu opustil a stal se sekretářem významného Nikolaje Čukovského, který mu pomáhal v literárních otázkách. V letech 1923-1924 byl novinářem, pracoval společně s M. Slonimským v redakci časopisu \"Kočegarka v Donbasu\". Po návratu do Petrohradu začal působit v redakci dětských časopisů \"Jož\" a \"Čiž\" pod vedením Samuila Maršaka. Redaktorská práce přispěla ke zformování Švarcovy literární osobnosti.\n\nRoku 1924 působil v leningradském oddělení dětské literatury Státního nakladatelství, pro které psal příspěvky do časopisů a knihy ve verších i v próze. První knihu pro děti \"Rasskaz staroj balalajki (Vyprávění staré balalajky)\" napsal roku 1925 a považoval ji za začátek své umělecké dráhy. Velmi často se autor inspiroval již zpracovanými náměty – například \"Nahý král\" (1934) byl napsán na motivy pohádek Hanse Christiana Andersena.\n\nJeho první divadelní hra \"Unděrvud (Underwood)\" byla napsána v roce 1929. V roce 1933 napsal hru \"Klad (Poklad)\". V těchto hrách jsou pohádkové motivy včleňovány do soudobé reality. V roce 1940 napsal drama \"Těň (Stín)\", které představovalo politickou satiru. Poté pracoval nad řadou realistických děl na současná témata.\n\nZemřel 15. ledna 1958 v Leningradě, je pohřben na Bogoslovském hřbitově.\n\nO spisovateli a jeho tvorbě bylo natočeno několik dokumentárních filmů.\n\n\n"}
{"id": "1066594", "url": "https://cs.wikipedia.org/wiki?curid=1066594", "title": "Vinzenz Luksch", "text": "Vinzenz Luksch\n\nVinzenz Luksch (28. května 1845 Sutom – 18. srpna 1920 Litoměřice) byl katolický kněz, historik umění, historik církevních dějin, vysokoškolský pedagog a zakladatel litoměřického diecézního muzea.\n\nNarodil se v rodině kantora německé školy (původem selského syna z Vlastislavi) v Sutomi u Třebenic. Jako nadaný chlapec absolvoval jezuitské gymnázium v Bohosudově a poté v letech 1864–1868 litoměřický kněžský seminář. Na kněze byl vysvěcen 15. července 1868 v litoměřické katedrále sv. Štěpána. Po vysvěcení byl následující čtyři roky kaplanem ve farnosti Chabařovice u Ústí nad Labem. Ke konci roku 1872 odešel do Říma, kde studoval na papežské univerzitě Gregoriana a během dvou let dosáhl doktorátu z teologie. V Římě také výrazně prohloubil svůj vztah k uměleckým památkám. V roce 1875 po svém návratu z Říma působil krátce jako kaplan v Rumburku. Svá teologická studia prohloubil ještě v letech 1875–1879 na pražské teologické fakultě a svůj římský doktorát zde nostrifikoval. V roce 1879 byl jmenován, zřejmě z iniciativy litoměřického biskupa Antonína Ludvíka Frinda nejdříve suplujícím a poté řádným profesorem na litoměřickém bohosloveckém učilišti. V tomto pedagogickém ústavu posléze učil i církevní právo a jeho pedagogická činnost trvala až do jeho pensionování v roce 1907. Třicet let byl zároveň členem litoměřického diecézního soudu, byl biskupským notářem a několikrát byl i zvolen do litoměřického městského zastupitelstva. Asi nejvíce je jeho jméno spjato s Diecézním muzeem, které bylo založeno v roce 1885. V roce 1885 byl také jmenován korespondentem vídeňské \"Centrální komise pro umělecké a historické památky\". K 23. dubnu 1899 byl pak jmenován konzervátorem II. sekce této komise pro politické okresy Litoměřice, Roudnice nad Labem a Děčín. V roce 1917 byl pak jmenován konzervátorem pro litoměřický politický okres. Své poznatky vydával a k jeho nejlepším pracím patří dvoudílná publikace \"Illustrierte Geschichte der katholischen Kirche\" (), kterou vydal na počátku 20. století společně s německým církevním historikem Johannem Peterem Kirschem.\nJeho práce vedle činnosti v Diecézním muzeu je známa díky jeho „umělecké topografii“ litoměřického okresu. Toto dílo začal sepisovat na počátku 20. století v rámci ediční řady \"Soupis památek historických a uměleckých v Království českém\", kterou vydávala \"Archeologická komise České akademie věd a umění\". Zájem o rukopis projevila také \"Uměleckohistorická komise německé Společnosti pro podporu německé vědy, umění a literatury v Čechách\". Luksch pracoval na tomto životním díle dvacet let na základě studia archivních materiálů. Dílo je aktivně využíváno a citováno dodnes. Byl nejen znalcem umění, ale také sběratelem. Sbírky obrazů, plastik, hudebních nástrojů i archeologických předmětů soustředil ve své vile v Litoměřicích na Rybářském náměstí čp. 662/4 (od roku 2001 tato vila slouží jako Hospic sv. Štěpána). Již v roce 1895 jeho sbírka zaplňovala několik velkých pokojů.\n\nZávěr života nebyl zřejmě nejšťastnější. Diecézní muzeum stagnovalo a památkový fond regionu, zvláště kampanologický materiál byl nevratně poškozen za I. světové války. Politické změny (vznik Československa v roce 1918) pro něho znamenaly „zánik světa“, tak jak ho znal. Věnoval se na sklonku života psaní umělecké topografie a definitivní rukopis odeslal, krátce před smrtí, na počátku srpna 1920 do Prahy. Zemřel v brzkých ranních hodinách 18. srpna 1920 ve své litoměřické vile. Pohřeb se konal o dva dny později na litoměřickém městském hřbitově, kde se nachází, udržován, dodnes.\n\n\n"}
{"id": "1066597", "url": "https://cs.wikipedia.org/wiki?curid=1066597", "title": "Vesna (odrůda jablek)", "text": "Vesna (odrůda jablek)\n\nVesna (\"Malus domestica\" 'Vesna') je ovocný strom, kultivar druhu jabloň domácí z čeledi růžovitých. Plody jsou řazeny mezi podzimní odrůdy jablek , sklízí se v září, dozrává v říjnu, skladovatelné jsou do listopadu. Podle informací prodejců se však sklízí v srpnu. Je prodávána s označením že jde o letní sloupovitou odrůdu. \n\nPůvodem je z ČR, byla vyšlechtěna křížením odrůdy 'Šampion' s nepojmenovaným křížencem.\n\nRůst střední, habitus koruny spíše kulovitý. Řez snáší dobře, letní řez vhodný, vyžaduje probírku plůdků. \n\nPlodí brzy, pravidelně, a mnoho. Má sklon k vysoké násadě plůdků a tedy drobným plodům.\n\nPlod je kulatý, střední, podle jiného zdroje velký (220g). Slupka je slabě mastná, světle žlutá, krycí barva jasně červená. Dužnina sladce navinulá.\n\nOdrůda není napadána strupovitostí, ale málo odolná vůči padlí. \n"}
{"id": "1066601", "url": "https://cs.wikipedia.org/wiki?curid=1066601", "title": "Valašská reneta", "text": "Valašská reneta\n\nValašská reneta (\"Malus domestica\" 'Valašská reneta'), je ovocný strom, kultivar druhu jabloň domácí z čeledi růžovitých. Plody jsou řazeny mezi zimní odrůdy jablek. \n\nPůvodem je z ČR, byla vyšlechtěna na konci 20. století, p. Hatlapatkou z Byniny u Valašského Meziříčí.\n\nPodle dostupných zdrojů jde o otužilou odrůdu určenou pro vyšší polohy pěstovanou ve vyšších tvarech. \n"}
{"id": "1066608", "url": "https://cs.wikipedia.org/wiki?curid=1066608", "title": "Tolar (odrůda jablek)", "text": "Tolar (odrůda jablek)\n\nTolar (\"Malus domestica\" 'Tolar') je ovocný strom, kultivar druhu jabloň domácí z čeledi růžovitých. Plody jsou řazeny mezi podzimní odrůdy jablek, sklízí se v září, dozrává v říjnu, skladovatelné jsou do prosince. \n\nPůvodem je z ČR, vznikla křížením odrůd 'James Grieve' a 'Cortland'.\n\nVzrůstem se odrůda řadí mezi středně bujně rostoucí. Habitus koruny stromu je kulovitý, převisající. Řez snáší dobře, letní řez vhodný. probírka plůdků je nutná jen výjimečně.\n\nPlodí záhy, průměrně a pravidelně.\n\nPlod je kulatý, velký. Slupka je na omak suchá, zelenožluté zbarvení je překryté líčkem růžové barvy. Dužnina je nažloutlá se sladce navinulou chutí, dobrá.\n\nOdrůda je středně odolná proti strupovitosti jabloní a středně odolná k padlí. Náchylná k rzivosti slupky.\n\n"}
{"id": "1066618", "url": "https://cs.wikipedia.org/wiki?curid=1066618", "title": "Bazanit", "text": "Bazanit\n\nBazanit je vyvřelá extruzivní hornina složená zejména z pyroxenů, plagioklasu, foidů a olivínu s masivní nebo pórovitou texturou. Od složením blízkého bazaltu se liší zvýšeným obsahem foidů, kterých objemově obsahuje víc než 5 %. V diagramu QAPF se nachází v poli 14 a v TAS diagramu v poli U1.\n\nPůvodní název bazanit zřejmě zavedl okolo roku 320 př. n. l. Theofrastos z Eresu. Současné pojetí horniny zavedli Fritsch a Riess v roce 1878, později upravené Harrym Rosenbuschem.\n\nPro bazanit je typický obsah foidů, obvykle nefelínu nebo leucitu. Kromě nich ho tvoří Ca-plagioklasy, augit a olivín. Z akcesorických minerálů jsou zastoupeny oxidy železa a titanu jako ilmenit, magnetit nebo perovskit. V malém množství může obsahovat také alkalické živce (například ortoklas). Klinopyroxeny (augit) a olivín tvoří nejčastěji vyrostlice v základní sklovité hmotě. Augit přitom obsahuje podstatně víc titanu, hliníku a sodíku než typické bazalty. Křemen a ortopyroxeny nejsou nikdy přítomné a bazanit nikdy neobsahuje ani klinopyroxen pigeonit. Z geochemického hlediska mají bazanity nízký obsah křemíku (42–45 % oxidu křemičitého) a vysoký obsah alkálií (3–5,5 % oxidu sodného a oxidu draselného) ve srovnání s bazaltem, který obvykle obsahuje více oxidu křemičitého. Ještě bohatší na alkálie v porovnání s obsahem oxidu křemičitého je nefelinit.\n\nBazanity se vyskytují na kontinentech a na oceánských ostrovech. Nejčastěji tvoří lávové proudy nebo struskové kužely. Spolu s bazalty jsou častým produktem vulkanismu horkých skvrn. Na povrch vystupují například na Havajských ostrovech nebo na Komorách. V Česku se vyskytují v Doupovských horách nebo v Českém středohoří v okolí Milešovky.\n"}
{"id": "1066619", "url": "https://cs.wikipedia.org/wiki?curid=1066619", "title": "Kobyliský hřbitov", "text": "Kobyliský hřbitov\n\nKobyliský hřbitov se nachází v Praze 8 v městské části Kobylisy jižně od Vozovny Kobylisy. Jeho rozloha je 0,65 hektaru a nemá možnost rozšíření. Na této ploše se nachází 33 hrobek, 724 hrobů a 222 urnových hrobů. Celkem zde odpočívá 3 948 pohřbených. Na hřbitově se nalézá také čestné pohřebiště padlých na barikádách v květnu 1945 a také pomník Rudé armády, který původně stál v samém centru Prahy 8.\n\n\n"}
{"id": "1066620", "url": "https://cs.wikipedia.org/wiki?curid=1066620", "title": "Hermenegild von Francesconi", "text": "Hermenegild von Francesconi\n\nHermenegild von Francesconi (9. října 1795 Benátky – 8. června 1862 Benátky) byl italský železniční inženýr.\n\nHermenegild Daniel von Francesconi se narodil v bohaté rodině Francesconiů, syn Giovanni Battisty (zemřel 1822) a Cateriny Carolli. Dědeček Lorenzo a bratr Giovani Battista (notář) vedli velkou společnost Mocenigo San Stae.\n\nHermenegild Daniel von Francesconi po vystudování v Padově pod vedením svého strýce Daniela, profesora univerzity, nastoupil v roce 1811 do vojenské dělostřelecké a ženijní školy v Modeně, kterou ukončil v roce 1815 v hodnosti  ženijního podporučíka. Pak pět let působil v důstojnickém sboru habsburské armády, v roce 1818 byl povýšen do hodnosti poručíka. Pracoval na mnoha fortifikačních zařízeních (pevnostech), zejména v Rastadtu.\n\nV roce 1820 se vrátil na výzvu svého otce aby pomohl v řízení společnosti Mocenigo. 1820 se oženil s baronkou Leopoldine Faes von Tiefenthal, z jejich svazku se narodily tři dcery Maria, Elisa, a Teresa. Hermenegild von Francesconi od roku 1822 pracoval na stavebním úřadě v Benátkách.\n\nNejdříve se věnoval výstavbě silnic. V letech 1823–1830 společně s Giuseppe Malvoltim rekonstruovali silnici do Alemagna (dnešní La strada statale 51 di Alemagna (SS 51) z San Vendemiano do Dobbiaco).\n\nV roce 1827 byl jmenován generálním inspektorem pro Friuli a o dva roky později pro úsek mezi Udine a Pontebba. V letech 1839–1841 vystavěl silnici Semmering. V roce 1829 byl jmenován dvorním architektem. Podílel se na regulaci Dunaje ve Vídni, Bratislavě a Budapešti. Přispěl k k zlepšení přístavů v Terstu, Benátkách a v Rijece.\n\nV roce 1836 byl pověřen vedením výstavby Severní dráhy císaře Ferdinanda (SDF). Stál v čele technické sekce ředitelství společnosti.\n\nV roce 1842 se stal generálním ředitelem rakouských drah. V letech 1848 –1862 působil jako generální inspektor SDF.\n\nV roce 1847 byl nobilitován.\n\nOd roku 1858 pobýval ve svém rodném domě, kde zemřel v roce 1862.\n\n"}
{"id": "1066621", "url": "https://cs.wikipedia.org/wiki?curid=1066621", "title": "Carlo Antonio Campioni", "text": "Carlo Antonio Campioni\n\nCarlo Antonio Campioni, také Charles Antoine Campion, (16. listopadu 1720 Lunéville – 12. dubna 1788 Florencie) byl italský houslista, hudební skladatel a dirigent.\n\nNarodil se v Lunéville v Lotrinském vévodství. Jeho otec byl zaměstnancem na zámku vévody Karla Alexandra Lotrinského. O jeho hudebním vzdělání je málo známo. Jeho prvním učitelem v Lunéville byl patrně Henry Desmarets. V souvislosti s nástupem Františka Štěpána Lotrinského na císařský trůn se jeho rodina přestěhovala do Florencie a zde patrně přišel do styku Giuseppem Tartinim, který se podle některých historiků stal jeho učitelem.\n\nV letech 1752–1762 byl dómským kapelníkem katedrály v Livornu. V té době také získal královské privilegium tisknout svá díla. V roce 1763 byl jmenován kapelníkem (maestro di cappella) v chrámu Santa Maria del Fiore ve Florencii. Tuto funkci si udržel až do své smrti v roce 1788.\n\nPodle svědectví současníků vlastnil neobyčejně rozsáhlou hudební knihovnu. Hudební historik Charles Burney napsal, že obsahovala největší sbírku staré hudby, zejména madrigalů z 16. a 17. století, jakou kdy viděl.\n\nKomponoval hudbu nejrůznějších žánrů. Patrně nejplodnější byl v oblasti komorní hudby. Publikoval několik sbírek triových sonát. Z chrámové hudby bylo publikováno pouze \"Salve Regina\" i když napsal mnoho jiných duchovních skladeb. Mezi nimi např. Requiem pro Františka Štěpána Lotrinského (1766) i císařovnu Marii Terezii (1780) nebo Te Deum k narození Františka I. Rakouského (1768).\n\nHudba Campioniho byla vydávána v celé Evropě v nejrůznějších vydáních a kombinacích. Stojí za pozornost, že sestavením katalogu Campioniho díla se zabýval i budoucí 3. prezident Spojených států amerických Thomas Jefferson v době, kdy působil jako americký velvyslanec ve Francii.\n\n\n\n\n\n"}
{"id": "1066623", "url": "https://cs.wikipedia.org/wiki?curid=1066623", "title": "Rojava", "text": "Rojava\n\nRojava ([rožava], doslova „Západ“), plným názvem česky Autonomní správa severní a východní Sýrie (kurdsky \"Rêveberiya Xweser a Bakur û Rojhilatê Sûriyeyê\"), je územní součást Sýrie. Až do turecké invaze v říjnu 2019 a následných ujednání Turecka se Spojenými státy a Ruskem byla Rojava do značné míry de facto autonomní region v severní a severovýchodní Sýrii, obydlený převážně Kurdy. Z toho důvodu je Rojava někdy nazývána Syrským Kurdistánem (i co do územní a faktické souvislosti s Iráckým Kurdistánem). Její administrativní a především vojenské struktury byly tureckými vpády od roku 2016 a zvláště v říjnu 2019 vážně narušeny. Fakticky se od roku 2016 jednalo o území fungující nezávisle na centrální syrské vládě, oficiálně však sebe samu považující za autonomní území v rámci Sýrie, které však syrská vláda prezidenta Asada neuznává. Rojava se skládá ze tří samosprávných regionů: Afrínského, Džazírského a Eufratského.\n\nKurdové obecně považují Rojavu za jednu ze čtyř částí celého Kurdistánu, který podle jejich reprezentantů zahrnuje také části jihovýchodního Turecka (Severní Kurdistán), severního Iráku (Irácký nebo Jižní Kurdistán) a západního Íránu (Východní Kurdistán). Federace \"Severní Sýrie-Rojava\" byla vyhlášena 17. března 2016 na konferenci v severosyrském městě Rmeilan poté, co byl dokument schválen představiteli Rojavy v reakci na jejich nepozvání k ženevským mírovým rozhovorům o politickém řešení syrského konfliktu. Vedoucí úlohu sehrála především nejdůležitější ze syrských kurdských politických stran, Sjednocená demokratická strana, ale také členové vojenské organizace Syrské demokratické síly (\"Syrian Democratic Forces\", SDF).\n\nRojava (Syrský Kurdistán) leží na západ od řeky Tigris podél hranice Sýrie a Turecka. Původně se skládala ze tří územně nesousedících kantonů (Afrín, Džazíra a Kobani). Všechny kantony jsou převážně nížinné. Kurdové tedy do vzniku občanské války obývali asi 9 % celkové rozlohy Sýrie.\n\nV roce 2016 tvořila celá rozloha tohoto útvaru (včetně území ovládaných arabskými, asyrskými nebo jinými milicemi) až 14 % rozlohy Sýrie. Přesnou rozlohu je však kvůli neustále probíhajícím bojovým operacím těžké určit. Nově osvobozené oblasti by se však na základě volby mohly stát součástí kurdské federace; na druhou stranu mohou být určité oblasti pro ni ztraceny. V březnu 2016 ovládaly vojenské jednotky SDF nepřetržitý pás hranice s Tureckem (hlavně propojené kantony Džazíra a Kobani a další oblasti), oblast v okolí města Afrín (západní Sýrie – hranice s Tureckem) a kurdskou čtvrť města Aleppo (Šejk Maskud). Plánem bylo všechny tyto části propojit. Syrská arabská republika na místě nově vzniklé federace vytyčuje části guvernorátů Aleppo, Rakka a Hasaka.\n\nVětšina obyvatel Rojavy jsou Kurdové. V kantonu Jazira lze také najít osady osídlené Araby a Asyřany. V regionu žijí také Jezídové, Arméni a Turci (Turkmeni).\n\nVětšina etnických Kurdů a Arabů v Rojavě vyznává sunnitský islám, zatímco etničtí Asyřané jsou většinou syrští pravoslavní, chaldejští katolíci nebo syrští katolíci. Nacházejí se zde i vyznavači ostatních náboženství, jako je zoroastrismus a jezídismus, a ateisté.\n\nV Rojavě byla prosazována myšlenka demokratického konfederalismu inspirovaná myšlenkami anarchisty a sociálního ekologa Murraye Bookchina a vůdce \"Strany kurdských pracujících\" Abdullaha Öcalana. Původní politické vedení, Kurdský nejvyšší výbor (2012-2015), kladl důraz na kurdskou identitu. Nyní vládnoucí koalice \"Hnutí za demokraticku společnost\" (kurdsky: \"Tevgera Civaka Demokratîk\"‎, TEV-DEM) v čele se Sjednocenou demokratickou stranou směřuje k výrazně inkluzivní polyetnické struktuře a prosazuje demokratický konfederalismus. Politické prostředí Rojavy bylo založeno na komunalismu, přímé participativní demokracii, libertariánském municipalismu a eko-socialismu. V Rojavě je také vidět snaha o rovnost mužů a žen, která je v této části světa bezpříkladná.\n\nPolitický systém Rojavy byl založen na ústavě, která se jmenuje „Charta společenské smlouvy“ ratifikované 9. ledna 2014. Společenská smlouva zajišťuje všem obyvatelům Rojavy mj. rovnost pohlaví, svobodu vyznání a právo na majetek.\n\nV nově vzniklé federaci by si měla být všechna etnika rovna. Údajně mělo být území rozděleno do pěti regionů, které měly mít následující počet zástupců:\n\nCelkem by se tedy jednalo o 31 zástupců. Hlavním městem by se podle podle odhadů mělo stát Kámišlí.\n\nFormálně se Rojava skládá ze tří samosprávných regionů: \"Afrínský region\", \"Eufratský region\" a \"Džazírský region\".\n\n70 % vládních výdajů šlo na obranu a bezpečnost. V regionu se neplatily žádné daně. Státní finance se získávaly z celních poplatků a prodeje ropy či dalších přírodních zdrojů. V regionu byla podporována komunitní družstva, která lidem slouží pro jejich vlastní potřeby a navíc zajišťují zaměstnanost. Ceny určují a kontrolují demokratické komise v každém z kantonů. Tyto komise můžou nastavit cenu spotřebního zboží jako je jídlo a zdravotnické potřeby. Tento systém může být také použit pro řízení produkce. Například může zvýšit produkci pšenice a udržet tak nízké ceny pro potraviny. V současnosti vláda hledá zahraniční investory, aby mohla postavit elektrárnu a továrnu na výrobu umělých hnojiv.\n\nNa začátku syrské občanské války se na území Rojavy žádné instituce typu vysoké školy neexistovaly, několik takových institucí bylo od té doby založeno Rojavskou správou.\n\n\nDe facto ústava z roku 2014 v článku 24 garantovala svobodu projevu s možným omezením pro zachování „bezpečnosti Autonomních regionů, veřejné bezpečnosti a pořádku, integrity jedince, nedotknutelnosti soukromého života nebo při prevenci a stíhání trestných činů.“\n\nPodle neziskové organizace Freedom House byla v roce 2013 založena vládní organizace \"Svaz svobodných médií\" (YRA), u které se musela všechna zpravodajská média v kurdských kantonech registrovat. V Rojavě od začátku občanské války vzniklo mnoho místních médií, většina z nichž (a všechny televizní stanice) byla spojena s nějakou politickou stranou.\n\nReportéři bez hranic v květnu 2014 vydali report o uvěznění, výsleších a výhrůžkách proti několika novinářům z televizních stanic iráckého Kurdistánu Rudaw a Zagros TV. Všichni zadržení byli po krátké době propuštěni.\n\nV roce 2015 zastavili úředníci Sjednocené demokratické strany vysílání televize Rudaw spojené s Kurdskou demokratickou stranou Iráku a Orient TV vlastněnou syrským podnikatelem Ghassanem Aboudem. V obou případech je důvodem údajné podněcování k násilí a šíření falešných zpráv.\n\nZahraniční novináři mohli podle Freedom House během let 2014 a 2015 v Rojavě pracovat výrazně volněji než v jiných částech Sýrie, zvláště těch ovládaných syrskou vládou nebo organizací Islámský stát. Z působení zahraničních novinářů v Rojavě vzniklo několik dokumentárních filmů:\n\nFederace nebyla uznána žádným státem OSN. Syrská vláda ji odmítá jako nelegální, ale až do října 2019 nepodnikala proti ní žádné kroky. Proti federalizaci Sýrie se vyjádřila také syrská opozice. Nebylo zcela jasné, zda mají Kurdové v plánu zůstat součástí Sýrie, nebo později vyhlásit samostatnost. Nicméně de facto ústava Rojavy z roku 2014 uznávala územní celistvost Sýrie a Autonomní region zmiňuje jako její součást.\n\nV roce 2018 byla většina Afrínu dobyta tureckými silami v operaci Olivová ratolest. Afrínský kanton byl okupován zatímco tamější jednotky SDF, civilní úřady a části populace ustoupily do kantonu Šahba, který byl pod ochranou syrské vlády.\n\nV roce 2019 turecký prezident Erdoğan měsíce varoval, že přítomnost YPG na tureckých hranicích je pro něj nepřípustná - YPG považuje za teroristy. Jeden ze západních zpravodajů došel k závěru, že \"nebylo nic překvapivého\" na tureckém útoku z 9. října 2019 na části Rojavy (guvernoráty Aleppo, Hasaka a Rakka) hned po tom, co Spojené státy z území téměř úplně stáhly své nepočetné vojenské jednotky (asi 2000 vojáků).\n\n"}
{"id": "1066624", "url": "https://cs.wikipedia.org/wiki?curid=1066624", "title": "Elizabeth Olsen", "text": "Elizabeth Olsen\n\nElizabeth Chase Olsen (* 16. února 1989 Los Angeles, Kalifornie) je americká herečka, mladší sestra dvojčat Ashley a Mary-Kate Olsenových. K jejím významným filmům patří \"Martha Marcy May Marlene\" (2011), \"Silent House\" (2011), \"Svobodná umění\" (2012) a \"Godzilla\" (2014).\n\nOd roku 2014 hraje ve filmové sérii Marvel Cinematic Universe postavu Scarlet Witch, když se objevila ve snímcích \"\" (2014), \"\" (2015), \"\" (2016), \"\" (2018) a \"\" (2019).\n\nNarodila se a vyrostla v losangeleské čtvrti Sherman Oaks v Kalifornii. Je dcerou Jarnette Fuller Olsenové (rozené Fuller) a Davida Olsena a mladší sestrou hereckých dvojčat Ashley a Mary-Kate Olsenových. Kromě toho má staršího bratra Trenta a dva mladší nevlastní sourozence. V roce 1996 se její rodiče rozvedli.\n\nV dětství navštěvovala lekce zpěvu a baletu. Již jako malá začala s herectvím, neboť se objevovala ve filmech, kde hrály její sestry. Navštěvovala Campbell Hall School v Hollywoodu a po odmaturování se přestěhovala do New Yorku, kde studovala na Tisch School of Arts. V roce 2009 strávila semestr studií na umělecké škole v Moskvě.\n\nS herectvím začala ve čtyřech letech, kdy se objevila ve filmových produkcích svých sester Mary-Kate a Ashley. Ucházela se také o roli ve filmu \".\"\n\nZlom v její kariéře nastal v roce 2011 s kritiky uznávaným filmem \"Martha Marcy May Marlene\". Za roli Marthy byla nominovaná na několik cen. Další role přišla s hororovým filmem \"Silent House\", kde si zahrála postavu Sarah. Během roku 2011 stihla natočit film \"Červená světla\". Dne 22. ledna 2012 měl premiéru film \"Svobodná umění\". S Dakotou Fanning si zahrála ve filmu \"Very Good Girls\".\n\nV lednu 2013 byla nominována na cenu BAFTA Rising Star Award. V tomtéž roce si zahrála v americkém remaku jihokorejského filmu z roku 2003 \"Oldboy\" po boku Joshe Brolina. Objevila se také ve snímku \"Zbav se svých miláčků\".\n\nV roce 2014 si po boku Bryana Cranstona a Aarona Taylora-Johnsona zahrála v remakovém filmu \"Godzilla\". V témže roce podepsala smlouvu na roli Scarlet Witch ve filmu \"\" (2015). Poprvé se jako tato postava objevila v krátké cameo roli ve snímku \"\" (2014). Roli si zopakovala i v následujících filmech \"\" (2016), \"\" (2018) a \"\" (2019).\n\nV září 2014 bylo oznámeno, že si zahraje roli Audrey Williams, ženu Hanka Williamse ve filmu \"Spatřil jsem světlo\".\n\nV září 2012 se na natáčení filmu \"Very Good Girls\" seznámila s hercem Boydem Holbrookem. V březnu 2014 se zasnoubili, ale v lednu 2015 se pár rozešel.\n\n"}
{"id": "1066626", "url": "https://cs.wikipedia.org/wiki?curid=1066626", "title": "Josef Krawina", "text": "Josef Krawina\n\nJosef Krawina (20. října 1928 Radstadt, Salcbursko – 2. prosince 2018 Bodensdorf, Korutany) byl rakouský architekt uváděný často v souvislosti s realizacemi děl Friedensreicha Hundertwassera. Studium architektury absolvoval na Technické univerzitě ve Vídni, v letech 1983–1996 pobýval v Berlíně, kde přednášel na fakultě architektury Technické univerzity.\n\nNa konci 70. let byl vedením města Vídně pověřen plánováním výstavby bytového komplexu podle návrhu Friedensreicha Hundertwassera – Hundertwasserhaus. Spolupráce těchto tvůrců bývá popisována jako konfliktní.\n\n"}
{"id": "1066627", "url": "https://cs.wikipedia.org/wiki?curid=1066627", "title": "Muchomůrka pošvatá", "text": "Muchomůrka pošvatá\n\nMuchomůrka pošvatá, jiným názvem pošvatka obecná (\"Amanita vaginata\") je hojně se vyskytující stopkovýtrusná houba. Roste ve všech typech lesů, převážně však na kyselých půdách.\n\n\n\nKlobouk je zprvu zvoncovitě vyklenutý, poté plochý, uprostřed s hrbolem. Povrch klobouku je hladký, lysý, se zbytky plachetky. Okraj klobouku je výrazně rýhovaný. Barva je hnědošedá, místy do stříbřita.\n\nLupeny jsou stále bílé, husté a u třeně volné.\n\nTřeň dosahuje běžně délky 10 až 15 cm. Směrem nahoru se zužuje. Barva kolísá mezi bílou a rozličnými odstíny světle šedé. Povrch je hladký či velmi jemně vločkatý. Třeň je zasazený do pochvy. Vnitřní část třeně je dutá.\n\nPrstenec pošvatka nemá.\n\nDužnina je křehká, bílé barvy, má jemnou chuť a prakticky žádnou vůni.\n\nVýtrusný prach je bílý.\n\nMuchomůrka pošvatá se hojně vyskytuje v listnatých i jehličnatých lesích, od nížin až po horské oblasti. Zvláště se objevuje pod duby a buky a na kyselých půdách. Roste od června do října. \"Amanita vaginata\" je rozšířená téměř po celém světě, všude kde roste je dosti hojná. Vyrůstá jednotlivě i v menších skupinách. Jedná se o velmi běžný druh.\n\nPošvatky se celkovou plachetkou podobají jedovaté muchomůrce jízlivé a zelené, dají se však poznat podle báze třeně. Okraj klobouku je navíc výrazně radiálně rýhovaný. Pošvatky nemají prstenec a jen vzácně mají zbytky plachetky na klobouku.\nBez rizika je záměna s muchomůrkou Maireho(\"A. mairei\" ). Ta je robustnější a často mívá bílé zbytky plachetky na klobouku. Navíc je to houba velmi vzácná.\n\nMuchomůrka pošvatá by se neměla jíst syrová a ani nedokonale tepelně zpracovaná. Obsahuje neznámé termolabilní látky a při požití většího množství pokrmu se mohou objevit příznaky otravy. Nutno ji upravovat dosti dlouho jako například václavku. Pro svou křehkost není mezi houbaři moc oblíbená. Sbírat by ji měl jen houbař, který ji velmi dobře zná (možnost záměny). Barevné odrůdy této muchomůrky jsou již uznány za samostatné taxony. Je to celkem cca 8 samostatných taxonů.\n"}
{"id": "1066630", "url": "https://cs.wikipedia.org/wiki?curid=1066630", "title": "Verdoni", "text": "Verdoni\n\nVerdoni (? - 1804, Londýn) byl původem italský šachový mistr považovaný po smrti F. A. D. Philidora roku 1795 za nejlepšího světového hráče. Dokonce sám Philidor podle Williama Lewise prohlásil, že (Verdoni) „\"c'est le premier joueur en Europe après moi\"“ (je prvním hráčem v Evropě po mně).\n\nVerdoni se údajně naučil hrát šachy až ve středním věku, přesto se stal mistrem. Působil ve Francii v Café de la Régence a byl zde členem tzv. Společnosti amatérů (La Société des Amateurs), ze které jsou kromě něho známi pouze další tři šachisté – Bernard, Carlier a Leger. Spolu s nimi vydal Verdoni roku 1775 v Paříži anonymně knihu \"Traité théorique et pratique du jeu des échecs par une société d'amateurs\" (zkráceně \"Traité des Amateurs\"). Šlo o jednu z nejlepších praktických knih o šachu ve své době s velkým množstvím partií, brzy proto následovaly překlady do angličtiny a němčiny. Na začátku knihy se autoři distancují od Philidora argumentací, že jeho zásady jsou více zajímavé než správné. Nicméně analýza partií v knize obsažená je mnohem blíže k Philodorovu pojetí hry než k zásadám Modenské šachové školy.\n\nVerdoni stejně jako Philidor odjel po vypuknutí francouzské revoluce do Anglie, kde žil až do své smrti.\n\n"}
{"id": "1066632", "url": "https://cs.wikipedia.org/wiki?curid=1066632", "title": "Snowshoe", "text": "Snowshoe\n\nSnowshoe je plemeno kočky domácí. Vzniklo v 60. letech zkřížením americké krátkosrsté a siamské kočky. Snowshoe jsou velmi citlivé kočky, které vyžadují klid, přitom jsou však velmi živé a dobrodružné, také jsou zvědavé a inteligentní.\n\nZrod snowshoe byl v podstatě náhodný, když v roce 1960 kočka americké chovatelky Dorothy Hinds-Daughertyové porodila v jednom z vrhů několik koťat s bílými tlapkami a tzv. odznaky po těle. Takto zbarvená koťata se chovatelce zalíbila a začala se věnovat dalšímu chovu. Chovatelé siamských koček takto zkřížené plemeno zpočátku odmítali, proto byla snowshoe u chovatelských organizací uznávána nejprve pouze jako experimentální plemeno. Až roku 1983 byla oficiálně uznána organizací CFF (Cat Fanciers Federation). V roce 1990 plemeno uznala největší severoamerická chovatelská organizace CFA (Cat Fanciers' Association). Největší evropská chovatelská organizace FIFe (Fédération Inrnationale Feline) plemeno oficiálně uznala až v roce 2004. Plemeno je populární především v USA, Spojeném království a Německu. Několik plemenných koček je chováno i v Česku.\n\nSnowshoe je středně velká kočka elegantního vzhledu. Tělo je dlouhé a pevné, silné a svalnaté. Dobře vyvážené. Hlava má tvar širokého, po stranách lehce zaobleného klínu. Lícní kosti jsou vysoko posazené, nos je přímý. Uši jsou u báze široké, jejich špičky lehce zaoblené, dodávají kočce ostražitý vzhled. Oči tvaru vlašského ořechu jsou jasně modré, jiskřivé. Zadní nohy jsou o něco delší než přední. Tlapky jsou malé, oválné. Ocas je středně dlouhý až dlouhý, směrem ke špičce se lehce zužuje. Tělo, nohy a hlava jsou vzájemně dobře proporčně vyvážené. Kočka nesmí vykazovat typovou podobnost se siamskými kočkami.\n\nSrst je krátká až středně dlouhá bez zřetelné podsady. Odznaky musí být jasně zřetelné. Typické pro tuto kočku jsou bílé \"ponožky\" na všech končetinách. Na předních nohou smí zasahovat nejvýše doprostřed nohou, na zadních nohou pak doprostřed stehen.\n\nJsou uznávány veškeré barevné variety koček s odznaky.\n"}
{"id": "1066633", "url": "https://cs.wikipedia.org/wiki?curid=1066633", "title": "Regionální metamorfóza", "text": "Regionální metamorfóza\n\nRegionální metamorfóza (zřídka dynamotermální metamorfóza) je typ geologické metamorfózy postihující rozsáhlé oblasti zemské kůry, často celé regiony pásmových pohoří. Dochází k ní většinou při tzv. kontinentální kolizi, kdy dochází k srážce kontinentálních tektonických desek a ponořování obrovských mas hornin do hlubších částí kůry, kde jsou po dlouhou dobu vystaveny vyšším teplotám a tlakům.\n\nRegionální metamorfózu většinou doprovází kromě minerálních změn i výrazná deformace hornin, hlavně vrásnění a střih. Na rozdíl od periplutonické a kontaktní metamorfózy není tepelný účinek metamorfózy jasně vázán na rozsáhlé plutonické intruze. Produktem regionální metamorfózy jsou krystalické břidlice, hlavně fylity, svory a ruly, ale může vznikat i řada jiných hornin jako jsou amfibolity, mramory nebo migmatity. Regionální metamorfóza má mezi metamorfními procesy v kontinentální zemské kůře největší význam.\n\nTermín jako první použil G. A. Daubrée.\n\nZa běžných připovrchových podmínek narůstá teplota v zemské kůře o 1 °C každých 33 až 40 hloubkových metrů. Narůstání tlaku s hloubkou není jen důsledkem tíhy nadložních hornin, ale i výsledkem tektonických tlaků při srážkách tektonických desek. Míra metamorfózy je tedy dána teplotně-tlakovými podmínkami (P-T podmínkami). Obě veličiny při tom narůstají směrem do hloubky.\n\nJe tak možno sledovat, že více přeměněné horniny obsahují minerály, které jsou stabilní při vyšších teplotách a tlacích. Některé z nich se za běžných připovrchových podmínek prakticky ani nemusí vyskytovat a jsou primárně známé jen z přeměněných hornin (např. granát, amfiboly, a aluminosilikáty jako kyanit, sillimanit, andalusit, staurolit a jiné). Zvýšený tlak má většinou za následek vznik výrazné metamorfní břidličnatosti a dalších foliací regionálně přeměněných hornin. Minerály totiž rostou přednostně ve směru kolmém na působení tlaku a tlakem jsou zároveň zplošťovány, čímž vytvářejí typickou břidličnatou texturu regionálně přeměněných hornin. Tento jev často umocňuje fakt, že mnohé horninotvorné minerály přeměněných hornin mají destičkovitý nebo lístkovitý habitus (např. slídy, amfiboly).\n\nPro vznik metamorfovaných hornin je kromě tlaku a teploty potřebná i původní hornina, tzv. protolit. Protolitem může být nemetamorfovaná (usazená nebo vyvřelá hornina), nebo i dříve přeměněná hornina, která je při horotvorných procesech znovu ponořena do hloubky litosféry a opětovně přeměněna. Takovéto opětovně metamorfované horniny se označují jako polymetamorfované. Proces vícenásobné metamorfózy je relativně častý.\n\nPřeměněné horniny regionální metamorfózy zpravidla vznikají v teplotně-tlakových podmínkách teplot nad 200-300 °C a tlacích 200 MPa (resp. 2 kilobary). Pokud teplota přesáhne 650-800 °C a tlak 200 až 1500 MPa (v závislosti na přítomnosti fluid), může regionální metamorfóza přecházet až do anatexe - částečného nebo úplného roztavení původní horniny. Tímto způsobem vznikají migmatity a některé druhy granitů.\n\nK regionální metamorfóze dochází v hlubších částech zemské kůry, více než 10-25 km (zřídka do 50 km) hluboko, často v oblastech kořenů pásmových pohoří, které jsou při orogenezi pochovány do hloubky. Kromě samotné kontinentální kolize se může jednat i o srážky ostrovních a vulkanických oblouků při subdukci oceánské kůry. V důsledku vyrovnávání podmínek v litosféře - tzv. izostázi, hlavně faktu, že přeměněné horniny kontinentální kůry jsou zpravidla lehčí než hmota zemského pláště, dochází dřív či později k postupnému vyzdvižení. Tento proces je v současnosti možné pozorovat například v Himálaji a Tibetské náhorní plošině nebo Alpách. Výrazně vyzdvihované oblasti jsou vystaveny působení vnějších činitelů, jakými jsou vítr a voda (led), které mají za následek jejich erozi. Když eroze odstraní nejsvrchnější části zemské kůry, většinou budované usazenými nebo nepřeměněnými horninami, dosáhne erozní řez i do hornin hlubší kůry, které byly v minulosti přeměněny.\n\nPro popis přeměněných hornin vznikajících regionální metamorfózou byly zavedeny koncepty metamorfních zón, izográd a metamorfních facií, které na základě přítomných diagnostických minerálů umožňují stanovit teplotně-tlakové podmínky regionální metamorfózy. S pomocí metod radioaktivního datování hornin je potom možno rekonstruovat teplotně-tlakové dráhy a jejich změny v průběhu času (tzv. P-T-t dráhy).\n\nDobrými lokalitami ke studiu regionální metamorfózy jsou rozsáhlé štítové oblasti kontinentů ale i krystalinické masivy mladších pohoří. Ty jsou známy z Českého masivu, krystalinických masivů Alp a ukrajinského štítu. Na Slovensku je možné tyto horniny pozorovat v krystalinických jádrech některých jaderných pohoří ale hlavně ve východní části Nízkých Tater a západní části Slovenského rudohoří.\n"}
{"id": "1066635", "url": "https://cs.wikipedia.org/wiki?curid=1066635", "title": "Kostival", "text": "Kostival\n\nKostival (\"Symphytum\") je rod štětinatých nebo drsně chlupatých bylin z čeledi brutnákovitých které obvykle rostou na polostinných a vlhkých místech s výživnou půdou. Některé jeho druhy, např. kostival lékařský, jsou tradičně považovány za léčivé rostliny.\n\nDruhy rodu kostival pocházejí z euroasijské oblasti, za hlavní místa jejich původu jsou považovány hornaté oblasti okolo východní částí Černého moře, hlavně Malá Asie a Kavkaz; tam roste nejvíce druhů které jsou v mnoha případech endemické. Odtud se rod rozšířil na západ téměř do celé Evropy a směrem na východ postupoval na jih Sibiře, do Střední Asie, pevninské Číny i na ostrov Tchaj-wan. Kostival se dále druhotně dostal do Afriky a Severní Ameriky kde se dobře uchytil a místy se pěstuje se jako krmivo pro dobytek.\n\nOsídlil různé biotopy, na teplých nížinných územích preferuje především stinná stanoviště, roste ve vlhkých údolích, na neosluněných místech okolo vodních toků, v křovinách nebo v jehličnatých lesích. Ve výše položených oblastech také volí místa s vlhkou půdou, ale již se méně vyhýbá slunečnímu svitu. Dokáže se přizpůsobit i ruderálním stanovištím s dostatkem živin, jako jsou vlhké skládky a rumiště, zanedbaná okolí lidských sídel nebo okraje polí, příkopů a cest.\n\nVytrvalé nebo vzácně i jednoleté rostliny s jednoduchými nebo větvenými lodyhami které jsou hustě porostlé krátkými nebo dlouhými, měkkými či pevnými pichlavými chlupy. Lodyhy vyrůstají z jednoduchého nebo rozvětveného, svislého či plazivého oddenku jenž bývá hrubý, masitý a může mít i hlíznaté zduřeniny. Podlouhlé, kopinaté až vejčité lodyžní listy, s řapíky nebo přisedlé, jsou nejčastěji celokrajné a na bázi srdčité či uťaté. Spodní listy vyrůstají střídavě, horní vstřícně a všechny jsou drsně chlupaté.\n\nStopkaté, oboupohlavné květy s krátkými listeny vyrůstají v hustých květenstvích. Jsou to převislé jednoduché nebo dvojité vijany, bývají vrcholové nebo rostou na bočních větvích. Trvalý kalich má zvonkovitý nebo trubkovitý tvar a je hluboce dělený do pěti čárkovitých cípů jež se po odkvětu zvětšují. Koruna je také zvonkovitá nebo trubkovitá a má pět krátkých zubů, zbarvena bývá bíle, žlutě, fialově nebo modře; v ústí trubky vyrůstá pět trojúhelníkovitých šupinek. V korunní trubce je pět částečně přirostlých tyčinek s podlouhlými prašníky které někdy z koruny vyčnívají. Ze středu hluboce členěného, čtyřdílného semeníku vyrůstá nitkovitá čnělka s nepatrnou hlavičkovitou bliznou. Květy nejčastěji vykvétají v pozdním jaře a časném létě, jejich opylení zajišťuje hmyz.\n\nPlodem jsou čtyři tvrdky konkávně přirostlé na plochém květním lůžku. Jsou šikmo vejčité, někdy zakřivené, obvykle s jednou ostrou hranou. Na povrchu jsou vrásčité, bradavčité nebo hladké, na bázi mívají ozubený límcovitý val a na opačné straně malou šupinu. Obsahují kulovitá semena. Rostliny tohoto rodu se mohou rozmnožovat jak rozrůstáním oddenků, tak i rozšiřováním semen.\n\nTaxonomie rodu ještě zdaleka není dokončena, za posledních 80 let se zvýšil počet poznaných druhů z 15 na 40.\n\nV přírodě České republice se lze setkat s těmito čtyřmi druhy:\na s kříženci:\n\nV Evropě se dále vyskytují ještě tyto druhy:\n\nRostliny rodu kostival jsou bohaté na mnohé alkaloidy a puriny, jako např. echimidin, symphytin, uplandicin a symhytocynoglossin nebo allantoin, obsahují také velké procento polysacharidů, silic, slizu nebo tříslovin. Mnohé druhy se proto i v současnosti využívají ve farmacii a homeopatii. Kořeny některých druhů také sloužívaly k přípravě červených barviv.\n\n \n"}
{"id": "1066640", "url": "https://cs.wikipedia.org/wiki?curid=1066640", "title": "Květový med", "text": "Květový med\n\nKvětový med (možno také \"nektarový\" med) je druhem medu, který vzniká zpracováním nektaru rostlin včelou v úlu.\n\nVčela přinese do úlu přibližně 40 mg nektaru v medném váčku, kde se o jeho zpracování postará další skupina včel v úle. Přenesou jej do buněk a zahušťují jej výměšky svých žláz. Až klesne obsah vody z původních 60 % na zhruba 18 %, včely med zavíčkují a skladují na bezsnůšková období.\n\nPokud nektar pochází pouze z jednoho druhu rostlin, má med charakteristickou chuť i aroma a bývá označován podle dané rostliny (např. lipový, jetelový, řepkový,…).\n\nTento druh medu zlatavé barvy je zpravidla sladší než med medovicový. Obsahuje i více jednoduchých cukrů (glukóza, fruktóza), proto je vhodný pro okamžité dodání energie. Obsahuje až 0,5 % rostlinných bílkovin a téměř žádný podíl tuku. Z minerálních látek obsahuje např. draslík, vápník, hořčík. Také příjmem železa a manganu z medu lze pokrýt významnou část doporučené denní dávky těchto stopových prvků.\n\n"}
{"id": "1066641", "url": "https://cs.wikipedia.org/wiki?curid=1066641", "title": "Alexej Jesin", "text": "Alexej Jesin\n\nAlexej Jurjevič Jesin ( ; * 3. prosince 1987 Kolomna, Ruská SFSR) je ruský rychlobruslař.\n\nNa velkých mezinárodních akcích debutoval šestnáctým místem na Mistrovství světa juniorů 2006. Na podzim téhož roku se poprvé představil v závodech Světového poháru a na začátku roku 2007 premiérově startoval na seniorském světovém sprinterském šampionátu. Zúčastnil se Zimních olympijských her 2010 (shodně 21. místo na tratích 1000 m i 1500 m). V dalších letech bylo jeho nejlepším umístěním na světových šampionátech deváté místo na distanci 1000 m na MS 2012 a stejná příčka na sprinterském světovém šampionátu 2013. Na ZOH 2014 byl v individuálních disciplínách nejlépe šestnáctý v závodě na 500 m (dále 18. místo na 1000 m a 24. místo na 1500 m); ruskému týmu pomohl v olympijském stíhacím závodě družstev k šesté příčce. Z Mistrovství světa ve sprintu 2015 si přivezl bronzovou medaili.\n\n"}
{"id": "1066645", "url": "https://cs.wikipedia.org/wiki?curid=1066645", "title": "Kmeny (seriál)", "text": "Kmeny (seriál)\n\nKmeny je 16dílný koprodukční dokumentární cyklus mapující současné městské subkultury.\n\nCyklus vychází ze stejnojmenné knihy o českých městských subkulturách, která vyšla v roce 2011.\nNa projektu se podílelo 10 režisérů, kteří zachytili jednotlivé kultury ve 30minutových dílech.\n\nPrvní díl s názvem Punk měl premiéru 4.3.2015 na ČT2.\n\nProjekt Kmeny vznikl v koprodukci studia Yinachi a České televize, partnery projektu jsou městské projekty BU2R a Jägermeister.\n\n"}
{"id": "1066714", "url": "https://cs.wikipedia.org/wiki?curid=1066714", "title": "Irena Pulicarová", "text": "Irena Pulicarová\n\nIrena Pulicarová, celým jménem Irena Hamzová Pulicarová (* 1978), je česká dramaturgyně a moderátorka TV Noe.\n\nPochází z Plzně. Byla pokřtěna jako malé dítě v plzeňském kostele Panny Marie Růžencové, ale k víře si našla vztah až po sametové revoluci, když začala docházet na nabídnutou výuku náboženství. Aktivně se zapojila do farních aktivit, později jezdila také na dětské tábory jako vedoucí a pracovala na částečný úvazek jako pastorační asistentka. Nějakou dobu studovala angličtinu a dějepis na Pedagogické fakultě Západočeské univerzity a pak na různých školách vyučovala angličtinu.\n\nNásledně odešla do Prahy studovat divadelní vědu na Filozofické fakultě Univerzity Karlovy a po dokončení tohoto studia v roce 2006 se stala dramaturgyní plzeňského Divadla J. K. Tyla. Později absolvovala také souběžně studované herectví se zaměřením na autorskou tvorbu na DAMU. Mimo to spolupracovala s plzeňským studiem Českého rozhlasu. Od roku 2012 pracuje jako moderátorka televize Noe.\n\n\n\n"}
{"id": "1066749", "url": "https://cs.wikipedia.org/wiki?curid=1066749", "title": "Divize D 1984/85", "text": "Divize D 1984/85\n\nV soubojích 20. ročníku Moravskoslezské divize D 1984/85 (jedna ze skupin 4. fotbalové ligy) se utkalo 16 týmů dvoukolovým systémem podzim–jaro. Tento ročník začal v srpnu 1984 a skončil v červnu 1985. Od tohoto ročníku byla Divize D opět rozšířena na 16 účastníků (1965/66 – 1968/69 a 1980/81 – 1983/84 měla 14 účastníků).\n\n\nZdroj: \n\nPoznámky:\n\n"}
{"id": "1066754", "url": "https://cs.wikipedia.org/wiki?curid=1066754", "title": "Divize D 1983/84", "text": "Divize D 1983/84\n\nV soubojích 19. ročníku Moravskoslezské divize D 1983/84 (jedna ze skupin 4. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1983 a skončil v červnu 1984. Byl to zatím poslední ročník se 14 účastníky (1965/66 – 1968/69 a 1980/81 – 1983/84) v historii Divize D.\n\n\nZdroj: \n\nPoznámky:\n\n"}
{"id": "1066768", "url": "https://cs.wikipedia.org/wiki?curid=1066768", "title": "Divize D 1982/83", "text": "Divize D 1982/83\n\nV soubojích 18. ročníku Moravskoslezské divize D 1982/83 (jedna ze skupin 4. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1982 a skončil v červnu 1983.\n\n\nZdroj: \n\nPoznámky:\n\n"}
{"id": "1066781", "url": "https://cs.wikipedia.org/wiki?curid=1066781", "title": "Divize D 1981/82", "text": "Divize D 1981/82\n\nV soubojích 17. ročníku Moravskoslezské divize D 1981/82 (jedna ze skupin 4. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1981 a skončil v červnu 1982.\n\nOd tohoto ročníku byla Divize D opět zúžena na 14 účastníků (1965/66 – 1968/69 měla 14 účastníků, 1969/70 – 1980/81 měla a od 1984/85 až dosud má 16 účastníků). Divize D se definitivně stala jednou ze skupin 4. nejvyšší soutěže (1965/66 – 1968/69 a 1977/78 – 1980/81 byla jednou ze skupin 3. nejvyšší soutěže).\n\n\nZdroj: \n\nPoznámky:\n\n"}
{"id": "1066783", "url": "https://cs.wikipedia.org/wiki?curid=1066783", "title": "Divize D 1980/81", "text": "Divize D 1980/81\n\nV soubojích 16. ročníku Moravskoslezské divize D 1980/81 (jedna ze skupin 3. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1980 a skončil v červnu 1981. Byl to poslední ročník v třetiligové historii Divize D (1965/66 – 1968/69, 1977/78 – 1980/81).\n\nPo sezoně byla provedena reorganizace nižších soutěží, Divize D je od sezony 1981/82 až dosud jednou ze skupin 4. nejvyšší soutěže. Vzhledem ke zmiňované reorganizaci postoupila 4 mužstva, fakticky však hrála dále v jedné ze skupin 3. nejvyšší soutěže. Mužstvo TJ Zetor Brno po sezoně přešlo na jeden ročník do Divize C 1981/82.\n\n\nZdroj: \n\nPoznámky:\n\n"}
{"id": "1066784", "url": "https://cs.wikipedia.org/wiki?curid=1066784", "title": "Seán Lester", "text": "Seán Lester\n\nSeán Lester (28. září 1888 Carrickfergus, Ulster – 13. června 1959 Galway, Irsko) byl irský diplomat mezinárodního významu. \n\nV mladí zastával protibritské nacionalistické postoje. Od roku 1929 diplomaticky působil v Ženevě při Společnosti národů, od 1937 jako druhý nejvyšší činitel coby náměstek generálního tajemníka Avenola. Již za válečných okolností byl v roce 1940 zvolen v pořadí třetím generálním tajemníkem Společnosti národů.\n\nPůvodně byl jako třetí tajemník předpokládán někdo z představitelů členských velmocí, fakticky jí však tou dobou bylo jen Spojené království. V podstatě se Lester stal pouhou hlavní tváří výhradně formálně existující organizace bez jakéhokoli vlivu. 18. dubna 1946, dva dny před zánikem Společnosti národů, z funkce odešel. Důvodem bylo zřízení daleko efektivnější Organizace spojených národů, která už tou dobou měla svého generálního tajemníka Trygve Lieho.\n"}
{"id": "1066785", "url": "https://cs.wikipedia.org/wiki?curid=1066785", "title": "Divize D 1979/80", "text": "Divize D 1979/80\n\nV soubojích 15. ročníku Moravskoslezské divize D 1979/80 (jedna ze skupin 3. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1979 a skončil v červnu 1980.\n\n\nZdroj: \n\nPoznámky:\n\n"}
{"id": "1066786", "url": "https://cs.wikipedia.org/wiki?curid=1066786", "title": "Divize D 1978/79", "text": "Divize D 1978/79\n\nV soubojích 14. ročníku Moravskoslezské divize D 1978/79 (jedna ze skupin 3. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1978 a skončil v červnu 1979.\n\n\nZdroj: \n\nPoznámky:\n\n"}
{"id": "1066787", "url": "https://cs.wikipedia.org/wiki?curid=1066787", "title": "Divize D 1977/78", "text": "Divize D 1977/78\n\nV soubojích 13. ročníku Moravskoslezské divize D 1977/78 (jedna ze skupin 3. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1977 a skončil v červnu 1978.\n\nPřed sezonou proběhla reorganizace nižších soutěží, přičemž Divize D se stala jednou ze skupin 3. nejvyšší soutěže, krajské přebory byly 4. stupněm (takto tomu bylo i v období 1965–1969 a naposled v sezoně 1980/81).\n\n\nZdroj: \n\nPoznámky:\n\n"}
{"id": "1066788", "url": "https://cs.wikipedia.org/wiki?curid=1066788", "title": "ABC analýza", "text": "ABC analýza\n\nABC analýza vychází z Paretova pravidla, které našlo uplatnění v mnoha různých oblastech, zejména ve výrobě a službách, při zajišťování kvality/jakosti, ekonomii, managementu, marketingu, psychologii či sociologii. Pravidlo může vypadat například následujícím způsobem:\n\n\nParetovo pravidlo samo o sobě ale není až tak důležité. Je jistě dobré vědět, od kterých zákazníků máte například 80 % svých tržeb, ale zbylých 20 % není rozhodně objem financí, který byste si mohli dovolit jen tak zanedbat. Může to být třeba jen proto, že některé zakázky mohou být nárazově většího objemu a nemusí se pravidelně opakovat. Proto se Paretovo pravidlo v praktickém využití rozvinulo v tzv. Paretovu (ABC) analýzu, zejména v logistice nazývanou jako ABC analýzu. Tato analýza pracuje s kategorizací významu jednotlivých položek trochu detailněji. \n\nABC analýza spočívá v rozdělení položek do tří kategorií, podle jejich procentuálního podílu na celkové hodnotě zvoleného parametru. Pokud například chceme analyzovat výrobní program podniku, tak zjistíme, že 75 % ročního obratu tvoří jen malá skupina výrobků (např. 10 %) a na druhé straně existuje rozsáhlá skupina výrobků (např. 70 %), která se však na celkovém obratu firmy podílí jen nepatrně (např. 10 %). Po tomto zanalyzování výrobního programu podniku, je možné obvykle rozdělit výrobky do tří základních skupin. V kategorii A jsou potom zařazeny ty jevy/zákazníci/produkty, které přináší zhruba oněch 75-80 % následků/tržeb. V kategorii B se pak ocitají ty jevy/zákazníci/produkty, které přinášejí zhruba dalších 10 až 15 % následků/tržeb a v kategorii C jsou zbývající. V logistice se někdy při hodnocení obrátkovosti skladových zásob objevuje i kategorie D, což jsou zásoby, které leží ve skladu déle než rok (tj. déle než trvá v mikroekonomii krátké období a také déle, než 1 hospodářský rok, což má i své účetní a daňové dopady). \n\nVýznamné výrobky s ohledem na obrat podniku (10 % výrobků, 75 % obratu). Do této skupiny zařadíme položky s největším podílem na obratu. Pro jejich nákup je potřebný detailní průzkum dodacích podmínek (kvalita, cena, dodací lhůta) pro každou položku zvlášť. Velikost potřeb je určovaná analyticky na základě výrobních plánů, kusovníků a norem spotřeby materiálu. Objednávání je realizované v kratších časových intervalech. I nepatrné snížení stavu zásob má výrazný dopad na snížení nákladů na skladování.\n\nMéně \"významné\" výrobky (20 % výrobků, 15 % obratu). Patří sem položky se střední výší obratu. Pozornost věnovaná těmto materiálům je obvykle orientovaná na jednotlivé materiálové skupiny (ne na jednotlivé druhy materiálů). Velikost potřeb může být určovaná i analyticky, ale většinou postačuje statistický odhad. Při řízení zásob jsou objednávány v delších objednávkových cyklech, protože zvýšení průměrné úrovně zásob u této skupiny položek nemá tak výrazný vliv na výši skladovacích nákladů jako u položek skupiny A.\n\nC - \"nevýznamné\" výrobky (70 % výrobků, 10 % obratu). Do této skupiny patří nízkoobrátkové položky, které jsou zajišťovány vždy až na základě přímých požadavků.\n\n\"Cílem této analýzy je identifikovat skupinu prvků,které jsou podstatné pro celkový výsledek podnikání,\" to znamená dozvědět se, které produkty firmě přinášejí nejvíce či nejméně peněz. Používá se ve firmách, které pracují s velkým souborem prvků (tj. produktů či zákazníků) a je třeba určit tu skupinu prvků, která sice představuje menšinu, ale pro výsledek podnikání má obrovský význam a zároveň většinu prvků, která má na výsledek hospodaření minimální vliv. Z pohledu firmy tak lze jednoduše identifikovat klíčové zákazníky a přizpůsobit jim firemní strategii i nabídku.\n\nPři projektování výrobního systému je ABC analýza jednou z úvodních. Ve firmě se k ní přistupuje zpravidla tehdy, pokud jsou aktuální následující situace:\n\n\nPři klasifikaci položek podle metody ABC by se měl použít následující postup:\n\nChcete porozumět svým zákazníkům? Zkuste je ohodnotit pomocí metody ABC, blog.eWay-CRM.cz, 31. července 2019\n"}
{"id": "1066789", "url": "https://cs.wikipedia.org/wiki?curid=1066789", "title": "Divize D 1976/77", "text": "Divize D 1976/77\n\nV soubojích 12. ročníku Moravskoslezské divize D 1976/77 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1976 a skončil v červnu 1977.\n\nPo sezoně proběhla reorganizace nižších soutěží, přičemž Divize D se stala jednou ze skupin 3. nejvyšší soutěže, 4. stupněm byly krajské přebory (takto tomu bylo i v období 1965–1969 a naposled v sezoně 1980/81).\n\n\nZdroj: \n\nPoznámky:\n\n"}
{"id": "1066795", "url": "https://cs.wikipedia.org/wiki?curid=1066795", "title": "David Rebentrost", "text": "David Rebentrost\n\nDavid Rebentrost (15. července 1614 v Jáchymově – 15. prosince 1703 v Drebachu) byl německý evangelicko-luteránský farář, působící také jako lékař, léčitel a šlechtitel rostlin. Drebašské krokusové louky v krušnohorské obci Drebach podle legendy vznikly jeho rukou, poté, co zde vysadil několik krokusů (\"Crocus albiflorus subsp. neapolitanus\").\n"}
{"id": "1066806", "url": "https://cs.wikipedia.org/wiki?curid=1066806", "title": "Hlavní beskydská magistrála", "text": "Hlavní beskydská magistrála\n\nHlavní beskydská magistrála Kazimierza Sosnowského (pol. \"Główny Szlak Beskidzki imienia Kazimierza Sosnowskiego\", \"\"GSB\"\") je pěší turistická magistrála značená červenou barvou, vedoucí z Ustroně v Slezských Beskydech do Wołosatého v Bukovských vrších (pol. Bieszczady). \n\nJe to nejdelší stezka v polských horách, dlouhá přibližně 496 km. Vede skrz Slezské Beskydy, Beskid Żywiecki, Gorce, Beskid Sądecki, Nízké Beskydy a Bieszczady. Prochází nejvyššími částmi poských Beskyd a umožňuje přístup na: Velký Stožek, Baraní Góru, Babí horu, Policu, Turbacz, Lubań, Przechybu, Radziejowu, Jaworzynu Krynicku, Rotundu, Cergowu, Chryszczatu, Smerek a Halicz i do obcí jako: Ustroň, Węgierska Górka, Jordanów, Rabka-Zdrój, Krościenko nad Dunajcem, Rytro, Krynica-Zdrój, Iwonicz-Zdrój, Rymanów-Zdrój, Komańcza, Cisna, Ustrzyki Górne atd.\n\nHlavní beskydská magistrála byla vyznačena v meziválečném období. Trasa západní části (Ustroň - Krynica) byla založena Kazimierzem Sosnowským a dokončená v roce 1929. Východní část, podle projektu Mieczysława Orłowicze, byla dokončena v roce 1935 a vedla až do Čornohory, která se nacházela v té době v Polsku. Mezi lety 1935 a 1939 byla pojmenovaná po Józefu Piłsudském.\n\nHlavní beskydská magistrála se napojuje na česko-polskou hranici mezi Kyčerou a Velkou Čantoryjí v Slezských Beskydech.\n\nV současnosti nejkratší čas absolvování celé magistrály patří Macieju Więckovi (inov-8 team PL), který tuto trasu absolvoval za 114 hodin a 50 minut ve dnech 20. – 24. června 2013. Předtím téměř 7 let tento rekord patřil Piotrovi Kłosowiczovi, kterému v září roku 2006 absolvování celé magistrály zabralo 168 hodin. Oba soutěžící překonali GSB z východu na západ, avšak Piotr Kłosowicz to udělal bez podpůrného týmu, zatímco Maciej Więcek s podporou.\n\n\n"}
{"id": "1066808", "url": "https://cs.wikipedia.org/wiki?curid=1066808", "title": "Jiří Tupec", "text": "Jiří Tupec\n\nJiří Tupec (* 12. ledna 1954) je bývalý český fotbalista, útočník.\n\nV československé lize hrál za LIAZ Jablonec a SU Teplice. Nastoupil ve 34 ligových utkáních a dal 6 gólů.\n\n"}
{"id": "1066810", "url": "https://cs.wikipedia.org/wiki?curid=1066810", "title": "Adam Černý", "text": "Adam Černý\n\nAdam Černý (* 22. července 1950) je český novinář.\n\nDlouhá léta působil jako komentátor deníku Hospodářské noviny, se kterým od konce roku 2014 spolupracuje jako externista.\nV roce 2006 spolu s Jiřím Fraňkem a Václavem Součkem získal Cenu Ferdinanda Peroutky.\nV roce 2009 byl zvolen předsedou Syndikátu novinářů ČR.\n\nV březnu 2017 se rozhodl kandidovat do Rady České televize, avšak v samotné volbě v červnu 2017 neuspěl.\n"}
{"id": "1066813", "url": "https://cs.wikipedia.org/wiki?curid=1066813", "title": "Biljana Plavšićová", "text": "Biljana Plavšićová\n\nBiljana Plavšićová (* 7. července 1930 Tuzla, Království Jugoslávie) je bývalá prezidentka bosenské Republiky srbské. Za zločiny proti lidskosti byla v únoru 2003 Mezinárodním trestním tribunálem pro bývalou Jugoslávii (ICTY) odsouzena k 11 letům vězení. V říjnu 2009 byla po uplynutí dvou třetin trestu podmínečně propuštěna.\n\nPlavšićová je nejvýše postaveným politickým představitelem z bývalé Jugoslávie, kterého tento mezinárodní tribunál odsoudil.\n\nPlavšićová byla profesorkou biologie na univerzitě v Sarajevu.\n\nV roce 1991 se stala jedním ze zakladatelů politické strany Srpska demokratska stranka. Od roku 1992 byla viceprezidentkou Republiky srbské, v letech 1996–1998 prezidentkou.\n\nV roce 2001 se Plavšićová sama vydala haagskému tribunálu. Podle jeho výroku se za války v letech 1992–1995 podílela na pronásledování a vyhánění bosenských Muslimů a Chorvatů. V únoru 2003 proto byla odsouzena k 11 letům odnětí svobody, z nichž si ve švédském vězení odpykala dvě třetiny.\n"}
{"id": "1066822", "url": "https://cs.wikipedia.org/wiki?curid=1066822", "title": "Václav Souček", "text": "Václav Souček\n\nVáclav Souček je český novinář. \n\nPůsobí jako redaktor regionálního studia Českého rozhlasu v Hradci Králové, v jehož vysílání má vlastní pořad \"Glosa Václava Součka\".\n\nV roce 2006 spolu s Jiřím Fraňkem a Adamem Černým získal Cenu Ferdinanda Peroutky.\n"}
{"id": "1066823", "url": "https://cs.wikipedia.org/wiki?curid=1066823", "title": "ISO 11446", "text": "ISO 11446\n\nNorma popisuje zapojení 13. pólové zásuvky automobilů pro připojení elektrické soustavy přípojných vozidel.\n\nZapojení konektorů - pohled do otevřené zásuvky (na vozidle), nebo na stranu vodičů zástrčky (na přívěsu)\nPozn.:\n"}
{"id": "1066826", "url": "https://cs.wikipedia.org/wiki?curid=1066826", "title": "František Šulc (novinář)", "text": "František Šulc (novinář)\n\nFrantišek Šulc (* 1970) je český novinář zabývající se oblastí bezpečností a bývalý úředník ministerstva obrany.\n\nVystudoval politologii na Filozofické fakultě Západočeské univerzity v Plzni a Bezpečnostní studia na Fakultě sociálních věd Univerzity Karlovy.\n\nOd roku 1995 působil jako novinář v televizi Prima, v Lidových novinách a v časopisu Týden. V roce 2003 získal Cenu Ferdinanda Peroutky.\n\nOd srpna 2010 do prosince 2012 působil jako vedoucí poradců ministra obrany ČR Alexandra Vondry.\nV letech 2012 až 2014 byl ředitelem kabinetu ministra obrany. \n"}
{"id": "1066828", "url": "https://cs.wikipedia.org/wiki?curid=1066828", "title": "Netopýr Brandtův", "text": "Netopýr Brandtův\n\nNetopýr Brandtův (\"Myotis brandtii\") je druh netopýra, vyskytující se v mírném pásmu Eurasie.\n\nPatří k nejmenším druhům netopýrů; váží 4 až 9 gramů, délka těla činí 4 až 5 cm a délka předloktí 3 až 4 cm. Hřbet je zbarven hnědě, břicho je šedé, létací blány šedočerné. Ušní boltce mají délku 12 až 17 mm, tragus je úzký a tenký, dlouhý 5 až 8 mm, světle zbarvený. Netopýr Brandtův zimuje v jeskyních, v létě se ukrývá v dutinách stromů, v ptačích budkách nebo za okenicemi opuštěných domů. Živí se hmyzem (převážně můrami a motýly). Echolokační signály mají frekvenci okolo 50 kHz. Dožívá se nezvykle vysokého věku: na Sibiři byl na základě kroužkování zjištěn exemplář 38 let starý.\nNetopýr Brandtův byl popsán už roku 1845 a pojmenován podle německého přírodovědce Johanna Friedricha von Brandta, ale dlouho byl pokládán za geografický poddruh netopýra vousatého. Teprve v roce 1970 dokázal český zoolog Vladimír Hanák, že jde o samostatný druh. Rozlišení je však obtížné — netopýr Brandtův je o něco větší než netopýr vousatý, má také lehce světlejší srst. U samců je výrazným znakem silnější penis.\nŽije v pásmu podél padesáté a šedesáté rovnoběžky od Anglie po Ural, ostrůvkovitě se vyskytuje na Balkáně, Kavkaze a jižní Sibiři až po ostrovy Hokkaidó a Sachalin. V České republice je poměrně vzácný, jeho výskyt je omezen na hornaté a lesnaté oblasti. Největší zimní kolonie byla objevena nedaleko Malé Morávky.\n\n\n"}
{"id": "1066830", "url": "https://cs.wikipedia.org/wiki?curid=1066830", "title": "Centurio Wiebel", "text": "Centurio Wiebel\n\nCenturio Wiebel (23. ledna 1616 v Jáchymově – 9. srpna 1684 v Drážďanech) byl malíř v Saském kurfiřtství. Byl osobním malířem saského kurfiřta Jana Jiřího II.\n\n"}
{"id": "1066831", "url": "https://cs.wikipedia.org/wiki?curid=1066831", "title": "Zoran Gajić (fotbalista)", "text": "Zoran Gajić (fotbalista)\n\nZoran Gajić (srbskou cyrilicí Зоран Гајић; * 18. května 1990, Bělehrad, SFR Jugoslávie) je srbský fotbalový obránce, v současnosti působí v klubu FC Arda Kardzhali. Hraje na postu stopera (středního obránce), je levák.\n\nSvoji fotbalovou kariéru začal v FK Radnički Nova Pazova, pak hrál za FK Partizan a poté za FK Rad. V roce 2011 přestoupil do FK Voždovac a následně se stal hráčem FK Sindelić Bělehrad. V letech 2013–2015 nastupoval za FK BSK Borča, kde byl kapitánem.\n\nV únoru 2015 přestoupil do Bohemians Praha 1905, kde uspěl na testech a podepsal dvouletý kontrakt. Klub se stal hráčovým prvním zahraničním angažmá. V 1. české lize debutoval 21. února 2015 proti FC Vysočina Jihlava (remíza 0:0). V prosinci 2016 mu vypršela smlouva s Bohemians, odehrál 33 ligových zápasů, v nichž ani jednou neskóroval.\n\nV lednu 2017 podepsal kontrakt na 2,5 roku s moravským týmem FC Fastav Zlín. Přišel jako náhrada za stopera Tomáše Hájka, který přestoupil do Viktorie Plzeň.\nSe zlínským týmem vyhrál v sezóně 2016/17 český fotbalový pohár, ve finále 17. května 2017 na Andrově stadionu v Olomouci byl u vítězství Zlína 1:0 nad druholigovým SFC Opava.\nV červnu 2017 přispěl k zisku další trofeje, premiérového Česko-slovenského Superpoháru (po zdolání Slovanu Bratislava).\n\nV červnu 2019 podepsal kontrakt s bulharským klubem.\n\n"}
{"id": "1066832", "url": "https://cs.wikipedia.org/wiki?curid=1066832", "title": "Jiří Loewy", "text": "Jiří Loewy\n\nJiří Loewy (13. července 1930, Rumburk – 1. ledna 2004, Wuppertal) byl český novinář, publicista a politik.\n\nV letech 1978 až 1989 byl vydavatelem a šéfredaktorem exilového Práva lidu. V letech 1989 až 1995 byl generálním tajemníkem exilové ČSSD.\n\nV letech 1947 až 1948 působil jako krajský tajemník sociálně demokratické mládeže a redaktor deníku „Stráž severu“ v Liberci. Nesouhlasil se sloučením sociální demokracie s KSČ. V roce 1949 odsouzen za údajné pobuřování a „sdružování proti státu“ k 6 letům odnětí svobody. Byl vězněn v České Lípě, na Pankrácí, na Borech a na Mírově a déle než 3 roky v různých ve vězeňských táborech jáchymovských dolů. V květnu 1953 byl jako těžce nemocný propuštěn na amnestii.\n\nV srpnu 1969 emigroval s manželkou a dvěma dětmi do Rakouska. V letech 1970 až 1988 pak pracoval pro koncern „Akzo\" v Arnhemu, poté ve Wuppertalu.\n\nOd roku byl 1975 členem představenstva a od roku 1989 také ústředním tajemníkem exilové ČSSD.\n\nV letech 1978 až 1989 vydával a řídil Právo lidu, v němž otiskl příspěvky několika stovek českých autorů.\n\nOd 1990 žil střídavě ve Wuppertalu a v Praze. Od konce 90. let publikoval komentáře a fejetony v deníku Lidové noviny.\n\nV roce 2002 mu prezident Václav Havel udělil Medailí za zásluhy o Českou republiku.\n\nV roce 2003 se spolu Lubošem Palatou a Janou Lorencovou stal laureátem Ceny Ferdinanda Peroutky.\n\n"}
{"id": "1066833", "url": "https://cs.wikipedia.org/wiki?curid=1066833", "title": "Zoran Gajić", "text": "Zoran Gajić\n\nJméno a příjmení Zoran Gajić má více nositelů:\n\n"}
{"id": "1066835", "url": "https://cs.wikipedia.org/wiki?curid=1066835", "title": "Kácov (zámek)", "text": "Kácov (zámek)\n\nKácov je barokní zámek ve stejnojmenném městysu. Byl vystavěn na místě někdejší tvrze z poloviny 15. století a do dnešní podoby ho podle plánů svého dvorního architekta Václava Špačka nechala v 18. století přestavět kněžna Anna Marie Františka Toskánská. Zámek je chráněn jako kulturní památka České republiky.\n\nZámecký komplex tvoří kromě zámku také farní kostel a poplužní dvůr. Doplňuje ho nefunkční, 150 metrů dlouhá spojovací chodba mezi zámkem a kostelem.\n\nV roce 1635 zakoupila tvrz Benigna Kateřina z Lobkovic (1594–1653), která ji nechala opravit a rozšířit. Byl tak vybudován jednopatrový barokní zámek, který měl kamenné pouze přízemí, první patro bylo dřevěné.\n\nV roce 1726 zámek koupila kněžna Anna Marie Františka Toskánská. V následujících šesti letech nechala svého architekta Václava Špačka zpustlou stavbu zásadně přestavět ve stylu barokního severoitalského šlechtického sídla. Z původní budovy zůstaly jen některé základové zdi. Rozbory barokní architektury v Čechách uvádějí, že dispozice zámku s převýšenou střední halou osvětlovanou okny ve střešním nástavci se nejvíce podobala jednomu z typů klášterních konventů 17. století. \n\nV roce 1918 zámek připadl státu. Byla v něm umístěna správa státních lesů a zaměstnanecké byty, kvůli kterým proběhly některé necitlivé adaptace původních prostor.\n\nV roce 2003 horní část zámku poškodil požár. O pět let později se stal majetkem Kácova. V roce 2012 vrátili restaurátoři původní podobu zámecké kapli, která byla zazděna v 50. letech při přestavbě na byt.\n\nV roce 2017 byl do katastru nemovitostí zapsán nový soukromý majitel zámku.\n\n"}
{"id": "1066838", "url": "https://cs.wikipedia.org/wiki?curid=1066838", "title": "Alberich Heidmann", "text": "Alberich Heidmann\n\nAlberich Heidmann, \"řádovým jménem\" Alberik Heidmann (27. prosince 1808 Jáchymov – 16. srpna 1898 Lilienfeld), byl římskokatolický duchovní. Od roku 1862 byl opatem Lilienfeldského kláštera a poslanec dolnorakouského zemského sněmu za velkostatkáře.\n\nNarodil se dne 27. prosince 1808 v Jáchymově. Jeho otec Josef Heidemann byl obchodník. Obecnou a střední školu navštěvoval v Chebu a 3. října 1828 vstoupil do Řádu cisterciáků v Lilienfeldu v Dolním Rakousku, kde přijal jméno Alberik. Další studia absolvoval na Karlově univerzitě v Praze, kde studoval teologii a filozofii. Po zdárném absolutoriu odešel studovat na univerzitu do Vídně a následně pokračoval na Papežské Univerzitě Svatého kříže v Římě. Kněžské svěcení vykonal dne 31. července 1832 v St. Pöltenu do rukou biskupa Jakuba Frinta. Poté působil jako kaplan v Lilienfeldu a Unterdürnbachu. V letech 1836–1854 byl pověřeným silničním inspektorem. S titulu své funkce v letech 1838-1847 řídil výstavbu Mariazellerstraße v St. Pöltenu. Zároveň byl v letech 1839–1853 ekonomickým správcem kláštera v Lilienfeldu. V letech 1853–1862 byl pastorem v Unterretzbachu a 24. dubna 1862 byl zvolen opatem kláštera v Lilienfeldu.\n\nZa dobu, kdy zastával funkci opata byl klášter rekonstruován a částečně regotizován pod vedením architekta Domenica Avanzi. Zároveň ve svém obvodu nechal obnovit nebo vystavět řadu kostelů a kaplí. V letech 1875–1897 byl asistentem Rakousko-uherské cisterciácké kongregace. Mezi roky 1866–1867 vykonával poslanecký mandát v dolnorakouského zemského sněmu za velkostatkáře. Dále byl Říšským radou a od roku 1879 nositelem Velitelského kříže Řádu Františka Josefa.\n\nV roce 1882 byl jmenován čestným občanem obcí Lilienfeld, v roce 1892 jej tímto titulem poctily i obce Unterretzbach a Türnitz a v roce 1894 pak obce Traisen a Eschenau. Alberik Heidmann zemřel 16. srpna 1898 v dolnorakouském Lilienfeldu. Pohřben je na hřbitově Äbtegruft tamtéž.\n\n\n"}
{"id": "1066839", "url": "https://cs.wikipedia.org/wiki?curid=1066839", "title": "Arpad Schmidhammer", "text": "Arpad Schmidhammer\n\nArpad Schmidhammer, \"přesněji\" Arpath Emil Schmidhammer (12. února 1857 Jáchymov – 13. května 1921 Mnichov), byl německý ilustrátor knih a karikaturista.\n\nNarodil se 12. února 1857 jako syn uměleckého mistra Josef Schmidhammera a Caroliny rozené Lechner. O dva dny později byl pokřtěn jménem Arpath Emil. Jeho dědeček Jakob Schmidhammer byl učitelem v Hardenbergu.\n\nArpad Schmidhammer pracoval pro časopis Jugend jako jeden z jeho prvních ilustrátorů, dále pracoval v roce 1900 na antologii Stormova \"\"Knechta Ruprechta\"\" a pro Jugendland. Kromě četných příspěvků jako ilustrátor, byl rovněž úspěšným autorem knih pro děti. Mnoho ilustrovaných knih vydal u nakladatele Josefa Scholze v Mohuči, především v řadách Scholzových umělecko-obrázkových knih, uměleckých omalovánkách a umělecko-lidových knihách. Vícenásobná byla Schmidhammerova spolupráce pro vydavatelství \"\"Ensslin & Laiblin\"\" a sporadicky působil u řady dalších vydavatelů. Publikoval během první světové války propagandistické \"\"válečné obrázkové knížky\"\", ale vyznamenal se i jako ostrý politický, zejména antiklerikální karikaturista své doby. Spolu s Hansem Thomou navrhl Schmidhammer v roku 1896 kostýmy pro inscenaci opery Richarda Wágnera Prsten Nibelungův na hudební slavnosti v Bayreuthu.\n\n\n \n"}
{"id": "1066842", "url": "https://cs.wikipedia.org/wiki?curid=1066842", "title": "Erwin Schneider (horolezec)", "text": "Erwin Schneider (horolezec)\n\nErwin Hermann Manfred Schneider (13. dubna 1906 Jáchymov – 18. srpna 1987 Lech am Arlberg), byl rakouský horolezec a kartograf.\n\n\n"}
{"id": "1066843", "url": "https://cs.wikipedia.org/wiki?curid=1066843", "title": "Zkouška sirén", "text": "Zkouška sirén\n\nZkouška sirén je pravidelné ověřování provozuschopnosti jednotného systému varování a informování obyvatelstva. Sirény slouží k varování v případě požáru, přírodních nebo průmyslových katastrof, v době války se pak používají k vyhlašování leteckých či chemických poplachů. V Česku provozuje sirény Hasičský záchranný sbor České republiky a jejich zkouška probíhá každou první středu v měsíci ve 12 hodin vysíláním 140 sekund dlouhého nekolísavého zkušebního tónu (skutečná varování jsou vyhlašována tónem kolísavým). V Olomouckém kraji se zkouška sirén provádí asi o deset minut později, aby zvuk sirén nerušil odbíjení poledne na olomouckém orloji.\n\nPodrobnosti zkoušky sirén v Česku stanovuje vyhláška Ministerstva vnitra České republiky č. 380/2002 Sb., k přípravě a provádění úkolů ochrany obyvatelstva, zejména její příloha č. 2 „Tvar a význam varovného signálu“.\n\nV Německu probíhá zkouška sirén v různých městech v odlišných termínech.\n\nV Rakousku se zkouška sirén provádí každou sobotu ve 12 hodin. Zkušební signál je 15 sekund trvající nepřerušovaný a nekolísavý tón. Kromě toho probíhá každou první sobotu v říjnu zkouška sirén, během níž zní po sobě zkušební, varovný a poplašný signál a signál konce nebezpečí.\n\nNa Slovensku se zkouška sirén koná každý druhý pátek v měsíci ve 12 hodin dvouminutovým nekolísavým tónem.\n\nVe Švýcarsku probíhá zkouška sirén každou první středu v únoru ve 13.30 signálem „Všeobecná výstraha“ trvajícím jednu minutu opakovaném po dvouminutové prodlevě. V případě potřeby může test probíhat až do 14 h. Od 14.15 nejpozději do 15 h může být testován „vodní poplach“ (viz podrobnější info o Švýcarských sirénách).\n\nV Česku se prostřednictvím sociální sítě Facebook zorganizovala skupina Posluchači pravidelné zkoušky sirén. Její členové, kterých je několik tisíc, se pravidelně každou první středu měsíci věnují poslechu zkoušky a následně sdílejí videa a fotografie sirén.\n\nPravidelnosti, synchronizace a všudypřítomnosti zkoušky sirén využívají jako nástroje k mobilizaci svého publika některé společenské aktivity – např. iniciativa Milion chvilek pro demokracii v červenci 2018 vyzvala své fanoušky, aby se při příležitosti zkoušky sirén postavili s transparentem na jakékoliv veřejné místo a své fotografie následně sdíleli prostřednictvím sociálních sítí.\n\n"}
{"id": "1066844", "url": "https://cs.wikipedia.org/wiki?curid=1066844", "title": "Arthur Numan", "text": "Arthur Numan\n\nArthur Numan (14. prosince 1969, Heemskerk, Nizozemsko), je bývalý nizozemský fotbalový obránce a reprezentant a později fotbalový trenér. Mimo Nizozemska hrál ve Skotsku.\n\nV současné době pracuje jako skaut klubu AZ Alkmaar.\n\nV Nizozemsku hrál na profesionální úrovni za kluby HFC Haarlem, FC Twente a PSV Eindhoven. V letech 1998–2003 působil ve skotském týmu Rangers FC (v kádru byl od roku 2000 i jeho krajan a reprezentační spoluhráč Bert Konterman).\n\nV A-mužstvu Nizozemska debutoval 14. 10. 1992 v kvalifikačním utkání v Rotterdamu proti týmu Polska (remíza 2:2). Celkem odehrál v letech 1992–2002 za nizozemský národní tým 45 zápasů, branku nevstřelil.\n\nZúčastnil se MS 1994 v USA, MS 1998 ve Francii, EURA 1996 v Anglii a EURA 2000 v Nizozemsku a Belgii.\n\n"}
{"id": "1066852", "url": "https://cs.wikipedia.org/wiki?curid=1066852", "title": "Maximilian Hüttisch", "text": "Maximilian Hüttisch\n\nMaxmilián Maximilian Hüttisch (6. listopadu 1911, Jáchymov – 16. září 1988, Mnichov) byl německý malíř a grafik, docent výtvarného umění a pedagog, podílel se na mnoha výstavách.\n\nHüttisch se nejprve učil malířem porcelánu, kreslič šablon a rytec. Později navštěvoval pražskou Vysokou školu uměleckoprůmyslovou a Akademii múzických umění.\n\n\n"}
{"id": "1066854", "url": "https://cs.wikipedia.org/wiki?curid=1066854", "title": "Bert Konterman", "text": "Bert Konterman\n\nBert Konterman (* 14. ledna 1971, Rouveen, Nizozemsko), je bývalý nizozemský fotbalový obránce a reprezentant a později fotbalový trenér. Mimo Nizozemsko hrál ve Skotsku.\n\nV Nizozemsku hrál na profesionální úrovni za kluby FC Zwolle, SC Cambuur, Willem II Tilburg, Feyenoord a Vitesse. V letech 2000–2003 působil ve skotském týmu Rangers FC (v kádru byl i jeho krajan a reprezentační spoluhráč Arthur Numan).\n\nV A-mužstvu Nizozemska debutoval 31. 3. 1999 v přátelském utkání v Amsterdamu proti týmu Argentiny (remíza 1:1). Celkem odehrál v letech 1999–2000 za nizozemský národní tým 12 zápasů, branku nevstřelil.\n\nZúčastnil se domácího EURA 2000 (konaného v Nizozemsku a Belgii).\n\n"}
{"id": "1066855", "url": "https://cs.wikipedia.org/wiki?curid=1066855", "title": "Michael Alig", "text": "Michael Alig\n\nMichael Alig (* 29. dubna 1966 South Bend, Indiana, USA) je bývalý klubový promotér, prominent, hudebník, módní ikona a ústřední postava společenské skupiny známé jako The Club Kids. V roce 1997 byl odsouzen za vraždu svého spolubydlícího k mnohaletému trestu. Propuštěn byl v roce 2014. V současnosti působí především jako výtvarník.\n\nMichael Alig se narodil ve městě South Bend ve státě Indiana. V polovině 80. let se přestěhoval do New Yorku, kde se přihlásil ke studiu umění na Fordhamské univerzitě. Důvodem pro odchod z malého města měla být touha po nových příležitostech. Z univerzity záhy odešel poté, co se prostřednictvím jiného studenta seznámil s lidmi, kteří pravidelně navštěvovali hudební kluby na Manhattanu. Toto prostředí umožnilo Aligovi vyrovnat se se svou homosexualitou. Již z dob působení Andyho Warhola umožňovala tato scéna vzestup nového druhu profesionálních celebrit, v angličtině označovaných jako \"celebutante\": osoby bez zvláštního talentu, které jsou přesto slavné a placené za účast na společenských akcích. Alig zatoužil stát se členem podobné společnosti. Přestože jeho stálým zaměstnáním bylo sbírání nádobí v klubu Danceteria, čím dál častěji se pokoušel o pořádání vlastních akcí, které vzbudily velký ohlas. Jako promotér začínal v klubu Tunnel.\n\nV druhé polovině 80. let se Alig setkal s dalšími klubovými prominenty Jamesem St. Jamesem a Dj Keokim. Zásadním však bylo jeho seznámení s majitelem dvou newyorských klubů Peterem Gatienem, který z něho udělal svého promotéra. V jeho klubu Limelight uspořádal Alig sérii extravagantních a kontroverzních akcí o jejichž hudební doprovod se staral právě Keoki. Nejznámější z nich bylo Disco 2000. Alig hledal způsoby, jak návštěvníky co nejvíce šokovat a za tímto účelem zavedl \"revue nepřirozených aktů\". Mezi aktivity, které se v revue objevovaly, patřily např. závody v braní drog, masturbace různými předměty, používání zvířecí krve, sebepoškozování, atp. Součástí programu se stali také speciální hosté, jako např. \"tanečník s amputacemi\", \"drogové kuře\" či \"popíječ moči\". Někdy se akce přenesly i mimo klub. Tak došlo např. k nočnímu obsazení restaurace Burger King či stanice metra. Zároveň se společně se St. Jamesem stal ústřední postavou takzvaných The Club Kids (klubových dětí). Tak byla označována skupina mladých klubových celebrit, která byla známá svým výstředním oblékáním a nespoutaným chováním. Věhlas The Club Kids jim zajistil články v několika prestižních časopisech i opakované účinkování v televizních pořadech. The Club Kids se stali pro mnohé Američany módními vzory. Sami si však důsledně vybírali, koho do svých řad vpustí.\nNa počátku 90. let se začaly v klubech vlastněných Gatienem hojně objevovat různé drogy (především ketamin, kokain, rohypnol, extáze a heroin). Tento problém se rapidně zhoršil ve chvíli, kdy si do klubů našla cestu skupina uživatelů drog, kteří se zároveň živili jejich prodejem. V dobách největší slávy Limelightu jich podle Aliga mohlo být až 60. Situace byla natolik vážná, že před kluby byly neustále připravené sanitky pro případ předávkování. Sám Alig se předávkoval dvakrát. Klub Limelight se brzy dostal do hledáčku Národního úřadu pro kontrolu obchodu s drogami (DEA). Sílilo podezření, že prodej drog je organizován samotným Gatienem a proto byli do jeho klubů nasazeni agenti v utajení. Opakující se zátahy odradily velké množství návštěvníků Gatienových klubů a jejich návštěvnost začala upadat. Alig se neúspěšně pokoušel o obnovení věhlasu svých akcí, bývalý zájem se však již nedostavil. Gatien byl později nucen vynaložit značné prostředky pro očištění svého jména. Přestože nebyl shledán vinným z distribuce drog, byl později odsouzen za krácení daně a v roce 1999 deportován do Kanady.\n\nV polovině 90. let žil Alig v bytě s drogovým dealerem Robertem „Freeze“ Riggsem. Příležitostně u nich přebýval další dealer Angel Melendez, který se v bytě zdržoval především o víkendech. Alig Melendeze neměl rád, ale platil mu, aby se staral o přísun drog do klubu Limelight. Dne 17. března 1996 se dozvěděl o plánovaném policejním zátahu. Obvolal proto všechny dealery a nařídil jim, aby se v klubu tu noc neukazovali. Ačkoliv do klubu nešel, chtěl Melendez po Aligovi, aby mu za ušlou noc zaplatil a tak došlo k jejich vzájemné potyčce. James St. James ve své knize \"Party Monster\" uvádí odlišnou verzi událostí. Podle něho Alig Melendezovi ukradl drogy, které měl v jeho bytě uschované na prodej. Když to Melendez zjistil, Aliga fyzicky napadl. Šarvátku zaslechl Riggs, který ve snaze pomoci Aligovi udeřil Melendeze kladivem do hlavy. Alig ho poté na zemi bil pěstmi do hlavy, dokud se nepřestal hýbat. Později zjistili, že Melendez zemřel. Tělo vložili do vany, koupelnu zamkli a v bytě uspořádali minimálně jednu party. Když se začalo rozkládat, polili ho čisticím přípravkem na bázi hydroxidu sodného, aby zakryli jeho zápach. To však nijak nepomohlo a tak byl Alig nucen tělo rozřezat a v papírové krabici vhodit do řeky Hudson. Ačkoliv se na veřejnosti nijak netajil tím, že Melendeze zabil, byl zatčen až v listopadu 1996 poté, co bylo tělo nalezeno. V roce 1997 byl Alig odsouzen k trestu odnětí svobody v rozmezí 10–20 let. Propuštěn byl v roce 2014.\n\n"}
{"id": "1066857", "url": "https://cs.wikipedia.org/wiki?curid=1066857", "title": "Mojmír Povolný", "text": "Mojmír Povolný\n\nMojmír Povolný (25. listopadu 1921 Měnín, Československo – 21. srpna 2012 Appleton, Spojené státy) byl český právník, politolog a politik.\n\nV roce 1947 ukončil studijní obor Právo na Právnické fakultě Masarykovy univerzity. Roku 1948 odešel do exilu, kde se iniciativně účastnil organizování zahraničního odboje. V letech 1974–1993 zastával pozici předsedy Rady svobodného Československa. Tou dobou však již hlavní prapor protinormalizačního odporu přebírala přímo ve vlasti, kde nebyla činnost exulantů dostatečně známa, Charta 77, potažmo z politické scény odstavení proreformní komunisté.\n\nV období 1993–2011 předsedal nástupnické organizaci exilových krajanů Radě vzájemnosti Čechů a Slováků. Stejně jako jeho předchůdce Petr Zenkl tak zůstal veřejně aktivní až do svých devadesáti let. V Brně roku 1990 spoluzaložil Mezinárodní politologický ústav Masarykovy univerzity a podporoval finančně i odborně jeho činnost, za což 2. května 1991 získal čestný doktorát Masarykovy univerzity.\n\n"}
{"id": "1066861", "url": "https://cs.wikipedia.org/wiki?curid=1066861", "title": "Gustav Kroupa", "text": "Gustav Kroupa\n\nGustav Kroupa (30. srpna 1857 v Mutějovicích – 31. května 1935 ve Vídni) byl česko-rakouský důlní inženýr. V roce 1886 byl činný jako inženýr a správce uranových dolů v Jáchymově, kde byl od roku 1898 ředitelem.\n\nKroupa nechal v Bezdružicích nainstalovat a soustředit vyklápění odpadních zbytků po louhování rudy při zpracování smolince (uraninitu) při výrobě uranu a nechal je převážet k získávání stříbra do příbramských dolů. Později také podpořil vědeckou práci Marie Curie-Sklodovské, která pro svůj výzkum potřebovala značné množství smolince, tím, že jí a jejímu manželovi přenechával odpadní materiál. Přitom z dodaných 10 tun smolincového odpadu Marie a Pierre Curieovi izolovali 3 gramy radioaktivních materiálů. Při těchto výzkumech byly objeveny nové radioaktivní prvky radium a polonium jako vedlejší produkty při zpracování uranu.\n\nV letech 1903 až 1914 Kroupa působil jako redaktor rakouského časopisu o hornictví a hutnictví. V letech 1915 až 1919 byl šéfredaktorem časopisu „Bergbau und Hütte“.\n"}
{"id": "1066862", "url": "https://cs.wikipedia.org/wiki?curid=1066862", "title": "Římskokatolická farnost Nedvědice u Soběslavi", "text": "Římskokatolická farnost Nedvědice u Soběslavi\n\nŘímskokatolická farnost Nedvědice u Soběslavi je územním společenstvím římských katolíků v rámci táborského vikariátu českobudějovické diecéze.\n\nV roce 1336 byla ve vsi, která se původně jmenovala \"Medvědice\", založena plebánie. Ta později zanikla, a obec byla afilována k Soběslavi. Roku 1786 byla v místě opět zřízena lokální duchovní správa, povýšená v roce 1855 na samostatnou farnost. Ve 20. století přestala být farnost obsazována knězem.\n\nFarnost Nedvědice je součástí kollatury farnosti Soběslav, odkud je vykonávána její duchovní správa.\n\n"}
{"id": "1066870", "url": "https://cs.wikipedia.org/wiki?curid=1066870", "title": "Římskokatolická farnost Janov u Soběslavi", "text": "Římskokatolická farnost Janov u Soběslavi\n\nŘímskokatolická farnost Janov u Soběslavi je územním společenstvím římských katolíků v rámci táborského vikariátu českobudějovické diecéze.\n\nvesnice Janov byla původně samotou v lese, skládající se z několika málo chalup kolem kostelíka sv. Jana Nepomuckého (podle tohoto světce dostala osada jméno). Kostel byl postaven v letech 1712–1716. Od roku 1726 měl kostel vlastního kněze (lokálního kaplana), v roce 1743 byla v místě zřízena lokálie. Ta byla v polovině 19. století povýšena na samostatnou farnost. Od 20. století nemá farnost sídelního duchovního správce.\nFarnost Janov je součástí kollatury farnosti Soběslav, odkud je vykonávána její duchovní správa.\n\n"}
{"id": "1066880", "url": "https://cs.wikipedia.org/wiki?curid=1066880", "title": "Royston Drenthe", "text": "Royston Drenthe\n\nRoyston Ricky Drenthe (* 8. dubna 1987, Rotterdam, Nizozemsko) je bývalý nizozemský fotbalový záložník se surinamskými kořeny. Na kontě má jeden start za A-mužstvo Nizozemska, v listopadu 2010 nastoupil proti reprezentaci Turecka (výhra 1:0). Profesionální fotbalovou kariéru ukončil v únoru 2017 ve věku 29 let, aby se mohl naplno věnovat kariéře rappera (pod pseudonymem Roya2faces).\n\nNa klubové úrovni působil mimo Nizozemsko ve Španělsku, Anglii, Rusku, Turecku a Spojených arabských emirátech. Profesionální kariéru zahájil ve Feyenoordu Rotterdam, odkud po úspěšném Mistrovství Evropy hráčů do 21 let 2007 (kde mladí Nizozemci získali titul a on byl vyhlášen nejlepším hráčem šampionátu) přestoupil za 13 milionů britských liber do Realu Madrid. Přivedl si jej trenér Bernd Schuster. To byl vrchol jeho kariéry, která od tohoto bodu nabrala sestupnou křivku. Po problémech mezi hráčem a novým trenérem Realu José Mourinhem odešel v roce 2010 hostovat do klubu Hércules CF (tehdejší nováček španělské Primera División) a později do anglického Evertonu. Poté působil v ruském týmu Alanija Vladikavkaz, anglických Reading FC a Sheffield Wednesday, tureckém Kayseri Erciyesspor a v závěru kariéry v Baniyas SC ze Spojených arabských emirátů. V létě 2016 s ním Baniyas SC ukončil spolupráci. Drenthe v únoru 2017, znechucen z „věcí okolo fotbalu“, ukončil ve svých 29 letech profesionální hráčskou kariéru a dal se na dráhu rappera.\n\nDrenthe byl členem nizozemských mládežnických výběrů.\nZúčastnil se domácího Mistrovství Evropy hráčů do 21 let 2007, kde Nizozemci porazili ve finále Srbsko 4:1 a vyhráli druhý titul v řadě. \nS reprezentací do 23 let si zahrál také ve 4 zápasech na Letních olympijských hrách 2008 v Číně, kde byli Nizozemci vyřazeni ve čtvrtfinále Argentinou po výsledku 1:2 po prodloužení.\n\nV A-mužstvu Nizozemska debutoval 17. 11. 2010 v přátelském utkání v Amsterdamu proti reprezentaci Turecka (výhra 1:0). Byl to jeho jediný start za národní A-tým Oranje.\n\n"}
{"id": "1066883", "url": "https://cs.wikipedia.org/wiki?curid=1066883", "title": "Satin Sheers", "text": "Satin Sheers\n\nSatin Sheers (česky: \"průsvitný satén\") je technika výroby zátažných pletenin, při které se střídá vždy jeden řádek z hladké polyamidové nití s řádkem z lycry obeskané polyamidovým filamentem. Pletenina má měkký omak, hedvábný lesk, trvalou formu a je velmi trvanlivá .\n\nPoužívá se na punčochové zboží s označením \"Lycra® Satin Sheers\" \n"}
{"id": "1066884", "url": "https://cs.wikipedia.org/wiki?curid=1066884", "title": "Římskokatolická farnost Choustník", "text": "Římskokatolická farnost Choustník\n\nŘímskokatolická farnost Choustník je územním společenstvím římských katolíků v rámci táborského vikariátu českobudějovické diecéze.\nVesnice pod hradem Choustníkem, jménem \"Choustnice\", je poprvé připomínána v roce 1352. Roku 1359 byla ve vsi zřízena plebánie. Tehdy byl také vystavěn farní kostel. Za husitských válek byli na choustnickém hradě vězněni husitští kazatelé. Tehdy byl husity kostel vypálen, poté byl jen provizorně opraven. V letech 1673–1687 dal Jan Špork kostel barokně přestavět. Choustník byl do roku 1790 střediskem samostatného vikariátu.\n\n\nFarnost Choustník je součástí kollatury farnosti Černovice, odkud je vykonávána její duchovní správa.\n\n"}
{"id": "1066887", "url": "https://cs.wikipedia.org/wiki?curid=1066887", "title": "Aldo Ciccolini", "text": "Aldo Ciccolini\n\nAldo Ciccolini (15. srpna 1925 Neapol – 1. února 2015 Paříž) byl francouzský klavírista pocházející z Itálie.\n\nAldo Ciccolini se narodil v roce 1925 v Neapoli. Jeho otec, který měl titul \"markýze z Macerary\" pracoval jako typograf. Jeho prvním učitelem hry na klavír byl Maria Vigliarolo d’Ovidio. Na neapolskou konzervatoř vstoupil v roce 1934 na zvláštní povolení ředitele Francesca Cilea, neboť mu bylo pouhých 9 let. Hru na klavír studoval pod vedením Paolo Denza (žáka Ferruccia Busoniho) a harmonii a kontrapunkt u Achille Longa.\n\nSvou koncertní kariéru zahájil v divadle Teatro San Carlo ve věku 16 let. Krátce po 2. světové válce však hrál dokonce v barech, aby podpořil svou rodinu. V roce 1949 získal dělenou první cenu (s Věnceslavem Jankovem) v prestižní klavírní soutěži \"Marguerite Long-Jacques Thibaud Competition\" v Paříži (mezi vítězi této soutěže jsou např. klavíristé Paul Badura-Skoda nebo Pierre Barbizet). V Paříži dále pokračoval ve studiu u Marguerite Longové.\n\nV Paříži se usadil natrvalo. V roce 1969 získal francouzské občanství a v letech 1970–1988 vyučoval na pařížské konzervatoři. Mezi jeho studenty patřili např. Akiko Ebi, Géry Moutier, Jean-Yves Thibaudet, Artur Pizarro, Nicholas Angelich, André Sayasov a Jean-Luc Kandyoti.\n\nCiccolini proslul jako vynikající interpret a propagátor hudby francouzských skladatelů Camill Saint-Saënse, Maurice Ravela, Clauda Debussyho, Charlese-Valentina Alkana a Erika Satieho, ale i méně známých skladatelů, jako jsou Déodat de Séverac, Jules Massenet a Alexis de Castillon. Je rovněž znám jako interpret skladatelů španělských, jako byli Isaac Albéniz, Enrique Granados či Manuel de Falla.\n\nV roce 2000 byl Ciccolini jmenován čestným prezidentem společnosti \"Associazione Musicale Aldo Ciccolini\", která se zabývá podporou kulturních a hudebních událostí v jeho rodné Neapoli.\n\nCiccolini zemřel 1. února v Paříži ve věku 89 let.\n\nBěhem své kariéry vytvořil Ciccolini více než stovku na hrávek pro firmu \"EMI-Pathé Marconi\" a další gramofonové společnosti. Mezi nimi jsou úplné nahrávky všech sonát Wolfganga Amadea Mozarta a Ludwiga van Beethovena, souborné klavírní dílo Claude Debussyho a dvě úplné nahrávky díla Erika Satieho.\n\nV roce 2002 obdržel cenu \"Diapason d’Or\" za své nahrávky kompletního klavírního díla Leoše Janáčka pro firmu \"Abeille Music\" a Roberta Schumanna pro firmu \"Cascavelle\".\n\nNahrával i méně známé skladby, jako např. výběr z cyklu \"Péchés de vieillesse\" Gioacchina Rossiniho.\n\n"}
{"id": "1066889", "url": "https://cs.wikipedia.org/wiki?curid=1066889", "title": "Jáchymovit", "text": "Jáchymovit\n\nJáchymovit (jiné označení \"IMA 1994-025\") je název minerálu, který získal svůj název podle krušnohorského města Jáchymov, lokality původního výskytu.\n\nJáchymovit je velmi vzácně se vyskytující minerál z minerální třídy sulfátů (vč. selenátů, telurátů, chromátů, molybdenátů a wolframátů). Krystalizuje v monoklinickém krystalickém systému s chemickým složením [(UO)|(OH)|SO]·13HO, jedná se tedy o hydrát uranylsulfát s přidaným hydroxidovým ionem.\n\nJáchymovit s obsahem uranu až 69,79 % vysoce radioaktivní. Pod UV světlem některé vzorky vykazují žlutou fluorescenci, která je podobná neonovým barvám zvýrazňovačů.\n\nPoprvé byl popsán v muzeu na vzorku silně oxidovaného dolomitu s žilkami uraninitu z Jáchymova. Popsali jej v roce 1996 Jiří Čejka, Jiří Sejkora, Z. Mrázek, Z. Urbanec a T. Jarchovský.\n\nUranylsulfát Jáchymovit by něměl být zaměňován za měďnatý uranylsilikát cuprosklodowskit (dříve používané synonymum \"Jachymovit\").\n\n\n"}
{"id": "1066890", "url": "https://cs.wikipedia.org/wiki?curid=1066890", "title": "Zvláštní tribunál pro Libanon", "text": "Zvláštní tribunál pro Libanon\n\nZvláštní tribunál pro Libanon (angl. \"Special Tribunal for Lebanon\", STL) je zvláštní \"ad hoc\" mezinárodní trestní soud, který byl ustanoven na základě dohody mezi vládou Libanonu a OSN rezolucí Rady bezpečnosti č. 1757 (2007) pro vyšetření a potrestání pachatelů vraždy bývalého libanonského premiéra Rafíka Harírího a dalších 22 osob, která byla spáchána 14. února 2005. Svou činnost zahájil v roce 2009 a sídlí v nizozemském Leidschendamu na okraji Haagu.\n\nTribunál se skládá z jedenácti soudců, čtyř libanonských a sedmi delegovaných mezinárodním společenstvím, dále z úřadu žalobce, úřadu obhajoby a tajemníka. Od doby norimberského procesu jde o první mezinárodní soud, kde je možné vést řízení v nepřítomnosti obžalovaných (\"in absentia\"). Českou republiku zde zastupuje JUDr. Ivana Hrdličková, Ph.D., jinak soudkyně pardubické pobočky Krajského soudu v Hradci Králové, která byla 19. února 2015 zvolena předsedkyní celého tribunálu.\n\nObžalováni jsou:\n\n"}
{"id": "1066897", "url": "https://cs.wikipedia.org/wiki?curid=1066897", "title": "Borovice hustokvětá", "text": "Borovice hustokvětá\n\nBorovice hustokvětá (\"Pinus densiflora\"), také nazývaná japonská červená borovice, je borovice z Asie, kde tvoří rozsáhlé lesy.\n\n\nStálezelený, jehličnatý, jednodomý, strom, dorůstající do výšky 36 m. Kmen stromu bývá přímý (v přímořských oblastech též často pokroucený) a dosahuje průměru 0,7 m. Větve vodorovné, zpočátku šedozelené a hladké, později oranžovočervené a s vločkovitou borkou; ve spodní části koruny strom větve ztrácí velmi brzy. Koruna je otevřená, nepravidelná či deštníkovitá. Borka je zpočátku červenooranžovohnědá a loupající se, později šedá a tvořící velké pláty. Letorosty jsou hladké a zelené. Červenohnědé a válcovité pupeny jsou bez pryskyřice. Ohebné a tmavozelené jehlice jsou ve svazečcích (\"Fasciculus\") po 2 ; jehlice jsou 8-12 cm dlouhé, 0,7-1,2 mm široké, na okrajích s nepatrnými zuby, štíhlé, zakroucené, na koncích ostré, s průduchy v řadách na všech površích jehlic, s neopadavými svazečkovými, 1-1,5 mm dlouhými, pochvami; strom si ponechává jehlice ve svazcích pouze na koncích větví. Samčí šištice jsou na koncích letorostů, jsou malé a elipsoidní a jsou žlutohnědé barvy a 80 mm dlouhé. Samičí šištice - šišky jsou kuželovitě vejčité, 4-7 cm dlouhé; jsou na 1-3 mm dlouhé, mírně ohebné stopce; jsou zlatohnědé barvy; vyskytují se v přeslenech po 2-5 v uzlinách (\"Nodus\") větví; šišky zůstávají po několik let na stromě zavřené. Šupiny šišky jsou klínovité se zploštělou, obnaženou částí, kosočtverečné a s centrálním, krátce zašpičatělým přírůstkem prvního roku; s tmavočervenohnědou skrytou částí. Semena jsou 6 mm dlouhá, s 11 mm dlouhým křídlem. Strom kvete v dubnu, semena dozrávají v září až říjnu 2. roku.\n\nBorovice hustokvětá má 3 variety:\nBorovice hustokvětá (\"Pinus densiflora\") je blízce příbuzná borovici lesní (\"Pinus sylvestris\").\n\nDomovinou stromu je: Čína (provincie Chej-lung-ťiang, Ťi-lin, Liao-ning, Šan-tung); Japonsko (ostrovy Honšú, Kjúšú, Šikoku); Severní Korea; Jižní Korea; Rusko (Přímořský kraj).\n\nV Japonsku roste v nadmořských výškách 0-2300 m; na pevninské části Asie roste pouze do 900 m nadmořské výšky v severovýchodní Číně, a 1300 m v Koreji. Borovice hustokvětá ráda roste v rozmanitých, suchých písčitých či kamenitých až rašelinných, kyselých, půdách. Mrazuvzdorná do –28 °C. Má ráda přímé oslunění. Není odolná lesním požárům, které ji zničí, nicméně má výbornou regenerační schopnost, a rychle znovu osídluje oblasti po požárech. Borovice hustokvětá tvoří rozsáhlé monokulturní porosty, či roste dohromady například s borovicí Thunbergovou \"Pinus thunbergii\", cypřiškem tupolistým \"Chamaecyparis obtusa\", javorem japonským \"Acer japonicum\" a dalšími.\n\nV severovýchodní Asii je důležitým zdrojem dřeva, používaného hlavně na výrobu papíru, občas na výrobu železničních pražců, pro podzemní těžební činnosti a ve stavebnictví. V Japonsku je rozsáhle sázena v lesnictví a jako okrasná dřevina.\nV Evropě je pro dřevo pěstována poměrně málo, pravděpodobně pro zde běžnou, a velmi podobnou, borovici lesní. Druh a jeho kultivary jsou pěstovány jako okrasné dřeviny. Japonsko patří mezi země, kde je borovice hustokvětá původní, je tam pěstováno kolem 100  jejích kultivarů, a tento druh také patří mezi dřeviny vhodné pro vytváření bonsají. V tradiční asijské medicíně byly jehlice a extrakty z nich využívány například v aromaterapii.\n\nKultivary častěji pěstované v ČR:\n\nStav populace borovice hustokvěté je v seznamu IUCN považován za stabilní, strom není ohrožen, díky velké oblasti jeho výskytu. Nicméně v Rusku je borovice hustokvětá zařazena mezi ohrožené druhy a je zde chráněna. Některé části populace borovice hustokvěté rostou též v chráněných oblastech.\n\nV podmínkách ČR trpí druh a jeho kultivary i chorobami a škůdci vůči nimž jsou místní druhy poměrně odolné. Významné pro napadení chorobami jsou faktory jako fyziologické poškození (např. suchem) a blízkost již napadených jedinců.\n\nZ vážných chorob je napadána například cenangiovým odumíráním výhonů borovice. Pro chorobu je charakteristické žloutnutí a červenohnědé zbarvení jehlic borovice. Typické je prosychání koncových výhonů, větví až celých korun, přičemž jehlice na suchých větvích dlouho visí.\n\n"}
{"id": "1066898", "url": "https://cs.wikipedia.org/wiki?curid=1066898", "title": "Petr Beitl", "text": "Petr Beitl\n\nPetr Beitl (* 5. prosince 1966 Jablonec nad Nisou) je český politik a soukromý podnikatel, od října 2017 poslanec Poslanecké sněmovny PČR, v letech 2008 až 2018 zastupitel Libereckého kraje, v letech 2010 až 2018 starosta/primátor města Jablonce nad Nisou, člen ODS.\n\nPo absolvování ZDŠ Šumava v Jablonci nad Nisou vystudoval Gymnázium U Balvanu taktéž v Jablonci nad Nisou. Následně nastoupil na Vysokou školu strojní a textilní v Liberci, kterou ukončil v roce 1989 a získal titul Ing.\n\nPo vysoké škole nastoupil do plastikářské firmy BTV s.r.o. v Jablonci nad Nisou. Od roku 1994 začal soukromě podnikat, a to především v oblasti stravovacích a ubytovacích služeb. V roce 1996 pak s kolegou založil společnost Ještěd spol.s r. o., která působí v oboru gastronomie a ubytování (spravuje především horský Hotel Ještěd a Prezidentskou chatu). Činnost ve firmě ukončil v roce 2010, když se stal starostou Jablonce nad Nisou. Od roku 2011 je také prvním místopředsedou Euroregionu Nisa.\n\nPetr Beitl je ženatý, jeho manželka Renáta je realitní makléřkou. Mají spolu dceru a dva syny, žijí v Jablonci nad Nisou. Rád sportuje, od roku 1978 je členem oddílu rychlostní kanoistiky na jablonecké přehradě, dále lyžuje, jezdí na snowboardu a na kole. Mezi jeho koníčky patří také turistika, práce na zahradě a studium cizích jazyků (hovoří anglicky, německy a rusky).\n\nOd roku 2002 je členem ODS, v roce 2006 se stal předsedou Oblastního sdružení ODS Jablonec nad Nisou a v letech 2009 až 2010 byl členem Výkonné rady ODS. V komunálních volbách v roce 2006 byl za tuto stranu zvolen zastupitelem města Jablonce nad Nisou. Ve volbách v roce 2010 post zastupitele města obhájil, když vedl kandidátku ODS. Strana volby ve městě vyhrála (26,15 % hlasů, 9 mandátů) a Petr Beitl byl dne 11. listopadu 2010 zvolen starostou města Jablonce nad Nisou. S tím, jak se Jablonec nad Nisou stal v březnu 2012 statutárním městem, změnila se i funkce starosty na funkci primátora. V září 2014 jej Svaz měst a obcí ČR vyhlásil nejlepším primátorem v ČR za volební období 2010 až 2014.\n\nTaké v komunálních volbách v roce 2014 obhájil post zastupitele města, když opět vedl kandidátku ODS. Strana volby ve městě i tentokrát vyhrála (20,41 % hlasů, 7 mandátů), ale hrozilo jí, že skončí v opozici. Nakonec však vytvořila koalici se třetí ČSSD, pátým subjektem \"Domov nad Nisou\" (tj. SLK a nezávislí kandidáti), šestou stranou Nová budoucnost pro Jablonec a sedmou TOP 09. Dne 27. listopadu 2014 pak byl Petr Beitl zvolen primátorem statutárního města Jablonce nad Nisou pro druhé funkční období.\n\nV krajských volbách v roce 2008 byl za ODS zvolen do Zastupitelstva Libereckého kraje. Ve volbách v roce 2012 mandát obhájil. Působil jako místopředseda klubu krajských zastupitelů ODS, nyní je předsedou. Také ve volbách v roce 2016 byl zvolen krajským zastupitelem. V únoru 2018 však na mandát rezignoval, jelikož se stal poslancem.\n\nVe volbách do Evropského parlamentu v roce 2009 kandidoval za ODS, ale neuspěl. Ve volbách do Poslanecké sněmovny PČR v roce 2013 kandidoval za ODS v Libereckém kraji, ale rovněž neuspěl.\n\nVe volbách do Poslanecké sněmovny PČR v roce 2017 byl lídrem ODS v Libereckém kraji. Získal 2 036 preferenčních hlasů a stal se poslancem.\n\nV komunálních volbách v roce 2018 obhajoval symbolicky ze 30. místa kandidátky ODS post zastupitele města Jablonec nad Nisou, ale neuspěl. Dne 15. listopadu 2018 jej v křesle primátora města vystřídal Milan Kroupa z hnutí ANO 2011.\n"}
{"id": "1066900", "url": "https://cs.wikipedia.org/wiki?curid=1066900", "title": "OŠK Slovenský Grob", "text": "OŠK Slovenský Grob\n\nOŠK Slovenský Grob (celým názvem: Obecný športový klub Slovenský Grob) je slovenský fotbalový klub, který sídlí v obci Slovenský Grob. Založen byl v roce 1932. Od sezóny 2016/17 působí ve čtvrté lize Bratislavského futbalového zväzu.\n\nSvé domácí zápasy odehrává na stadionu OŠK Slovenský Grob s kapacitou 700 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1066901", "url": "https://cs.wikipedia.org/wiki?curid=1066901", "title": "Království Kandia", "text": "Království Kandia\n\nKrálovství Kandia (italsky ), nebo Knížectví Kandia (italsky ) byl oficiální název Kréty během období ostrova jako zámořské kolonie Benátské republiky. Království vzniklo benátským zabráním v letech 1205–1212 a zaniklo pádem do rukou Osmanské říše během Krétské války (1645–1669). Ostrov byl v té době známý jako Kandia právě kvůli názvu jeho hlavního města–Kandia neboli Chandax (dnešní Iraklio).\n\n"}
{"id": "1066902", "url": "https://cs.wikipedia.org/wiki?curid=1066902", "title": "Luigi Bruins", "text": "Luigi Bruins\n\nLuigi Bruins (* 9. března 1987, Rotterdam, Nizozemsko) je nizozemský fotbalový záložník s italskými kořeny, hráč klubu SBV Excelsior.\nMimo Nizozemska působil v Rakousku a Francii.\n\nOdchovanec SBV Excelsior Luigi Bruins hrál v Nizozemsku ještě v partnerském Feyenoordu. Od října 2011 do konce kalendářního roku prožil krátkou anabázi v rakouském týmu FC Red Bull Salzburg. Od ledna 2013 do června 2014 působil ve francouzském mužstvu OGC Nice.\n\nBruins byl členem nizozemského mládežnického výběru U21. Zúčastnil se domácího Mistrovství Evropy hráčů do 21 let 2007, kde Nizozemci porazili ve finále Srbsko 4:1 a vyhráli druhý titul v řadě.\n\n\n"}
{"id": "1066907", "url": "https://cs.wikipedia.org/wiki?curid=1066907", "title": "Maceo Rigters", "text": "Maceo Rigters\n\nMaceo Rigters (* 22. ledna 1984, Amsterdam, Nizozemsko) je bývalý nizozemský fotbalový útočník se surinamskými kořeny.\nMimo Nizozemsko působil v Anglii a Austrálii.\nRigters byl členem nizozemského mládežnického výběru U21. Zúčastnil se domácího Mistrovství Evropy hráčů do 21 let 2007, kde Nizozemci porazili ve finále Srbsko 4:1 a vyhráli druhý titul v řadě. Stal se se 4 góly nejlepším střelcem šampionátu.\n\n"}
{"id": "1066908", "url": "https://cs.wikipedia.org/wiki?curid=1066908", "title": "Alexandr Mitrofanov", "text": "Alexandr Mitrofanov\n\nAlexandr Mitrofanov (* 27. června 1957 Rostov na Donu, Sovětský svaz) je český novinář ruského původu, věnující se např. tématice Ruské federace.\n\nV Sovětském svazu vystudoval žurnalistiku na Rostovské univerzitě a v roce 1979 se přestěhoval do Československa, kde přispíval do plzeňských podnikových novin \"Škodovák\". V roce 1982 se mu narodila dcera Jana. Roku 1991 do ledna 1992 pracoval v sociálnědemokratickém časopise \"Právo lidu\". Od roku 1992 začal psát pro deník \"Právo\". V roce 2004 se mu narodil syn Daniel. \n\nNapsal např. \"Za fasádou Lidového domu\" (1998) nebo \"Politika pod pokličkou\" (2002, spolu s Markétou Maláčovou - nyní již Mitrofanovovou). V roce 2017 napsal předmluvu k historicky prvnímu překladu knihy Fazila Iskandera Králíci a hroznýši do českého jazyka. Společně s Petrem Nováčkem se stal laureátem Ceny Ferdinanda Peroutky za rok 2000. Za své politické komentáře získal Cenu Karla Havlíčka Borovského za rok 2014 a Cenu Jiřího Ješe za komentář za rok 2016.\n\n\n"}
{"id": "1066915", "url": "https://cs.wikipedia.org/wiki?curid=1066915", "title": "Roy Beerens", "text": "Roy Beerens\n\nRoy Johannes Hendricus Beerens (* 22. prosince 1987, Bladel, Nizozemsko) je nizozemský fotbalový záložník, hráč klubu Reading FC. Na kontě má dva starty za A-mužstvo Nizozemska (k červenci 2016).\n\nV profesionálním fotbale debutoval v dresu PSV Eindhoven, s nímž získal na začátku kariéry dva ligové tituly. Poté hrál v Nizozemsku za kluby NEC Nijmegen (hostování), SC Heerenveen a AZ Alkmaar. S Heerenveenem a Alkmaarem vyhrál nizozemský fotbalový pohár. \nV červenci 2014 se dohodl na tříleté smlouvě s německým bundesligovým mužstvem Hertha Berlín. V létě 2016 odešel do anglického týmu Reading FC, kde podepsal tříletý kontrakt.\n\nBeerens byl členem nizozemské mládežnické reprezentace U21 (tzv. Jong Oranje).\nZúčastnil se domácího Mistrovství Evropy hráčů do 21 let 2007, kde mladí Nizozemci porazili ve finále Srbsko 4:1 a vyhráli druhý titul v řadě.\nS reprezentací do 23 let si zahrál také ve 2 zápasech na Letních olympijských hrách 2008 v Číně.\n\nV A-mužstvu Nizozemska debutoval 11. 8. 2010 v přátelském utkání v Doněcku proti domácímu týmu Ukrajiny (remíza 1:1).\n\n"}
{"id": "1066916", "url": "https://cs.wikipedia.org/wiki?curid=1066916", "title": "Mitrov (Třebechovice pod Orebem)", "text": "Mitrov (Třebechovice pod Orebem)\n\nMitrov je vesnice, část města Třebechovice pod Orebem v okrese Hradec Králové. Nachází se asi 1,5 km severozápadně od Třebechovic pod Orebem. Prochází zde silnice II/298. V roce 2015 zde bylo evidováno 23 adres. V roce 2011 zde trvale žilo 47 obyvatel.\n"}
{"id": "1066917", "url": "https://cs.wikipedia.org/wiki?curid=1066917", "title": "Parména zlatá", "text": "Parména zlatá\n\nParména zlatá (\"Malus domestica\" 'Parména zlatá') neboli 'Parména zlatá zimní' lidově 'Zlatá reneta' je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v listopadu, skladovatelné jsou do ledna. Plody brzy moučnatí. Odrůda byla pěstována ve všech oblastech Evropy kde je možné pěstovat jabloně. V českých zemích patřila do poloviny 20. století k nejrozšířenějším odrůdám. \n\nPůvod není věrohodně potvrzen. Podle \"„Illustriertes Handbuch der Obstkunde“\" autora Jahna Lucase Oberdiecka z roku 1859 vznikla odrůda ('Wintergoldparmäne' ) v Anglii a do Německa se dostala na začátku 19. století. Podle \"„Apfelsorten der Sweitz“\" autora Hanse Kesslera vznikla ve Francii. Podle tohoto autora se tato odrůda s největší pravděpodobností pěstovala už ve středověku. \n\nDíky stáří a rozšíření odrůdy je množství synonym opravdu úctyhodné. N.F.C. uvádí kromě oficiálního anglického názvu 'King of the Pippins' tato synonyma:\n\nOdrůda je velmi dobrý opylovač. Pro odrůdu jsou dobrými opylovači odrůdy Baumanova reneta, Bernské růžové, Coxova reneta, James Grieve, Landsberská reneta, Laxtons' Superb, Matčino, Jonathan, Oldenburgovo, Ontario, Průsvitné letní, Red Delicious, Wealthy či Zvonkové. \n\nRůst odrůdy je zpočátku bujný, později ustává, je třeba zmlazovat. Odrůda rychle stárne. Koruna má kuželovitý nebo vysoce kuželovitý habitus, větve svírají ostré úhly. Během vegetace silně zahušťuje. Řez je nezbytný, zejména letní řez. Tvoří krátký plodonosný obrost na růstových trnech (spur typ). Vyžaduje výchovný řez v mládí, průklesty během období plodnosti a vhodný je i letní řez. \nPlodí záhy, dobře, ale střídavě. Řezem lze dosáhnout, aby plodila pravidelně.\n\nPlod je kuželovitý, střední až menší. Slupka hladká, žlutozelené zbarvení je překryté červenooranžovou barvou, tečkovanou až mramorovanou. Dužnina je nažloutlá, méně šťavnatá, se sladce až kysele navinulou chutí, voní, je velmi dobrá v optimální zralosti, jinak jen průměrná. Dlouhodobým skladováním ztrácí chuť. Dobře snáší přepravu.\n\nOdrůda je náchylná k strupovitosti jabloní a je celkem odolná k padlí. Na příliš vlhkých půdách trpí často nektriovou rakovinou. \n\nJe vhodná ke skladování a přímému konzumu. Odrůdu lze použít do všech poloh. Není vhodná pro tvarované stěny, palmeta, je vhodná pro vřetenovité zákrsky, zákrsky, čtvrtkmeny, polokmeny a vysokokmeny. Do velkovýsadeb není vhodná.\n"}
{"id": "1066920", "url": "https://cs.wikipedia.org/wiki?curid=1066920", "title": "Gunnar Huseby", "text": "Gunnar Huseby\n\nGunnar Alexander Huseby (4. listopadu 1923 — 28. května 1995) byl islandský koulař a diskař, dvojnásobný mistr Evropy.\n\nByl desetinásobným mistrem Islandu ve vrhu koulí, šestinásobným v hodu diskem a dvojnásobným v hodu kladivem. Na mistrovství Evropy v atletice 1946 (byl to první šampionát po druhé světové válce a také první, kterého se Island zúčastnil jako nezávislý stát) vyhrál soutěž koulařů výkonem 15,56 m a v disku skončil na čtrnáctém místě s 41,74 m. V červenci 1950 vytvořil v Reykjavíku svůj osobní rekord v disku 50,13 m. Na mistrovství Evropy v atletice 1950 titul mezi koulaři obhájil, když vytvořil svůj osobní rekord 16,74 m. Mezi diskaři skončil jedenáctý s výkonem 43,78 m. V roce 1951 vyhrál otevřené mistrovství Velké Británie AAA Championships ve vrhu koulí výkonem 15,87 m.\n\nJeho kariéru zkomplikovala přílišná náklonnost k alkoholu. Pod jeho vlivem spáchal loupežné přepadení, za které byl v březnu 1952 odsouzen k ročnímu vězení. Nemohl se tak zúčastnit helsinské olympiády. Po odpykání trestu se vrátil k závodění, na mistrovství Evropy v atletice 1958 skončil mezi koulaři sedmnáctý výkonem 15,62 m. Svůj poslední titul islandského mistra získal v roce 1962.\n\n"}
{"id": "1066921", "url": "https://cs.wikipedia.org/wiki?curid=1066921", "title": "Šikmá čárka", "text": "Šikmá čárka\n\nŠikmá čárka či přeškrtnutí je diakritické znaménko, kterým se vytváří nová modifikace původního znaku a nebo se upravuje znak tak, aby nebyl zaměnitelný s podobným znakem. Má podobu obvykle šikmé, ale i vodorovné čárky, kterou se písmeno škrtá (◌̵, ◌̶, ◌̷, ◌̸).\n\n\n\n"}
{"id": "1066924", "url": "https://cs.wikipedia.org/wiki?curid=1066924", "title": "Johana III. Burgundská", "text": "Johana III. Burgundská\n\nJohana Burgundská ( \"Jeanne de France, Jeanne de Bourgogne\", 1./ 2. května 1308 – 10./15. srpna 1347) byla burgundská vévodkyně a hraběnka z Artois z dynastie Kapetovců.\n\nByla nejstarší dcerou francouzského krále Filipa a Johany, dcery Oty Burgundského. Roku 1316 byla zasnoubena s burgundským vévodou Odem. Svatba se konala v Paříži 18. června 1318. Roku 1330 po matčině smrti zdědila titul hraběnky burgundské a z Artois.\n\nZe sedmi dětí se dospělosti dožil pouze syn Filip Burgundský, který zemřel roku 1346 po pádu z koně při obléhání Aiguillonu. Johana zemřela o rok později a byla pohřbena v cisterciáckém klášteře Fontenay. Její tituly zdědil Filipův čtyřletý syn, jímž roku 1361 vymřeli burgundští vévodové z dynastie Kapetovců po meči.\n"}
{"id": "1066928", "url": "https://cs.wikipedia.org/wiki?curid=1066928", "title": "Tetovsky", "text": "Tetovsky\n\nTetovsky (\"Malus domestica\" 'Tetovsky') je ovocný strom, kultivar druhu jabloň domácí z čeledi růžovitých. Semenáčem odrůdy Tetovsky je odrůda Mantet.\n\nPochází z Ruska a jeho původ sahá do roku 1800. \n\nPlod je velmi sladký, šťavnatý, s jemnou jablečnou příchutí. Tvar kulovitý až ploše kulovitý. Slupka jasně červená, zbarvení pokrývá většinu povrchu, dužnina bílá.\n"}
{"id": "1066930", "url": "https://cs.wikipedia.org/wiki?curid=1066930", "title": "Amfipoli", "text": "Amfipoli\n\nAmfipoli, Amfipolis, Amphipolis (řecky \"Αμφίπολη\") je vesnice v Řecku v oblasti východní Makedonie nedaleko ústí řeky Strymónu. Kdysi významné starověké město leželo na římské silnici via Egnatia poblíž východního okraje poloostrova Chalkidiki. Římská silnice via Egnatia byla balkánským pokračováním cesty via Appia a vedla přes Albánii, řeckou Makedonii až do Konstantinopole.\n\nV blízkosti Amfipoli byly odkryty zbytky dávného osídlení. V roce 437 př. n. l. zde na strategickém místě při ústí řeky Strymónu založili Athéňané jednu ze svých kolonií. Během peloponéské války se v roce 424 př. n. l. podařilo spartskému králi Brasidovi obsadit bohaté město Amfipoli. Díky blízkému pohoří Pangio s vydatnými zlatými doly to bylo nejvýznamnější město celé oblasti, proto bylo v Athénách rozhodnuto o jeho znovudobytí. Úkolem byl pověřen Kleón, který se svým dvoutisícovým vojskem přitáhl k Amfipoli a oblehl ji v roce 422 př. n. l. Spartské vojsko, skryté za až 15 m vysokými hradbami využilo přesunu Athéňanů a nečekaně jim vpadlo do boku. Došlo k bitvě, ve které zahynulo 660 Athéňanů včetně Kleóna a jen 8 Sparťanů včetně krále Brasida. Na straně Athéňanů bojoval v této bitvě i Sókratés. Následovala mírová jednání, dovršená tzv. Níkiovým mírem z r. 421 př. n. l.\n\nŘekové využívali Amfipoli především jako vývozní přístav pro stavební dříví, které těžili v thráckých lesích. Za Alexandra Velikého byla Amfipolis důležitým přístavním městem a poté, co byla makedonská říše v roce 168 př. n. l. dobyta Římany, stala se Amfipolis hlavním městem jedné ze čtyř oblastí, na které Římané dobytou Makedonii rozdělili.\n\nArcheologické vykopávky dávného osídlení leží na východ i západ od mostu přes řeku Strymón. Na východě jsou zachovány zbytky opevnění, několik raně byzantských chrámových staveb a část pohřebiště. Na západ od mostu byly na počátku 20. století objeveny mj. fragmenty sochy lva, jež byla pravděpodobně součástí hrobky Láomedonta, jednoho z vojevůdců Alexandra Velikého. Mohutná kamenná socha lva byla v roce 1937 zrekonstruována.\n\n"}
{"id": "1066931", "url": "https://cs.wikipedia.org/wiki?curid=1066931", "title": "Lorenzo Ebecilio", "text": "Lorenzo Ebecilio\n\nLorenzo Leroy Ebecilio (* 24. září 1991, Hoorn, Nizozemsko) je nizozemský fotbalový útočník se surinamskými kořeny, hráč ukrajinského klubu Metalurh Doněck. Od léta 2014 hostuje v ruském týmu Mordovija Saransk.\nEbecilio byl členem nizozemských mládežnických výběrů.\nV týmu Jong Oranje (nizozemská jedenadvacítka) debutoval 9. února 2011 v zápase proti České republice (porážka 0:1).\n\n"}
{"id": "1066933", "url": "https://cs.wikipedia.org/wiki?curid=1066933", "title": "Jana Mattuschová", "text": "Jana Mattuschová\n\nJana Mattuschová, rozená Klánová (7. září 1906 Kolín – 28. května 2000) byla česká úřednice, žurnalistka a spisovatelka, prvorepubliková aktivistka za práva homosexuálních osob. Působila v redakci \"Hlasu\", publikovala pod autorskými šiframi a pseudonymy, zejména Eduard Weingart.\n\nNarodila se v Kolíně, rodina se však již v roce 1913 přestěhovala do Prahy. V letech 1917–1925 studovala na dívčím reálném gymnáziu Krásnohorská a poté čtyři semestry na Právnické fakultě Univerzity Karlovy. \n\nV roce 1927 se Jana Klánová provdala, ale po 6 letech bylo manželství rozloučeno. \n\nDvouleté studium na Svobodné škole politických nauk v Praze ukončila jako první žena v roce 1930. V roce 1928 nastoupila na úřednické místo v Ústřední sociální pojišťovně.\n\nPodruhé se provdala v roce 1937 a přijala příjmení Tuhá. I toto manželství však bylo nejpozději do 9 let rozvedeno. V březnu 1944 byla zatčena a uvězněna v Terezíně, poté v Lipsku a Drážďanech, kde zůstala až do 7. května 1945.\n\nZemřela 28. května 2000.\n\nOd jara 1931 se podílela na vydávání časopisu \"Hlas sexuální menšiny\" a později i na jeho následujícím periodiku \"Nový hlas\". Tam psala beletristické a poetické texty pod pseudonymem Eduard Weingart a jiné, zejména mobilizační a aktivizační příspěvky pod šifrou -sigma. Povídky psala také pod pseudonymem L. Řehořová. Výrazně přispěla k tomu, že časopis nezanikl a pokračoval pod titulem \"Nový hlas\".\n\nJana Mattuschová byla nejdéle žijící autorkou z autorského okruhu \"Hlasu\" a jedinou osobou z českého meziválečného hnutí sexuálních menšin, která měla možnost sledovat po delší čas vývoj novodobého emancipačního hnutí po sametové revoluci.\n\n"}
{"id": "1066937", "url": "https://cs.wikipedia.org/wiki?curid=1066937", "title": "Militarizace", "text": "Militarizace\n\nMilitarizace je pojem označující posilování vojenské složky v zemi. Termínem můžeme také označovat změnu struktury ekonomiky v době války. \n\nIndex militarizace (zkratka GMI z anglického \"Global Militarization Index\") objektivně určuje míru militarizace v zemích světa. Ovlivňují ho vládní výdaje za armádu v porovnání s HDP, počet příslušníků armády a aktivních záloh nebo podíl těžkých zbraní na výzbroji armády vzhledem k počtu obyvatel státu. V intervalu do 200 jednotek je velmi nízký a nad 800 jednotek velmi vysoký. Podle indexu patří v současnosti k nejméně militarizovaných zemím světa Panama, Kostarika a Haiti, na druhou stranu nejvíce vojensky orientovanými zeměmi jsou Izrael, Singapur a Arménie, následované Sýrií a Ruskem. Spojené státy americké se umístily až na 31. místo. Ze zemí EU stojí na žebříčku nejvýše deváté Řecko, čtvrtý od konce se naopak umístil kandidát na členství Island. Česká republika se umístila na 92. místě a patří mezi středně vyzbrojené země. \nPodle organizace BICC má vzhledem k výši HDP nejvyšší militantní výdaje Belize a nejvíce vojáků v přepočtu na počet obyvatel a nejvíce těžkých zbraní na obyvatele vlastní Izrael. \nDo žebříčku nebyla zařazena KLDR, která údaje potřebné k výpočtu indexu nezveřejňuje.\n"}
{"id": "1066943", "url": "https://cs.wikipedia.org/wiki?curid=1066943", "title": "Frank van der Struijk", "text": "Frank van der Struijk\n\nFrank van der Struijk (* 28. března 1985, Boxtel, Nizozemsko) je nizozemský fotbalový obránce, hráč klubu Willem II Tilburg.\n\nFrank hrál v Nizozemsku na profesionální úrovni nejprve v klubu Willem II Tilburg. V létě 2008 odešel do týmu Vitesse, ale v létě 2014 se do Tilburgu vrátil (mezitím zde ještě z Vitesse hostoval).\n\nFrank van der Struijk byl členem nizozemských mládežnických reprezentačních výběrů.\nHrál na domácím Mistrovství světa hráčů do 20 let 2005 v Nizozemsku, kde jeho tým vypadl ve čtvrtfinále proti Nigérii v penaltovém rozstřelu. \nZúčastnil se domácího Mistrovství Evropy hráčů do 21 let 2007, kde mladí Nizozemci porazili ve finále Srbsko 4:1 a vyhráli druhý titul v řadě.\n\n\n"}
{"id": "1066945", "url": "https://cs.wikipedia.org/wiki?curid=1066945", "title": "Římskokatolická farnost Dírná", "text": "Římskokatolická farnost Dírná\n\nŘímskokatolická farnost Dírná je územním společenstvím římských katolíků v rámci táborského vikariátu českobudějovické diecéze.\n\nV roce 1354 byla ve vsi zřízena plebánie. Původní gotický kostel sv. Vavřince roku 1630 vyhořel. Bohoslužby pak po jistý čas dojížděli sloužit bratři františkáni z Jindřichova Hradce. Slouženy byly v zámecké kapli. Farnost byla kanonicky znovuzřízena k 1. září 1706, kdy byl do Dírné opět ustanoven farář. V 19. století byl farní kostel rozsáhle opravován, roku 1887 byl kostel prodloužen o 8 metrů. Další velká oprava proběhla v roce 1994.\n\n\nFarnost je bez sídelního duchovního správce, je součástí kollatury farnosti Soběslav, odkud je vykonávána její duchovní správa.\n"}
{"id": "1066947", "url": "https://cs.wikipedia.org/wiki?curid=1066947", "title": "Pratt &amp; Whitney J52", "text": "Pratt &amp; Whitney J52\n\nPratt & Whitney J52 (tovární označení JT8A) je proudový motor navržený původně pro potřeby amerického námořnictva, ve třídě 9 000 lbf. Poháněl např. letoun A-6 Intruder a střelu AGM-28 Hound Dog. Okolo roku 2011 byl motor stále ve službě v letounech A-4 Skyhawk a EA-6B Prowler. Motor také poskytl základ pro široce používaný dvouproudový motor Pratt & Whitney JT8D s nízkým obtokovým poměrem.\n\n\n\n\n\n"}
{"id": "1066948", "url": "https://cs.wikipedia.org/wiki?curid=1066948", "title": "Římskokatolická farnost Větřní", "text": "Římskokatolická farnost Větřní\n\nŘímskokatolická farnost Větřní je územním společenstvím římských katolíků v rámci českokrumlovského vikariátu českobudějovické diecéze.\nKostel sv. Jana Nepomuckého byl ve Větřní postaven v letech 1937–1938 (vysvěcen 3. července 1938 pomocným biskupem Remigerem z Prahy) a roku 1940 byla při něm zřízena expozitura. Roku 1950 byla expozitura povýšena na samostatnou farnost. V letech 1993–2009 ve farnosti působil Vojtěch Vágai starší, první romský římskokatolický duchovní – trvalý jáhen – v České republice.\n\nFarnost Větřní je součástí kollatury farnosti Český Krumlov, odkud je vykonávána její duchovní správa.\n\n"}
{"id": "1066949", "url": "https://cs.wikipedia.org/wiki?curid=1066949", "title": "Mantet", "text": "Mantet\n\nMantet (\"Malus domestica\" 'Mantet') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy letních jablek, sklízí se v srpnu, dozrává v srpnu až září, skladovatelné je tři týdny.\n\nOdrůda byla vyšlechtěna v Kanadě v Manitobě. Odrůda vznikla jako kříženec odrůdy 'Tetovsky' a McIntosh . Registrována byla v roce 1930. \n\nOdrůda je diploidní a zcela cizosprašná. \n\nRůst odrůdy je střední. Řez snáší dobře, vhodný je také letní řez.\n\nPlodí záhy, průměrně a pravidelně.\n\nPlod je kulovitý, střední. Slupka hladká, ojíněná, žluté zbarvení je překryté karmínově červenou barvou. Dužnina je krémová (bílá) se sladce navinulou chutí. \n\nOdrůda je náchylnou strupovitosti jabloní a náchylnou k padlí.\n\nJe vhodná k přímému konzumu, snese skladování několik dní (některé zdroje uvádí jen 1-3 dny). Odrůda nesnáší přepravu.\n"}
{"id": "1066950", "url": "https://cs.wikipedia.org/wiki?curid=1066950", "title": "Bliss (kráter)", "text": "Bliss (kráter)\n\nBliss je nevelký měsíční impaktní kráter nacházející v blízkosti (západně) velkého lávou zaplaveného kráteru Plato na přivrácené straně Měsíce. Leží na „pevninském“ terénu mezi měsíčními moři Mare Imbrium na jihu a Mare Frigoris na severu.\nMá průměr cca 20 kilometrů.\n\nJe pojmenován podle anglického astronoma Nathaniela Blisse (1700–1764). Než jej v roce 2000 Mezinárodní astronomická unie pojmenovala na současný název, nesl označení Plato A.\n\n"}
{"id": "1066953", "url": "https://cs.wikipedia.org/wiki?curid=1066953", "title": "Kaori Macumotová", "text": "Kaori Macumotová\n\nKaori Macumoto (: ), (* 11. září 1987 Kanazawa, Japonsko) je reprezentantka Japonska v judu. Je olympijskou vítězkou z roku 2012.\n\nJudu se věnuje od šesti let. Jde o jednu z nejlepších judistek v historii. Její judo zdobí krásné hody a podmety, má výbornou práci horní části těla. Rychle a technicky brilantně zvládá techniky z boje na zemi (katame-waza). Slabiny u ní hledat těžko, mívá problémy se silovými soupeřkami a chronickými zraněními.\n\nV roce 2012 na olympijských hrách v Londýně jako jediná z hvězdami nabytého japonského ženského týmu potvrdila roli favoritky a získala zlatou olympijskou medaili.\n\n\n"}
{"id": "1066954", "url": "https://cs.wikipedia.org/wiki?curid=1066954", "title": "Gdaňské loděnice", "text": "Gdaňské loděnice\n\nGdaňské loděnice (polsky \"Stocznia Gdańska\", od roku 2006 \"Stocznia Gdańsk SA\") jsou jedny z největších polských loděnic. Nachází se v Gdaňsku, na levém břehu Mrtvé Visly (uměle vytvořené rameno řeky Visly). Za dobu své činnosti vyprodukovaly gdaňské loděnice více než 1000 plně vybavených námořních plavidel, od masivních kontejnerových lodí po plachetnice. V prosinci roku 1970 zde vypukla protirežimní stávka dělníků, která byla brutálně potlačena. O necelých deset let později, v srpnu roku 1980, proběhla ve gdaňských loděnicích masivní okupační stávka dělníků, kteří zde založili první nezávislou odborovou organizaci ve východním bloku s názvem Solidarita (polsky \"Niezależny Samorządny Związek Zawodowy Solidarność\"). Vůdčí postavou se stal elektrikář z loděnic Lech Wałęsa. V roce 1996 z důvodu ekonomického úpadku vznikla společnost \"Gdaňské loděnice – Společnost loděnic Gdyně, a. s.\" (polsky \"Stocznia Gdańska – Grupa Stoczni Gdynia SA\"). Od roku 2006 nese společnost název \"Loděnice Gdaňsk, a. s\".\n\nGdaňské loděnice vznikly po roce 1945, na ploše, kde dříve stávaly německé loděnice Jana Klawittera. Ten zde založil první loděnici v roce 1804, jakkoliv tradice výstavby velkých lodí v Gdaňsku sahají až do 15. století. Později, od roku 1844, nesly loděnice název \"Kaiserliche Werft Danzig\" (Císařské loděnice Gdaňsk). Roku 1871 připadly loděnice Německému císařství a sloužily výlučně vojenským účelům. V roce 1890 vznikly na 50 hektarech půdy, poblíž \"Císařských loděnic\", druhé, soukromé loděnice, jež nesly jméno německého podnikatele Ferdinanda Schichaua (německy \"Schichau Warft\"). Schichau se nezaměřoval pouze na produkci bitevních lodí, ale v jeho loděnicích byly vyrobeny i lodě obchodní či výletní. Po vypuknutí druhé světové války připadnul komplex loděnic Svobodnému městu Gdaňsk, v roce 1940 pak nacistickému Německu.\nPrakticky ihned po skončení druhé světové války bylo spojeno všech jedenáct gdaňských loděnic a 19. října 1947 dostal komplex jednotný název \"Stocznia Gdańska\". V průběhu 50. a 60. let se gdaňské loděnice staly chloubou polského komunistického režimu. 15. dubna 1967 byl název loděnic změněn na \"Leninovy loděnice\" (polsky \"Stocznia Gdańska im. Lenina\").\n\nDne 14. prosince 1970 oznámila vláda Polské lidové republiky zvýšení cen masa a dalších potravin. To vedlo v loděnicích k okamžitému vyhlášení stávky. Proti stávkujícím dělníkům povolala vláda ozbrojené jednotky, které 16. prosince na stávkující brutálně zaútočily. To se opakovalo i druhého dne, kdy jednotky střílely na dělníky jdoucí do práce. Tento masakr si vyžádal desítky obětí. Jejich přesný počet však dodnes není znám.\nNa počátku 80. let se hospodářské problémy v Polsku ještě více prohloubily. Reakcí na špatné životní podmínky či na omezování svobody projevu a svobody náboženské bylo vyhlášení okupační stávky (polsky \"strajk okupacyjny\") dne 14 srpna 1980. Vlna stávek a veřejné projevy podpory gdaňským dělníkům se okamžitě rozšířily do celého Polska a brzy i do západních médií. Jednou z hlavních podmínek dělníků vedených Lechem Wałęsou bylo povolení vzniku skutečně nezávislých odborů - 31. srpna musela komunistická garnitura kapitulovat a se stávkujícími dělníky podepsala dohodu, kterou přistoupila na jejich požadavky (mimo jiné zastavení růstu cen, zvýšení platů, zajištění lepších pracovních podmínek, příslib delší mateřské dovolené, dále pak právo na stávku, omezení cenzury, propuštění politických vězňů či požadavek obsazovaní funkcí podle schopností a ne podle příslušnosti ke komunistické straně PZPR). Vznikla Solidarita, první opravdu nezávislá odborová organizace ve východním bloku, která, přestože byla za doby tzv. výjimečného stavu (polsky \"stan wojenny\") postavena mimo zákon, musela být na konci 80. let polskou vládu znovu povolena a nazastupitelnou měrou se podílela na konci komunistických režimů ve východní Evropě.\n\n"}
{"id": "1066955", "url": "https://cs.wikipedia.org/wiki?curid=1066955", "title": "Vizualizace (rozcestník)", "text": "Vizualizace (rozcestník)\n\nSlovo vizualizace má více významů:\n\n\n\n\n"}
{"id": "1066959", "url": "https://cs.wikipedia.org/wiki?curid=1066959", "title": "Johana Burgundská (1360)", "text": "Johana Burgundská (1360)\n\nJana Burgundská ( \"Jeanne de Bourgogne\", 1344 – 11. září 1360) byla dcerou Filipa, syna burgundského hraběte Oda IV. a Jany, dědičky hrabství Auvergne a Boulogne. \n\nV červnu 1347 byla zasnoubena se savojským hrabětem Amadeem, svým vrstevníkem. Ke sňatku nakonec z politických důvodů nedošlo, Jana odešla ze savojského dvora do kláštera v Poissy a v září 1360 zemřela. Byla pohřbena v cisterciáckém klášteře Fontenay po boku své babičky Johany Burgundské. \n"}
{"id": "1066960", "url": "https://cs.wikipedia.org/wiki?curid=1066960", "title": "Johana Burgundská", "text": "Johana Burgundská\n\nNositelkou tohoto jména byly tyto ženy:\n"}
{"id": "1066963", "url": "https://cs.wikipedia.org/wiki?curid=1066963", "title": "The Colony", "text": "The Colony\n\nThe Colony je kanadský postapokalyptický sci-fi akční thriller z roku 2013 režírovaný Jeffem Renfroem v hlavních rolích s Laurencem Fishburnem, Billem Paxtonem, Kevinem Zegersem a Charlotte Sullivan.\n\nJako důsledek globálního oteplování lidstvo v roce 2045 vynalezlo stroje, které umí ovlivňovat počasí.\nJednoho dne se tyto stroje, které ochlazovali zemi rozbijí a začne sněžit a nikdy nepřestane. Lidstvo je nuceno se uchýlit do podzemních bunkrů, aby mělo vůbec nějakou šanci na přežití. Zde se musí vypořádat s nemocemi a také najít způsob jak sehnat obživu. Vojáci Briggs (Laurence Fishburne) a Mason (Bill Paxton) jsou vůdci jednoho z těchto bunkrů, zvaného Kolonie 7. Jednoho dne když zachytí nouzové volání z Kolonie 5 se Briggs, Sam (Kevin Zegers) a Graydon (Atticus Dean Mitchell) vypraví zjistit co se stalo. Po příchodu objeví Kolonii 5 pokrytou krví. Když se dostanou dovnitř, objeví zamčené dveře, které se jim podaří otevřít. Za dveřmi najdou jediného přeživšího z Kolonie 5 Leylanda, který jim přehraje zprávu, kterou dostali od skupinky jiných přeživších. Zpráva obsahuje informace, že se jim podařilo opravit stroj na ovlivňování počasí, který nyní část země otepluje. Slibují pomoc každému kdo přijde a žádají o semena rostlin, aby mohli na rozmrzlé zemi opět pěstovat plodiny. Layland ukáže skupince z Kolonie 7 odkud signál přišel. Dále je informuje, že vyslali vlastní expedici, ale ta se vrátila neúspěšná. Více znepokojující je, že při návratu byli sledováni skupinou kanibalů, která celou Kolonii 5 vyvraždila. Potom co si vyslechnou tento příběh se rozhodnou prozkoumat Kolonii 5. Zde objeví jednoho z kanibalů jak na kousky seká mrtvé členy Kolonie 5 a ostatní kanibaly jak je požírají. Ti jsi jich však všimnou a při útěku zabijí Graydona. Briggsovi a Samovi se podaří dostat k šachtě a žebříku. Poté co se jim podaří vylézt na povrch, šachtu vyhodí do povětří. Při cestě nazpět přespí jednu noc v opuštěné helikoptéře. Ráno zjistí, že několika kanibalům se podařilo přežít a že je sledují. Rozhodnou se běžet k mostu, který je poblíž a vyhodit jej do povětří aby kanibalům zabránili v dalším postupu k jejich kolonii. Jenže dynamit, který měl vyhodit most do povětří nevybuchne a tak se Briggs rozhodne jej znovu zapálit. Jenže kanibalové jsou již tak blízko, že se nemůže stihnout vrátiti do úkrytu a tak se obětuje a vyhodí sám sebe a most do povětří. Sam se tedy vrátí do Kolonie 7, kde zjistí, že Mason přebral vedení a začíná uplatňovat tvrdá pravidla. Sam všem sdělí že ho sledují kanibalové, kteří vyhladili celou Kolonii 5 a že musí ihned migrovat do teplé zóny. Mason ale Samovi nevěří a tak jej připoutá k posteli odkud se mu, ale podaří utéct a na satelitních snímcích objevit přesné souřadnice teplé zóny. Kanibalům se mezitím podaří dojít do kolonie a zabijí mnoho jejich obyvatel včetně Masona. Samovi se podaří zabít jejich vůdce a s několika málo přeživšími shromáždí několik semen a vydávají se na cesto do teplé zóny.\n"}
{"id": "1066964", "url": "https://cs.wikipedia.org/wiki?curid=1066964", "title": "Seznam vrcholů v Králickém Sněžníku", "text": "Seznam vrcholů v Králickém Sněžníku\n\nSeznam vrcholů v Králickém Sněžníku obsahuje významné vrcholy na území tohoto geomorfologického celku. Seznam zahrnuje jednak všechny zdejší tisícovky evidované v projektu \"Tisícovky Čech, Moravy a Slezska,\" jednak nižší pojmenované vrcholy zanesené v topografických mapách. Seznam postihuje pouze českou část pohoří.\n\nUltratisícovky jsou hory s nadmořskou výškou alespoň 1000 metrů, prominencí (převýšením od klíčového sedla) alespoň 100 metrů a izolací alespoň 1 km. Jsou tedy průnikem nejvyšších a nejprominentnějších hor. V Králickém Sněžníku jsou tři.\n\nV polské části Králického Sněžníku (polsky \"Masyw Śnieżnika\") je ještě jedna hora splňující parametry ultratisícovky - Czarna Góra (1205 m n. m., prominence 160 m).\n\n"}
{"id": "1066967", "url": "https://cs.wikipedia.org/wiki?curid=1066967", "title": "Jižní Moluky", "text": "Jižní Moluky\n\nRepublika Jižní Moluky (\"Republik Maluku Selatan\") je mezinárodně neuznávaný stát, který si nárokuje území zhruba shodné se současnou indonéskou provincií Moluky. Tvoří ho asi sto padesát ostrovů, nejvýznamnější jsou Ambon, Seram a Buru. Exilová vláda sídlí v Nizozemsku a je od roku 1991 členem Organizace nezastoupených států a národů.\n\nOstrovy byly díky přírodnímu bohatství, především vzácnému koření, cílem koloniální expanze. Nizozemská Východoindická společnost se je snažila ovládnout od 17. století, narážela však na silný odpor místních kmenů (neblaze proslulá se stala genocida na Bandských ostrovech v roce 1621). V době, kdy byly evropské mocnosti zaujaty napoleonskými válkami, vedl velké povstání náčelník Pattimura, teprve po jeho popravě roku 1817 nastala pacifikace oblasti. Na rozdíl od zbytku Nizozemské východní Indie přijala většina místních obyvatel křesťanství kalvínského směru, mnoho moluckých mužů pak sloužilo v koloniální armádě.\n\nPo druhé světové válce, kdy vznikala nezávislá Indonésie, se začali melanéští obyvatelé Moluk obávat nadvlády Javánců a muslimů vůbec. Proto vyhlásili 25. dubna 1950 nezávislost Republiky Jižní Moluky, prezidentem se stal Chris Soumokil. Následovala invaze indonéské armády, která na podzim 1950 obsadila hlavní město Ambon, vláda se přesunula na ostrov Seram. Po dalších bojích byla v říjnu 1952 oficiálně oznámena likvidace jihomoluckého státu. Část jeho příznivců emigrovala do Nizozemska, kde bývalí vojáci dostali občanství, zbytek přešel k partyzánskému boji. Odpor byl definitivně zlomen v roce 1963, kdy byl zajat Soumokil, který byl v roce 1966 popraven. Po jeho smrti byla vyhlášena exilová vláda Jižních Moluk, pod jejímž vedením proběhla v letech 1970 až 1978 série teroristických útoků na indonéské velvyslanectví a další cíle v Nizozemsku. Následné represe ze strany nizozemských úřadů vedly k tomu, že později přešla k nenásilným metodám boje. Exilovým prezidentem je od roku 2010 John Wattilete. Na samotných Molukách došlo k vlně násilností mezi křesťany a muslimy v letech 1999 až 2002, při nichž zahynulo okolo deseti tisíc lidí, ukončila je dohoda uzavřená v únoru 2002 ve městě Malino na Sulawesi, která poskytla Jižním Molukám větší míru autonomie.\n\n"}
{"id": "1066968", "url": "https://cs.wikipedia.org/wiki?curid=1066968", "title": "Momčilo Krajišnik", "text": "Momčilo Krajišnik\n\nMomčilo Krajišnik (* 20. ledna 1945) je někdejší významný vůdce bosenských Srbů, blízký spolupracovník Radovana Karadžiće. V červenci 1991 spolu s ním a Biljanou Plavšićovou zakládal Srbskou demokratickou stranu.\n\nMezinárodní trestní tribunál v Haagu jej za jeho roli v balkánském konfliktu odsoudil ke 20 letům odnětí svobody, z nichž si odpykal dvě třetiny. Propuštěn byl v roce 2013.\n\nKrajišnik zastával v letech 1990–1992 funkci předsedy parlamentu bosenské Republiky srbské. Od června do prosince 1992 byl členem rozšířeného předsednictva země.\n\nPo skončení občanské války v Bosně byl v letech 1996–1998 zvolen zástupcem Srbů v Předsednictvu Bosny a Hercegoviny.\n\nV dubnu 2000 byl zatčen, neboť čelil mj. obvinění z genocidy, zločinů proti lidskosti nebo porušení válečných zákonů a zvyklostí. Po šestiletém procesu u Mezinárodního trestního tribunálu pro bývalou Jugoslávii byl za podíl na vyhnání více než 100 tisíc bosenských Muslimů a Chorvatů během občanské války nejprve odsouzen ke 27 letům vězení. Účast na vraždění nesrbského obyvatelstva se mu nepodařilo prokázat. \n\nProti rozsudku se odvolal; trest mu byl poté snížen na 20 let. Po dvou třetinách této doby byl 31. srpna 2013 propuštěn na svobodu. Ve městě Pale jej tehdy vítaly asi tři tisíce lidí, kteří zpívali srbské vlastenecké písně.\n"}
{"id": "1066969", "url": "https://cs.wikipedia.org/wiki?curid=1066969", "title": "Řebříček sleziníkolistý", "text": "Řebříček sleziníkolistý\n\nŘebříček sleziníkolistý (\"Achillea aspleniifolia\") je jedním z mnoha druhů rodu řebříček. Druh vznikl vydělením ze širokého rodu řebříček obecný do jehož okruhu nyní patří. Řebříček sleziníkolistý je v České republice i na Slovensku považován za vzácnou rostlinu které hrozí vymizení.\n\nTento panonský subendemit je rozšířen od Rakouska (Dolní Rakousy a Burgenland) přes jižní Moravu, jižní Slovensko, Maďarsko, Slovinsko, Chorvatsko (Slavonie), Srbsko (Vojvodina) až do Rumunska (Sedmihradsko). Roste v termofytiku, nejčastěji v nížinách.\n\nV České republice se vyskytuje velmi vzácně, v současnosti je znám pouze z 10 lokalit v nejteplejších oblastech jižní Moravy. Ty větší se nacházejí v okolí Bzence a Čejče v okrese Hodonín a u Rakvic v okrese Břeclav, menší u Hlohovce a Úval v okrese Břeclav, u Vracova v okrese Hodonín, u Šatova v okrese Znojmo a u Dražovic v okrese Vyškov.\n\nŘebříček sleziníkolistý je druh ekologicky dosti skromný, není na přírodní podmínky příliš náročný. Roste na vlhkých až zamokřených loukách a pastvinách, při okrajích rákosin a porostů vysokých ostřic i podél odvodňovacích vodotečí. Potřebuje půdy bohaté na živiny s neutrální až zásaditou reakcí a snáší i poměrně zasolené půdy. Je druhem značně plastickým v délce a šířce listů a listenů i barvě jazykovitých květů a listenů.\n\nVytrvalá bylina s lodyhou vysokou 30 až 90 cm která vyrůstá z vodorovného oddenku. Z oddenku, dlouhého až 10 cm, nejdříve vyroste listová růžice a později květonosná lodyha. Slabě žebernatá lodyha bývá přímá nebo vystoupavá, jednoduchá neb v horní části větvená, na průřezu oblá a mívá zelenou barvu s červenavým nádechem u báze. V mládí je řídce chlupatá a poměrně měkká, později ztvrdne a olysá. Rostlina má všechny listy dvou až třínásobně zpeřené. Listy v růžici jsou krátce řapíkaté a jejich délka bývá 3 až 11 cm. Spodní úzce podlouhlé lodyžní listy jsou včetně řapíku dlouhé 7 až 14 cm, listy výše postavené jsou přisedlé, ouškaté a postupně se zkracují. Vejčité listové úkrojky jsou nejčastěji dlouhé do 10 mm a široké do 6 mm. Střední a horní listy mají chrupavčitý lem který způsobuje jejich pichlavost.\n\nDrobné květní úbory jsou uspořádány do řídkého až středně hustého květenství, chocholičnaté laty. Květy ve středu květního lůžka jsou oboupohlavné a mají bílou pěticípou trubkovitou korunu. Po okraji lůžka vyrůstá pět samičích květů, jejich trojlaločné liguly jsou širší než delší a bývají bílé, narůžovělé nebo sytě růžové. Víceřadý, úzce vejčitý či válcovitý zákrov má střechovitě seřazené listeny které jsou zelené se světle hnědým lemem a zprvu chlupaté.\n\nRostliny kvetou od konce května do poloviny července, po seči často vykvetou ještě v září. Jsou to cizosprašné, opylovány jsou hmyzem. Semena jsou obkopinaté klínovité nažky dlouhé 1,8 mm, jsou šedohnědě zbarvené a mají dvě světlá žebra. Je to diploidní druh 2n = 18.\n\nRostliny se rozmnožují jak rozrůstáním oddenků pomoci níž vytlačují jiné druhy ze svého blízkého okolí, tak i semeny která většinou vyklíčí téhož roku kdy dozrála. Drobná semena bývají rozšiřována anemochorně nebo endozoochorně.\n\nDiploidní řebříček sleziníkolistý se velmi podobá dalším druhům z okruhu řebříčku obecného, zejména tetraploidnímu druhu řebříčku lučnímu. Ten má hustší odění a jemněji členěné listy s úkrojky 1. řádu které jsou oproti rovině listu stočené, kratší řapíky a menší počet růžově kvetoucích jedinců. Jednoznačné určení je ale možné pouze zjištěním počtu chromozomů. Mimo území Česka lze řebříček sleziníkolistý zaměnit s také diploidním druhem \"Achillea roseoalba\".\n\nVětšina stanovišť, kde se řebříček sleziníkolistý v minulosti vyskytoval, zanikla hlavně odvodněním a rozoráním zasolených mokrých luk a pastvin a jejich přeměnou na ornou půdu. Je proto ve třetím vydání „Červeného seznamu cévnatých rostlin České republiky“ zařazen mezi kriticky ohrožené druhy.\n\n\n \n"}
{"id": "1066977", "url": "https://cs.wikipedia.org/wiki?curid=1066977", "title": "Vražedná léčba", "text": "Vražedná léčba\n\nVražedná léčba (v anglickém originále The Death Cure) je třetí díl knižní trilogie amerického spisovatele Jamese Dashnera. Jde o dystopickou postapokalyptickou sci-fi pro dospívající mládež, ve stylu \"Hunger Games\". Vyšla poprvé v říjnu 2011 v nakladatelství Delacorte Press.\n\nKnize předchází první dva díly nazvané \"\" (\"The Maze Runner\") a \"\" (\"The Scorch Trials\"). V roce 2012 vyšla další Dashnerova kniha \"Rozkaz zabít\" (\"The Kill Order\"), dějově předcházející celé sérii.\n\nV českém překladu ji – po vydání obou předchozích dílů – vydala v červenci 2015 společnost Euromedia Group v edici YOLI, a to pod názvem \"Vražedná léčba\". Ještě před koncem téhož roku vyšla také v souborném jednosvazkovém vydání celé trilogie pod názvem \"Labyrint\".\n\n\nPo uvedení filmové adaptace prvního dílu \"\" v září 2014 společnost Fox ohlásila přípravu filmu založeného na druhé knize a již před jeho natáčením se hovořilo i o filmové adaptaci třetího dílu. Počátkem března 2015 média uvedla, že byl sepsáním scénáře opět pověřen T. S. Nowlin, jenž se podílel na scénáři prvního dílu a sepsal scénář k dílu druhému.\n\n"}
{"id": "1066981", "url": "https://cs.wikipedia.org/wiki?curid=1066981", "title": "Vizualizace dat", "text": "Vizualizace dat\n\nVizualizace dat je proces zkoumání dat a informací po jejich převedení do grafické podoby. Jejím cílem je pochopení zkoumaných jevů a vniknutí do problému. Proto o vizualizaci mluvíme též jako o vizuální analýze dat.\n\nNa rozdíl od prezentační grafiky, která zobrazuje již známé informace, je vizualizace dat prostředkem k poznávání a pochopení dosud neznámých skutečností. Zatímco prezentační grafika je jen prostředkem usnadňujícím komunikaci, vizualizace dat je i prostředkem usnadňujícím vědeckou metodu. Prezentační grafika a vizualizace dat mají společnou vlastnost: názornost.\n\nPatrně jako první použil v letech 1854–1855 vizualizaci dat John Snow. Sestavil mapu rozšíření cholery v Broad Street v Londýně. A následně odhalil zdroj nákazy.\n\nV současnosti jsou pro vizualizaci dat používány počítačové prostředky.\n"}
{"id": "1066983", "url": "https://cs.wikipedia.org/wiki?curid=1066983", "title": "Divize D 1975/76", "text": "Divize D 1975/76\n\nV soubojích 11. ročníku Moravskoslezské divize D 1975/76 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1975 a skončil v červnu 1976.\n\n\nZdroj: \n\nPoznámky:\n\n"}
{"id": "1066986", "url": "https://cs.wikipedia.org/wiki?curid=1066986", "title": "Divize D 1974/75", "text": "Divize D 1974/75\n\nV soubojích 10. ročníku Moravskoslezské divize D 1974/75 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1974 a skončil v červnu 1975.\n\n\nZdroj: \n\nPoznámky:\n\n"}
{"id": "1067005", "url": "https://cs.wikipedia.org/wiki?curid=1067005", "title": "Papertský vrch", "text": "Papertský vrch\n\nPapertský vrch (německy \"Dreiberge\") je vrchol v České republice ležící v pohoří Děčínská vrchovina.\n\nPapertský vrch je protáhlý zalesněný hřbet zvedající se severně od městské části Děčína XVI - Přípeře. Osa hřbetu je orientována ve směru severozápad - jihovýchod. Pokud je na starších mapách uveden nějaký český název, bývá to jméno „Přípeřský vrch“, a to pro jeho jihovýchodní část, nebo název Papert. Samotný název Papert ale patřil dvoru na východním okraji návrší Papertského vrchu. Třebaže dvůr Papert obhospodařoval celé návrší, byl od samotného vrcholu vzdálen téměř kilometr, a proto je vhodné tyto názvy nezaměňovat.\n\nNěmecký název \"Dreiberge\" (česky \"Trojhora\") je obtížně vysvětlitelný, protože kopec nemá tři vrcholy. Zde se musíme spokojit s vysvětlením, že toto pojmenování pochází z doby, kdy byl celý kopec i s úbočími vykácen a vynikly tak, zejména při pohledu od Jalůvčí, tři skalní útvary vystupující z jihozápadní hrany návrší v místě nad Vlčím pramenem (dnes vodárnou). Na některých starých mapách je název Dreiberge posunut cca 1,5 km severně.\n\nJiná varianta vzniku názvu Dreiberge tak, jak se traduje mezi starousedlíky. Název Dreiberge neodkazuje na počet vrcholů, ale odvíjí se od způsobu výstupu. Turistu totiž čeká na vrchol trojí stoupání (tři vrchy), podle toho se také rozlišuje, zda se jde na první, druhý nebo třetí vrch.\n\nPrvní stoupání začíná v Horním Žlebu, odkud se po turistické zelené vystoupá až na úroveň dnešní dolní vyhlídky, kde se otvírá rovina (první vrch), na které má turista dojem, že už je nahoře. Zdání však klame a turistická zelená po chvíli znovu začne stoupat až na úroveň dnešní horní vyhlídky. Zde je další rovinka (druhý vrch). Kdo se chce dostat až na vrchol, musí znovu do kopce, kousek zpět po zelené a pak po dnes již neznačené cestě až k dnešnímu startovišti paraglidů. Tam se konečně otvírá náhorní planina (třetí vrch).\n\nPapertský vrch je od západu obtékán potokem Ostružník, který protéká hlubokým Přípeřským údolím v horní části kdysi zvaném Wolfsgraben. Toto údolí lemuje v nadmořské výšce cca 330 m řada pískovcových skalních útvarů zvaná \"Hradňák\". Mezi dvěma těmito skalními útvary nad vodárnou Vlčí pramen byl vybudována kamenná vyhlídková terasa zvaná \"Kasinaruhe\". Jižní výběžek hřbetu Papertského vrchu spadá na dvouúrovňovou plošinu, na jejímž východním okraji se nacházejí významné vyhlídky přístupné po zelené turistické značce. Toto místo bylo kdysi nazýváno \"Schnellberg\" a již před třicetiletou válkou zde byl v provozu kamenolom. Protáhlý východní výběžek, který se nazýval \"Spitzhütel\", je ze severovýchodu obtékán potůčkem dnes bez oficiálního českého názvu, ale na starších mapách opatřovaný názvy jako \"Köllbach\", \"Köllbornbach\" nebo \"Papertsbach\".\n\nDo r. 1683 bylo celé návrší jako součást dvora Papert odlesněno a využíváno jako zemědělská půda. Po zrušení dvora návrší zarostlo lesem. Na konci 19. století byla západně od vrcholu zřízena lesní školka, kde byly pěstovány sazenice tehdy zaváděné borovice vejmutovky. V současnosti je návrší zalesněno stejnověkým převážně borovým, v menší míře dubovým a modřínovým porostem. Je to způsobeno tím, že v květnu (10. - 14.) 1976 prakticky celé návrší shořelo. Podle všech okolností se jednalo o požár úmyslně založený neznámým žhářem. Požár se rozšířil až k Maxičkám a zničil nebo poškodil téměř 300 ha porostů.\n\nJižním úpatím Papertského vrchu probíhá výrazný geologický zlom. Pískovec je místy výrazně metamorfován, je bohatý na železivec a v puklinách lze nalézt krystaly barytu. Kromě starého lomu \"Schnellberg\" byl na svazích těžen pískovec ze suti. Tento pískovec je místy velmi kvalitní a byl využíván i na brusy a mlýnské kameny.\n\nPlochý zalesněný vrchol snadno přístupný z nedaleké lesní silničky neposkytuje žádný výhled. Pěkné výhledy jsou ze snadno přístupných skal Hradňáku. Stráně zejména jižní a východní Papertského vrchu jsou protkány promenádními chodníky, které byly zbudovány v letech 1818 a 1831 pro potřeby Lázní Svatého Josefa v Horním Žlebu. Tyto chodníky jsou z větší části funkční dodnes. Papertský vrch je přístupný pro pěší i cyklisty nejlépe lesní silničkou odbočující ze silnice mezi Jalůvčím a Maxičkami zvanou \"\"Ulička lásky\"\", která končí na západním okraji Papertského vrchu na rozcestí zvaném \"„U radlice“\".Na východním okraji bývalého lomu „Schnellberg“ je takzvaná „Dolní vyhlídka“ přístupná jednak po zpevněné lesní cestě zvané „Za Heřmanem“ od Jalůvčí nebo po zeleně značené turistické cestě z Horního Žlebu. O něco výše na téže značené cestě se nachází „Horní vyhlídka“ s upravenou vyhlídkovou plošinou a lepším výhledem na Děčín.\n"}
{"id": "1067015", "url": "https://cs.wikipedia.org/wiki?curid=1067015", "title": "Divize D 1973/74", "text": "Divize D 1973/74\n\nV soubojích 9. ročníku Moravskoslezské divize D 1973/74 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1973 a skončil v červnu 1974.\n\n\nZdroj: \n\nPoznámky:\n\n"}
{"id": "1067016", "url": "https://cs.wikipedia.org/wiki?curid=1067016", "title": "Spolky c. k. vojenských vysloužilců v Čechách, na Moravě a ve Slezsku", "text": "Spolky c. k. vojenských vysloužilců v Čechách, na Moravě a ve Slezsku\n\nSpolky c. k. vojenských vysloužilců se zakládaly podle vzoru německých spolků na území Čech, Moravy a Slezska většinou až na přelomu šedesátých a sedmdesátých let 19. století. Jejich hlavním posláním se stala dobročinná a charitativní činnost ve prospěch svých členů. I když se situace vojenských vysloužilců od konce 18. století v Rakousku-Uhersku začínala zlepšovat, přesto valná část řadových vysloužilých vojáků odcházela z armády ve vysokém věku nebo jako válečný invalida. V každém případě obtížné zapojování vysloužilých vojáků do civilního života se stalo podnětem k jejich sdružování. Spolky veteránů patřily v Čechách, na Moravě a ve Slezsku k nejpočetnější a nejmasovější společenské organizaci.\n\nPo rozpadu monarchie, vyhlášení Československa a demobilizaci vojáků (hlavně bez česko-slovenského občanství) čs. vojenská správa povolala znovu do zbraně i stovky již demobilizovaných velitelů. Československá vláda použila bývalé rakousko-uherské vojáky pro zlomení kladeného odporu v pohraničních oblastech (Deutschböhmen, Deutschsüdmähren, Sudetenland a Böhmerwaldgau), ale také v počátku na Slovensku. Vojsko složené hlavně z tzv. „austrijáků“ a bývalé c . k. četnictvo pomáhalo hlídat nádraží, důležité budovy, bránilo krádežím, výtržnostem, ale i lynčování obyvatelstva. I když nepřekypovali láskou k nové republice, plnili své povinnosti příkladně a s vžitou frontovou kázní. Nově vzniklá republika se jim odvděčila opovržením, mnohdy i diskriminací.\n\nPrávě toho také využila německá okupační vláda za protektorátu. Předpokládala, že čeští důstojníci rakousko-uherské armády sdružení ve „Svazu vojáků z fronty” budou po zkušenostech v bývalém Československu ke spolupráci náchylnější. Český svaz válečníků měl působit na bývalé rakousko-uherské a čs. vojáky a převychovávat je po vzoru národně socialistických válečnických spolků. Nikdo z veteránských armádních elit, odsouzených po válce za kolaboraci, nebyl národním socialistou, ani antisemitou. Všechny veřejné špičky bez výjimky spojoval odpor k bolševismu a oddanost císaři Františku Josefovi I., kterému přísahali.\n\nPrvní organizace vojenských vysloužilců v habsburské monarchii podle vzoru veteránských spolků v Německém spolku se objevila po Napoleonských válkách v roce 1821 u severočeských Němců v Liberci. Postupně vznikaly další jako například v Římově (1824), v Ústí nad Orlicí (1825), ve Vídni (1830) a o deset let později druhý vídeňský veteránský spolek pod protektorem knížetem Karlem ze Schwarzenbergu. Po válkách v roce 1848/49, 1859, 1864 a 1866 následovala nová vlna zakládání vojenských spolků a v letech 1890–1900 se objevily spolky i v malých městech a na venkově. Postupně se o takové zabezpečení snažily i ostatní země monarchie. Císařské nařízení č. 266 z 19. prosince 1853 zajistilo vysloužilým vojákům a poddůstojníkům (pokud uměli číst, psát a počítat) zaměstnání ve státní správě a ve všech státem zřizovaných institucích. Zde mohli zastávat pozici pomocného nebo manipulačního personálu.\n\nPo roce 1867 se stala c. k. armáda nejdůležitější institucí v nové „dopelmonarchii”. V době rostoucích nacionálních trendů měla armáda nadnárodní charakter a její důstojníci se cítili být oddáni především svému císaři. Vytvářeli speciální společenskou a sociální skupinu, která se identifikovala s armádou a monarchií. Branný zákon z prosince 1868 zavedl všeobecnou brannou povinnost. Povinná vojenská služba trvala nyní tři roky (u námořnictva čtyři), čímž život a kariéru řadových vojáků tolik neovlivňovala. Proto branný zákon dovoloval zaměstnat ve státní službě pouze poddůstojníky. Členskou základnu veteránských spolků tak tvořili poddůstojníci c. a k. armády a námořnictva do hodnosti šikovatele (Feldwebel) či strážmistra (Wachtmeister).\n\nMinisterstvo obrany a ministerstvo vnitra drželo dohled nad spolky vojenských vysloužilců. Snaha státu všechny je sjednotit se projevila nejprve vydáním společných stanov, úpravou jednotné uniformy, ustanoveními o praporu a nošení zbraně a od 60. let 19. století snahami o zřízení jednotné organizace. Předchůdci centralizace podle německého vzoru se staly opět německé veteránské spolky na severu Čech. V roce 1870 byl založen v Krásné Lípě první svaz vojenských vysloužilců v rakouské části monarchie s názvem „Nordböhmischer Militär-Veteranenbund”. Centralistické tendence se projevovaly i ze strany I. veteránského spolku v Salzburgu. Spolek obeslal všechny veterány pozvánkou na spřátelenou slavnost „Vebrüderungsfest” 27. června 1869. Příští rok zorganizoval Louis Fischer den veteránů (Veteranentag) v Opavě, z kterého se nakonec stalo pravidelné každoroční setkávání. Na setkání ve Vídni v roce 1873, kterého se účastnili především veteráni z Čech, Moravy a alpských zemí, se vojenští vysloužilci usnesli na zřízení ústředního rakouského svazu. Mezi tím, co se na regionálních úrovních veteráni o smyslu ústředí dohadovali, založili veteráni z Vídně v roce 1882 další zemský zastřešující svaz „Militär-Veteranenbund der k. k. Reichshaupt und Residenzstadt” a v roce 1893 v Chebu „Westböhmischer Militär-Veteranen-Landesbund”. V ostatních částech rakouské monarchie se centralizace pozastavila až do doby, kdy se nadřízené orgány ujmuly iniciativy.\n\nNa nutnost ústředního orgánu upozornil Arcivévoda Albrecht ve svém memorandu v květnu 1892, krátce po sjezdu veteránů ve Vídni, kde byl jednak odhalen památník Radeckému (Radetzky Denkmal) a zároveň zde byla znovu tato otázka diskutována. Za spolupráce arcivévody Albrechta a penzionovaného generála Eduarda Mingazziho z Modigliana, ministerstva obrany a ministerstva vnitra byl v roce 1895 ústřední rakouský svaz „k. k. österreichischen Militär-Veteranen-Reichsbund” (ÖMVR) se sídlem ve Vídni založen. Prezidentem svazu byl zvolen generál Mingazzi. Ale i tak se nejevila cesta ke sjednocení jednoduchou. Ukázalo se, že mimo území Čech existoval na regionální úrovni jen malý počet spolků a nebo jich valná většina se vstupem do ústředí váhala. Do říšského svazu vstoupilo nejvíce spolků z Dolního Rakouska a Vídně. Mnohé se obávaly ztráty samostatnosti nebo zvýšení členských poplatků. K národnostním třenicím pozvolna docházelo u veteránů v Čechách, ve Štýrsku a v Haliči. Zemský svaz veteránů „Militär-Veteranen-Landesbund für das Kronland Salzburg” byl založen teprve v roce 1907. Po anektování v roce 1908 přibyly další problémy v Bosně.\n\nO vstupu do svazu rozhodovalo představenstvo a byl dobrovolný. Zemské svazy „Militär-Veteranen-Landesbund für Böhmen” v Litoměřicích, „Nordböhmischer Militär-Veteranenbund” v Krásné Lípě, „Westböhmischer Militär-Veteranen-Landesbund” v Chebu, „k. k. österreichischer Krieger-Landesbund für Mähren” v Brně a „Militär-Veteranen-Landesbund für Schlesien” v Opavě zastřešovaly i české ekvivalenty veteránských spolků. S rostoucími nacionálními třenicemi se objevily snahy o založení českého zemského svazu, pod kterým by české spolky mohly nadále fungovat. V roce 1886 byl založen v Praze český „Ústřední sbor spolků vojenských vysloužilců v království Českém“ a v roce 1903 se snažili moravští veteráni z rakouského zemského svazu „Österreichischer Krieger-Landesbund für Mähren” vystoupit a založit vlastní ústředí podle vzoru v Čechách.\n\n\nAktivní členskou základnu tvořila hlavně německá \"nižší buržoazie\" – živnostníci, řemeslníci a drobní obchodníci. Vzhledem k tomu, že byly spolky odkázány na finanční podporu z vyšších společenských vrstev, existovalo zároveň čestné a podpůrné členství z řad šlechty, církevních hodnostářů a vzdělaného mešťanstva. K tomu volily spolky po jednom protektorovi, který většinou pocházel z vyšší šlechty nebo přímo z císařského rodu a skrze které spolky proklamovaly svoji politickou příslušnost nebo politické přesvědčení Spolky, které se hlásily po roce 1848 k odkazu rakouského maršála Radeckého, představovaly spojení německých a rakouských liberálů, měšťanstva a armády. Proto pro veterány «Radeckého» hrálo vnímání německé otázky mnohem větší roli. Zrovna tak u veteránů pod patronací rakouského arcivévody Rainera (Erzherzog Rainer). Takto patrioticky zaměřené veteránské spolky udržovaly přeshraniční spolupráci s německými centrálami a zapojovaly se i do kulturních akcí německo-českých a německo-moravských vojenských vysloužilců v rámci tzv. obranářských spolků (Schutzvereine). Politický konsens zastřešoval i říšský rakouský svaz veteránů, který byl namířen proti sociálním demokratům. Vojáci všech politických stran vstupující do veteránských spolků prohlašovali, že jsou věrni císaři, říši a vlasti „(Wer nicht auf dem Boden der Treue zu Kaiser und Reich steht, der gehört nicht in die Militärveteranenvereine...”). Podle protektorů nesly veteránské spolky své jméno, například:\n\nČinnost spolků sestávala ze tří základních aktivit. První se odehrávaly na vnitřní úrovni – roční shromáždění (sjezdy), spolkové a masopustní bály, v létě a na jaře se konaly spolkové koncerty, výlety a návštěvy okolních spolků za účelem svěcení praporu nebo důležitého výročí. Druhou důležitou aktivitou byla účast na veřejných slavnostech konaných k vlasteneckým kalendářním výročím (narozeniny císaře, jmeniny atp.), kterým propůjčovaly vojenský charakter a společně s oslavou svatodušních svátků patřily k „státním oslavám”. Při oslavách se účastnili bohoslužeb a po ukončení obřadu pořádali průvody obcí za výsostného držení spolkového praporu a státního znaku. Zejména jejich vojenské kapely patřily neodmyslitelně ke koloritu každé tradiční oslavy. K třetímu projevu veteránské oddanosti císaři Františku Josefovi I. patřilo vzdávání holdu v letech 1898–1908. Při návštěvách členů císařského rodu tvořili členové spolku uvítací výbory – stáli nastoupeni na nádražích nebo při vjezdech do měst a vesniček, kolem náměstí vytvářeli uniformovaní veteráni vzorně nastoupené špalíry. Na přelomu století nechyběli u žádné vlastenecky laděné oslavy, zrovna tak jako dobrovolní hasiči (Freiwillige Feuerwehr) a střelecké spolky (Schützenvereine). Všední život sestával samozřejmě z vyplácení podpůrných příspěvků, z financování pohřbů a z pohřebního doprovodu zesnulého veterána.\n\nZpočátku neexistovalo jednotné oblečení a víceméně se podobalo kroji. Většina spolků volila šedou nebo tmavě modrou uniformu podle vzoru německých veteránů. S novým rakouským říšským svazem došlo i na jednotné uniformy. C. k. ministerstvo vnitra vydalo 10. dubna 1900 předpis o služebních uniformách – „Adjustierungsvorschrift”.\n\nKlobouk byl podle předpisu vyhotoven z pevné černé plsti s mírně rozšířeným dnem (šíře krempy vpředu i vzadu činila 1,6–2,1 cm směrem dolů, po stranách 3,5–4,5 cm zvednutá). Na levé straně se nosil usazen kovový hořící granát zdobený císařským korunovaným orlem a monogramem FJI (Franz-Joseph I.). V plamenech granátu se ukrývala trubička k zastrčení zelených kohoutích per. Uniforma sestávala z vlněné bundy ve státní tmavě zelené barvě s dvěma řadami po osmi žlutých kovových knoflících s vyraženým písmenem „V” (Veteran) a černých dlouhých kalhot. Bundu zdobil červený límec, manžety a červené lemování. Černý kabát měl stojáček a manžety lemované taktéž červeně, vzadu tzv. \"dragouna\" a vpředu dvě řady kovových žlutých knoflíků po šesti. Límec kabátu a bundy zkrášlovaly emblémy hořících granátů. Uniformu doplňovaly bílé kožené rukavice.\n\nSymbolem odvahy a nezávislosti (ale i vojenského stavu) bylo odjakživa nošení poboční zbraně (meč, šavle, bajonet). I když nadřízené orgány nevítaly snahy veteránů o nošení zbraně s nadšením, nakonec byla válečnickým spolkům (Kriegervereine) císařským dekretem ze dne 4. července 1914 poboční zbraň povolena. Nejprve to mohla být jakákoliv šavle, která byla předpisem (o služebních uniformách) důstojníkům a mužstvu taktéž upravena.\n\nVeteránské spolky (Militär-Veteranen-Vereine) směly (podle císařského nařízení ze dne 29. listopadu 1865) používat vlastní prapory. Nákres praporu musel být ale předložen ke schválení. Střed vlajky povětšinou zobrazoval znak monarchie, v horní části byl umístěn název spolku a v dolní název města či obce v říšském černožlutém barevném ladění. České spolky mívaly jednu stranu praporu v červenobílé s českým lvem nebo sv. Václavem. Vlajku nosili praporečníci a byla uschována na váženém místě. Některé spolky vlajku přechovávaly v kapli. Vlajka nechyběla při žádné kulturní nebo společenské akci a její svěcení patřilo k významným událostem měst a vesnic, ke kterému se sjeli nejen veteráni z celého okolí, ale i významné osobnosti veteránů, církevních hodnostářů, šlechticů a podnikatelů. Pravidlem se stalo i střílení z hmoždířů.\n\nPři vstupu do spolku platil každý nový člen jednorázové zápisné, jehož výši si určoval každý spolek jednotlivě a záviselo na věku (obvykle v rozmezí 50 krejcarů až 1 zlatého). Finanční příspěvky členské základny využívaly spolky k podpoře v nemoci, k pokrytí nákladů pohřbu a samozřejmě k vytváření rezervního fondu. Rozhodnutí o podpoře se odvíjelo od délky členství, ale také od rozhodnutí výboru a spolkového lékaře. Podporu v nemoci pobíral člen po předem vymezenou dobu (dva až tři měsíce) a výbor mohl také rozhodnout o prodloužení podpůrné lhůty nebo o umístění do nemocnice. Nemoc nahlašovali členové do 48 hodin předsedovi spolku.\n\nVáleční invalidé nemuseli sice platit členské příspěvky, ale neměli pak nárok na podporu v nemoci a na pohřebné ze strany spolku. Člen pobývající na vojenském cvičení byl podle stanov nadále regulérním členem spolku, proto se na něho vztahovala povinnost placení členských příspěvků, pouze se ho netýkala podpora v nemoci. Během mobilizace byli členové suspendováni a po návratu opět zařazeni do členské základny se všemi poskytovanými výhodami. Zraněný navrátilec ztrácel nárok na podporu v nemoci, ale výbor mohl o jeho podpoře kladně rozhodnout. Rozhodnutí výboru záviselo od finančních možností spolku a výši jeho rezervního fondu. Výše příspěvku na pohřeb závisela zrovna tak na délce členství a na věku. Spolky obvykle uhrazovaly poplatky za hrob, rakev, faráře, pohřební průvod, chór, hudbu a vyzvánění. U nemajetných členů hradil spolek veškeré náklady. Povinností každého člena bylo také se pohřbu v uniformě zúčastnit.\n\nVeteránské spolky dbaly na čest a morálku, což se projevovalo i u finanční podpory. Simulování nemoci se trestalo nejen zastavením vyplácené podpory, ale také okamžitým vyloučením. To se týkalo i „neuctivě klejících lidi, zpustlých lidí, nadměrných pijanů nebo lidí viněných z kriminálních činů”. Vyloučen mohl být člen „pro neplacení příspěvků, urážku představeného, znevážení cti spolku či neplnění úkolů, pro nepřístojné a pobuřující chování na veřejnosti, včetně opilství, pro odsouzení za zločin, krádež, podvod či zpronevěru”.\n\nO přeměnu veteránských spolků se pokoušelo ministerstvo obrany a ministerstvo vnitra již před rokem 1914. Opozice docílila nepřijmutí nového zákona a teprve po vyhlášení mobilizace a rozpoutání první světové války dosáhla vláda přeměny některých veteránských spolků na válečnické (k. k. Krieger Vereine). Pro válečnické spolky platily od roku 1915 jednotné stanovy. Vzhledem k válečnému stavu přibylo veteránům pěstování střelectví. Společně s dobrovolnými hasiči prošli výcvikem v pomocné vojenské zdravotní službě a zajišťovali první pomoc a přepravu raněných do lazaretů. Dále spolky zprostředkovávaly pro všechny členy práci a poskytovaly jim a pozůstalým potřebnou podporu a pomoc.\n\nPo uzavření příměří a říjnovém převratu v roce 1918 museli bývalí příslušníci zaniklé habsburské armády po svém návratu domů absolvovat tzv. \"odrakouštění\". Čs. vláda zavedla přejímací (karanténní) tábory: pro mužstvo z jižní fronty v Českých Budějovicích, Pardubicích, Chocni, Uherském Hradišti a Znojmě, pro vojáky z ruské fronty v Hranicích. Pro vojáky z Balkánu byl zřízen tábor v Srbsku. Politicky podezřelí vojáci podstoupili až šestiměsíční internaci, kterou vláda ospravedlňovala zdravotními problémy vojáků. Masy vojáků zemřely na bojištích ve Velké válce, mnoho válečných veteránů, vzhledem k jejich oslabenému organismu, po návratu podlehlo i obyčejnému onemocnění či španělské chřipce. Za prokázaná hrdinství v boji si odnášeli domů válečná vyznamenání a byli na ně po zásluze hrdí.\n\nJiž na 7. schůzi Revolučního národního shromáždění v úterý 3. prosince 1918 přijali poslanci Zrušení šlechtictví a práva užívání titulů vyvrcholilo v zákazu veřejného nošení rakousko-uherských civilních a vojenských řádů, medailí, vyznamenání a odznaků. Zamezit veteránům v jejich spolčování a zpřetrhat kamarádství z fronty se snažila vláda zákonem č. 215/1920 Sb. o přeměně válečnických spolků na podpůrné či pojistné (Unterstützungsvereins gedienter Soldaten nebo Unterstützungsverein \"Heimatsöhne im Weltkriege\"), které pokud tak do půl roku neučinily, rozpustila z moci úřední. Všechny německé spolky byly donuceny přerušit vazby na své rakouské či německé centrály a následně je zřídit v Československu. Jejich existence byla nadále zajištěna pouze v případě, že z jejich stanov zmizel vojenský ráz a patriotické uctívání bývalé monarchie a císařské rodiny. Změna se týkala i dosud užívaných stejnokrojů. Ministerstvo vnitra stejnokroje označilo za nezákonné a „odporující československé státní myšlence”.\n\nVojáci a aktivní důstojníci a poddůstojníci hlásící se dál hrdě k monarchii byli označeni za zrádce národa a ze vznikající čs. armády propuštěni či odcházeli znechuceni do penze. Ze zákona č. 191/1920 o úpravě služebních požitků se dočkali diskriminace i v platových zařazeních. Zrovna tak poškozeni byli vojenští důchodci a váleční poškozenci. Bývalí c. k. frontoví vojáci, německé i české národnosti byli odkázáni na finanční podporu pozůstalých, místních spolků a veřejné sbírky. Vznikaly podpůrné fondy pro pozůstalé a poškozené z c. k. pluků a dobročinné organizace pro vdovy, sirotky a jinak válkou poškozené obyvatelstvo. Většinou to ale byly právě bývalé c. k. instituce, které vláda po válce zrušila. Z jejich přičinění se obyvatelstvo obcí skládalo na pomníčky padlým hrdinům.\n\nI když zpočátku hlavní těžiště zájmu tkvělo v pomoci válečným invalidům a pozůstalým, brzy si veteráni připomínali své padlé, pohřešované a zesnulé kamarády. Na konci 19. století se doslova roztrhl pytel se zakládáním pomníků. Během první světové války se budovaly válečné hroby a válečné pomníky téměř souběžně. Na konci roku 1914 vládl zároveň mezi obyvatelstvem široký konsens, že by památka na padlé hrdiny měla být pro budoucí generace zachována. Učitelé a studenti Uměleckoprůmyslové školy ve Vídni vypracovali ve spolupráci s c. k. Úřadem pro podporu podnikání (k. k. Gewerbeförderungsamt) návrhy, náčrtky a plány pro hroby vojáků a válečné pomníky, které měly být c. k. Úřadem pro podporu podnikání následně použity, přičemž se stylově rozlišovalo mezi hrobem a pomníkem. K tomu se rozeběhlo několik výstav, jako třeba ve spolupráci s dolnorakouským spolkem „Verein für Denkmalpflege und Heimatschutz” výstava v Mannheimu (Ausstellung „Kriegergrab und Kriegerdenkmal“) na přelomu let 1916/17.\n\nPo první světové válce sehrála významnou roli při budování pomníků také katolická církev, která se kultu válečných hrdinů zrovna tak ujala. Zejména svátek Všech svatých (Allerheiligenfest) se stal základním kamenem všech ceremonií při uctívání padlých a zesnulých válečných hrdinů (což je v Rakousku dodnes). Proto také většina pomníčků stávala nebo stojí v blízkosti kostelů. Budování pomníků padlým hrdinům z první světové války sloužilo (po roce 1919) na území Rakouska a v připojených německých oblastech v Československu především k utužení vztahů vnitřně a politicky roztrženého obyvatelstva a k uchování rakouských tradic. Veteráni pomníky budovali v duchu rakouského patriotismu.\n\nObyvatelé obcí a členové veteránských spolků uctívali většinou někoho z rodiny či někoho z okruhu svých známých. Poválečné dosídlené obyvatelstvo v pohraničí tento osobní vztah jednak postrádalo a za druhé nápisům na pomnících často ani nerozumělo („Den Helden der Heimat\", „Den fürs Vaterland gefallen Helden\", „für Gott und Vaterland kämpfende Helden“, „Helden, welche in treuer Pflichterfüllung ihr Leben auf dem Altar des Vaterlandes geopfert haben“, „Heldensöhne“ nebo „tapfere Krieger“ apod.). Do toho se promítala i všeobecně podporovaná nenávist ke všemu německému. Pomníky byly po válce horlivými komunistickými funkcionáři likvidovány, pryč musely přijít i symboly monarchie a jiná symbolika, která Němce jen trochu připomínala. Mnoho pomníků se stalo základním stavebním kamenem pro pomníky osvoboditelům Rudé armády. V tom lepším případě z nich zmizely pouze desky s německým věnováním a jmény padlých vojáků.\n\nOproti tomu se konaly velké a státem podporované veřejné sbírky na podporu legionářů a za účasti Sokola okázalé slavnostní vojenské přehlídky spojené s přísahami často při odhalování pomníků. Němečtí veteráni byli nakonec odškodněni až ve Třetí říši v rámci tzv. „Wiedergutmachung”. Na české veterány jako občany protektorátu nebylo možné zákon aplikovat a nebyl ani vydán protektorátní zákon, který by právně křivdy spáchané na českých veteránech odčinil. Určitého zadostučinění se jim dostalo až díky intervencím generála Roberta Rychtrmoce u německých úřadů.\n\nVe třicátých letech dvacátého století docházelo v Československu postupně k politickému uvolnění. V roce 1936 byl v Praze založen spolek bývalých (rakouskouherských) českých vojáků „Svaz vojáků z fronty v ČSR”. Ministerstvo vnitra schválilo jeho stanovy koncem října 1937. Předsedou spolku byl zvolen Hynek Babka, ústředním tajemníkem Bohumír Cetkovský a místopředsedou Jan Hájek (později Jan Doleček). Přestože spolek udržoval hlavně kamarádské vztahy s vojáky z fronty, jeho činnost byla státními orgány neustále sledována. Kamenem sváru mezi Cetkovským a Hájkem se stalo nadměrné přijímání legionářů. Ti si nakonec vytvořili vlastní organizaci „Exekutivu bývalých vojáků” a ze Svazu vojáků z fronty odešli. Ministerstvo národní obrany se snažilo do konce roku 1938 všechny spolky neprofesionálních vojáků (mimo válečných poškozenců) sloučit pod Svaz československých záložníků a bývalých vojáků. Tímto úkolem pověřilo plukovníka gšt. Čeňka Kudláčka. Předsedou svazu se stal 30. října 1938 brig. gen. v.v. Karel Heřman. Vzhledem k tomu, že Svaz vojáků z fronty do nově vzniklého Svazu čs. záložníků a bývalých vojáků nevstoupil, policejní ředitelství v Praze jeho činnost s okamžitou platností 30. listopadu 1938 zastavilo. Zrovna tak policejní ředitelství postupovalo i v případě Exekutivy bývalých vojáků. Oba spolky se však nepodařilo úředně rozpustit. Svaz vojáků z fronty fungoval tajně dál.\n\nPo Mnichovské dohodě a připojení pohraničního území k Třetí říši se staly německé veteránské a válečnické spolky součástí „NS-Reichskriegerbund” (Národně socialistický říšský svaz válečnických spolků). V čele svazu „Reichskriegerbund” stál velitel říšských válečníků (Reichskriegerführer), svaz zastřešoval říšské župní válečnické svazy (Gaukriegerverbände) s příslušnými krajskými válečnickými svazy (Kreiskriegerverbände) a místními válečnickými kamarádstvími (Kriegerkameradschaften). Dne 3. března 1943 Adolf Hitler svaz rozpustil a majetek veteránů propadl straně NSDAP, pod kterou některé lokální spolky válečnických kamarádství nadále fungovaly. Z jejich členské základny se ke konci války formovaly oddíly Volkssturmu.\n\nNěmecké říšské orgány neměly po zřízení protektorátu v úmyslu zastavit činnost českých spolků bývalých vojáků. V jejich zájmu bylo spolky kontrolovat a mít přehled o jejich majetku. Říšský protektor Karl Hermann Frank „Svaz vojáků z fronty” 12. května 1939 rehabilitoval zvláště z toho důvodu, že nebyl podle německých úřadů „infikovaný legionáři” a vstup do něj nebyl povolen ani Židům. Proto doporučil generálu četnictva v. v. Bláhovi přepracovat stanovy v duchu Svazu válečníků a podle organizační struktury NSRKB. Počátkem léta 1939 došlo také k přejmenování Svazu čs. záložníků a bývalých vojáků na „Kamarádský svaz bývalých vojáků” (v čele zůstal Heřman), Svazu čs. důstojníků na „Podpůrný svaz bývalých českých důstojníků” s novým předsedou gen. šéf justiční služby v.v. Adolfem Zeleným a Svaz bývalých rotmistrů na „Podpůrný svaz bývalých českých rotmistrů”.\n\nStanovy Českého svazu válečníků přijalo ministerstvo vnitra 20. dubna 1941 a koncem května 1941 přepracované stanovy pro „Kamarádství” ČSV. Komisařský vedoucí Svazu vojáků z fronty spolek rozpustil a členská základna vstoupila na ustavujícím shromáždění 19. června 1941 do „Kamarádství” ČSV. Ministerstvo vnitra 17. července 1941 přepracované stanovy odsouhlasilo. Český svaz válečníků sdružoval bývalé, přísaze věrné, české vojáky a byl zprvu nepolitickou a nevýdělečnou organizací. Podle stanov zabezpečoval své členy výhradně po stránce kulturní, mravní, hospodářské a sociální. Předsedou ČSV se stal generál četnictva v. v. Otto Bláha. Struktura a složení ČSV odpovídaly Národně socialistickému říšskému svazu válečnických spolků (Nationalsozialistischer Reichkriegerbund). Jednotlivým místním spolkům „Kamarádství” (v každém větším městě) byly nadřízená krajská kamarádství. Ta byla zastřešena zemskými svazy.\n\nV roce 1943 nastoupil na post ústředního vedoucího divizní generál v. v. Robert Rychtrmoc. Český svaz válečníků nyní podle nových stanov fungoval jako samostatná organizace pro pěstování kamarádství v duchu kladného postoje k říšské myšlence a pro pěstování sociální péče o členy. V Čechách se nacházelo 12 a na Moravě 5 nově vymezených krajů. Od třetího čtvrtletí 1943 dostával svaz od ministerstva ročně 300 000 K (ve čtvrtletních splátkách po 75 000 K) a od města Prahy roční příspěvek 5 000 K. Ústřední vedoucí i jeho dva zástupci pracovali pro spolek zdarma. Vedoucí kanceláře A. Burda, personální referent J. Hintnaus a účetní F. Janda zpracovávali svazovou agendu za pravidelný plat. V agendě pro opatřování medailí za statečnost byla zaměstnána jedna osoba na omezenou dobu za týdenní mzdu a druhá pracovala dobrovolně. Generální velitel neuniformované protektorátní policie povolil členům svazu 16. října 1943 užívání kruhovitého spolkového odznaku uprostřed s přilbou protknutou mečem a okolo s nápisem: Tschechischer Kriegerbund – ČSV. Okupační úřady ale členům nedovolily nosit stejnokroje, vlajky a pořádat slavnostní pochody (paradenmarše).\n\nÚV Robert Rychtrmoc se neustále zasazoval o české bývalé rakousko-uherské důstojníky a vojíny, kteří odmítli vstoupit do legií. Československá armáda je z tohoto důvodu do svých řad nepřijala a vojáci tak neměli nárok na penzi. Zároveň se na ně nevztahoval ani německý zákon o tzv. \"Wiedergutmachung\". Po mnoha intervencích se nakonec uvolil ministr hospodářství Walter Bertsch odškodnit české vojáky, „kteří byli v zajetí nebo propadli při české jazykové zkoušce a ztratili tím na služebních létech nebo na penzijních požitcích”. Pro sociálně slabé členy Rychtrmoc vydobyl jednorázovou podporu ve výši 500 K. Na jaře 1944 docházelo k rušení živností. Proto se také zasadil, aby se u členské základny případy rušení posuzovaly jednotlivě. Ministr hospodářství vyšel Rychtrmocovi vstříc i při vyplácení odměn za rakouské medaile udělované za statečnost. Za zlatou medaili obdržel voják měsíčně 200 K, za stříbrnou 600 K ročně a za bronzovou 300 K ročně. Navíc dostával každý účastník první světové války starší 70 let měsíční příspěvek 100 K.\n\nPrvní pokusy Bohuslava Kálala a protektorátní vlády o zastřešující organizaci všech spolků bývalých vojáků ztroskotaly. Zrovna tak i pokusy začlenit do vznikajícího ústředí „Český svaz válečníků”, který s legionářskými organizacemi nehodlal ani v době protektorátu příliš kooperovat. Teprve 20. října 1942 se mu podařilo Ústřední svaz bývalých vojáků (ÚSBV) ze zástupců Podpůrného svazů bývalých českých důstojníků, Podpůrného svazů bývalých českých rotmistrů, Exekutivy bývalých vojáků a Kamarádského svazu bývalých vojáků utvořit. Generální velitel neuniformované protektorátní policie vzal 20. prosince 1942 stanovy ÚSBV na vědomí. Ústřední svaz sdružení bývalých vojáků v Čechách a na Moravě se podle stanov soustředil na zlepšování a zhospodárnění sociální péče i hmotných podpor členské základny.\n\nDne 5. ledna 1943 se konala ustavující schůze ÚSBV, na které byl jednomyslně zvolen ÚV (ústředním velitelem) ÚSBV brig. gen. v. v. Bohuslav Kálal. Jeho funkce nebyla placená, ale měsíčně pobíral reprezentační příspěvek 5000 K. Svaz směl vydávat měsíčník „Zprávy bývalých vojáků“ ve vlastním nákladu a v počtu 25 000 výtisků. Vzhledem k tomu, že se neustále objevovaly z různých stran snahy začlenit Český svaz válečníků pod ÚSBV, vydal K. H. Frank 4. května 1943 zásadní stanovisko k poměrům ve spolcích bývalých vojáků. Kálal si mohl ponechat dosavadní organizaci, ale obě organizace měly fungovat odděleně, z německé strany neexistoval žádný zájem na utvoření společného sboru. Už jen z toho důvodu, že ČSV byla spolkem bez legionářů a židů. Exekutivu bývalých vojáků měl Kálal okamžitě rozpustit. Místo Exekutivy přistoupil Svaz válečných poškozenců. Spolky, které sloučení odmítly, byly úředně rozpuštěny.\n\nK příležitosti pátého výročí zřízení Protektorátu Čechy a Morava byl v neděli 12. března 1944 svolán z podnětu ČSV sjezd bývalých českých vojáků, kteří až do poslední chvíle zůstali věrní c. k. armádě a svému císaři. Spolupořadatelem byl i ÚSBV. Na Žofíně se sešlo 1500 mužů. Sjezdu se účastnila delegace Kuratoria v čele s MUDr. Františkem Teunerem a mnoho dalších významných protektorátních činitelů (předseda protektorátní vlády, ministr školství a lidové osvěty doc. Kliment, KV NS doc. Dr. Tomáš Krejčí, za vládní vojsko generál František Marvan, předsednictvo ČLPB, rytíři řádu Marie Terezie kpt. v. v. Jan Fousek a kpt. v. v. Ladislav Vojáček, arm. gen. v. v. Alois Podhajský, div. gen. v. v. Jan Antony, brig. gen. v. v. Bohumil Binko, brig. gen. v. v. Ladislav Forbelský, za Podpůrný svaz bývalých českých důstojníků gen. šéf just. služby v. v. Adolf Zelený, za Kamarádský svaz bývalých vojáků brig. gen. v. v. Karel Heřman, za německé státní ministerstvo ing. Anton Zankl).\n\nOpuštěné kanceláře Českého svazu válečníků v Praze byly hned v začátku květnového povstání vykradeny. Na příkaz Zemského národního výboru (ZNV) v Praze převzali členové bývalého „Svazu vojáků z fronty” Babka a Fric kanceláře a následně je zapečetili. Fric a Doleček byli pověřeni 6. září 1945 likvidací a inventurou ČSV. Český svaz válečníků spadal podle § 3, odstavec 2 retribučního dekretu mezi jiné fašistické organizace podobné povahy a jako spolek sloužící nacistickým a fašistickým účelům byl rozpuštěn dle § 4 dekretu prezidenta republiky ze dne 25. září 1945 číslo 81 sbírky zákonů a nařízení.\n\nRobert Rychtrmoc byl zatčen 9. května 1945, Otto Bláha 14. května 1945 a Gustav Mohapel, redaktor časopisu ČSV „Kamarádství“, 5. května 1945. Národní soud v Praze uznal všechny tři vojenské veterány vinnými ze zločinu proti státu „podle § 1 retribučního dekretu a podle § 2, odst. 2 zákona na ochranu republiky a zločinu podle § 3, odst. 1 retribučního dekretu”. Bláhu a Rychtrmoce odsoudil k trestu smrti a rozsudek byl vykonán ještě ten den 21. ledna 1946. Mohapela k trestu těžkého žaláře v trvání 25 let, zostřeného čtvrtletně jedním tvrdým ložem. Podle § 14 retribučního dekretu pozbyli všichni obžalovaní navždy občanské cti, museli uhradit náklady trestního řízení a jejich majetek propadl ve prospěch státu. Na Gustava Mohapela se vztahovala amnestie počátkem května 1960, po propuštění byl ale sledován StB v rámci akce „Major“. Zemřel roku 1979. I. náměstek Rychtrmoce brig. gen. v. v. Ladislav Forbelský byl zatčen 15. května 1945 a odsouzen lidovým soudem 27. června 1946 za „spáchání zločinu proti státu podle § 3, odst. 2 téhož dekretu k trestu těžkého žaláře v trvání pěti roků, zostřeného čtvrtletně jedním tvrdým ložem”. Také on hradil náklady trestního řízení, ztratil na dobu pěti let občanskou čest a veškerý jeho majetek propadl státu. Po odsunu německého obyvatelstva vydal ZNV v Praze 19. srpna 1946 vyjádření, které se týkalo venkovské členské základny ČSV. U nich se mělo při vyšetřování postupovat obezřetněji.\n\nKálal oznámil 12. května 1945 ministerstvu vnitra rozpuštění ÚSBV a zasla své oznámení všem členským svazům. Jeho postup nebyl podle spolkových stanov právoplatný, ale ministerstvo vnitra s ním souhlasilo. Majetek a finanční hotovost skoro sto tisíc korun spadl do klína nejprve Svazu čs. důstojnictva a později Svazu brannosti. Brig. gen. v. v. Bohuslav Kálal byl za spolupráci s Němci zatčen a zemřel 13. července 1945 ve věznici na Pankráci. Proti Zelenému bylo za spolupráci s Němci 7. června 1946 zahájeno kárné řízení. Bohumír Cetkovský byl 20. dubna 1940 zatčen Gestapem, následně předán do koncentračního tábora (KT), kde zahynul. Karel Heřman byl zatčen Gestapem a do konce války byl internován v KT.\n\nV Rakousku se veteráni po druhé světové válce přetransformovali do rakouského svazu Österreichischer Kameradschaftsbund (ÖKB). Z podnětu Mgr. Jindřicha Lipeckého vzniklo v roce 2011 občanské sdružení Svaz c. k. vojenských vysloužilců zemí Koruny české. Jedním z hlavních cílů sdružení je záchrana pomníků z období rakousko-uherské monarchie a pomníků na památku císaře Františka Josefa I.\n\n\n\n"}
{"id": "1067023", "url": "https://cs.wikipedia.org/wiki?curid=1067023", "title": "Divize D 1972/73", "text": "Divize D 1972/73\n\nV soubojích 8. ročníku Moravskoslezské divize D 1972/73 (jedna ze skupin 4. fotbalové ligy) se utkalo 16 týmů dvoukolovým systémem podzim–jaro. Tento ročník začal v srpnu 1972 a skončil v červnu 1973.\n\n\nZdroj: \n\nPoznámky:\n\n"}
{"id": "1067031", "url": "https://cs.wikipedia.org/wiki?curid=1067031", "title": "Divize D 1971/72", "text": "Divize D 1971/72\n\nV soubojích 7. ročníku Moravskoslezské divize D 1971/72 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1971 a skončil v červnu 1972.\n\n\nZdroj: \n\nPoznámky:\n\n"}
{"id": "1067039", "url": "https://cs.wikipedia.org/wiki?curid=1067039", "title": "Divize D 1970/71", "text": "Divize D 1970/71\n\nV soubojích 6. ročníku Moravskoslezské divize D 1970/71 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Tento ročník začal v srpnu 1970 a skončil v červnu 1971.\n\n\nZdroj: \n\nPoznámky:\n\n"}
{"id": "1067040", "url": "https://cs.wikipedia.org/wiki?curid=1067040", "title": "Divize D 1969/70", "text": "Divize D 1969/70\n\nV soubojích 5. ročníku Moravskoslezské divize D 1969/70 (jedna ze skupin 4. fotbalové ligy) se utkalo 16 týmů každý s každým dvoukolovým systémem podzim–jaro. Byl to první ročník ve čtvrtoligové historii Divize D (1969–1977 a od 1981/82 dosud). Tento ročník začal v srpnu 1969 a skončil v červnu 1970.\n\nPřed sezonou došlo k reorganizaci soutěží (mj. rozšíření nejvyšší soutěže ze 14 na 16 účastníků, které přetrvalo dodnes), ze II. ligy nesestoupilo žádné mužstvo. Divize D se stala 4. nejvyšší soutěží (1965–1969 a 1977–1981 byla 3. stupněm) a byla taktéž rozšířena ze 14 na 16 účastníků. Z Divize D 1968/69 (jako jedné ze skupin 3. ligy) přešla do tohoto ročníku Divize D (už jako jedné ze skupin 4. nejvyšší soutěže) mužstva TJ OP Prostějov, TJ ZKL Brno, TJ RH Znojmo, TJ Sigma MŽ Olomouc a TJ Baník 1. máj Karviná. Z moravských oblastních přeborů 1968/69 (skupin 4. nejvyšší soutěže) postoupilo těchto 11 mužstev:\n\n\nZdroj: \n\nPoznámky:\n\n"}
{"id": "1067041", "url": "https://cs.wikipedia.org/wiki?curid=1067041", "title": "Divize D 1968/69", "text": "Divize D 1968/69\n\nV soubojích 4. ročníku Moravskoslezské divize D 1968/69 (jedna ze skupin 3. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1968 a skončil v červnu 1969.\n\nInvaze vojsk Varšavské smlouvy do Československa přerušila soutěž po druhém kole (hráno třetí srpnový víkend), navazující 3. kolo se odehrálo až v půli září 1968.\n\nVzhledem k reorganizaci soutěží od ročníku 1969/70, kdy se Divize D stala jednou ze skupin 4. nejvyšší soutěže, postoupilo prvních 9 mužstev do III. ligy – sk. B 1969/70, posledních 5 mužstev sestoupilo do Divize D 1969/70 (jako jedné ze skupin 4. nejvyšší soutěže).\n\n\nZdroj: \n\nPoznámky:\n\n"}
{"id": "1067042", "url": "https://cs.wikipedia.org/wiki?curid=1067042", "title": "Divize D 1967/68", "text": "Divize D 1967/68\n\nV soubojích 3. ročníku Moravskoslezské divize D 1967/68 (jedna ze skupin 3. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1967 a skončil v červnu 1968.\n\n\nZdroj: \n\nPoznámky:\n\n"}
{"id": "1067043", "url": "https://cs.wikipedia.org/wiki?curid=1067043", "title": "Krudum (rozhledna)", "text": "Krudum (rozhledna)\n\nKrudum je rozhledna nacházející se na jihovýchodním vrcholu (kóta 835 m n. m.) hory Krudum (někdy též \"Chrudim\") (kóta 838 m n. m.) ve Slavkovském lese v Karlovarském kraji, v okrese Sokolov. Rozhledna je volně přístupná po celý rok. Výška vyhlídkového ochozu nad zemí je 29,5 m, nadmořská výška vyhlídkového ochozu je 864,9 m.\n\nNa místě dnešní rozhledny stála 20 metrů vysoká kamenná hranolová rozhledna. Její stavbu inicioval místní rodák Andreas Kempf (22. 1. 1865 – 2. 5. 1929), významná osobnost karlovarského regionu. Otevření rozhledny 11. září 1932 se však Andreas Kempf nedožil. Ta však až do jejího zániku nesla jeho jméno „Kempfova věž“. Rozhledna byla velmi populární, ale její sláva trvala jen do konce II. světové války. Po odsunu původního obyvatelstva rozhledna postupně pustla a rozpadala se. Zchátralou rozhlednu převzal Státní statek Rovná, který ji v roce 1981 nechal srovnat se zemí. Na původním místě zbyla jen hromada kamení.\n\nV roce 2001 vznikla obecně prospěšná společnost Krudum, která se snažila o opětovném postavení původní rozhledny. Pro nedostatek financí však od původního záměru sešlo. V roce 2005 přišel s požadavkem Český telekomunikační úřad, který si vrch Krudum vytipoval jako jednu z mála vhodných lokalit pro umístění stožáru a stanice ke kontrole využívání rádiových kmitočtů – “Automatizovaný systém monitorování kmitočtového spektra“. Došlo k jednání s vlastníkem, společností Loketské městské lesy. Vlastník společnosti, kterým je město Loket, přišel s návrhem, jak využít stavbu stožáru monitorovací stanice i jako rozhlednu. Došlo k dohodě a tak vznikla vysoká štíhlá rozhledna s vyhlídkovou plošinou a přístupovým schodištěm. Město Loket zajišťovalo výstavbu rozhledny po organizační stránce, na financování se podílely i další subjekty např. město Sokolov, Sokolovská uhelná, a. s., město Krásno, město Horní Slavkov, Karlovarský kraj, KMK Granit, a. s. i město Loket. Slavnostní otevření nové rozhledny se uskutečnilo 15. 10. 2008. Součástí je i technologický kontejner v oploceném areálu u rozhledny. Vlastníkem je Český telekomunikační úřad, správcem a provozovatelem rozhledny je společnost Loketské městské lesy.\n\nK rozhledně je dobrý přístup od osady Hrušková po žlutě značené turistické stezce okolo památníku vojenské přísahy pod Krudumem. Druhou možností je přístup po zeleně značené turistické stezce od Lobezského potoka přes bývalou osadu Milíře.\n\nZ rozhledny se nabízí kruhový rozhled na Slavkovský les, hřebeny Krušných hor a na Doupovské hory. Za velmi dobrých podmínek lze dohlédnout až na vrcholky Smrčin v Bavorsku (Ochsenkopf, Schneeberg) a na Jesenickou přehradní nádrž u města Cheb.\n\n"}
{"id": "1067044", "url": "https://cs.wikipedia.org/wiki?curid=1067044", "title": "Divize D 1966/67", "text": "Divize D 1966/67\n\nV soubojích 2. ročníku Moravskoslezské divize D 1966/67 (jedna ze skupin 3. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1966 a skončil v červnu 1967.\n\n\nZdroj: \n\nPoznámky:\n\n"}
{"id": "1067045", "url": "https://cs.wikipedia.org/wiki?curid=1067045", "title": "Divize D 1965/66", "text": "Divize D 1965/66\n\nV soubojích 1. ročníku Moravskoslezské divize D 1965/66 (jedna ze skupin 3. fotbalové ligy) se utkalo 14 týmů každý s každým dvoukolovým systémem podzim–jaro. Tento ročník začal v srpnu 1965 a skončil v červnu 1966.\n\nPřed sezonou došlo k reorganizaci nižších soutěží, Divize D vznikla jako jedna ze skupin 3. nejvyšší soutěže.\n\n\nZdroj: \n\nPoznámky:\n\n"}
{"id": "1067049", "url": "https://cs.wikipedia.org/wiki?curid=1067049", "title": "Robert Ley", "text": "Robert Ley\n\nRobert Ley (15. února 1890 Niederbreidenbach – 25. října 1945 Norimberk) byl německý politik, zastával úřad říšského vůdce nacistické strany v Německu NSDAP a vedoucího sdružení Deutsche Arbeitsfront (Německá pracovní fronta). Jeho celoživotní úsilí zanechalo výraznou stopu v německém národu ve své době. Podle něj byl jistý druh nového osídlení Němci nazván \"Ley-Siedlung\" (Leyovo osídlení) a loď pro přepravu pasažérů byla pojmenována Robert Ley. Byl mezi obviněnými v Norimberském procesu s hlavními válečnými zločinci a stanul před Mezinárodním vojenským tribunálem, před soudem však spáchal sebevraždu.\n\nRobert Ley vyrůstal jako syn zemědělce Friedricha Ley a jeho manželky Emilie (narozené Forestové), v oblasti Severní Porýní-Vestfálsko na východ od Kolína nad Rýnem, jako sedmé z jedenácti dětí. Ve věku šesti let jeho otec zapálil vlastní hospodářství při pojistném podvodu. Leyův otec byl poté odsouzen k několika letům vězení a Ley získal zkušenost celoživotních obav ze sociálního úpadku a směřování k bezmezné ctižádosti a extrémním formám sebevyjádření.\n\nPo roce 1910 dokončil střední školu a zapsal se na univerzitu v Jeně (5 semestrů) a Bonnu (2 semestry) a pak přestoupil na Westfälische Wilhelms-Universität v Münsteru (WWU). V Jeně, se stal členem pěveckého sboru Sängerschaft zu St. Pauli Jena. Až do vypuknutí války v roce 1914 se ve svém vzdělávání v oboru chemie potravin na WWU Münster dostal až k státní zkoušce. Nastoupil jako dobrovolník do armády v první světové válce, jako dělostřelec se zúčastnil bitev u Verdunu a na Sommě.\n\nJako pozorovatel u Fliegerabteilung 202 (Artillerie) byl postřelen. V roce 1917 byl sestřelen nad Francií a 29. července 1917 padl do francouzského zajetí a dva roky strávil jako válečný zajatec. Během nouzového přistání ve Francii byl těžce raněn a měl těžký otřes mozku. Prožil klinickou smrt. Jednu nohu mu měli původně amputovat. Ze zajetí se po fyzických strádáních vrátil v roce 1920 do Německa. Zlomená noha a vážné poranění mozku byly trvalými následky tohoto válečného utrpení. Jeho vážná závislost na alkoholu a jeho sklon ke koktání mohly být důsledkem válečných zranění. Pro své zotavení v zajetí prodělal několik opakovaných operací.\n\nPo návratu na Westfälische Wilhelms-Universität složil úspěšně doktorát a získal titul PhD v oboru chemie. Přispěl k poznání glyceridů a v roce 1920 vykonával zaměstnání ve firmě Bayer, v Leverkusenu. Byl rozhořčen francouzskou okupací Porúří v roce 1924, přidal se na stranu ultranacionalistů. Jeho psychické problémy mu bránily orientovat se v sociální situaci ve Výmarské republice a vstoupil do nacistické strany ihned po přečtení řeči Adolfa Hitlera při jeho soudu po pivním puči v Mnichově.\n\nV roce 1922 se mu narodila dcera Renata.\n\nV NSDAP jej v roce 1923 jmenoval Adolf Hitler regionálním zástupcem strany pro jižní Porýní. Ley prokázal neochvějnou loajalitu k Adolfu Hitlerovi, jako vůdci strany, který ignorovat stížnosti na aroganci, neschopnost a opilecké aféry Roberta Leye.\n\nPro nadměrné požívání alkoholu a pro antisemitské útoky na bankéře přišel v roce 1928 o práci v dceřiné společnosti Bayer, v IG Farben. Ve stejném roce jej však na plný úvazek zaměstnala organizace NSDAP v oblasti Kolín-Aachen, a stal se členem pruského zemského sněmu. Během těchto let, se Ley stal zapáleným řečníkem a agitátorem.\n\nPodílel se na pouličních bojích a dalších nepokojích. Byl redaktorem stranického listu  \"Westdeutscher Beobachter (Západoněmecký pozorovatel)\", pomáhal jej plnit svými texty které odsuzovaly praktiky židovských obchodních domů a napadal \"židovské finanční síly.\" Ve svém projevu v květnu 1942 v Karlsruhe, vysvětloval, že to židovští \"nepřátele lidstva\" nebyli dosud dostatečně izolováni. Kromě toho ve svém projevu dne 2. června 1942 se v Berlínském Siemens Werken jasně prohlásil že: \"\"Židovství musí padnout a také padne. Židovství bude a musí být zničeno. To je naše svatá víra\".\" Ley obvykle opakoval ve svých projevech, že vyhlazení židovské rasy v Evropě je výslovným cílem národního socialismu.\n\nRobert Ley měl vždy tendence - bez ohledu na předmět - mluvit velmi vášnivě a v slepé snaze prosadit nebo potvrdit svá tvrzení která hlásal, ztrácel podle některých názorů zcela pojem pro realitu, například o Adolfu Hitlerovi tvrdil že je vševědoucí, nebo oznámil brzy očekávané dobytí Měsíce a všech planet (Německem).\n\nPo odstoupení Gregora Strassera dne 8. prosince 1932 jej Adolf Hitler jmenoval v prosinci 1932 říšským vůdcem organizace (ROL) NSDAP. Ley však nikdy nedosáhl moci svého předchůdce. Adolf Hitler jmenoval v 21. dubnu 1933 Rudolfa Hesse jeho zástupcem a dal mu pravomoc řešit „všechny stranické otázky“ a rozhodovat jeho jménem. Za pomoci svého hlavního zaměstnance Martina Bormanna dokázal Hess zvítězit ve vedení vnitřní strany. Ley se tak stal vůdcem \"politické organizace NSDAP\". Ústředním řídícím orgánem NSDAP, byl však nacistický Stab des Stellvertreters des Führers (v roce 1941 přejmenována na „Partei-Kanzlei“), který se podílel na všech důležitých rozhodnutích stranického a státního aparátu.\n\nV roce 1937 doprovázel Ley vévodkyni a vévodu z Windsoru, prince Edwarda VIII, na cestě Německem, při vévodově prohlídce rasově čistých rodin, ukázkové továrny a zařízení pro budoucí vůdce strany. Vévodkyni předal bonboniéru s nápisem „Königliche Hoheit“ (Jeho královské výsosti) ačkoliv byla Američanka (vlastním jménem Wallis Simpson) a její prostý, buržoazní původ, vyvolával velký odpor v rodině vévody. Vévoda se o poměrech v Německu vyjádřil pozitivně.\n\nOsobním cílem Roberta Ley bylo stát se \"otcem\" a \"supervizorem\" při obnově nacistické strany. Získal kontrolu nad politiky organizace, školením a personálním obsazením. Byl přijat jeho způsob organizace elitních škol (\"Ordensburgen\") a vytvoření norimberských sjezdů vedoucích představitelů nacistické strany - Nürnberger Reichsparteitage. Během druhé světové války měl Ley dozor nad státním programem bydlení.\n\nS ohledem na své významné zásluhy o vlast a své nepopiratelné úspěchy ve vedení a organizaci strany převzal Robert Ley v roce 1940 od Adolfa Hitlera peněžité ocenění ve výši 1 milionu říšských marek.\nKdyž se Hitler v lednu 1933 stal kancléřem, Ley ho doprovázel do Berlína. A v dubnu 1933, když byla odborová hnutí byla převzata nacisty řízeným státem, jej Hitler jmenoval vedoucím  \"Aktionskomitees zum Schutz der Deutschen Arbeit\" (Akčního výboru pro ochranu německé práce\")\", který měl za úkol řešení odborářských problémů a převzetí odborů. Akční výbor byl později převeden na \"Deutsche Arbeitsfront\" (DAF), vůdcem organizace byl Robert Ley až do roku 1945. Leyova výchova v chudých poměrech a jeho osobní zkušenosti s dělnicku třídou způsobila, že byl vnímavý na ty stranické prvky, které byly spíše levicové. Ačkoliv tak vystupoval v opozici k Adolfu Hitlerovi, vždy jej podporoval ve stranických sporech. Jeho vztah s Hitlerem mu pomohl přežít nepřátelství jiných stranických funkcionářů, jako například pokladníka strany, Franze Xavera Schwarze, který Leye považoval pouze za nekompetentního opilce.\nPo zahájení kampaně proti odborům 2. května 1933 do rozpadu odborů 10. května 1933 byla v Berlíně založena organizace DAF. V první fázi vývoje do konce roku roku 1933 toto nově vzniklé sdružení německých dělníků a německých zaměstnanců, stejně jako jiná velká i malá zaměstnanecká odborová sdružení ještě obsahovalo ústupky levicovým myšlenkám odborů.\n\nVůdce organizace NSBO, která byla včleněna do DAF, Reinhard Muchow, člen socialistického křídla nacistické strany, se však brzy stal dominantní postavou v DAF, a začal svojí aktivitou zastiňovat Leye. Muchow ze správy DAF odstraňoval bývalé sociální demokraty a komunisty a na jejich místa dosazoval své příznivce. Buňky NSBO pod hlavičkou DAF, stejně jako dříve odbory, agitovaly v továrnách stran mzdy a pracovních podmínek, a zaměstnavatelé si brzy stěžovali na Hitlera a další nacistické vůdce, že se DAF chová stejně špatně jako komunisté.\n\nV lednu 1934 nový zákon účinně potlačil nezávislé odborové tovární organizace, i ty nacistické, a otázky mzdy a pracovních podmínek řešil Treuhänder der Arbeit (Správce práce), ovládaný zaměstnavateli. Při této příležitosti byl také Muchow propuštěn a Ley obnovil kontrolu nad DAF. DAF se tak stal efektivním nástrojem pro ukáznění pracujících a sloužil potřebám nacistického režimu, zejména při masivní expanzi zbrojního průmyslu.\n\nDAF se později připojil k federaci NSDAP. Odborový charakter organizace byl změněn velkou mírou sociální demagogie. Ve vnímání dělníků měl zobrazovat DAF jako \"organizaci všech pracujících Němců, jejich předvoj a pěst\" a tvrdili, že zaměstnanci \"jsou rovnocennými a respektovanými členy národa\". Tato idea, přirovnání k mentalitě frontových vojáků v zákopech první světové války měly podporovat představy práce jako boje na pracovišti. Taková představa přesně odpovídala ideálům sociálního darwinismu NSDAP, člověku, jako bojovníku proti jeho nepřátelům.\n\nPočet členů DAF byl 5.320.000 v červenci 1933, 16 000 000 v červnu 1934, 25 000 000 v prosinci 1942, což ji postavilo do role největší masové organizace v nacistickém Německu. Vedla k zrovnoprávnění, rovnostářství (glajchšaltování - Gleichschaltung)  práce a zlepšení organizace volného času v Německu během vlády národního socialismu prostřednictvím organizovaného sociálního pojištění a „NS.-Gemeinschaft Kraft durch Freude“ („Radostí k síle“). Organizace DAF a především její program Kraft durch Freude výrazně přispěl k pozitivnímu vnímání nacistického režimu masami.\n\nCílem snahy Roberta Ley v roce 1935 byly stranické školy (\"Ordensburgen\"), školy založené a určené pro mladé dospělé, včetně stranické školy Sonthofen im Allgäu a Vogelsang v pohoří Eifel. Ale již od roku 1937 byly také založeny ve spolupráci s \"Mládeží říšského vůdce \" Baldur von Schiracha<nowiki>\"</nowiki> stranické školy pečující o chlapce ve věku 12 roků.\n\nNejvýznamnějším programem DAF a KdF bylo \"lidové auto\", Volkswagen, původně projekt realizovaný na Hitlerovu žádost automobilkou Ferdinandem Porsche. Když německý automobilový průmysl nebyl schopen splnit Hitlerův požadavek, aby Volkswagen byl prodáván za 1000 říšských marek nebo méně, projekt převzal DAF. Strana podle Leye převzala tento úkol, protože soukromý sektor selhal, pro „krátkozrakost, zlobu, šmelinu a hloupost“ \" obchodníků. Pro DAF, Porsche postavil novou továrnu Volkswagen na výrobu vozů ve Fallerslebenu, za obrovskou cenu, která byla částečně kryta z majetku společnosti DAF, příspěvků zaplacených členy DAF. Volkswagen byl prodáván německým zaměstnancům na splátky. První modely se objevily v únoru 1939. Vypuknutí války však znamenalo, že žádný z 340.000 pracovníků, kteří zaplatili za auto vůbec nedostal. Celý projekt byl finančně nezdravý, a byl možný jen díky korupci a nedostatku zodpovědnosti nacistického režimu.\n\nTaké své rodné město Waldbröl toužil Ley proslavit. R. Ley chtěl z městečka, které mělo méně než 10.000 obyvatel udělat \"největší město mezi Kolínem a Kasselem.\" Po příkladu závodu Volkswagen v Fallerslebenu měla být v tomto místě továrna na traktory (Porsche-Diesel Motorenbau) postavená s přístupem na dálnici a s metrem. Kromě toho zde byly plánovány dvě vlakové vlečky na Aggertalbahn a Wiehltalbahn, rozšířené na dvoukolejnou hlavní trať.\n\nSlužební vila R. Leyeho byla přestavěna v roce 1938 na Villa Leonhart Königswinter.\n\nPoté, co svoji moc upevnil, zneužíval ji způsobem, který byl okatý i na poměry nacistického režimu. Přes štědrý plat vedoucího představitele DAF, organizace Leiter, požitků z funkcí a velkých zisků z Westdeutsche Beobachter zpronevěřoval i finanční prostředky DAF pro svou osobní potřebu. V roce 1938 vlastnil luxusní statek poblíž Kolína nad Rýnem, řetězec vil v dalších městech, vozový park, měl vlastní železniční vozy a velké umělecké sbírky. Stále více věnoval svůj čas ženám a nadměrnému požívání alkoholu, takže se stával účastníkem trapných scén na veřejnosti. Dne 29. prosince 1942 spáchala jeho druhá žena Inge (1916-1942) po vzájemné potyčce sebevraždu. Leyem vedená organizace DAF a jeho podřízení, se stali notoricky známými korupcí. Historici uvádí, že: „\"…DAF rychle začal získávat pověst zřejmě nejzkorumpovanější ze všech významných institucí Třetí říše. Na tom, ovšem Ley měl velkou část viny…\"“\n\nOd roku 1939 Ley postupně ztrácel svůj dříve významný vliv na Fritze Todta, říšského ministra (Reichsminister für Bewaffnung und Munition) a později na jeho nástupce, Alberta Speera. To bylo dáno především poklesem významu dělnických organizací po zahájení války a odčerpáváním možností průmyslu pro válečnou výrobu.\n\nTaké Fritz Sauckel zplnomocněnec generálního ředitelství pro přidělování práce s ním byl ve sporu. R. Ley byl znám veřejně jako závislý na alkoholu a často řídil opilý automobil. Bylo mu tajně přezdíváno (Říšský opilec) a (Notorik). V roce 1939 se stal čestným senátorem univerzity v Karlsruhe.\n\nOvšem v oblasti bydlení si R. Ley udržel vliv. Dne 15. listopadu 1940 jej Adolf Hitler, jmenoval do funkce říšského komisaře pro sociální bydlení („Reichskommissar für den sozialen Wohnungsbau“). Na jaře roku 1942 byla pro něj vytvořena funkce se zvýšenými pravomocemi „Reichswohnungskommissar“\", aby si udržel svoji vedoucí pozici. Přes odpor říšského ministra práce Franze Seldteho a Martina Bormanna (Vedoucí hlavní kanceláře NSDAP) a vedoucího strategické podpory Alberta Speera, obdržel úkol zorganizovat materiální pomoc lidem bez přístřeší (Deutschen Wohnungshilfswerk, DWH), když na podzim roku 1943 měly oběti letecké války dostat provizorní bydlení.\n\nPoté co byli němečtí dělníci odvedeni na frontu, nabývali významu v Německu zahraniční pracovníci. První z „dělníků“ byli z Francie a později je následovali otroci z Československé republiky, Polska, Ukrajiny a dalších východních zemí. Ley hrál jistou roli v programu distribuce této pracovní síly (Totální nasazení), ale byl zastíněn Fritzem Sauckelem v roce 1942.\n\nPřesto byl Ley hluboce zapleten do týrání zahraničních otroků. V říjnu 1942 se zúčastnil setkání v Essenu mezi Paulem Pliegerem (vedoucím podniku Reichswerke Hermann Göring) a kapitány německého uhelného průmyslu. Jeden z historiků popisuje:\nKlíčovým bodem jednání byla otázka jak zacházet s Rusy. ... Robert Ley, jako obvykle, byl opilý. A když byl Ley opilý, byl náchylný mluvit co ho napadlo. Když bylo tolik v sázce, nebyl žádný prostor pro soucit a zdvořilosti. Nátlak byl příliš velký, Ley očekával že budou manažeři disciplinovaní, poslušní. Jak Ley řekl: „\"Když musí být ruské prase poraženo, budou to obyčejní němečtí zaměstnanci, kteří to udělají.\"“\n\nLey si byl vědom, že cílem nacistického režimu je vyhlazení Židů v Evropě. Ley tuto snahu od počátku povzbuzoval virulentním antisemitismem svých publikací a projevů. V únoru 1941 byl přítomen na zasedání spolu s Speerem, Bormannem a polním maršálem Wilhelmem Keitelem, ve kterém Hitler projevil své názory na řešení \"židovské otázky\".\n\nKdyž byly 13. února 1945 bombardovány Drážďany, napsal Ley v novinovém článku že ze zničení krásných Drážďan čerpá téměř úlevu. „\"Teď je po všem. V našem boji za vítězství se již nemusíme ohlížet na ochranu německých kulturních památek. Kupředu!… Teď pochodujeme vstříc německému vítězství bez zbytečné zátěže, bez těžkých duchovních a materiálních zavazadel buržoazie.\"“\n\nDne 29. dubna 1945 byl potvrzen politickou závětí Adolfa Hitlera jako hlava DAF.\n\nDne 16. května byl zajat americkými výsadkáři ze 101. výsadkové divize v domě ševce v obci Schleching. Tvrdil, že je Dr. Ernst Distelmeyer, ale byl identifikován Franzem Xaverem Schwarzem, pokladníkem nacistické strany a dlouholetým nepřítelem.\n\nByl internován v táboře Ashcan v lucemburském Bad Mondorf spolu s ostatními členy vedení nacistické strany a Wehrmachtu. Byl obviněn v Norimberském procesu jako jeden z hlavních válečných zločinců.\n\nV Norimberském procesu byl Ley obžalován z bodu jedna - ze společného plánu nebo spiknutí s úmyslem vést agresivní válku v rozporu s mezinárodním právem nebo smlouvami; z bodu tři - z válečných zločinů, včetně špatného zacházení s válečnými zajatci nebo civilním obyvatelstvem a bodu čtyři - zločinů proti lidskosti, vražd, vyhlazování, zotročování civilního obyvatelstva, pronásledování na základě rasy, náboženství nebo politických důvodů.\n\nLey byl očividně pobouřen tím, že je považován za válečného zločince. Před soudem Mezinárodním vojenským tribunálem v samovazbě v Norimberku spáchal sebevraždu poté, co si roztrhal spodní prádlo a oběsil se ve své cele vsedě na záchodě na provazu vlastnoručně vyrobeném z textilních součástek.\n\n\n"}
{"id": "1067050", "url": "https://cs.wikipedia.org/wiki?curid=1067050", "title": "Hybridní inteligence", "text": "Hybridní inteligence\n\nHybridní inteligence je inteligentní prostředí nebo jiný systém integrující lidskou nebo strojovou inteligenci,\nkterý překročí kritickou hranici autonomizace a který začne sledovat vlastní cíle, takže začne\nbýt podobný cizí, mimozemské, člověku a lidstvu nepřátelské inteligenci, začne lidstvu překážet v jeho cílech a případně ohrožovat jeho existenci.\n\n"}
{"id": "1067054", "url": "https://cs.wikipedia.org/wiki?curid=1067054", "title": "František Vavříček", "text": "František Vavříček\n\nFrantišek Xaver Vavříček (25. října 1913, Čtyři Dvory – 25. ledna 1995) byl moravský římskokatolický kněz, dlouholetý farář v Jedovnicích a papežský kaplan.\n\nByl nejmladší ze tří sourozenců, nejstarší Josef měl pět dcer a sestra Františka ovdověla poměrně mladá. Svá středoškolská studia absolvoval v Brně jako chovanec tamního Petrina a roku 1934 vstoupil do brněnského kněžského semináře. Po kněžském svěcení, které přijal 5. července 1939 v Brně, působil jako kaplan nejprve ve Ždánicích, následně v Tvrdonicích a od roku 1941 v Blížkovicích. Později se stal farářem v Krásném a v červnu 1947 byl přeložen do Jedovnic, kde zůstal až do své smrti. Po únoru 1948 se aktivně neúčastnil prokomunistických akcí, při nedostatku pracovních sil v zemědělství však neváhal vypomáhat v místním JZD.\n\nBěhem svého jedovnického působení nechal nejprve opravit faru a farní kostel sv. Petra a Pavla, jehož interiér dal v roce 1963 moderně upravit, roku 1966 podstatně rozšířil kapli Nejsvětějšího Srdce Páně v Kotvrdovicích a nakonec inicioval výstavbu kostela sv. Josefa v Senetářově, který byl postaven v letech 1969 až 1971 jako jeden z mála kostelů vybudovaných v Československu během komunistického režimu. Působil také jako děkan blanenského děkanátu a arcikněz boskovického arcikněžství, kolem roku 1980 se stal rovněž administrátorem excurrendo v Ostrově u Macochy. Dne 15. listopadu 1992 jej papež Jan Pavel II. jmenoval kaplanem Jeho Svatosti. Ve stáří postihla Františka Vavříčka cévní mozková příhoda.\n\n\n"}
{"id": "1067055", "url": "https://cs.wikipedia.org/wiki?curid=1067055", "title": "Grafika (rozcestník)", "text": "Grafika (rozcestník)\n\nSlovo grafika má více významů:\n\n\n\n\n\n"}
{"id": "1067060", "url": "https://cs.wikipedia.org/wiki?curid=1067060", "title": "Katharina Innerhoferová", "text": "Katharina Innerhoferová\n\nKatharina Innerhoferová (* 17. ledna 1991, Zell am See, Rakousko) je rakouská biatlonistka, jejímž dosavadním největším individuálním úspěchem je jedno vítězství ve světovém poháru ze sprintu v Pokljuce v sezóně 2013/14.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n"}
{"id": "1067072", "url": "https://cs.wikipedia.org/wiki?curid=1067072", "title": "Bernd Dittert", "text": "Bernd Dittert\n\nBernd Dittert (6. února 1961 Genthin, NDR) je bývalý německý cyklista a olympionik.\n\nNa Letních olympijských hrách v korejském Soulu v roce 1988 získal pro NDR bronzovou medaili ve stíhacím závodě jednotlivců na 4000 metrů. O čtyři roky později reprezentoval sjednocené Německo na Letních olympijských hrách v Barceloně, kde společně s Michaelem Richem, Christianem Meyerem a Uwe Peschelem vybojoval zlato v časovce družstev.\n"}
{"id": "1067085", "url": "https://cs.wikipedia.org/wiki?curid=1067085", "title": "Galle (kráter na Měsíci)", "text": "Galle (kráter na Měsíci)\n\nGalle je impaktní kráter nacházející se ve východní části Mare Frigoris (Moře chladu) na přivrácené straně Měsíce. Má průměr 21 km. Je pojmenován podle německého astronoma Johanna Gottfrieda Galleho, objevitele planety Neptun.\n\nSeverně od něj se táhne v Moři chladu brázda Rima Sheepshanks.\nSeverozápadně leží kráter Sheepshanks, jihozápadně se na opačném okraji moře nachází výrazný kráter Aristoteles se sousedícím Mitchellem.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "1067086", "url": "https://cs.wikipedia.org/wiki?curid=1067086", "title": "Galle (rozcestník)", "text": "Galle (rozcestník)\n\nGalle může znamenat:\n\n\n"}
{"id": "1067093", "url": "https://cs.wikipedia.org/wiki?curid=1067093", "title": "Kane (kráter)", "text": "Kane (kráter)\n\nKane je kráter nacházející se na severovýchodním okraji Mare Frigoris (Moře chladu) na přivrácené straně Měsíce. V minulosti byl zatopen lávou z Mare Frigoris a má tedy relativně ploché dno. Má průměr 55 km. Je pojmenován podle amerického badatele a cestovatele Elishi Kenta Kanea.\n\nJižně od něj se táhne v Moři chladu brázda Rima Sheepshanks.\nSeveroseverovýchodně leží kráter Moigno, východně kráter Democritus.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "1067099", "url": "https://cs.wikipedia.org/wiki?curid=1067099", "title": "Sezemické akvadukty", "text": "Sezemické akvadukty\n\nSezemické akvadukty jsou dva akvadukty u obce Sezemice v Pardubickém kraji. Oba akvadukty byly vybudovány na konci 19. století a jsou zapsány na seznamu nemovitých kulturních památek České republiky.\n\nVelký akvadukt patřil v minulosti k mlýnu, vystavěn byl v roce 1892. Jde o cihelno-betonový akvadukt se dvěma mostními oblouky, jenž tvoří vodní křižovatku Mlýnského náhonu, který vede nad tokem Zadní Lodrantky. Je dlouhý 13,2 m. Po letech bez údržby byl tento akvadukt ve velmi špatném technickém stavu a v roce 2009 hrozilo jeho zborcení.. Následné opravy akvaduktu vyšly na bezmála 5,7 milionů korun, přičemž 85% přispěly evropské fondy a o zbytek nákladů se podělily Sezemice a Státní fond životního prostředí. Projekt opravy akvaduktu a revitalizace okolního prostředí byl realizován také za účelem záchrany kriticky ohrožené mihule potoční.\n\nMalý advadukt se nachází 1 km jižně od Velkého. Byl vybudován v roce 1898, aby sváděl odpad zvaný Barevna (název vznikl díky charakteristickému zabarvení vody s vysokým obsahem železa) do Malokolodějského odpadu. Malokolodějský odpad prochází pod Dvakačovickým kanálem, tzv. Zmínkou. Malý akvadukt je dlouhý 6 m a široký 3 m, v boční stěně má stavidlo, kterým lze korigovat stav vody v Dvakačovickém kanálu. Přístup k viaduktu je poměrně komplikovaný kvůli neexistenci přímé stezky a téměř celoroční podmáčenosti okolních polí. Nejlepší je přístup ze zpevněné stezky ze silnice Sezemice-Veská kolem přírodní památky Vesecký kopec a cestou za mostkem přes potok se vydat (doleva do pole) přímo na sever. Relativně hlučný akvadukt je schován v malém háji.\n\nMalý akvadukt byl omylem zapsán do seznamu kulturních památek dříve místo Velkého akvaduktu, a to již v roce 1983, což komplikovalo opravu staršího akvaduktu, resp. získání dotace na jeho opravu. Mladšímu Malému akvaduktu ochrana zůstala a později se památkou stal i Velký akvadukt.\n\n"}
{"id": "1067100", "url": "https://cs.wikipedia.org/wiki?curid=1067100", "title": "Ludcinio Marengo", "text": "Ludcinio Marengo\n\nLudcinio Marengo (* 4. září 1991, Amsterdam) je nizozemský fotbalový útočník se surinamskými kořeny, který působí v nizozemském klubu FC Volendam.\n\nProfesionální kariéru zahájil v klubu FC Volendam. Debutoval v sezóně 2011/12.\nV lednu 2015 podepsal s předstihem tříletou smlouvu s klubem ADO Den Haag s platností od 1. července 2015 (ve Volendamu mu končila v červnu 2015).\n\n"}
{"id": "1067102", "url": "https://cs.wikipedia.org/wiki?curid=1067102", "title": "Wovenit", "text": "Wovenit\n\nWovenit je technologie výroby trojrozměrných textilií. Wovenit byl vyvinut koncem 20. století u německé firmy \"Visiotex\", která vlastní patent na jeho použití. \n\nPodrobnosti o této technologii nebyly dosud (2015) publikovány. Z internetových prospektů firmy Visiotex je jen známé, že postup výroby je založen na technice trojdimenzionálního pletení. Základním elementem je napodobení strojního pletení jednoplošné paty na punčochách. To znamená, že se podle určitého systému snižuje a zvyšuje hustota pleteniny tak, aby se vytvořil malý klín (něm.: \"Spickel\"). Vynález spočívá v tom, že se na speciálním stroji do základní pleteniny zanášejí útkové nebo i osnovní niti. Tato kombinace pletení a tkaní se dá provádět v nesčetných variantách, v jediné operaci se zhotovuje textilie požadovaného tvaru bez dalších nákladů na šití a pod. .\n\nJako příklady použití se uvádějí technické textilie: potahy sedadel (včetně elektr. vytápění), potahy stěn automobilů, stínítka na lampy \n\nV roce 2009 byl vícevrstvý potah na kancelářské židle vyrobený wovenitem vyznamenán německou Nadací pro ochranu životního prostředí .\n\nO rozsahu výroby nebylo do roku 2015 nic známo. Regionální tisk informoval jen o plánech a projektech firmy Visiotex, která zaměstnává ve čtyřech malých závodech celkem asi 100 lidí .\n"}
{"id": "1067105", "url": "https://cs.wikipedia.org/wiki?curid=1067105", "title": "Horské kořeny", "text": "Horské kořeny\n\nHorské kořeny je soubor tří povídek, které napsal Karel Václav Rais. Povídky jsou nazvané \"Pro číslo\", \"Výprava z hor\" a \"Ta srdce\". Autor v nich popisuje touhu po majetku a sobectví horských obyvatel. Kniha vyšla v roce 1892.\n\nV povídkách \"Pro číslo\" a \"Výprava z hor\" popisuje mravní občanské zásady obyvatel hor, jejich pevné národní uvědomění, sváry mezi členy rodiny a rozvraty sociálně nerovných manželství. Próza \"Ta srdce\" líčí nepochopení horských obyvatel k ženě s nemanželským dítětem. Pouze starý vdovec Józa Nepovím a jeho přítel jsou k dívce tolerantní a nemají vůči ní předsudky. Józova dobrota se projeví v tom, že se rozhodne ujmout dívky a tím jí zajistit slibnou budoucnost pro ni a její dítě, které následně přijímá za své. Stále zde tedy zůstává, stejně jako u Raisových ostatních děl, na prvním místě cit pro spravedlnost a morálku.\n\nVystupuje zde chudý a slabý lid, jehož hlas nemá téměř žádnou cenu, přesto jsou tito lidé stále aktivní, nezabředávají do apatie, naopak se snaží být podle svých vlastních možností užiteční a přispívat společnosti. V nich Rais spatřuje mravní základ národa. Autor zde demonstruje, jaké by měly být ideální mravní hodnoty každého jedince. Ideální hodnotou je pro něj mít srdce na pravém místě, být schopen soucitu s druhým člověkem a pomoci mu, i když společnost tohoto jedince již zavrhla. Předsudky autor odsuzuje. V povídce je například chválena žena, která vyrostla v neúplné rodině a nikdy nepoznala otce, za to, že se v dospělosti starala o svou starou matku, tchána i tchyni. Pro jeho povídkové soubory je charakteristické, že mravní založení postav nezobrazuje tím, co o sobě hrdinové říkají nebo jaké hodnoty vyznávají, ale to, jak jednají v běžném životě, zvláště pak v rodinném kruhu.\n"}
{"id": "1067107", "url": "https://cs.wikipedia.org/wiki?curid=1067107", "title": "Regál (právo)", "text": "Regál (právo)\n\nRegály, či regálie z latinského \"iura regalia\" = \"královská práva\", je souhrnné označení práv vyhrazených královskému majestátu či jinému suverénnímu správci území.\n\nMezi regály patří například práva:\n\n"}
{"id": "1067108", "url": "https://cs.wikipedia.org/wiki?curid=1067108", "title": "Giovanni Hiwat", "text": "Giovanni Hiwat\n\nGiovanni Hiwat (* 11. listopadu 1993, Zwolle, Nizozemsko) je nizozemský fotbalový útočník, v současné době hráč klubu Sparta Rotterdam.\n\nV Nizozemsku nejprve profesionálně působil v PEC Zwolle, kde dříve hrával v mládežnických týmech. S klubem postoupil v sezóně 2011/12 do Eredivisie a během sezony 2013/14 zde vyhrál nizozemský fotbalový pohár (KNVB beker), první v historii klubu. \nNa jaře 2013 hostoval v SC Cambuur, kterému taktéž pomohl k postupu do Eredivisie. V červenci 2014 přestoupil do rotterdamské Sparty, podepsal dvouletý kontrakt.\n\n"}
{"id": "1067109", "url": "https://cs.wikipedia.org/wiki?curid=1067109", "title": "Jan Jůn", "text": "Jan Jůn\n\nJan Jůn (* 1946) je český a britský novinář. \n\nV Československu pracoval jako redaktor v deníku Svobodné slovo, v nakladatelstvím Avicenum. Po emigraci byl redaktor nebo šéfredaktor britských časopisů \"Time & Tide\", \"Property Monthly Review\" a \"Property Gazette\".\n\nPozději působil jako redaktor českého vysílání rozhlasové stanice Svobodné Evropy v Mnichově. S touto stanici se po sametové revoluci přesunul do Prahy, kde se podílel na jejím společném vysílání s Českým rozhlasem v podobě programu Český rozhlas 6. S rozhlasem nadále spolupracuje jako externí komentátor a londýnský korespondent redakce analytické publicistiky.\nPublikuje své texty v časopisech Nová Přítomnost, Vesmír nebo revue Prostor. Překládá a rediguje specializované zprávy ze střední a východní Evropy pro agenturu Bloomberg. \n\nSpolečně s Jaroslavem Jírů a Zbyňkem Petráčkem získal Cenu Ferdinanda Peroutky za rok 1999.\n\n"}
{"id": "1067113", "url": "https://cs.wikipedia.org/wiki?curid=1067113", "title": "Mincovní regál", "text": "Mincovní regál\n\nMincovní právo, neboli mincovní regál, ( ) bylo výhradní právo razit mince.\n\nMincovní právo náleželo obvykle pouze panovníkovi, patřilo tedy k \"regálům\" a zahrnovalo i právo kontroly nad jakostí mince, řízení oběhu mincí, zákaz vývozu domácích mincí a zákaz či omezování dovozu mincí cizích. Panovníci vydávali mincovní řády, kterými se práva upravovalo. Mincovní regál spravoval královský mincmistr, který současně dohlížel i na horní regál.\n\nDo konce 12. století v českém státě nerazil mince jen panovník, takže se mincovní regál v pravém slova smyslu formoval až od 13. století. Původně se mince pokládala za panovníkův majetek a zdroj jeho příjmů. Proto panovník stanovoval jeho hodnotu.\n\nPozději mince přestávala být majetkem panovníka a stala se majetkem státu. Na stát přešlo i právo mince razit.\n\nNěkteré osoby a města si podle svých privilegií razila vlastní mince většinou z ekonomických důvodů. Počátky numizmatiky, přesněji řečeno peněžní oběh, byl zkoumán již v antice, v 16. století se jí zabýval také například Mikuláš Koperník.\n"}
{"id": "1067114", "url": "https://cs.wikipedia.org/wiki?curid=1067114", "title": "Římskokatolická farnost Zátoň", "text": "Římskokatolická farnost Zátoň\n\nŘímskokatolická farnost Zátoň je územním společenstvím římských katolíků v rámci českokrumlovského vikariátu českobudějovické diecéze.\nPrvní zmínka o Zátoni je již z 11. století, kdy kníže Břetislav I. daroval tuto ves benediktinům z Ostrova u Davle. Tehdy zde byla vystavěna románská kaple. Mniši z Ostrova při ní ve 14. století zřídili své proboštství, a přestavěli ji na gotický kostel. Ten je v dnešní podobě pozdně gotický z doby po roce 1490 (ve stavbě zůstal zachován původní presbytář se zákristií. Farnost v místě existuje kontinuálně od roku 1450 dodnes.\nFarnost Zátoň je součástí kollatury farnosti Český Krumlov, odkud je vykonávána její duchovní správa.\n\n"}
{"id": "1067119", "url": "https://cs.wikipedia.org/wiki?curid=1067119", "title": "Štěpán z Krumlova", "text": "Štěpán z Krumlova\n\nŠtěpán z Krumlova (znám jako \"Stephan Kchrumenawer\" nebo \"Krumenauer\") (1400 Český Krumlov – 5. června 1461 Brunov) byl architekt a stavitel 15. století působící v Rakousku a Bavorsku.\n\nŠtěpán z Krumlova se narodil v Českém Krumlově v roce 1400 jako syn významného stavitele Jana z Krumlova. Rozhodl se pokračovat v otcově řemesle a v rámci stavební hutě pánů z Rožmberka se vyučil kameníkem. Od roku 1429 působil jako stavitel při dómu svatého Štěpána ve Vídni a o tři roky později při Františkánském kostele v Solnohradě, jehož stavbu započatou Janem z Burghausenu dokončil. O další tři roky později se od roku 1435 podílel na přestavbě farního kostela v Kobylí a v letech 1445–1453 na výstavbě věží a kněžiště v kostele svatého Jakuba ve Wasserburgu na Innu, přičemž ve Wasserburgu byl zmiňován až do roku 1458.\n\nOd roku 1452 byl Štěpán z Krumlova hlavní mistr stavitel Solnohradského arcibiskupství. V roce 1459 dokončil presbytář tamního Františkánského kostela a pravděpodobně se podílel na stavbě kostela v Altötingu a v Erlachu. V roce 1458 působil ve Štrasburku a o rok později se prokazatelně pohyboval v Řezně, kde se účastnil právního jednání jakožto stavební mistr solnohradského arcibiskupství a berchtesgadenského říšského proboštství.\n\nŠtěpán z Krumlova se v závěru života zřejmě podílel i na stavbě kostela v Brunově, kde roku 1461 zemřel a kde byl i následně pochován. Jeho náhrobek je dodnes k vidění v kostele svatého Štěpána v Brunově spolu s erbem nesoucím tři rožmberské růže.\n\nJméno Štěpána z Krumlova dnes nese ku jeho památce reálná škola (\"gymnázium\") v bavorském Eggenfeldenu.\n\n"}
{"id": "1067120", "url": "https://cs.wikipedia.org/wiki?curid=1067120", "title": "Zbyněk Petráček", "text": "Zbyněk Petráček\n\nZbyněk Petráček (* 1959) je český novinář.\nV letech 1978 až 1983 vystudoval geografii na Přírodovědecké fakultě UK v Praze. Před listopadem 1989 byl signatářem Hnutí za občanskou svobodu a Charty 77, přispíval do samizdatovém tisku a působil jako redaktor magazínu Revolver Revue a novin Sport. V letech 1990 až 2007 pracoval v týdeníku Respekt jako komentátor a vedoucí zahraniční rubriky, v letech 1990 až 2001 byl i zástupcem šéfredaktora. Od roku 2007 je komentátorem deníku Lidové noviny.\n\nSpolečně s Jaroslavem Jírů a Janem Jůnem získal Cenu Ferdinanda Peroutky za rok 1999.\n"}
{"id": "1067121", "url": "https://cs.wikipedia.org/wiki?curid=1067121", "title": "Mezinárodní rok světla", "text": "Mezinárodní rok světla\n\nMezinárodní rok světla celým názvem Mezinárodní rok světla a technologií založených na světle 2015 ( \"The International Year of Light and Light-based Technologies, 2015\") je výstava Organizace spojených národů, která si klade za cíl zvýšit povědomí o dosažených výsledcích ve vědě s pomocí světla a jeho význam pro lidstvo v jejich každodenním životě i při budoucím rozvoji společnosti. Akce byla slavnostně zahájena ve dnech 19. a 20. ledna 2015 na zahajovací ceremonii v sídle UNESCO v Paříži. Po celosvětové iniciativě vědeckých a vzdělávacích institucí vyhlásila Organizace spojených národů rok 2015 Mezinárodním rokem světla.\n\nSvětlo bylo klíčové pro vznik života na Zemi a je nezbytné i pro jeho další udržení. Klíčovou roli, ale hraje také v technologiích budoucnosti. Fotosyntéza, která historicky poprvé probíhala v řasách a sinicích je jedním ze stavebních kamenů života na Zemi. Světlo hraje zásadní roli nejen při vzniku života, ale také při zlepšování jeho kvality nebo přímo při jeho zachraňování. Vývoj fotonických technologiích poskytuje neustále kvalitnější přístroje pro lékaře, nové objevy v optometrii denně zlepšují život pacientů postižených očními vadami, a technologie postavené na světelném záření často přispívají dílem k diagnostice nemocí. Mezi potenciální využití světelných technologií v budoucnu patří natolik sobě vzdálené oblasti jako zdokonalená diagnóza rakoviny, rychlejší internet, zdroje čisté energie nebo výzkum černých děr. I přesto však iniciativa neztrácí ze zřetele rizika světelného znečištění – nalezení společného postupu k jeho eliminaci je také jedním z hlavních kritických témat nadcházejícího světelného roku.\n\nV roce 2015 uplyne 1000 let od vydání vědeckého pojednání o optice arabského učence Abu Ali Hasana Ibn al-Haiythama (965–1040), které se nazývá \"Kitab-al-Manazir\". Do dnešních dnů se dochovalo díky svému latinskému překladu \"De Aspectibus\" a bylo jedním z asi dvou stovek odborných knih, které Ibn al-Haiytham sepsal. Toto dílo poprvé popisuje světlo odrážející se od předmětů do lidského oka či měnící se barvy zapadajícího Slunce a důvody tohoto jevu. Byl také prvním, kdo používal cameru obscuruči experimentoval s lomem světla v zakřivených nádobách naplněných vodou. Rozuměl principu lomu, který byl přitom matematicky popsán až o několik století později Willebrordem Snelliem a Descartem. Věnoval se i kulovým a parabolických zrcadlům a identifikoval kulovou (otvorovou) vadu. Přispěl také k rozvoji analytické geometrie a pochopení dynamiky těles - zákona setrvačnosti. Jeho dílo je základem pro navazující práce o optice středověkých badatelů a rovněž ovlivnilo Leonarda da Vinci a Johana Keplera. Alhazenův vliv byl zásadní a je považován za jednoho ze zakladatelů vědecké metody pozorování a porovnávání výsledků experimentů s teorií.\n\nS velkým odstupem následovaly známé práce Augustina Fresnela z roku 1815 v oblasti difrakce světla a univerzální popis elektromagnetických vln od Jamese Clerka Maxwella z roku 1865. Rok 2015 je také stým výročím obecné teorie relativity Alberta Einsteina, jenž přinesla daleko komplexnější porozumění problematice prostoru a času. Vykládá gravitaci jako geometrický fenomén zakřiveného časoprostoru a vysvětluje gravitační zakřivení trajektorie světla známé jako gravitační čočka. Charles Kuen Kao, laureát Nobelovy ceny za fyziku z roku 2009, je dalším z vědců, který posunul možnosti optiky. Rok 2015 bude 50. výročím jeho vynálezu optických vláken, díky nimž dnes mimo jiné funguje vysokorychlostní internet.\n\nTento výčet vynálezů a objevů hodných oslav doplňuje také nejnovější Nobelova cenu za fyziku pro rok 2014, kterou převzali tři Japonští vědci: Isamu Akasaki, Hiroši Amano a Šuji Nakamura. Oceněni byli za vynález světelných diod vydávajících modré světlo, který umožnil posléze vývoj úsporného a účinného zdroje bílého světla. Modré „ledky“ umožňují nahradit staré zdroje světla účinnější, levnější, šetrnější alternativou s delší dobou životnosti a menšími vlivy na životní prostředí. Bílé LED lampy (z anglického Light-Emitting Diode) dnes osvětlují domácnosti, ulice, náměstí, památkové objekty i dálnice po celém světě a na osvětlení značně ušetřily.\n\n"}
{"id": "1067124", "url": "https://cs.wikipedia.org/wiki?curid=1067124", "title": "Seznam vodních ploch v okrese Jihlava", "text": "Seznam vodních ploch v okrese Jihlava\n\nSeznam vodních ploch v okrese Jihlava zahrnuje vodní nádrže a rybníky, které se nalézají v okrese Jihlava. Jde o dvě vodní nádrže a řadu rybníků, které jsou pojmenované a jejich rozloha přesahuje 2 hektary či jsou tato vodní díla něčím významná (např. jsou vyhlášena jako chráněné území).\n"}
{"id": "1067125", "url": "https://cs.wikipedia.org/wiki?curid=1067125", "title": "Paprika chlupatá", "text": "Paprika chlupatá\n\nPaprika chlupatá (\"Capsicum pubescens\") je druh chilli papričky, která roste převážně ve Střední a Jižní Americe. Kečuánsky se jí říká \"rukutu\" nebo \"ruqutu\", (pošpanělštěná forma je \"rocoto\") a ajmarsky \"luqutu\" (pošpanělštěná forma je \"locoto\"). Je známa pouze v pěstované podobě. Druhové jméno „chlupatá“ se vztahuje k chloupkům, jimiž jsou porostlé listy a lodyhy této papriky. Chlupatost společně s tmavými semeny tento druh odlišují od ostatních. Jelikož dosahují poměrně značného věku a její kořeny rychle dřevnatějí, bývá někdy nazývána stromová chilli paprika. Ze všech domestikovaných druhů rodu paprika (\"Capsicum\") je paprika chlupatá nejméně rozšířená a systematicky nejvzdálenější ostatním druhům a od ostatních druhů rodu paprika je reprodukčně izolována. Významnou vlastností tohoto druhu je schopnost snášet nižší teploty než ostatní pěstované chilli papričky, mrazu však neodolá.\n\nStejně jako ostatní druhy rodu paprika rostou i papriky chlupaté jako keře, někdy však i jako popínavé rostliny. Poměrně rychle vyrůstají do podoby až čtyřmetrové dřeviny a dožívají se až 15 let, takže v pozdějším věku nabývají téměř stromovitého vzhledu. Poprvé se rostlina větví, když doroste do výše asi 30 cm, a během dalšího růstu nabývá keřovitého vzhledu. Další odnože vyrůstají z úžlabí listů. Některé odrůdy mívají stejně jako jiné druhy paprik na větvích purpurové skvrny. Listy mají 5–12 cm dlouhý řapík, vejčitou, asi 2,5–4 cm dlouhou čepel, která je ve špičce zúžená a v základně klínovitá.\n\nKromě dlouhověkosti se paprika chlupatá liší od příbuzných druhů i v řadě dalších charakteristik.\n\nKvěty vyrůstají na větvích a odnožích jednotlivě či v párech, na asi 1 cm dlouhých stoncích, které u plodů dosahují až 5centimetrové délky. Kalich má pět trojhranných zoubků, jež jsou u plodu asi milimetrové. Charakteristickou odlišností od ostatních pěstovaných druhů paprik jsou modrofialové okvětní lístky, které jsou uprostřed světlejší. Prašníky jsou zčásti purpurové a zčásti bílé.\n\nPaprika chlupatá se pěstuje zejména ve Střední Americe a na severozápadě Jižní Ameriky. Roste ve vyšší nadmořské výšce než ostatní druhy paprik, neboť nedokáže přežít v tropickém vedru zdejších nížin.\n\nK nejznámějším kultivarům papriky chlupaté patří:\n'Canario' (žlutý), 'Manzano' (červený), 'Peron' (hruškovitý), a 'Rocoto Longo' (vypěstovaný na Kanárských ostrovech).\n\n\n"}
{"id": "1067128", "url": "https://cs.wikipedia.org/wiki?curid=1067128", "title": "Dětský katedrální sbor", "text": "Dětský katedrální sbor\n\nDětský katedrální sbor při pražské katedrále sv. Víta, Václava a Vojtěcha v současné podobě vznikl v září 2012, i když tamní tradice dětského liturgického zpěvu sahá až do 13. století. Vede jej regenschori MgA. Josef Kšica spolu se sbormistryní Miloslavou Vítkovou. Zkoušky probíhají v Mladotově domě a od února 2015 rovněž v kostele sv. Vojtěcha v Praze-Dejvicích.\n\n\n"}
{"id": "1067129", "url": "https://cs.wikipedia.org/wiki?curid=1067129", "title": "Jiří Kubík", "text": "Jiří Kubík\n\nJiří Kubík (* 1972) je český novinář a investigativní žurnalista.\n\nVystudoval Fakultu sociálních věd Univerzity Karlovy. Od roku 1991 působil v deníku \"Lidové noviny\". Od roku 1994 byl redaktorem deníku \"Mladá fronta DNES\", roku 2007 se stal zástupcem šéfredaktora. \"MF DNES\" opustil po necelých 21 letech na konci listopadu 2014, poté nastoupil do vydavatelství Economia jako šéfredaktor sdíleného obsahu. \n\nOd podzimu 2016 pak začal působit jako zástupce šéfredaktora zpravodajství portálu Seznam.cz, z něhož v lednu 2018 vznikla Televize Seznam. Spolu se Sabinou Slonkovou v ní nadále působil jako reportér investigativního pořadu \"Zvláštní vyšetřování\", moderoval také rozhovory v pořadu \"Výzva\". V říjnu 2019 se stal po Jakubu Ungerovi šéfredaktorem Seznam Zpráv.\n\nMediální a politickou pozornost získala reportáž odvysílaná v televizi Seznam ve dnech 12. a 13. listopadu 2018. Pravděpodobně již v říjnu 2018 se Slonkové a Kubíkovi podařilo vystopovat Andreje Babiše mladšího ve švýcarském městě Ženeva. Premiérův syn vypověděl na skrytou kameru v brýlích jednoho z reportérů, že podepsal listiny týkající se objektu Čapí hnízdo, aniž věděl, co na nich stálo. Také prohlásil, že byl „zavlečen na Krym“ Petrem Protopopovem, manželem jeho ošetřující lékařky Dity Protopopové, aby nemohl vypovídat v kauze Čapí hnízdo. Cestu nazval „únosem“. Sněmovní opozice v reakci na toto zjištění iniciovala hlasování o vyslovení nedůvěry Babišově vládě a Senát přijal usnesení požadující rezignaci předsedy vlády.\n\nAndrej Babiš starší 22. listopadu pro \"Blesk\" uvedl, že kvůli údajnému porušení švýcarských zákonů při rozhovoru Slonkové a Kubíka v Ženevě podal advokát matky a syna Babišových u hlavního švýcarského prokurátora trestní oznámení na oba novináře. Vyplývalo to také z prohlášení švýcarského advokáta Alexandra de Senarclens, který zastupoval bývalou manželku premiéra Babiše a jejího syna od června 2018. Advokát dodal, že zabránil druhému rozhovoru Slonkové a Kubíka s Andrejem Babišem mladším, o který se tito novináři pokoušeli v listopadu 2018.\n\nSpolečně se Slonkovou Kubík napsal knihu \"Tíha Olova\" s podtitulem „A co jsme do novin nepsali“ (2001). \n\nJe držitelem ceny Novinářská křepelka za rok 1998 a laureátem Ceny Ferdinanda Peroutky za rok 2000.\n\n"}
{"id": "1067131", "url": "https://cs.wikipedia.org/wiki?curid=1067131", "title": "Ucháčovec šumavský", "text": "Ucháčovec šumavský\n\nUcháčovec šumavský (\"Pseudorhizina sphaerospora\") je velmi vzácná jarní vřeckovýtrusá houba. V České republice se vyskytuje výlučně na pralesních stanovištích a je zákonem chráněná jako kriticky ohrožený druh.\n\n\n\nKavina, který houbu jako první v Čechách nalezl, ji popsal jako nový druh a zařadil do rodu \"Gyromitra\" (1924). O deset let později poukázal Josef Velenovský na specifické postavení tohoto druhu v čeledi Helvellaceae, kam byl tehdy řazen, a vytvořil pro něj (a další druh s kulatými výtrusy popsaný v USA) rod \"Ochromitra\". S dvouletým předstihem, roku 1932, ale tento rod popsal pod názvem \"Helvellella\" japonský mykolog Sanši Imai (a roku 1948 nezávisle na nich Vasilkov jako \"Gyromitroides\" - v tomto případě však neplatně, chybí latinská diagnóza). Jako nejstarší platně publikovaný dostal přednost rod \"Helvellella\". Roku 1961 upozornil český mykolog Zdeněk Pouzar, že ucháčovec šumavský je totožný se severoamerickým ucháčovcem kulatovýtrusým a preferenci má tudíž starší název \"Helvellella sphaerospora\" před \"Helvellella gabretae\". Dále vysvětlil, že správný název pro tento rod je \"Pseudorhizina\", který použil mykolog Jačevskij již v roce 1913. Platným označením je tudíž \"Pseudorhizina sphaerospora\", případně \"Pseudorhizina sphaerospora\" f. \"gabretae\" pro šumavskou formu.\n\nKlobouk je 40–100 milimetrů vysoký a 50–200 milimetrů široký, šedě až olivově hnědý, nepravidelně čepcovitý s hrbolkatě vrásčitým povrchem a velmi křehkou a lámavou konzistencí. Okraj je tvořený několika laloky, u třeně je volně připojený.\n\nTřeň má růžovofialový, směrem nahoru přechází do bělavé až smetanově nažloutlé barvy.Je zbrázděn ostrými podélnými žebry, přecházejícími na spodní stranu klobouku. \n\nVýtrusy jsou kulovité, tenkostěnné, hyalinní o proměnlivých rozměrech. Mezní hodnoty dosahují 7–12 μm, obvyklé rozměry jsou 8–10 μm. Uložené jsou v dlouze štíhle kyjovitých vřeckách, která měří 160–200 × (12) 14–16 (24) μm. Málo početné parafýzy tvoří 1–2 bazálních článků a jednoho kyjovitě rozšířeného koncového článku, který může tvořit i přes polovinu délky parafýzy. Dosahuje šířky (5) 6–10 (12) μm. Výtrusný prach je smetanově bílý.\n\nRoste velmi vzácně jednotlivě nebo v malých skupinách na výrazně zetlelých pařezech, kořenech a padlých kmenech i větvích. Na základě původních nálezů z území současné České republiky se předpokládalo, že jde o houbu vázanou na přirozené a člověkem neovlivněná stanoviště – pralesy. Pozdější nálezy pocházející z dalších evropských zemí (a to i ze synantropních stanovišť) poukazují, že druh spíš vyžaduje chladnější oblasti se stabilně nízkou teplotou a vysokou vlhkostí. Předpokládá se, že je vázaný na dřevo s vysokým a stabilním obsahem vody. Roste na padlých kmenech nebo pařezech v pokročilém stupni rozkladu. Nejčastěji jde o dřevo smrku ztepilého, jedle bělokoré a buku lesního. Z 25 nálezů doložených v českých herbářích (Národní muzeum v Praze, v Brně a Jihočeské muzeum v Českých Budějovicích) do roku 2000 pocházejí 4 sběry ze dřeva buku, 7 z jedle a 11 ze smrku (a 3 z neurčeného substrátu).\n\nRoste v Evropě (Česká republika, Finsko, Chorvatsko, snad Itálie, Litva, Německo, Norsko, Polsko, Švédsko, Švýcarsko), Severní Americe (USA, Kanada) a v Asii (Gruzie - Kavkaz, Japonsko, Rusko - Sibiř).\n\nV České republice je recentně známý ze dvou lokalit, které jsou součástí chráněných území, pralesních rezervací. V Boubínském pralese byl objeven v roce 1924 českým mykologem Karlem Kavinou. Kavina roku 1926 publikoval nález A. Friče ze šumavského vrchu Plechý, což je dosud poslední, respektive jediný nález z této lokality. Třetí lokalitou pro tehdejší Československo byla Dedošova dolina v pohoří Velká Fatra, kde houbu roku 1953 na dvou místech objevila expedice Zdeňka Pouzara a Mirko Svrčka. Zároveň se jednalo o první sběry v Československu od nálezů Kaviny a Friče. Byl objeven také v Kamennej u Nového Mesta nad Váhom. Třetí známou lokalitou pro území současné České republiky je nález českého mykologa Miroslava Berana v přírodní rezervaci Žofínský prales v roce 2005.\n\nS ohledem na výskyt omezený na konkrétní lokality i specifické ekologické podmínky, je záměna nepravděpodobná. Od podobných druhů ucháčů se liší přítomností růžovofialového odstínu na výrazně žebernatém třeni. Bezpečným znakem jsou kulaté výtrusy, který žádný ze uvedených podobných druhů nemá.\n\nV roce 2007 byl ucháčovec šumavský vedený v červených seznamech sedmi evropských zemí. V České republice je zákonem chráněný jako kriticky ohrožený druh, vedený je v Červené knize jako kriticky ohrožený i v Červeném seznamu rovněž jako kriticky ohrožený druh. Je považovaný za jeden z nejvzácnějších druhů mykoflóry České republiky.\n\n\n"}
{"id": "1067132", "url": "https://cs.wikipedia.org/wiki?curid=1067132", "title": "Jarmila Krynická", "text": "Jarmila Krynická\n\nJarmila Krynická (* 8. prosince 1952 Plzeň) je česká malířka.\n\nPoprvé se setkala s malířskou paletou u svého strýce jako malé dítě. Poté výtvarné nadání rozvíjela pak sama na základě uměleckých pramenů, celoživotním cestování po světových galeriích...\n\nVýtvarný svět Jarmily Krynické se v posledních deseti letech rozvíjí směrem květinových motivů. Odstěhovala se na venkov, kde v mobile-home atelieru, obklopena venkovskými zahradami nalézá nové motivy pro svoji práci. Nové bydliště ji poskytlo prostor k experimentování i k novým osobním prožitkům při setkání s přírodou.\n\nPředstavuje tzv. Paterovu školu proto, že v kurzech vedených Jiřím Paterou se jí dostalo základního poučení o malířské tvorbě. Od začátku šedesátých let navštěvuje kurzy v Besedě, kam ji přivedl otec, zaměstnanec Škodovky. V populární plzeňské budově v Kopeckého sadech se zcela nahoře pod prosklenou střechou nacházel krásný atelier s neopakovatelnou atmosférou.\n\n\nOficiální stránka: www.jarmilakrynicka.cz\n"}
{"id": "1067144", "url": "https://cs.wikipedia.org/wiki?curid=1067144", "title": "FK Stupava", "text": "FK Stupava\n\nFutbalový klub Stupava byl slovenský fotbalový klub, který sídlil ve městě Stupava v Bratislavském kraji. Klub byl založen v roce 1921. Zaniká v roce 2016 po fúzi s NMŠK 1922 Bratislava. Pokračovatelem fotbalu ve Stupavě se následně stalo nově vytvořené sdružení FKM Stupava.\n\nSvé domácí zápasy odehrával na stadionu FK Stupava s kapacitou 800 diváků.\n\n\nZdroj: \n\n"}
{"id": "1067147", "url": "https://cs.wikipedia.org/wiki?curid=1067147", "title": "Rudolf Gundersen", "text": "Rudolf Gundersen\n\nRudolf Gundersen (6. prosince 1879 Kristiania – 21. srpna 1946 Oslo) byl norský rychlobruslař.\n\nV roce 1899 poprvé startoval na norském šampionátu, Mistrovství světa se premiérově zúčastnil v roce 1900. O rok později dosáhl na kontinentálním šampionátu svého prvního titulu mistra Evropy. Tento úspěch zopakoval i v letech 1904 a 1906. Po Mistrovství světa 1906 ukončil sportovní kariéru. V roce 1926 nastoupil ke dvěma veteránským závodům.\n"}
{"id": "1067148", "url": "https://cs.wikipedia.org/wiki?curid=1067148", "title": "Freudenstein (zámek)", "text": "Freudenstein (zámek)\n\nZámek Freudenstein, \"Schloss Freudenstein\" je renesančně upravený zámek v Sasku. Nachází se na Zámeckém náměstí (\"Schloßplatz\") na okraji středu města Freiberg.\n\nV roce 1168 nechal markrabě Ota II. Míšeňský v místě dnešního zámku zbudovat hrad na ochranu stříbrných dolů, které zde vznikly krátce předtím. Jako Freudenstein je poprvé zmíněn v roce 1525.\n\nDějiny zámku jsou spojené s dynastií Wettinů. Po několika přestavbách získal zámek svou současnou podobu čtyřkřídlé renesanční budovy, která má tyto části: \"Langes Haus\" (Dlouhá budova), \"Neues Haus\" (Nová budova), \"Kirchenflügel\" (Kostelní křídlo), \"Großer Turm\" (Velká věž) a \"Schmales Haus\" (Úzká budova).\n\n"}
{"id": "1067150", "url": "https://cs.wikipedia.org/wiki?curid=1067150", "title": "Rudolf Ericson", "text": "Rudolf Ericson\n\nRudolf Ericson (6. listopadu 1872 – 20. srpna 1937) byl švédský rychlobruslař.\n\nZávodil od roku 1891, prvních mezinárodních závodů ve Stockholmu se zúčastnil o rok později. V roce 1893 startoval na prvních oficiálních šampionátech: nejprve na Mistrovství světa v Amsterdamu a o týden později na berlínském Mistrovství Evropy, kde dosáhl největšího úspěchu své kariéry – získal zde titul prvního kontinentálního šampiona. Poslední start absolvoval v únoru 1893 v závodě ve Stockholmu, kde vyhrál víceboj.\n"}
{"id": "1067155", "url": "https://cs.wikipedia.org/wiki?curid=1067155", "title": "Dyšna Giesl", "text": "Dyšna Giesl\n\nDyšna Giesl je plochá dyšna, kterou v roce 1951 sestrojil Dr. Adolph Giesl-Gieslingen. \n\nDyšna Giesl lépe využívá energii výfukové páry a dosahuje tak lepšího tahu ve srovnání s klasickou dyšnou. Výfuková pára je přivedena do ploché trychtýřové hlavice (difuzoru), která je přepážkami v horní části rozdělena na jednotlivé trysky. Typicky obsahuje řadu sedmi trysek přibližně čtvercového průřezu. \n\nPodle samotného Giesla může úspora uhlí dosáhnout 6 - 12 % při použití jeho dyšny. V praxi bylo dosahováno maximálně 8% úspory uhlí, přičemž výkon stoupl až o 20 %. Dyšny Giesl byly rozšířeny u mnoha železnic, nejen v Evropě (ÖBB, ČSD a DR), ale i v Africe, Číně a Japonsku. Ne vždy byly zaplaceny licenční poplatky, které se často téměř rovnaly uspořeným nákladům na palivo. U DR se tyto dyšny amortizovaly již po prvním roce provozu, bylo jich nasazeno přes 500, zejména na lokomotivách řad 38.10, 50, 52, 65.10 a 78. Také rekordní 18.201 je vystrojena dyšnou Giesl.\n\nČSD nasadily dyšny Giesl především na lokomotivy předválečných konstrukcí – řady 434.2, 524.1, 423.0, 354.1, 464.0 a také na těsně poválečné 534.03, 433.0. U modernějších, poválečných lokomotiv našla uplatnění dyšna Kylchap.\n\n\n"}
{"id": "1067156", "url": "https://cs.wikipedia.org/wiki?curid=1067156", "title": "Jindřiška Klímová", "text": "Jindřiška Klímová\n\nJindřiška Klímová, uváděna také jako Jindra Klímová, (* 15. července 1933, České Velenice, Československo) je česká novinářka a spisovatelka.\n\nPo absolvování gymnázia v Karlových Varech působila v letech 1951 až 1954 jako redaktorka deníku Mladá fronta. V letech 1954 až 1962 byla redaktorkou \"Českého rozhlasu\" v Plzni a v letech 1962 a 1970 působila v \"Českém rozhlase\" v Praze. V březnu 1970 byla v rámci normalizace propuštěna po své postoje v době tzv. pražského jara. Pracovala jako pokladní, servírka, prodavačka nebo technická kontrolorka. V letech 1990 až 1991 se opět stala redaktorkou \"Československého rozhlasu\". Od té doby spolupracuje s rozhlasem jako externistka a přispívá do \"Týdeníku Rozhlas\".\n\nZa svou práci získala novinářskou Cenu Ferdinanda Peroutky.\n\n"}
{"id": "1067159", "url": "https://cs.wikipedia.org/wiki?curid=1067159", "title": "Josef Bernard Hiserle", "text": "Josef Bernard Hiserle\n\nJ.M. can. Josef Bernard Hiserle svobodný pán z Chodova ( \"Joseph Bernhard Freiherr Hiserle von Chodau\"), (* v rozpětí období 22.9.1703-20.9.1704 – 21. září 1777) byl český římskokatolický duchovní a kanovník katedrální kapituly u sv. Štěpána v Litoměřicích.\n\nPocházel z českého šlechtického rodu pánů z Chodova. Litoměřickým kanovníkem držitelem kanonikátu královského se stal od roku 1740. Uvádí se, že roku 1759 byl propuštěn od královského pruského vojska jako rukojmí do Lipska. V roce 1768 obdržel infule, stal se kapitulním seniorem v litoměřické katedrále sv. Štěpána a konsistoriálním radou na litoměřickém biskupství. Zemřel ve věku 74 let. Z jeho pohřbu se zachoval erbovní štít, který se podle tradice stavěl u rakve zemřelého kanovníka.\n\n\n"}
{"id": "1067161", "url": "https://cs.wikipedia.org/wiki?curid=1067161", "title": "Eva Klausnerová", "text": "Eva Klausnerová\n\nEva Klausnerová (* 1. července 1930, České Budějovice) je česká knihovnice, novinářka a publicistka.\n\nV letech 1948 až 1950 vystudovala knihovnictví na Pedagogické fakultě UK v Praze. Postupně pracovala jako knihovnice v Ústřední zemědělské knihovně Československé akademie zemědělských věd v Praze, v knihovně Výzkumného ústavu vodohospodářského v Praze, v Historické knihovně Teplá – Klášter a ve Státní vědecké knihovně v Plzni.\nOd roku 1991 externě spolupracuje s kulturní redakcí Českého rozhlasu Plzeň.\n\nJe autorkou několika knih:\n\nZa své příspěvky pro Český rozhlas získala Cenu Ferdinanda Peroutky.\n\n \n"}
{"id": "1067162", "url": "https://cs.wikipedia.org/wiki?curid=1067162", "title": "Martin Vargic", "text": "Martin Vargic\n\nMartin Vargic (* 10. března 1998 Banská Bystrica) je slovenský grafický designér, umělec. Je znám díky „Mapě Internetu“, která se stala virální internetovou senzací na přelomu ledna a února 2014.\n\nVargic publikuje všechny svoje práce, zvláště mapy a grafy, na svojí webové stránce. „Mapa Internetu“, publikovaná 15. ledna 2014 na Deviantartu, je konceptuální umělecké dílo, které zobrazuje největší webstránky, online služby a softwarové společnosti jako suverénní státy na stylizované politické mapě světa, s přihlédnutím na jejich alexa rating a průměrnou měsíční návštěvnost. Mapa se stala 30. ledna 2014 mediálním hitem, poté co o ní byl publikován článek na online blogu Gizmodo.\n\nV průběhu několika dní byla mapa zveřejněna v mezinárodních novinách a online magazínech, například v The Independent, Fox News, The Huffington Post a Business Insider.\n\nKromě „Mapy Internetu“ Vargic publikoval několik dalších map, z nichž největší ohlas měla „Svět - Změna Klimy“, která byla vytvořena za účelem zvýšit veřejné povědomí o nebezpečích globálního oteplování. Další jeho práce zahrnují například „Mapu stereotypů“ a množství dalších map, grafů a fotomontáží, které se často objevují v mezinárodních médiích.\n\n"}
{"id": "1067164", "url": "https://cs.wikipedia.org/wiki?curid=1067164", "title": "Petr Jančárek", "text": "Petr Jančárek\n\nPetr Jančárek (* 23. srpna 1959 Most) je český scenárista a režisér, na řadě dokumentárních projektů se podílí i jako kameraman a fotograf. Od roku 2009 působí jako pedagog Slezské univerzity v Opavě. \n\n1986 Stavební fakulta ČVUT, Ing.\n1986-90 režisér a scenárista audiovizuálního centra ČVUT\n1990-94 redaktor a režisér Československé a České televize.\nOd 1995 na volné noze, stálá spolupráce s novinářskou agenturou EPICENTRUM (Jaromíra Štětiny a Petry Procházkové) a humanitární organizací Člověk v tísni, jíž je zakládajícím členem. \n\nÚčastník řady humanitárních misí (Sarajevo, Bosna, Čečna), \nČlen správní rady humanitární organizace Člověk v tísni, o.p.s.\nČlen profesní organizace Asociace režisérů a scenáristů\n\nNositel novinářské Ceny Ferdinanda Peroutky\nHlavní cena poroty na festivalu Politics On Film, Washington, za film „Václav Havel, Praha – Hrad, I.díl“\nCena za nejlepší český vědeckopopulární film na festivalu Academia film Olomouc 2008 za dokument „Pan Parkinson“\nCena diváků na festivalu Academia film Olomouc 2008 za dokument „Pan Parkinson“\nNominace na televizní cenu Elsa dokumentu „Holocaust“\n2. místo v celosvětové soutěži archivních dokumentů FIAT-IFTA \nza dokument „Hokej !!!“\nČestná uznání FITES (filmového a televizního svazu)\n\n2018 dokumentární film KRAJINA V TÍSNI, dokumentární film MEZI UMĚNÍM A VĚDOU – portrét fotografa Jerzyho Oleka, přípravné práce a předtáčky dokumentu ROZTROUŠENÁ NADĚJE, pokračování postprodukce HAVELMOVIE\n2017 televizní seriál ROZSUDEK\n2016 režie televizního seriálu ROZSUDEK, účast na výstavě HAVEL \nv Centru současného umění DOX (kolekcí videoartu společně s fotografy Tomki Němcem a Bohdanem Holomíčkem)\n2013 III. díl trilogie VÁCLAV HAVEL, PRAHA – HRAD, začátek postprodukčních prací na projektu HAVELMOVIE\n2012 II. díl trilogie Václav Havel, Praha – Hrad\n2009 – 2011 Projekt HAVELMOVIE – časosběrný záznam soukromých i veřejných aktivit bývalého prezidenta České republiky Václava Havla, dokumentární film MEZINÁRODNÍ HUDEBNÍ FESTIVAL ČESKÝ KRUMLOV \n2009 I. díl trilogie VÁCLAV HAVEL, PRAHA-HRAD, začátek výuky na Slezské univerzitě v Opavě\n2008 vývoj a režie 42dílného projektu České televize PODLE PRÁVA, dokumentární film „PAN PARKINSON“\n2007 režie a spoluautorství scénáře pětidílného seriálu „LABYRINTEM REVOLUCE“ \n2003 - 6 režie a spoluautorství dokumentárního cyklu „HOLOCAUST“, reprezentativní dokumentární snímek SEDM KLÍČŮ o českých královských korunovačních klenotech a lidech kolem nich, dokument SPOLUHRÁČI\n2003 začíná pracovat pro Václava Havla a jeho kancelář, dokument HABERMANNŮV MLÝN\n2001 dokument HLASY Z OSTROVA SVOBODY o kubánských disidentech, natočený v utajení přímo na Kubě, dokument HOKEJ!!! o vztahu české společnosti k populárnímu zimnímu sportu, dokumetnární trilogie ZEMĚ ZASLÍBENÁ o oblasti věčných nepokojů - Izraeli a Palestině.\n1999 – 2000 dokumenty seriálu ČLOVĚK V TÍSNI z Libanonu a Kosova\ndokument ZAČÁTEK KONCE o tragických událostech 1.výročí okupace Československa vojsky Varšavské smlouvy\n1997-8 dvoudílný dokument HONKONG o připojení Hongkongu k Číně.\nnáhled\n\n"}
{"id": "1067166", "url": "https://cs.wikipedia.org/wiki?curid=1067166", "title": "Evangelický kostel Vykoupení (Paříž)", "text": "Evangelický kostel Vykoupení (Paříž)\n\nEvangelický kostel Vykoupení (fr. \"Église évangélique de la Rédemption\") je farní kostel v Paříži, který slouží francouzské evangelické luteránské církvi. Nachází se v 9. obvodu v ulici \"Rue Chauchat\" č. 19.\n\nBudovu vystavěl v letech 1821–1825 architekt Adrien-Louis Lusson jako tržnici na potraviny. V roce 1841 byl architekt François Christian Gau pověřen přestavět halu na kostel pro německou luteránskou církev. K původní stavbě byl připojen malý portikus se dvěma dórskými sloupy. Stavba byla dokončena roku 1843.\n\n"}
{"id": "1067168", "url": "https://cs.wikipedia.org/wiki?curid=1067168", "title": "Oscar Mathisen", "text": "Oscar Mathisen\n\nOscar Wilhelm Mathisen (4. října 1888 Kristiania – 10. dubna 1954 Oslo) byl norský rychlobruslař.\n\nV roce 1907 se poprvé zúčastnil světového šampionátu, následně se poprvé stal norským mistrem. O rok později premiérově zvítězil na Mistrovství světa. V dalších letech, do roku 1914, vyhrál i na MS 1909, 1912, 1913 a 1914 (počet pěti získaných titulů mistra světa překonal až Sven Kramer v roce 2013) a na evropských šampionátech v letech 1909, 1912 a 1914. Šampionem Norska se stal také v letech 1909, 1910, 1912, 1913 a 1915. Během své kariéry dosáhl 14 světových rekordů, z nichž ten v závodě na 1500 m z roku 1914 nebyl pokořen 23 let. Po první světové válce se Mathisen stal profesionálním rychlobruslařem a v roce 1920 vyhrál profesionální světový šampionát. Závodů se účastnil až do svých 40 let, poslední starty absolvoval v roce 1929. V roce 1954 zastřelil svoji ženu Sigrid, která trpěla těžkými depresemi, a následně spáchal sebevraždu.\n\nJeho bratr Sigurd Mathisen byl rovněž rychlobruslař.\n\nNa počest Oscara Mathisena, jednoho z nejúspěšnějších rychlobruslařů začátku 20. století, je od roku 1959 každoročně udělována cena Oscara Mathisena, která je určena pro nejúspěšnějšího rychlobruslaře sezóny.\n\n"}
{"id": "1067172", "url": "https://cs.wikipedia.org/wiki?curid=1067172", "title": "Adolph Giesl-Gieslingen", "text": "Adolph Giesl-Gieslingen\n\nAdolph Giesl-Gieslingen (7. září 1903 Trento, Tyrolsko – 11. února 1992 Vídeň) byl rakouský konstruktér lokomotiv.\n\nAdolph Giesl-Gieslingen pocházel z rakouské důstojnické rodiny. Jeho otcem byl baron Arthur Giesl von Gieslingen (1857-1935), generál a polní velitel rakousko-uherských jednotek za první světové války. Adolph studoval na Technické univerzitě ve Vídni. Už v roce 1924 publikoval a technický článek o designu dýmnic a komínů parních lokomotiv. V roce 1925 získal titul inženýr. V témže roce nastoupil jako konstruktér do Lokomotivfabrik Floridsdorf. Zde se podílel na vývoji lokomotivy řady 214. Ředitel Arno Demmer jej v roce 1929 poslal do Spojených států, kde Giesl-Gieslingen zůstal až do roku 1938. Pracoval pro společnost New York Central Railroad, zabýval se testováním dyšny, navržené finským technikem Kyösti Kylälou. Při pobytu v USA se seznámil se svou ženou, se kterou se také v roce 1933 v New Yorku oženil. Po svém návratu se stal asistentem Arno Demmera a po druhé světové válce byl šéfkonstruktérem floridsdorfské továrny.\nV roce 1946 se stal na postu čestného profesora na vídeňské technické univerzitě nástupcem Johanna Rihoseka. Navrhl typ dyšny pro parní lokomotivy, kterou si nechal patentovat, a která je známá jako dyšna Giesl. Ve spolupráci s ocelářskou firmou Schoeller-Bleckmann Stahlwerke se také podílel na její distribuci. Později ve vídeňském nakladatelství Slezak vydal několik publikací s tematikou technologie a historie parních lokomotiv.\n\n\n"}
{"id": "1067181", "url": "https://cs.wikipedia.org/wiki?curid=1067181", "title": "Hrádecký potok (přítok Manětínského potoka)", "text": "Hrádecký potok (přítok Manětínského potoka)\n\nHrádecký potok (též \"Luční potok\" nebo \"Brdský potok\") je malý vodní tok v Rakovnické pahorkatině převážně v okrese Plzeň-sever. Je dlouhý 11,5 km, plocha jeho povodí měří 133,3 km² a průměrný průtok v ústí je 0,15 m³/s.\n\nPodle Zeměpisného lexikonu potok pramení ve vsi Močidlec v nadmořské výšce 496 m n. m. Podle mapy však delší zdrojnice pramení v polích jižně od obce Pšov. Obě zdrojnice se setkávají v poli asi kilometr severovýchodně od Novosedel, odkud potok teče k jihovýchodu. Jižně od Stvolen protéká rybníkem \"Velký Pardous,\" ze kterého vytéká na jih k Hrádku. Jižně od vesnice ze tří stran obtéká ostrožnu s drobnými zbytky středověkého hrádku Brdo, na levém břehu mine ves Brdo a pokračuje necelé tři kilometry k \"Frantovu mlýnu,\" kde se v nadmořské výšce 366 m n. m. vlévá zleva do Manětínského potoka.\n\n"}
{"id": "1067185", "url": "https://cs.wikipedia.org/wiki?curid=1067185", "title": "Hamsa", "text": "Hamsa\n\nHamsa ( خمسة \"chamsa\", חַמְסָה) nebo též „Fátimina ruka“ (či \"„Ruka Fátimy“\") nebo \"„Ruka Marie“\", je symbol a amulet ve tvaru lidské ruky oblíbený zejména v oblasti Středního východu a severní Afriky, kde bývá běžně využíván jako šperk či jako ozdoba na zeď. Zobrazuje dlaň pravé ruky, což bylo v mnoha společnostech během historie považováno za znamení ochrany. Hamsa má tedy ochraňovat především před uhrančivým pohledem. Proto bývá tento amulet v některých případech ozdoben okem.\n\nV arabštině označuje výraz „hamsa“ nejen číslici 5, ale také pět prstů na ruce.\n\nPočátky používání amuletu spadají až do časů starověké Mezopotámie (dnešní Irák). Dlaň pravé ruky jako všeobecný ochranný znak nacházíme mezi mezopotámskými artefakty, na amuletech sumerské bohyně plodnosti, lásky, pohlavního života a války Ištar/Inanny. K dalším symbolům božské ochrany, jejichž základem je ruka, patří Venušina či Afroditina ruka nebo Mariina ruka. Jejich úkolem bylo chránit ženy před uhranutím, podporovat plodnost a laktaci, napomáhat zdravému těhotenství a posilovat slabé. Podobné je i Buddhovo symbolické gesto ochrany a učení \"mudra\".\n\n"}
{"id": "1067187", "url": "https://cs.wikipedia.org/wiki?curid=1067187", "title": "Prosecco", "text": "Prosecco\n\nProsecco je název italského vína, dříve též název bílé odrůdy vinné révy. Je odvozen od vesnice, která je součástí Terstu v severní Itálii. \nOd roku 2010 smí být Prosecco užíváno jen k označování původu vína, odrůda se nyní jmenuje Glera. Slovo Prosecco se rozděluje na 2 části \"pro\", které znamená čistě pro a \"secco\", které se překládá jako tvrdý nebo suchý.\n\nProsecco s ochranou původu (Denominazione di origine controllata) se vyrábí v devíti provinciích regionů Benátsko (Veneto) a Furlansko-Julské Benátsko (Friuli Venezia Giulia). Prosecco Superiore DOCG existuje ve dvou variantách: Prosecco Conegliano Valdobbiadene Superiore DOCG, které může pocházet jedině z provincie Treviso regionu Veneto z oblasti mezi městy Conegliano a Valdobbiadene (severně od města Treviso), a menší Asolo Prosecco Superiore DOCG, vyráběné poblíž města Asolo.\n\nProsecco je hlavní přísadou koktejlu Bellini a může být levnější náhradou za šampaňské víno. Je také klíčovou ingrediencí spritzu, koktejlu oblíbeného na severu Itálie.\n\nKopcovitá krajina s vinicemi okolo měst Conegliano a Valdobbiadene byla v roce 2019 zapsána na seznam světového kulturního dědictví UNESCO. \n\n\n"}
{"id": "1067188", "url": "https://cs.wikipedia.org/wiki?curid=1067188", "title": "Radek Juška", "text": "Radek Juška\n\nRadek Juška (* 8. března 1993) je český atlet, skokan do dálky a zároveň držitel českého národního rekordu ve skoku dalekém, výkonem 831 cm, skočeném dne 27. srpna 2017 na Univerziádě v Tchaj-peji 2017. Na Halovém mistrovství Evropy v atletice 2015 v Praze vybojoval stříbrnou medaili osobním rekordem 810 cm.\n\nZačínal jako fotbalista v klubu TJ Starovičky, dálce se začal věnovat v Lokomotivě Břeclav pod vedením trenéra Zbyňka Chlumeckého. Na mistrovství světa juniorů v atletice 2012 skončil v kvalifikaci na 24. místě výkonem 711 cm. V roce 2014 se stal seniorským mistrem ČR v dálce výkonem 776 cm. V Innsbrucku 30. května 2015 vylepšil svůj osobní rekord na 815 cm. Skončil druhý za Němcem Fabianem Heinlem na Mistrovství Evropy v atletice do 23 let 2015 v Tallinu, kde skočil rovných osm metrů. Při debutu na Mistrovství světa v atletice 2015 v Pekingu se mu podařilo kvalifikačním výkonem 798 cm postoupit do finále, kde však skočil pouze 757 cm a obsadil celkové 11. místo. Na mistrovství Evropy v atletice 2016 v Amsterdamu měl v kvalifikaci druhý nejlepší pokus 811 cm, ve finále skočil 793 cm a obsadil čtvrté místo (měl stejný výkon jako domácí závodník Ignisious Gaisah, o jehož bronzové medaili rozhodl druhý nejlepší pokus). Reprezentoval ČR na olympiádě 2016, kde v kvalifikaci skočil 784 cm a skončil na třináctém místě, takže mu o jedinou příčku unikl postup do finále.\n\n"}
{"id": "1067190", "url": "https://cs.wikipedia.org/wiki?curid=1067190", "title": "Alena Červenková", "text": "Alena Červenková\n\nAlena Červenková je česká novinářka a moderátorka.\n\nOsm let s Lucií Vopálenskou připravovala v České televizi pořad \"Na hraně\", za který v roce 1998 obě získaly novinářskou Cenu Ferdinanda Peroutky. \n"}
{"id": "1067191", "url": "https://cs.wikipedia.org/wiki?curid=1067191", "title": "Mitchell Donald", "text": "Mitchell Donald\n\nMitchell Glenn Donald (* 10. prosince 1988, Amsterdam, Nizozemsko) je nizozemský fotbalový záložník se surinamskými kořeny, od ledna 2016 hráč klubu FK Crvena zvezda.\n\nV profesionálním fotbale debutoval za Ajax Amsterdam 14. února 2007 v šestnáctifinále Poháru UEFA proti německému týmu SV Werder Bremen (porážka 0:3).\n\nDonald byl členem nizozemských mládežnických výběrů.\n\n\n"}
{"id": "1067194", "url": "https://cs.wikipedia.org/wiki?curid=1067194", "title": "Malý potok (přítok Manětínského potoka)", "text": "Malý potok (přítok Manětínského potoka)\n\nMalý potok je drobný vodní tok v Rakovnické pahorkatině v okrese Plzeň-sever. Je dlouhý 6,2 km, plocha jeho povodí měří 26 km² a průměrný průtok v ústí je 0,11 m³/s.\n\nPotok pramení v nadmořské výšce 575 m, asi jeden kilometr severně od vrcholu Lom a 1,2 km východně od vrcholu Velká mýť. Protéká lesnatou krajinou směrem na severovýchod. Jižně od Lipí teče přes \"Horní rybník\" a \"Dolní rybník\" a u osady \"Dolní Lipí\" přes další vodní nádrž. Pod ní se stáčí na sever a u \"Švandova mlýna\" přijímá drobný levostranný přítok \"Kačina.\" Na okraji Manětína napájí tamní koupaliště a vzápětí se zprava vlévá v nadmořské výšce 395 m do Manětínského potoka.\n"}
{"id": "1067197", "url": "https://cs.wikipedia.org/wiki?curid=1067197", "title": "Poutní dny", "text": "Poutní dny\n\nPoutní dny v Kroměříži jsou celostátní setkání konané každoročně při příležitosti pouti do kaple Panny Marie Sedmibolestné v kroměřížském kostele sv. Mořice na Bolestný pátek, a to od roku 2011. Jeho významnou součástí je miniveletrh poutních míst.\n\n\n\n"}
{"id": "1067198", "url": "https://cs.wikipedia.org/wiki?curid=1067198", "title": "Starý potok (přítok Manětínského potoka)", "text": "Starý potok (přítok Manětínského potoka)\n\nStarý potok (též \"Pstružný potok\") je malý vodní tok v Rakovnické pahorkatině v okrese Plzeň-sever. Je dlouhý 12,3 km, plocha jeho povodí měří 50,1 km² a průměrný průtok v ústí je 0,16 m³/s.\nPotok pramení v Tepelské vrchovině v nadmořské výšce 632 m jihozápadně od Jedvanin. Od pramene teče podél hranice mezi Tepelskou vrchovinou a Rakovnickou pahorkatinou k severovýchodu a protéká skrz \"Černý rybník\" u Jedvanin. Severně od vesnice definitivně opouští Tepelskou vrchovinu a u samoty \"Chalupa pod Hradištěm\" na pravém břehu míjí kamenolom, který odtěžil vrch se zříceninou hradu Březín. Dále protéká sídly Březín, Nečtiny, Lešovice a pod \"Holubovým mlýnem\" se asi jeden kilometr západně od Manětína vlévá v nadmořské výšce 420 m zprava do Manětínského potoka.\n\n"}
{"id": "1067199", "url": "https://cs.wikipedia.org/wiki?curid=1067199", "title": "Jiří Hrabák", "text": "Jiří Hrabák\n\nJiří Hrabák (* 6. července 1961) je rozhlasový hlasatel, redaktor a manažer, od roku 1999 generální ředitel rádia Impuls. Jeho hlas vyhlašoval názvy stanic pražského metra na lince C cca v letech 1990–2004.\n\nVystudoval Vysokou školu ekonomickou v Praze.\n\nV letech 1983–1991 pracoval jako hlasatel a moderátor v Československém rozhlase. V letech 1989–1993 externě pracoval pro zpravodajství České televize, externě namlouval texty i pro Krátký film. V porevolučním nadšení roku 1990 namluvil stanice pro linku C pražského metra, a to zadarmo či jen za symbolickou cenu, nežádal ani o reprízné; tyto nahrávky se používaly až do prodloužení linky na Ládví v roce 2004. Od roku 1991 působil v soukromém rádiu Evropa 2, a to nejprve jako šéfredaktor, od roku 1993 jako ředitel programu a vzápětí také jako výkonný ředitel; tyto funkce mu nabídl. Spoluvytvářel zpravodajství rádia Frekvence 1. Od roku 1999 je generálním ředitelem Rádia Impuls a generálním ředitelem stanice Rádio RockZone 105,9. V živém rozhlasovém vysílání soustavně vystupoval naposledy v roce 1993, od té doby jen příležitostně.\n\nV červnu 2012 v rámci akce Jedeme v tom s vámi, organizované občanským sdružením Asistence, cestoval do práce na invalidním vozíku, aby si vyzkoušel, jaké to je, a aby upozornil na bariéry v pražské dopravě. Pochvaloval si pak vstřícnost a ohleduplnost veřejnosti a ocenil i asistenty vozíčkářů.\n\n"}
{"id": "1067200", "url": "https://cs.wikipedia.org/wiki?curid=1067200", "title": "Halové mistrovství Evropy v atletice 2015", "text": "Halové mistrovství Evropy v atletice 2015\n\n33. Halové mistrovství Evropy v atletice se konalo v Praze ve dnech 5.–8. března 2015 v O areně (první den byly na programu pouze některé kvalifikace a úvodní ceremoniál). Na programu bylo dohromady 26 disciplín (13 mužských a 13 ženských), kterých se zúčastnilo 643 atletů ze 49 zemí Evropy.\n\n\"(v závorkách uvedeny počty vyslaných sportovců)\"\n\n"}
{"id": "1067201", "url": "https://cs.wikipedia.org/wiki?curid=1067201", "title": "Lorenzo Burnet", "text": "Lorenzo Burnet\n\nLorenzo Armando Cyril Burnet (* 11. ledna 1991, Amsterdam) je nizozemský fotbalový obránce či záložník a bývalý mládežnický reprezentant se surinamskými kořeny, od července 2017 hráč nizozemského klubu SBV Excelsior. Mimo Nizozemsko působil na klubové úrovni na Slovensku. Může nastoupit na levém kraji obrany či zálohy, případně na postu pravého obránce.\n\nV mládežnických letech hrával v týmech AVV Zeeburgia a AFC Ajax. V Ajaxu však nedostal profesionální kontrakt, a tak odešel do mužstva FC Groningen. Svoji premiéru v seniorském fotbale si odbyl v ligovém utkání hraném 6. srpna 2011 proti klubu Roda JC Kerkrade (prohra 1:2), odehrál celých 90 minut. S Groningenem vyhrál v sezóně 2014/15 nizozemský fotbalový pohár. Koncem května 2016 mu v Groningenu skončila smlouva a dohodl se jako volný hráč se slovenským týmem ŠK Slovan Bratislava. S vicemistrem ročníku 2015/16 Fortuna ligy uzavřel čtyřletý kontrakt. Ve Slovanu se na podzim 2016 neprosadil a v lednu 2017 odešel kvůli většímu zápasovému vytížení hostovat do nizozemského mužstva NEC Nijmegen. V sezoně 2016/17 získal se Slovanem Slovenský pohár. V červnu 2017 se vrátil z hostování do Slovanu Bratislava, kde se s vedením dohodl na ukončení smlouvy. Následně se vrátil do vlasti a podepsal smlouvu s klubem SBV Excelsior.\n\nLorenzo Burnet byl členem nizozemských mládežnických výběrů U17, U19 a U21.\n\n"}
{"id": "1067202", "url": "https://cs.wikipedia.org/wiki?curid=1067202", "title": "Římskokatolická farnost Borovany", "text": "Římskokatolická farnost Borovany\n\nŘímskokatolická farnost Borovany je územním společenstvím římských katolíků v rámci vikariátu \"České Budějovice - venkov\" českobudějovické diecéze.\nRoku 1339 byla v Borovanech zřízena plebánie. Původní farní kostel zanikl, a v roce 1455 na jeho místě byl vystavěn konventní kostel kláštera augustiniánských kanovníků. Roku 1785 byl klášter v důsledku Josefinských reforem zrušen. Areál kláštera dostal světské využití a kostel se stal farním.\n\nFarnost má dodnes vlastního duchovního správce, který kromě Borovan spravuje jako administrátor ex currendo také farnosti Jílovice, Ledenice a Mladošovice. Od srpna 2016 je jím R.D. Andrzej Urbisz.\n\n"}
{"id": "1067203", "url": "https://cs.wikipedia.org/wiki?curid=1067203", "title": "Aura at College Park", "text": "Aura at College Park\n\nAura at College Park (známý také jako Aura) je obytný mrakodrap v kanadském městě Toronto. S výškou 272 m je 4. nejvyšší budovou města a Kanady.\n\nVýstavba začala v lednu 2010 a dokončena byla v roce 2014. Budova byla navržena architekty ze společnosti Graziani + Corazza. Po dokončení se stala nejvyšší obytnou budovou země a druhou nejvyšší obytnou budovou Severní Ameriky (hned po One57). V budově je 78 nadzemních a 6 podzemních pater. Celková podlahová plocha budovy je 110 180 m a nachází se v ní 934 bytových jednotek.\n\n"}
{"id": "1067204", "url": "https://cs.wikipedia.org/wiki?curid=1067204", "title": "Jarchinio Antonia", "text": "Jarchinio Antonia\n\nJarchinio Angelo Roberto Antonia (* 27. prosince 1990, Amsterdam, Nizozemsko) je nizozemský fotbalový útočník s kořeny z Curaçaa, který v současnosti působí v klubu FC Groningen. Hraje na pravém křídle.\n\n3. května 2015 přihrál při vítězství 2:0 nad PEC Zwolle ve finále nizozemského poháru na oba góly slovenskému záložníkovi Albertu Rusnákovi, pro Groningen to byl historický první triumf v soutěži.\n\n"}
{"id": "1067205", "url": "https://cs.wikipedia.org/wiki?curid=1067205", "title": "Codex Aureus Laureshamensis", "text": "Codex Aureus Laureshamensis\n\nLoršský evangeliář \"(Codex Aureus Laureshamensis)\" je kniha vytvořená kolem roku 810 na dvoře Karla Velikého. Byl uchováván v loršském klášteře, a to od 9. století až do zrušení kláštera v roce 1556. Dnes je jedna část rukopisu uložena v pobočce rumunské národní knihovny ve městě Alba Iulia, jiná část ve Vatikánu a slonovinové desky obálky jsou v londýnském Viktoriině a Albertově muzeu.\n\n"}
{"id": "1067214", "url": "https://cs.wikipedia.org/wiki?curid=1067214", "title": "Borecký potok (přítok Střely)", "text": "Borecký potok (přítok Střely)\n\nBorecký potok je malý vodní tok v Tepelské vrchovině a Rakovnické pahorkatině v okrese Karlovy Vary. Je dlouhý 14,5 km, plocha jeho povodí měří 45,2 km² a průměrný průtok v ústí je 0,16 m³/s. Na svém toku napájí několik velkých rybníků.\n\nPotok pramení v Tepelské vrchovině v nadmořské výšce 668 m n. m. asi jeden kilometr severozápadně od Buče. Od pramene teče na severovýchod. U osady \"Hrádek\" dočasně opouští Tepelskou vrchovinu a vtéká do Rakovnické pahorkatiny. Prvním velkým rybníkem na potoce je \"Horní hrádecký rybník,\" ze kterého pokračuje na východ a spolu s několika bezejmennými potoky napájí \"Dolní hrádecký rybník.\" Pokračuje dál na východ, zprava přijímá menší \"Prohořský potok\" a za soutokem se stočí na severovýchod. U vesnice Borek napájí \"Borecký rybník,\" odkud odtéká na severozápad. Posledním rybníkem na potoce je \"Mlýnský rybník\" pod ostrohem se zříceninou Štědrého hrádku. Potok se zde vrací do Tepelské vrchoviny, teče lesnatým údolím řadou oblouků k severu a několikrát ho křižuje železniční trať Rakovník – Bečov nad Teplou. Západně od Žlutic se vlévá v nadmořské výšce 486 m n. m. zprava do Střely.\n"}
{"id": "1067216", "url": "https://cs.wikipedia.org/wiki?curid=1067216", "title": "Mimoun Mahi", "text": "Mimoun Mahi\n\nMimoun Mahi (* 13. března 1994, Haag, Nizozemsko) je nizozemský fotbalový útočník s marockými kořeny, který v současnosti působí v klubu FC Groningen. Hraje na křídle.\n\nV dospělém fotbale debutoval v říjnu 2012 v dresu rotterdamské Sparty.\nV srpnu 2014 přestoupil do FC Groningen. S  týmem vyhrál v sezóně 2014/15 nizozemský fotbalový pohár.\n\nMahi nastupoval za nizozemský reprezentační výběr do 19 let.\nZúčastnil se Mistrovství Evropy hráčů do 19 let 2013 v Litvě, kde mladí Nizozemci skončili na nepostupové třetí příčce základní skupiny A.\n\n"}
{"id": "1067217", "url": "https://cs.wikipedia.org/wiki?curid=1067217", "title": "Čistý potok (přítok Lišanského potoka)", "text": "Čistý potok (přítok Lišanského potoka)\n\nČistý potok (též \"Čistá\") je drobný vodní tok v Rakovnické pahorkatině v okrese Rakovník. Je dlouhý 6,5 km, plocha jeho povodí měří 28,3 km² a průměrný průtok v ústí je 0,07 m³/s.\n\nPotok pramení v lesích Křivoklátské vrchoviny v nadmořské výšce 422 m n. m. asi dva kilometry východně od Lužné II v blízkosti železniční trati Praha–Rakovník. Několik set metrů od pramene opouští vrchovinu a vtéká do Rakovnické pahorkatiny. Protéká rekreační osadou \"Čistý rybník,\" ve které napájí stejnojmennou vodní nádrž. Poté, co se stočí k jihu, přijímá z pravé strany menší \"Křížový potok,\" protéká vesnicí Lužná a pokračuje k rakovnické části \"Šamotka.\" Zde se v krátkém úseku vrací do Křivoklátské vrchoviny, napájí \"Žákův rybník\" a zleva přijímá \"Skelnohuťský potok.\" Zpět v Rakovnické pahorkatině se v nadmořské výšce 325 m n. m. vlévá zleva do Lišanského potoka.\n"}
{"id": "1067220", "url": "https://cs.wikipedia.org/wiki?curid=1067220", "title": "Media relations", "text": "Media relations\n\nMedia relations (vztahy s médii) jsou podoborem public relations (vztahů s veřejností) a v širší perspektivě podoborem marketingových komunikací. Jde o soubor metod a postupů, jak prostřednictvím spolupráce s novináři dosahovat publicity, a tím zlepšovat reputaci určité organizace, jedince nebo ideje. Novináři hrají roli prostředníka, který umožňuje oslovit širší veřejnost. Publicita dosahovaná prostřednictvím media relations je bezplatná, v čemž spočívá hlavní rozdíl oproti reklamě. Pro novináře je spolupráce výhodná v okamžiku, kdy dostávají zajímavé, pravdivé a včasné informace, případně tipy na dobrá témata.\n\n"}
{"id": "1067223", "url": "https://cs.wikipedia.org/wiki?curid=1067223", "title": "Dunaj (hudební skupina)", "text": "Dunaj (hudební skupina)\n\nSkupina Dunaj je představitelem českého alternativního rocku. \n\nSkupina vznikla v Brně, mezi její členy patřili například zpěvačka a houslistka Iva Bittová nebo bubeník Pavel Fajt. Aktivně působila v proměnlivých sestavách v letech 1986 až 1998, kdy její činnost ukončila smrt frontmana Jiřího Kolšovského. Nakrátko se vrátila na pódia v roce 2002. V roce 2015 pak její repertoár začala znovu naživo hrát skupina Dunajská vlna, v níž dva původní členy Dunaje, baskytaristu Vladimíra Václavka a kytaristu Josefa Ostřanského, doplňovali různí bubeníci, např. Michaela Antalová, případně Dano Šoltys. \n\nVětšina členů skupiny hrála před érou Dunaje i po ní v řadě dalších alternativních skupin, případně rozvíjeli své sólové kariéry.\n\nKapela v roce 2019 obnovila činnost ve složení Pavel Koudelka, Josef Ostřanský, Vladimír Václavek.\n\n"}
{"id": "1067225", "url": "https://cs.wikipedia.org/wiki?curid=1067225", "title": "Josef Mach (rozcestník)", "text": "Josef Mach (rozcestník)\n\nJméno a příjmení Josef Mach nese více osob:\n\n\n"}
{"id": "1067229", "url": "https://cs.wikipedia.org/wiki?curid=1067229", "title": "Roland Alberg", "text": "Roland Alberg\n\nRoland Romario Alberg (* 6. srpna 1990, Hoorn, Nizozemsko) je nizozemský fotbalový záložník se surinamskými kořeny, hráč klubu ADO Den Haag.\n\nJeho starším bratrem je fotbalista Ibad Muhamadu, oblíbeným hráčem mimo bratra je Portugalec Cristiano Ronaldo.\nRoland Alberg byl členem nizozemského reprezentačního týmu do 20 let.\n\n\n"}
{"id": "1067230", "url": "https://cs.wikipedia.org/wiki?curid=1067230", "title": "Meda", "text": "Meda\n\nMeda je ženské křestní jméno. V jazycích severoamerických indiánů znamená \"věštkyně\". Někdy se bere jako zdrobnělina jména Medea. Meda může být odvozeno z řeckého slova \"medomai\" \"myslet\", \"plánovat\".\nSvátek slaví 1.8. (Dle M.Knappová a viz. maďarský kalendář)\n\nWebouka:\n\n\n"}
{"id": "1067231", "url": "https://cs.wikipedia.org/wiki?curid=1067231", "title": "Dion Malone", "text": "Dion Malone\n\nDion Malone (* 13. února 1989, Paramaribo) je surinamský fotbalový obránce, od léta 2012 hráč nizozemského klubu ADO Den Haag.\n\nV Nizozemsku hrál na seniorské úrovni od roku 2008 za FC Omniworld. V červenci 2012 přestoupil do klubu ADO Den Haag, kde podepsal tříletý kontrakt.\n\n\n"}
{"id": "1067233", "url": "https://cs.wikipedia.org/wiki?curid=1067233", "title": "Hirojuki Akimoto", "text": "Hirojuki Akimoto\n\nHirojuki Akimoto (: ), (* 31. ledna 1986 Amakusa, Japonsko) je japonský zápasník – judista.\n\nS judem začal v 5 letech. Jeho charakteristickou technikou je pravé drop seoi-nage. V nabité japonské reprezentaci se celou svojí kariéru nedokáže zbavit nálepky náhradníka. V pololehké váze byl dvojkou za Učišibou a v lehké váze je ve stínu Rika Nakaji a Šóhei Óna.\n\n\n"}
{"id": "1067238", "url": "https://cs.wikipedia.org/wiki?curid=1067238", "title": "Řebříček", "text": "Řebříček\n\nŘebříček (\"Achillea\") je rod vytrvalých rostlin z čeledi hvězdnicovitých kde je řazen do tribu \"Anthemideae\". Celkový počet jeho druhů se odhaduje na 115, jsou to vesměs nenáročné rostliny z nichž mnohé se řadí mezi okrasné i léčivé.\n\nCentrum diversity rodu je umísťováno do Středozemí, Malé Asie a na Blízký východ. Řebříček je rozšířen po celé Evropě a dále v Asii, Severní Americe i Africe. Nejvíce druhů je možno najít v jihovýchodní Evropě a severozápadní Asii. V České republice se téměř po celém území vyskytuje s rozdílnou intenzitou 13 druhů, některé druhy jsou běžnější a jiné vzácnější. Konkrétně řebříček sleziníkolistý je v ČR považován za kriticky ohrožený druh.\n\nŘebříčky se nejčastěji vyskytují v mezofytiku na loukách a travnatých mezích. Na půdu nejsou rostliny náročné, nejlépe rostou na písčitých nebo hlinitých, snesou i velké sucho. Na polích se vyskytují převážně jen ve vytrvalých pícninách a dobytek je požírá, ve větším množství je to však krmivo nevhodné pro vysoký obsah hořčin.\n\nŘebříček je světlomilná, vytrvalá bylina s plazivými, vícehlavými oddenky nebo vláknitými kořeny ze kterých vyrůstají 15 až 120 cm vysoké lodyhy. Rostlina má lodyh několik, ty jsou vzpřímené, pevné, sympodiálně větvené a porostlé střídavými, měkkými, řapíkatými nebo přisedlými listy které jsou až na výjimky jednou až třikrát peřenosečně až peřenolaločně dělené. Listy jsou v obryse podlouhlé, vejčité nebo kopinaté, v mládí bývají vlnaté a později olysávají.\n\nNa vrcholech lodyh vyrůstají květní úbory sestavené do bohatých květenství chocholičnatých lat. Jen ojediněle stojí květní úbory samostatně. Uprostřed poměrně drobných úborů s plochými, vydutými nebo vypuklými plevnatými lůžky roste 15 až 75 oboupohlavných květů se zploštělou, pětičetnou, trubkovitou korunnou která bývá bílá, žlutá nebo růžová. Po obvodě lůžka je 5 až 12 jazykovitých samičích květů se širokou ligulou barvy bílé nebo žluté; u některých druhů však jazykovité květy zanikly. Víceřadý střechovitý zákrov je složen ze šupinovitých listenů, z nich vnitřní jsou po okraji suchomázdřité. Květy jsou cizosprašné, opylovány bývají hmyzem. Plodem je tenkostěnná, dorsiventrálně zploštělá nažka se dvěma podélnými žebry a bez chmýru.\n\nRostliny se mohou rozšiřovat dlouhými větvenými oddenky nebo drobnými semeny - nažkami která roznáší vítr. Na jedné rostlině jich mohou dozrát i desítky tisíců. Nažky klíčí ihned po uzráním, druhým rokem po přezimování již klíčivost částečně ztrácejí. Nejlépe vzcházejí z povrchu půdy a z hloubky do 1 cm, ze 3 cm již nevzejdou. Po vyklíčení se vytvoří nejprve listová růžice a silný kořenový systém. Z kořenového krčku rostou vodorovné oddenky a na jejich koncích vyrůstají nové rostliny, vytváří se tak hustá síť kořenů která ostatní rostliny vytlačuje. Vytržené oddenky snadno opět zakoření.\n\nRostlina obsahuje ve všech nadzemních částech, hlavně v květech a květenstvích, hodně silic a je proto aromatická. Silice obsahují monoterpeny, sekviterpenové laktony, alkaloidy a další účinné látky. Dále jsou v rostlinách glykosidické hořčiny, třísloviny, falavonoidy a mnohé organické kyseliny. Své uplatnění nacházejí ve farmacii, při výrobě kosmetických přípravků i při ochucování likérů. Rostlina také působí jako silný insekticid a larvicid a fungují jako akumulátor škodlivých kovů, jímá z kontaminované půdy bor, kadmium, měď, molybden, olovo i stroncium.\n\nDrcená nať se přikládá jako lokální anestetikum na podlitiny, pohmožděniny a různé vyrážky, křečové žíly a bércové vředy. Odvary z řebříčku se používají vnitřně k vyvolání pocení při horečkách, jako lék podporující trávení (zvyšuje vylučování žluči), při onemocnění jater, zánětech močových cest i na rozličné ženské choroby nebo při zácpě. Droga má také antibakteriální, protizánětlivé a stahující účinky.\n\nŘebříček je vytrvalá kvetoucí bylina a proto má také estetický význam, je přirozenou součástí mnoha přírodních společenstev. Semena některých druhů, jako např. řebříček chlumní, řebříček obecný, řebříček panonský a řebříček sličný, se přidávají do travních směsí květnatých luk, v parcích i okrasných zahradách. Vzrostlejší druhy, řebříček bertrám, řebříček tužebníkovitý, se používají jako nenáročné trvalky v zahradách nebo jsou oblíbenými druhy k sušení. K řezu se v českých podmínkách využívá nejvíce řebříček obecný který plně rozkvetlý vydrží ve váze dva až tři týdny.\n\nRod \"Achillea\", do kterého byl v nedávné době vřazen rod \"Otanthus\", je tvořen asi 115 druhy. V závislosti na názorech autorů je rod obvykle členěn do 4 až 5 sekcí, někdy ještě i do podsekcí, které se od sebe různí jak molekulárně, tak i morfologicky, liší se hlavně ve velikosti a množství úborů, v četnosti a barvě jazykovitých květů a ve tvaru listů.\n\nV přírodě České republiky vyrůstají tyto druhy:\nMimo uvedené druhy se vyskytují i tyto hybridy:\n\nŘebříček je rod jehož některé druhy jsou používané jako okrasné, bývají proto v zahradnických podnicích využívány i další exotické druhy a z nich šlechtěny nové variety. Ty občas unikají do volné přírody a případně se tam i kříží.\nMezi známější cizí druhy náleží:\na známější hybridy:\n\n\n \n"}
{"id": "1067240", "url": "https://cs.wikipedia.org/wiki?curid=1067240", "title": "Milan Švajgr", "text": "Milan Švajgr\n\nMilan Švajgr (* , Bohumín) je český atlet, běžec na střední a dlouhé tratě.\n\nMilan Švajgr se narodil roku 1925 v Bohumíně. Roku 1943 se začal v klubu \"ČSK Hranice\" aktivně věnovat sportu. V roce 1946 začal závodit za Sokol Opava. Od mládí jej pojilo přátelství s Emilem Zátopkem, společně běhali kolem Bečvy.\n\nV letech 1949 – 1953 vybojoval Milan Švajgr celkem čtyři tituly mistra Československa. Roku 1949 při závodu na 5 000 metrů v Praze skončil druhý za Emilem Zátopkem, ale porazil vítěze z londýnské olympiády 1948, Švéda Toreho Sjöstranda.\n\nNa základě sportovních úspěchů a dobré formy, která předpovídala slibné umístění na olympiádě v Helsinkách, byl zařazen do olympijské reprezentace. Plány však zhatila kádrová komise, která mu zakázala odcestovat z Československa. Důvodem pro tento zákaz bylo vyjádření jednoho z členů komise – Emila Zátopka – že by se Švajgr pravděpodobně zpět do vlasti nevrátil. Ani tento Zátopkův krok však zásadně neovlivnil přátelství, které oba sportovce pojilo a Zátopek se později Švajgrovi za své jednání omluvil. Ještě v roce 1952 pak Švajgr Zátopka porazil v závodě na 3 000 metrů na opavském Tyršově stadionu.\n\nMezi lety 1967 a 1971 vykonával funkci předsedy atletického oddílu \"Slezan Opava\". Milan Švajgr vystudoval právo a jako právník se také celý život živil. Do důchodu odešel ve svých 76 letech, stále žije v Opavě a aktivně se věnuje sportu.\n\nRoku 2015 převzal Milan Švajgr z rukou opavského primátora Martina Vítečka \"Cenu statutárního města Opavy\". Na toto ocenění jej navrhl jiný opavský běžec Jiří Sýkora\n\n"}
{"id": "1067245", "url": "https://cs.wikipedia.org/wiki?curid=1067245", "title": "Přebor Ústeckého kraje 2013/14", "text": "Přebor Ústeckého kraje 2013/14\n\nPřebor Ústeckého kraje 2013/2014 byl desátý ročník páté nejvyšší fotbalové soutěže v České republice. Řídil jej Ústecký fotbalový svaz.\n\nZ Divize B do tohoto ročníky sestoupil tým SK Stap Tratec Vilémov, z I. A tříd Ústeckého kraje pak postoupily celky Sokol Milešov, FK ČL Neštěmice a TJ Sokol Březno. Soutěž nakonec opustily dva z těchto týmů. Vítězem celého ročníku se stal tým TJ Krupka, ten následující sezónu nastoupil v Divizi B.\n\nSoutěž se hrála od léta do jara se zimní přestávkou. Účastnilo se 16 týmů z Ústeckého kraje, každý s každým hrál jednou na domácím hřišti a jednou na hřišti soupeře. Celkem tedy 30 kol.\n\nVítěz a druhý v pořadí podle tabulky postupili do Divize B. Poslední dva týmy sestoupily do I. A třídy.\nPokud do\npřeboru nesestoupí tým z divize, tak je postupující tým z přeboru\nautomaticky nahrazen druhým týmem z nižší soutěže, který má vyšší počet\nbodů (tak jako před touto sezónou dostal přednost celek FK ČL Neštěmice před FK Postoloprty).\n"}
{"id": "1067247", "url": "https://cs.wikipedia.org/wiki?curid=1067247", "title": "Jan Matěj Hollan", "text": "Jan Matěj Hollan\n\nJ.M. can. Jan Matěj Hollan, někdy nesprávně uváděn jako \"Jakub Václav Hollan\" (1672 – 9. března 1743) byl český římskokatolický duchovní, kanovník katedrální kapituly u sv. Štěpána v Litoměřicích a posléze kanovník pražské metropolitní kapituly u sv. Víta. Zemřel ve věku 71 let.\n\nHollan byl bakalářem bohosloví a kandidátem obojího práva (JUC.). Působil jako apoštolský protonotář. V roce 1718 se v litoměřické kapitule stal kanovníkem-seniorem. Když byl 27. února 1723 jmenován kanovníkem pražské metropolitní kapituly, na svůj kanonikát v Litoměřicích v témže roce rezignoval. Je znám jako významný český kazatel a jako děkan u sv. Apolináře v Praze. Vydal tiskem velký kancionál a 27 stránkové \"Pašije Pána Ježíše Krista podle sepsání Sv. Matouše\". Sepsal a v roce 1729 vydal životopisný spisek o sv. Janu Nepomuckém. Svá teologická díla psal také latinsky. Jeho notářský podpis se nalézá v celé řadě významných dobových právních dokumentů.\n\nV knihovně svatovítské kapituly se nachází jeho osobní erb. Blasonem je popsán: v červeném poli stříbrný lev ve skoku. Na štítu turnajský helm s korunou, červené fafrnochy se stříbrným podšitím. Nad štítem mitra a berla, v klenotu vyskakující stříbrný lev mezi dvěma zelenými ratolestmi.\n\n\n\n"}
{"id": "1067249", "url": "https://cs.wikipedia.org/wiki?curid=1067249", "title": "ASCOD", "text": "ASCOD\n\nASCOD (Austrian-Spanish Cooperative Development) je typová řada bojových vozidel pěchoty amerického koncernu General Dynamics European Land Systems (GDELS). Vozidla byla vyvinuta jako společný rakousko-španělský projekt na konci 80. let, přičemž dodávky sériových vozidel probíhají od roku 1998 až do současnosti. Pod názvem Pizarro (podle conquistadora Francisca Pizarra) byl ASCOD zaveden do výzbroje španělské armády, zatímco v rakouských ozbrojených silách byl pojmenován Ulan (tj. hulán).\n\nV rámci programu Specialist Vehicle (SV) budou modifikovaná vozidla ASCOD zavedena do výzbroje britské armády. V lednu 2015 uzavřela společnost GDELS-Steyr GmbH strategické partnerství s českou společností EXCALIBUR ARMY vztahující se na licenční výrobu a prodej kolových vozidel Pandur II a celé rodiny pásových vozidel ASCOD. Kromě bojových vozidel pěchoty zahrnuje výrobní program ASCOD také vozidla průzkumná, opravárenská, vyprošťovací, velitelská a ženijní, obrněné ambulance či pásové obrněné transportéry.\n\nVývojové práce v rámci programu ASCOD, společného projektu rakouské společnosti Steyr-Daimler-Puch Spezialfahrzeug a španělské Santa Bárbara Sistemas, vyústily na konci 80. let ve stavbu prvního prototypu, který byl dokončen v roce 1990. Postupně byly vyrobeny další tři prototypy, které byly zásadním způsobem modifikovány. Tyto exempláře se po provedení zkoušek staly vzorem pro sériovou výrobu. Po začlenění původních výrobců do koncernu General Dynamics byla vyvinuta vylepšená verze ASCOD 2, na jejímž základě vznikají vozidla řady Specialist Vehicle pro britskou armádu.\n\nV roce 1996 si Španělsko objednalo 123 bojových vozidel pěchoty (VCI/C) a 21 velitelských vozidel (VCPC) verze ASCODu pojmenované Pizarro, jejíž dodávky byly realizovány v letech 1998 až 2002. Pod názvem Pizarro II pak byla v roce 2003 objednána série vylepšených vozidel, zahrnující 106 VCI/C, 5 VCPC, 28 průzkumných vozidel pro předsunuté palebné návodčí (VCOAV), 8 vyprošťovacích vozidel (VCREC) a prototyp ženijní průzkumné varianty (VCZ). Mezi roky 2008 až 2013 bylo dodáno posledních 64 kusů varianty VCI/C. Španělská armáda obdržela celkem 356 vozidel ASCOD – 144 typu Pizarro a 212 modifikace Pizarro II.\n\nRakouská objednávka činila celkem 112 vozidel ASCOD, přičemž příslušná smlouva byla podepsána v roce 1999. Dodávky bojových vozidel pěchoty Ulan proběhly v letech 2001 až 2005. Vzhledem k omezeným rakouským výdajům na obranu se nepočítá s objednáním další série.\n\nProjekt Specialist Vehicle (SV), který je součástí někdejšího rozsáhlého programu FRES (Future Rapid Effects System), zahrnuje řadu víceúčelových bojových vozidel střední hmotnostní kategorie. Cílem britského resortu obrany je náhrada zastaralých pásových obrněných vozidel CVR(T) a řady FV43x. Prvním typem se má stát bojově-průzkumný Scout SV, nástupce průzkumných obrněnců FV107 Scimitar. Smlouva na úvodní fázi programu SV byla uzavřena v červenci 2010 a tzv. reprezentativní prototyp vozidla Scout SV byl představen v září 2011. V červnu 2014 absolvovalo svou premiéru další vozidlo řady SV, tzv. PMRS (Protected Mobility Recce Support), určené pro přepravu průzkumníků a zpravodajských specialistů. Podle původního plánu by měl Scout SV dosáhnout počátečních operačních schopností na konci roku 2016.\n\nV září 2014 oznámil britský ministr obrany akvizici až 589 obrněných vozidel řady SV za cca 3,5 miliardy GBP od společnosti General Dynamics UK. Kromě základní průzkumné verze Scout SV mají být dodána následující vozidla: pro návodčí dělostřelectva a letectva, vyprošťovací, opravárenská, ženijní, mobilní velitelská stanoviště a víceúčelová SV PMRS (ke sledování bojiště nebo ženijnímu průzkumu). Začátek sériové výroby je plánován na rok 2017 a do poloviny roku 2019 by měl být vozidly SV vyzbrojen jeden mechanizovaný prapor spolu s výcvikovou jednotkou. Po roce 2020 má být k dipozici první brigáda kompletně přezbrojená na tento typ.\n\nProgram bojových vozidel Scout SV byl v září 2015 přejmenován na Ajax (\"Aiás\"), přičemž nová označení (rovněž vycházející z řecké mytologie) dostaly i další varianty. V rámci celkového počtu 589 objednaných vozidel se má jednat o tyto verze:\n\n\nKromě vozidel o hmotnosti cca 30 tun (Ulan a Pizarro), 33 tun (verze pro dánské výběrové řízení) a 42 tun (Specialist Vehicle) byla v roce 2014 představena nejnovější 35tunová varianta, která se liší nejen hmotností, ale především řadou technických modifikací v oblasti pohyblivosti, pancéřování nebo výzbroje. Tato varianta s názvem ASCOD 35 se vyznačuje užitečnou hmotností (přepravovaných zbraňových a jiných systémů) 13 tun a je poháněna motorem MTU 8V 199T20 o výkonu 530 kW, který umožňuje jízdu maximální rychlostí 70 km/h při dojezdu 500 km. Užitečná hmotnost těžšího typu ASCOD 42 je 19 tun a pohon zajišťuje silnější jednotka MTU 8V 199T21 s výkonem 600 kW. Vozidla ASCOD zdolají 30% boční náklon a 60% stoupání, dvoumetrový příkop, kolmou překážku o výšce 0,75 m a brod až 1,2 m hluboký. Odolnost pancéřování dosahuje úrovně 5 dle normy STANAG 4569, resp. úrovně 4a/b proti minám. Přídavný pasivní nebo reaktivní pancíř umožňuje zvýšit ochranu čela korby a věže proti munici do ráže 30 mm na vzdálenost přesahující 1000 m.\n\nUspořádání bojových vozidel pěchoty ASCOD (Pizarro a Ulan) odpovídá standardnímu konstrukčnímu pojetí dané kategorie. Levá strana přední části korby je vyhrazena pro stanoviště řidiče, napravo od něj je umístěna pohonná jednotka tvořená německým 8válcovým vznětovým motorem MTU 8V-199-TE20 8V-90 o výkonu 530 kW, resp. motorem MTU 8V-183-TE22 8V-90 o výkonu 441 kW u první série vozidel Pizarro, a hydromechanickou automatickou převodovkou Renk HSWL-106C (6 stupňů pro jízdu vpřed a 4 vzad). Aktuální výrobní varianta ASCODu je nabízena s dieselovým motorem MTU 8V-199-TE21 8V-90 o výkonu 600 kW.\n\nPancéřování vozidla je ocelové (v základu ochrání před průbojnou municí do ráže 14,5 mm z přední polosféry) s možností instalace přídavné balistické ochrany. V takovém případě je čelo korby a věže odolné vůči munici do ráže 30 mm na vzdálenost více než 1000 m a ostatní plochy vůči munici do ráže 14,5 mm na vzdálenost přes 500 m. Základní pancéřování je vysoce odolné vůči účinkům min. Španělská vozidla disponují také domácí verzí přídavné dynamické ochrany, která je umístěna na pancíři přední části korby a věže.\n\nDvoumístná elektromechanicky ovládaná věž s celokruhovým odměrem se nachází ve střední části korby, přičemž je umístěna excentricky vůči podélné ose vozidla, což zlepšuje výhled směrem vpřed z periskopů kopule velitele pěchotního výsadku v levé zadní části korby. Výzbroj představuje ve věži lafetovaný automatický kanón Mauser MK30-2 ráže 30 mm (s kadencí 700 ran za minutu), stabilizovaný ve dvou rovinách a vybavený nabíjecím a podávacím zařízením s možností volby dvou druhů munice. Celková zásoba munice pro kanón činí 405 kusů, z nichž je 200 umístěno v zásobníku přímo ve věži a zbylých 205 v nábojových schránkách v korbě. Sekundární výzbroj tvoří spřažený (koaxiální) kulomet MG3 ráže 7,62 mm, pro který je k dispozici 2750 nábojů. Obě zbraně se pohybují v rozsahu elevace -10 až +50 stupňů.\n\nVerze ASCOD 35 t je vyzbrojena bezosádkovou (dálkově ovládanou) zbraňovou stanicí Lemur od společnosti BAE Systems. Stanice může být vyzbrojena těžkým kulometem M2HB ráže 12,7 mm nebo kanonem ráže 25 až 30 mm. Rozsah náměru činí -20 až +55 stupňů, odměr je celokruhový.\n\nK další výbavě vozidel Ulan a Pizarro patří digitální systém řízení palby, stabilizovaný periskopický zaměřovač střelce s termovizí a laserovým dálkoměrem a denní periskopický zaměřovač velitele s obrazovkou střelcovy termovize. Standardem je systém ochrany proti účinkům zbraní hromadného ničení, protipožární zařízení a 12 vrhačů pro 76mm zadýmovací granáty. Pěchotní výsadek v počtu osmi mužů se nachází v zadní části vozidla, přičemž pro výstup má k dispozici jednokřídlové dveře nebo obdélníkový stropní poklop.\n\n\n"}
{"id": "1067250", "url": "https://cs.wikipedia.org/wiki?curid=1067250", "title": "Rachelle Lefevre", "text": "Rachelle Lefevre\n\nRachelle Lefevre (* 1. února 1979, Motréal, Quebec, Kanada) je kanadská herečka. Zahrála si v televizních seriálech \"Vlkodlak Tommy\" a vedlejší roli v seriálu \"What About Brian, Kauzy z Bostonu\" a \"Swingtown\". Získala roli upírky Victorie ve dvou filmech ságy \"Stmívání, \"než byla nahrazena Bryce Dallas Howard, kvůli problémům s rozvrhem. V roce 2011 hrála v doktorském dramatu \"Off the Map\", následoval seriál \"Muž s posláním\" (2011-12) a \"Pod kupolí\" (2013–2015).\n\nNarodila se a vyrostla v Montréalu v Kanadě. Její otec je učitel angličtiny a matka je psycholožka. Její rodina pochází z Francie a Irska. Má tři sestry. Mluví anglicky a francouzsky.\n\nNavštěvovala soukromou středí školu Contennial Academy a později studovala umění na Dawson College. Divadlo studovala na Walnut Hill School a o titul ve vzdělávání a literatuře se pokoušela na McGillově univerzitě, ale školu nikdy nedokončila.\n\nZatímco pracovala jako servírka v sushi baru ve Westmountu, jejím zákazníkem se stal kanadský televizní producent, který ji pozval na první konkurz do sit-comu \"Křik studentů\". Roli nezískala, ale zalíbila se produkci a tak získala roli Stacey Hanson v kanadském seriálu \"Vlkodlak Tommy.\"\n\nObjevila se ve filmu \"Milujte svého zabijáka\", režírovaném Georgem Clooneym. Po přestěhování do Hollywoodu se objevila ve filmu \"Dárek z lásky \"a \"Hlava v oblacích\". V roce 2004 si zahrála ve filmu \"Pod hladinou.\" Dále pokračovala se seriálovými rolemi, objevila se v seriálech: \"Life on a Stick\", \"Pool Guys\", \"What About Brian\", \"Čarodějky\" a \"Undressed.\"\n\nV roce 2008 získala role upírky Victorie Sutherland ve filmu \"Stmívání\", založeném na stejnojmenné novele od Stephenie Meyer. Objevila se i v sequelu filmu nazvaném \"\". Roli si znovu nezahrála v pokračování \"\", kde byla nahrazena herečkou Bryce Dallas Howard. Studio Summit Entertainment prohlásilo, že změna proběhla kvůli problémům s natáčecím rozvrhem.\nV roce 2009 se objevila v mini-seriálu stanice CBC Obchod se smrtí a dokončila filmu \"Casino Jack\", po boku Kevina Spaceye. Herečku Brittany Murphy nahradila ve filmu \"The Caller.\"\n\nV lednu 2010 si zahrála v pilotní epizodě dramatického seriálu stanice ABC \"The Deep End\". Doktorku Ryan Clark si zahrála v seriálu \"Off the Map, \"vytvořeným Shondou Rhimes. Seriál byl zrušen po 13. epizodách. V roce 2011 byla obsazena do dramatického seriálu stanice CBS \"Muž s posláním\". Získala jednu z hlavních rolí seriálu \"Pod kupolí\", seriálu založeném na stejnojmenné novele Stephena Kinga. Připojila se tak k Deanovi Norrisovi, Miku Vogelovi, Colinu Fordovi a Britt Robertson. V roce 2017 si zahrála ve druhé řadě seriálu \"Mary Kills People.\" V roce 2018 získala hlavní roli v seriálu stanice Fox \"Proven Innocent\".\n\nV červnu roku 2009 začala chodit s hercem Jamie Kingem. Od srpna 2013 chodí s Chrisem Crarym, soutěžícím americké reality-show \"Top Chef\".\n"}
{"id": "1067254", "url": "https://cs.wikipedia.org/wiki?curid=1067254", "title": "Mistrovství světa v biatlonu 2015 – sprint mužů", "text": "Mistrovství světa v biatlonu 2015 – sprint mužů\n\nSprint mužů na Mistrovství světa v biatlonu 2015 se konal v sobotu 7. března jako zahajovací mužský závod biatlonu v lyžařském středisku v Kontiolahti Stadium. Zahájení sprintu proběhlo v 13:00 hodin středoevropského času.\n\nObhájcem titulu byl norský závodník Emil Hegle Svendsen, který po 4 chybách na střelnici skončil na děleném 36. místě. Úřadujícím olympijským vítězem v této disciplíně ze sočských her byl Nor Ole Einar Bjørndalen, který v závodě skončil na 19. místě.\n\nMistrem světa se stal norský biatlonista Johannes Thingnes Bø, pro kterého to byla už druhá medaile z tohoto šampionátu. Stříbro získal překvapivě Kanaďan Nathan Smith, který se až do tohoto závodu umístil ve světovém poháru nejlépe na 5. pozici. Bronz bral starší bratr vítěze Tarjei Bø.\n"}
{"id": "1067259", "url": "https://cs.wikipedia.org/wiki?curid=1067259", "title": "Kelvin Maynard", "text": "Kelvin Maynard\n\nKelvin Maynard (29. května 1987, Paramaribo – 18. září 2019) byl surinamsko-nizozemský fotbalový obránce, který od léta 2014 hrál v anglickém klubu Burton Albion.\n\nProfesionální fotbalovou kariéru zahájil v dresu FC Volendam v Eerste Divisie v sezóně 2006/07. Ve své druhé sezóně 2007/08 zažil s klubem postup do nejvyšší nizozemské ligy Eredivisie a následně i pád zpět do druhé ligy.\n\nV sezóně 2010/11 působil v portugalském týmu SC Olhanense, ale zde si nepřipsal ani jeden ligový start (pouze tři v portugalském ligovém poháru Taça da Liga).\n\nOd července 2011 do konce roku působil v Maďarsku v klubu Kecskeméti TE hrajícím nejvyšší ligu Nemzeti bajnokság I. Nastoupil zde k 8 ligovým zápasům, gól nevstřelil.\n\n"}
{"id": "1067262", "url": "https://cs.wikipedia.org/wiki?curid=1067262", "title": "Padesátka", "text": "Padesátka\n\nPadesátka je český film Vojtěcha Kotka z roku 2015, který se stal jeho režijním debutem. Jedná se o adaptaci divadelní hry Petra Kolečka, kterou Kotek zrežíroval pro A Studio Rubín (premiéra 28. března 2014).\n\nHlavní postavy ve snímku ztvárnili stejní herci jako v divadelním představení. Děj se odehrává v zimních horách a je prostupován flashbacky do 70. let dvacátého století, v nichž si mladé verze hrdinů zahráli Jiří Mádl a režisér Kotek.\n\nFilm se natáčel od 7. března 2015 ve Špindlerově Mlýně. Běh na lyžích s herci před natáčením trénoval mistr světa v klasickém lyžování Martin Koukal, který se ve filmu objevil v cameo roli.\n\nStejnojmennou ústřední píseň k filmu složil hudebník Michal Hrůza. Videoklip k ní natočil Jakub Štáfek.\n\nFilm získal dvě nominace na Českého lva:\n\n\n"}
{"id": "1067264", "url": "https://cs.wikipedia.org/wiki?curid=1067264", "title": "Třída El Yadekh", "text": "Třída El Yadekh\n\nTřída El Yadekh (jinak též třída Kebir) je třída hlídkových lodí alžírského námořnictva. Všechny jsou stále v aktivní službě.\n\nPlavidla byla navržena ve Velké Británii. První tři jednotky postavila loděnice Brooke Marine Ltd. v Lowestoftu a ostatní byly postaveny v alžírské loděnici ONCN / CNE v Mers El Kébiru. Dle serveru Worldwarships.com bylo v letech 1982–2005 do služby zařazeno celkem 15 jednotek této třídy.\n\nVýzbroj prvních dvou jednotek tvoří jeden 76mm kanón OTO Melara a dva 14,5mm kulomety. U ostatních plavidel 76mm kanón nahradil 25mm dvojkanón. Pohonný systém tvoří dva diesely MTU 12V538 TB92, pohánějící dva lodní šrouby. Nejvyšší rychlost dosahuje 27 uzlů.\n\n"}
{"id": "1067267", "url": "https://cs.wikipedia.org/wiki?curid=1067267", "title": "Norichio Nieveld", "text": "Norichio Nieveld\n\nNorichio Nieveld (* 25. dubna 1989, 's-Hertogenbosch, Nizozemsko) je nizozemský fotbalový obránce se surinamskými kořeny, který v současné době působí v klubu FC Eindhoven. Hraje na postu stopera (středního obránce).\n"}
{"id": "1067268", "url": "https://cs.wikipedia.org/wiki?curid=1067268", "title": "Diskografie Kendricka Lamara", "text": "Diskografie Kendricka Lamara\n\nDiskografie amerického rappera Kendricka Lamara.\n\nPouze singly umístěné v žebříčku Billboard Hot 100.\n\n"}
{"id": "1067269", "url": "https://cs.wikipedia.org/wiki?curid=1067269", "title": "Mistrovství světa v biatlonu 2015 – sprint žen", "text": "Mistrovství světa v biatlonu 2015 – sprint žen\n\nSprint žen na Mistrovství světa v biatlonu 2015 se konal v sobotu 7. března jako zahajovací ženský závod biatlonu v lyžařském středisku v Kontiolahti Stadium. Zahájení sprintu proběhlo v 16:30 hodin středoevropského času.\n\nObhájkyní titulu byla Ukrajinka Olena Pidhrušná, která však na mistrovství světa nestartovala. Úřadující olympijskou vítězkou v této disciplíně ze sočských her byla slovenská závodnice Anastasia Kuzminová, která v této sezóně nezávodila.\n\nMistryní světa se stala Francouzka Marie Dorinová Habertová, pro kterou to byla už druhá medaile z tohoto šampionátu. Stříbro brala nečekaně polská biatlonistka Weronika Nowakowská-Ziemniaková a z bronzu se radovala Ukrajinka Valj Semerenková.\n"}
{"id": "1067270", "url": "https://cs.wikipedia.org/wiki?curid=1067270", "title": "Rodney Ubbergen", "text": "Rodney Ubbergen\n\nRodney Ubbergen (* 6. dubna 1986, Amsterdam, Nizozemsko) je nizozemský fotbalový brankář se surinamskými kořeny, který v současné době působí v klubu FC Oss.\n\nV profesionálním fotbale debutoval 24. 11. 2006 v dresu RBC Roosendaal proti FC Dordrecht (výhra 3:2).\n\n"}
{"id": "1067272", "url": "https://cs.wikipedia.org/wiki?curid=1067272", "title": "Daiki Nišijama", "text": "Daiki Nišijama\n\nDaiki Nišijama (: ), (* 20. listopadu 1990, Japonsko) je reprezentant Japonska v judu.\n\nS judem začal v 7 letech. Připravuje se v Higašihirošimě. Patřil k velkým talentům japonského juda. Má vynikající techniku v postoji (tači-waza). Techniky nohou (aši-waza) jsou v jeho podání brilantní. K slabinám patři jeho fyzické dispozice, v boji zblízka většinou prohrává.\n\nJeho největším rivalem v reprezentaci byl Takaši Ono, se kterým měl svést nominační boj o start na olympijské hry v Londýně v roce 2012. Nakonec však japonští trenéři sáhli k nečekané variantě a nominovali třetího vzadu, jeho jmenovce, Masaši Nišijamu. Ještě téhož roku přišla druhá rána pro jeho psychiku, kdy si při randori zlomil pravé koleno a musel podstoupit plastiku vazu. Na vrcholovou úroveň se vrátil až po roce.\n\n2014 – světový pohár (Budapešť)\n\n"}
{"id": "1067273", "url": "https://cs.wikipedia.org/wiki?curid=1067273", "title": "Humphrey Searle", "text": "Humphrey Searle\n\nHumphrey Searle (26. srpna 1915 – 12. května 1982) byl anglický hudební skladatel a pedagog.\n\nNarodil se roku 1915 v Oxfordu, studoval na londýnské konzervatoři Royal College of Music (mezi jeho pedagogy zde patřili John Ireland a Gordon Jacob) a následně odjel na šestiměsíční stipendium do Vídně, kde soukromě studoval u Antona Weberna. Roku 1938 začal pracovat pro BBC. Později se začal věnovat výhradně skladatelské činnosti. Skládal různé orchestrální skladby, klavírní sonáty, skladby pro hlas a orchestr, komorní hudbu, skladby pro kytaru, balety i opery. Rovněž se věnoval skládání hudby pro film, například pro film \"Strašení\" režiséra Roberta Wise. Rovněž se věnoval pedagogické činnosti, mezi jeho žáky patřili vedle jiných Michael Finnissy a John Cale. Výrazně se zabýval dílem klavíristy a skladatele Ference Liszta. Zemřel roku 1982 v Londýně ve věku 66 let.\n\n"}
{"id": "1067274", "url": "https://cs.wikipedia.org/wiki?curid=1067274", "title": "Paul Steinitz", "text": "Paul Steinitz\n\nPaul Steinitz (25. srpna 1909 – 21. dubna 1988) byl anglický varhaník a pedagog.\n\nNarodil se roku 1909 ve Chichesteru jako syn anglikánského duchovního. Hudbu nejprve studoval soukromě a později začal socházet na londýnskou konzervatoř Royal Academy of Music, kde jej vyučoval vedle jiných varhaník George Oldroyd. Později získal doktorát na Londýnské univerzitě. Roku 1946 založil London Bach Society, společnost věnující se představování hudby Johanna Sebastiana Bacha s použitím dobových nástrojů za účelem získání autentického stylu interpretace. V letech 1949 až 1961 byl varhaníkem v londýnském kostele St Bartholomew-the-Great a řadu let působil jako pedagog na Goldsmiths College. Později rovněž vyučoval na Royal Academy of Music. Roku 1985 získal Řád britského impéria. Byl kvakerem a byl přesvědčen, že hudba by překonáním politických propastí mohla přispět k míru. Zemřel roku 1988 ve věku 78 let.\n\n"}
{"id": "1067277", "url": "https://cs.wikipedia.org/wiki?curid=1067277", "title": "Lorenzo Davids", "text": "Lorenzo Davids\n\nLorenzo Davids (* 4. září 1986, Paramaribo) je nizozemský fotbalový záložník a bývalý mládežnický reprezentant surinamského původu, který hraje v dánském klubu Randers FC.\nMimo Nizozemska hrál v Německu, Anglii a Dánsku.\n\nNarodil se v Paramaribu, hlavním městě Surinamu. S rodinou se přestěhoval do nizozemského Rotterdamu, když mu byly 4 roky.\nJeho starším bratrancem (a fotbalovým vzorem) je fotbalista a nizozemský reprezentant Edgar Davids.\n\nZ Rotterdamu se s rodinou přestěhoval do Amsterdamu, kde v dětství hrával fotbal v okolí stadionu De Meer (starý stadion Ajaxu Amsterdam). Jeho kamarádi byli např. Hedwiges Maduro, Ryan Babel a Urby Emanuelson, všichni tito chlapci později hráli v A-týmu Ajaxu. Lorenzo pak vyrůstal v menších klubech, než se začlenil do mládežnických struktur klubu FC Utrecht. V Utrechtu jej zaregistrovali skauti Feyenoordu.\nS profesionálním fotbalem začínal v rotterdamském Feyenoordu. V lednu 2007 přestoupil do NEC Nijmegen.\n\nDavids byl členem nizozemského reprezentačního výběru do 21 let (Jong Oranje).\n\n"}
{"id": "1067281", "url": "https://cs.wikipedia.org/wiki?curid=1067281", "title": "Jiří Reichl", "text": "Jiří Reichl\n\nJiří Reichl (13. dubna 1940 - 11. března 1999) byl český režisér a scenárista.\n\nPodílel se mimo jiné na televizních dokumentech \"Sny a skutečnost Hanzelky a Zikmunda\" a \"Requiem za 116 vesnic\" nebo televizních seriálech \"Svobody se nevzdáme\" a \"Zač jsme bojovali\".\n\nSpolupracoval zejména s Milanem Maryškou a Jindřichem Frýdou, s nimiž také (in memoriam) získal Cenu Ferdinanda Peroutky.\n"}
{"id": "1067291", "url": "https://cs.wikipedia.org/wiki?curid=1067291", "title": "Barbet", "text": "Barbet\n\nBarbet je staré francouzské psí plemeno, známé již z doby před 16. stoletím, dnes je však nepříliš známé.\nToto psí plemeno je považováno za jedno z nejstarších , přestože barbet, jak ho známe dnes, existuje od 16. století. Je původcem dnešních pudlů a dlouhosrstých ovčáckých psů. Jméno plemene pochází z francouzského slova \"Barbe\" a znamená to \"vousy. Jeho předci dodnes nejsou známí, ale díky své podobnosti s již vymřelým anglickým vodním psem, je možné, že právě ti byli předci berbetů. Původním využitím barbeta bylo aportování zvěře z vody, k čemuž je předurčen hlavně díky své srsti, ale dnes je to jen společenský pes. Téměř sto let byl barbet a pudl považování za jedno plemeno a až v roce 1891 byl sestaven první standard a plemeno bylo uznáno samostatným, oproti dnešku ale byl dle FCI řazen mezi kontinentální ohaře.V této době ale začal barbet díky příchodu pudlů upadat a brzy byli zapomenuti.\n\nV roce 1970 byl ve Francii založen klub plemene, který měl přispět hlavně k obnovení chovu barbeta . Neshody mezi členy ale vedly k rozpadu klubu. Proto je barbet v současné době (březen 2015) vzácný i v zemi svého původu, naopak nejoblíbenější je v Německu. Oficiální zkratka v Česku je BAR.\nBarbet je pes střední výšky a charakteristická je pro něj zvlněná a hustá srst, která pokrývá celé těle a zvláště hustá je na obličejové části. Povolená zbarvení jsou černá, hnědá, šedá, písková, plavá, bíla. Povolené jsou i skvrnité varianty, ale upřednostňují se jednobarevné.\n\nMá kulaté a tmavé oči, nízko zavěšené uši a vyznačený stop. Núžkovitý skus je podmínka pro uchovnění, psi s předkusem či jinými vadami chrupu jsou z chovu vyloučeni. Krk je silný a vcelku krátký. Hřbet rovný a středně dlouhý. Ocas je nasazený nízko a pokud není pes v akci, měl by být nesen pod linií hřbetu. Nohy jsou dlouhé a tlapky kulaté, téměř kočičí. Černé drápky.\nPovahově je barbet vyrovnaný, přátelský. Na svém majiteli jsou závislí a změnu snáší špatně. Jsou hraví, inteligentní a aktivní, proto se lehce cvičí. Špatně snáší samotu a vyžadují pohyb, ale pokud to všechno budoucí majitel dodrží, bude mu barbet skvělým a veselým společníkem. Má vyvinuté lovecké pudy a za zvěří se neváhá pustit i do ledové vody, před níž jej chrání srst. Má vyvinutý čich a stopuje s nízkým nosem.\n"}
{"id": "1067292", "url": "https://cs.wikipedia.org/wiki?curid=1067292", "title": "Jindřich Frýda", "text": "Jindřich Frýda\n\nJindřich Frýda je český filmař, dokumentarista. \n\nPodílel se mimo jiné na televizních dokumentech \"Sny a skutečnost Hanzelky a Zikmunda\" a \"Requiem za 116 vesnic\" nebo televizních seriálech \"Svobody se nevzdáme\" a \"Zač jsme bojovali\". Spolupracoval zejména s Milanem Maryškou a Jiřím Reichlem, s nimiž také získal Cenu Ferdinanda Peroutky.\n"}
{"id": "1067293", "url": "https://cs.wikipedia.org/wiki?curid=1067293", "title": "Eloy Room", "text": "Eloy Room\n\nEloy Room (* 6. února 1989, Nijmegen) je nizozemský fotbalový brankář, který v současnosti působí v nizozemském klubu Vitesse.\n\nProfesionální fotbalovou kariéru zahájil v nizozemském klubu Vitesse, kde působil i v mládežnických týmech. Sezónu 2013/14 strávil na hostování v prvoligovém nizozemském celku Go Ahead Eagles.\n"}
{"id": "1067295", "url": "https://cs.wikipedia.org/wiki?curid=1067295", "title": "Jura Kavan", "text": "Jura Kavan\n\nJura Kavan je český televizní dramaturg.\n\nOsm let s Lucií Vopálenskou a Alenou Červenkovou připravoval v České televizi diskusní pořad \"Na hraně\", za který v roce 1998 získali novinářskou Cenu Ferdinanda Peroutky. \n\nV 90 letech také moderoval folkové pořady v České televizi, vytvořené ve spolupráci s časopisem Folk a Country .\n"}
{"id": "1067297", "url": "https://cs.wikipedia.org/wiki?curid=1067297", "title": "Beaugency", "text": "Beaugency\n\nBeaugency je francouzská obec v departementu Loiret v regionu Centre-Val de Loire. V roce 2012 zde žilo 7 501 obyvatel. Je centrem kantonu Beaugency.\n\nObec leží na pravém břehu řeky Loiry u hranic departementu Loiret a departementem Loir-et-Cher. Sousední obce jsou: Baule, Lailly-en-Val, Messas, Saint-Laurent-Nouan (Loir-et-Cher), Tavers a Villorceau.\n\n\"Počet obyvatel\"\n\n"}
{"id": "1067300", "url": "https://cs.wikipedia.org/wiki?curid=1067300", "title": "Římskokatolická farnost Ledenice", "text": "Římskokatolická farnost Ledenice\n\nŘímskokatolická farnost Ledenice je územním společenstvím římských katolíků v rámci vikariátu \"České Budějovice - venkov\" českobudějovické diecéze.\n\nPrvní zprávy o vsi Ledenice pochází z roku 1291, kolem roku 1300 zde byl postaven kostel. První zprávy o místní duchovní správě (plebánii) jsou z roku 1359. V pozdější době byl několikrát přestavován, naposledy v první polovině 19. století. Po poslední přestavbě byl 23. srpna 1846 znovu vysvěcen.\n\n\nVe farnosti sídlí trvalý jáhen, který je zároveň jejím materiálním správcem. Duchovní správu zde - jako administrátor in spiritualibus vykonává kněz, dojíždějící z Borovan.\n\n"}
{"id": "1067304", "url": "https://cs.wikipedia.org/wiki?curid=1067304", "title": "Takaši Ono (judista)", "text": "Takaši Ono (judista)\n\nTakaši Ono (: ), (* 25. června 1980 Išige, Japonsko) je reprezentant Japonska v judu.\n\nS judem začal v 5 letech. V seniorské reprezentaci se zabydlel po olympijských hrách v Sydney v roce 2000 a o možnost startu na velkých akcích řadu let soupeřil s Masahiko Tomoučim.\n\nV roce 2004 s Tomoučim ještě nominaci na olympijské hry v Athénách prohrál, ale v roce 2008 si účast na olympijských hrách v Pekingu vybojoval. Jeho judo charakterizuje vynikající aši-waza, kde dominuje pravá uči-mata. S tímto svým tokui-waza si však nedokázal poradit na olympijských hrách v Pekingu. V prvním kole nastoupil proti aktuálnímu mistru světa Brazilci Tiagu Camilovi. Ten byl na jeho pravou uči-matu velmi dobře připravený a po kontrachvatech ho vyřadil.\n\nV dalších letech startoval ve střední váze, ale účast na olympijských hrách v Londýně v roce 2012 mu nakonec utekla na úkor Masaši Nišijami. Následoval přestup do polotěžké váhy, kde však jeho judu schází hrubá síla.\n\n"}
{"id": "1067309", "url": "https://cs.wikipedia.org/wiki?curid=1067309", "title": "Virgil Misidjan", "text": "Virgil Misidjan\n\nVirgil Misidjan známý i jako Vura (* 24. července 1993, Goirle) je nizozemský fotbalový útočník se surinamskými kořeny. Od roku 2013 je hráčem klubu Ludogorec Razgrad.\n\nProfesionální dráhu zahájil v roce 2012 v nizozemském klubu Willem II. V srpnu 2013 přestoupil za částku 700 000 € do bulharského klubu Ludogorec Razgrad, kde ve své první sezóně 2013/14 vyhrál double (tzn. vyhrál A Grupu i bulharský fotbalový pohár). Navíc přidal v srpnu 2014 i zisk bulharského Superpoháru.\n\nMisidjan byl členem nizozemského reprezentačního výběru U20.\n\n\n"}
{"id": "1067311", "url": "https://cs.wikipedia.org/wiki?curid=1067311", "title": "Římskokatolická farnost Polná na Šumavě", "text": "Římskokatolická farnost Polná na Šumavě\n\nŘímskokatolická farnost Polná na Šumavě je územním společenstvím římských katolíků v rámci českokrumlovského vikariátu českobudějovické diecéze.\n\nVes Polná patřila původně cisterciákům ze Zlaté Koruny. Ti zde v roce 1488 vystavěli kostel, zasvěcený sv. Martinovi z Tours. Původně šlo o filiálku farnosti v Boleticích, roku 1585 byla osamostatněna. Do roku 1785 zde duchovní správu vykonávali zlatokorunští mniši, poté převzala správu farnosti diecéze. V 50. letech 20. století byla Polná zahrnuta do vojenského újezdu Boletice. Z něho pak byla samotná obec s částí území farnosti vyčleněna ke dni 1. ledna 2016 na základě zákona č. 15/2015 Sb., zatímco neobydlené území farnosti severně od intravilánu obce součástí vojenského újezdu zůstalo.\n\nV současné době není farnost obsazena sídelním knězem, duchovní správa je vykonávána diecézním duchovenstvem z prelatury v Českém Krumlově. Administrátorem excurrendo je od května 2012 J.M. can. Václav Pícha, JC.D.\n\n"}
{"id": "1067314", "url": "https://cs.wikipedia.org/wiki?curid=1067314", "title": "Lorenzo Piqué", "text": "Lorenzo Piqué\n\nLorenzo Piqué (* 17. září 1990, Rotterdam, Nizozemsko) je nizozemský fotbalový obránce se surinamskými kořeny, který působí v nizozemském klubu FC Oss.\n\nJeho vzdáleným příbuzným – bratrancem je fotbalista Mitchell Piqué.\n\nNastupoval v mládežnických týmech Feyenoordu, ale do A-mužstva se nedostal. V roce 2009 ho získal nizozemský klub ADO Den Haag.\n\n"}
{"id": "1067316", "url": "https://cs.wikipedia.org/wiki?curid=1067316", "title": "LGBT práva v Kyrgyzstánu", "text": "LGBT práva v Kyrgyzstánu\n\nLesby, gayové, bisexuálové a transsexuálové (LGBT) se v Kyrgyzstánu můžou setkávat s právními komplikacemi neznámými pro heterosexuální obyvatelstvo. Mužská i ženská stejnopohlavní aktivita je sice legální, ale stejnopohlavní páry a domácnosti jimi tvořené nemají rovný přístup ke stejné právní ochraně, jaké se dostává různopohlavním párům.\n\nPohlavní styk mezi osobami stejného pohlaví je v Kyrgyzstánu legální od r. 1998. V r. 2014 byl dán do legislativního procesu návrh novely trestního zákona trestající projevy, které by vytvářely u veřejnosti prostřednictvím médií, infomormačních technologií a telekomunikací pozitivní postoj k netradičním sexuálním vztahům.\n\nLGBT práva v Asii\n"}
{"id": "1067318", "url": "https://cs.wikipedia.org/wiki?curid=1067318", "title": "Telegrafní klíč", "text": "Telegrafní klíč\n\nTelegrafní klíč je zařízení používané pro vysílání Morseovy abecedy. Je nedílnou součástí soupravy elektrického telegrafu, ale používá se i pro radiotelegrafii. S rozvojem dálnopisů a zejména datových komunikací se používání telegrafního klíče stále více stává pouze doménou radioamatérů.\n\nObyčejný telegrafní klíč je tvořen páčkou s tlačítkem. Při stisknutí tlačítka se sepne kontakt, při puštění se tlačítko vrátí a kontakt se rozepne.\n\nKlíč by měl umožňovat nastavení mechanického zdvihu a měl by být dostatečně robustní, aby se při klíčování neposunoval.\n\nObyčejný klíč je jednoduchý a spolehlivý, ale při delším používání způsobuje únavu a neumožňuje vysílání většími rychlostmi. Proto byly vyvinuty klíče, které umožňují rychlejší provoz a omezují počet pohybů potřebných pro vyslání značky:\n\n"}
{"id": "1067319", "url": "https://cs.wikipedia.org/wiki?curid=1067319", "title": "Torino Hunte", "text": "Torino Hunte\n\nTorino Hunte (* 25. dubna 1990, Goirle) je nizozemský fotbalový útočník, který působí od roku 2013 v klubu FC Eindhoven. Hraje nejčastěji na křídle.\n\nZ amatérského fotbalu přešel ve svých 22 letech do profesionálního, konkrétně v roce 2013 z VV UNA Veldhoven do klubu FC Eindhoven. Debutoval proti Jong FC Twente.\n\n"}
{"id": "1067325", "url": "https://cs.wikipedia.org/wiki?curid=1067325", "title": "Mapa Anny", "text": "Mapa Anny\n\nMapa Anny (2014) je povídková kniha Marka Šindelky. Obsahuje 10 většinou vzájemně provázaných povídek o partnerských vztazích lidí autorova věku, tj. zhruba třiceti let.\n\nDvě povídky, které se později staly součástí sbírky, vyšly napřed časopisecky. V literární příloze \"Respektu\" 17. prosince 2012 vyšla povídka \"Představení začíná\", v \"Lidových novinách\" 10. srpna 2013 vyšla povídka \"Kopie\".\n\nV anketě Kniha roku Lidových novin 2014 obsadila kniha šesté místo.\n\nPovídka zachycuje posledních několik minut bavičovy přípravy v šatně než vystoupí před publikem. V samomluvě o trémě a tělesnosti, která stojí i za fenomény obecně nespojované s tělesností jako je řeč či dech, zmiňuje také svého přítele spisovatele, kterému se hnusí příběhy.\n\nMartin je s těhotnou Sylvií na svatební cestě u moře. Ač byli oba soukromě rozhodnutí se se svým protějškem rozejít, nakonec mj. kvůli dítěti zůstali spolu. Martinovi bylo také Sylvie líto, protože byla osamělá a pořád se něčím trápila. Na konci povídky si jde Martin brzy ráno zaběhat na pláž, kde potkal starší pár a muž mu daroval ulitu.\n\nMladý spisovatel, který nemá rád příběhy, táhne nad ránem městem s dívkou Annou, v televizi v cukrárně vystupuje Bavič\n\nJednatřicetiletá Andrea má schůzku s Matějem, rozhodla se odjet do zahraničí a s Matějem se rozejít. Jdou městem a skončí na koncertě, kde potkají také sedmnáctiletou anarchistku s jejím klukem, které Andrea zahlédla už v kavárně na začátku schůzky. Kluk se s anarchistkou na tom koncertě právě rozešel, Andrea se s ní dává do řeči a bere si od ní telefonní číslo. Když se pak po koncertu na autobusové zastávce loučí s Matějem, který se na koncertě opil, dává mu telefonní číslo s tím, že to je její nové a ať jí zítra napíše něco pěkného...\n\n"}
{"id": "1067326", "url": "https://cs.wikipedia.org/wiki?curid=1067326", "title": "Jens van Son", "text": "Jens van Son\n\nJens van Son (* 19. srpna 1987, Valkenswaard) je nizozemský fotbalový záložník, který působí v nizozemském klubu FC Eindhoven, kde začínal s profesionálním fotbalem.\nSezónu 2012/13 strávil ve Spartě Rotterdam.\n"}
{"id": "1067329", "url": "https://cs.wikipedia.org/wiki?curid=1067329", "title": "Otokar Bém", "text": "Otokar Bém\n\nOtokar Bém (25. května 1868 Heřmanův Městec – 28. října 1949 Kunčice pod Ondřejníkem) byl český architekt.\n\nOtokar Bém (někdy uváděn jako Otakar) se narodil roku 1868 v Heřmanově Městci. Po ukončení studií na Vyšší technické škole v Liberci v letech 1894–1896 studoval na Akademii výtvarného umění ve Vídni u architekta Karla von Hasenauera a ve architektonické speciálce prof. Otto Wagnera. Od roku 1898 působil v Moravské Ostravě, nejdříve jako stavbyvedoucí u stavitele Františka Jurečka, jehož dceru si v roce 1900 vzal za manželku. V prvopočátcích používal vegetabilní secesní dekor, často v kombinaci s historizující kompozicí a detailem. V průběhu prvního desetiletí 20. století uplatňoval tvarosloví geometrické secese. Ve 20. letech šlo o art deco.\n\nVe spolupráci s Hubertem Gessnerem zpracovali projekt školy v Mnichově Hradišti, záložny v Poděbradech. V období 1896–1897 projekt vyšší obchodní školy v Hradci Králové a domu J. Horáka ve Valašských Kloboukách.\n\nV Ostravě jsou to především stavby městských domů ve stylu novobarokním, novorenesančním i secesním s uplatněním vegetabilního secesního dekoru.\n\n\n\n\n\n"}
{"id": "1067330", "url": "https://cs.wikipedia.org/wiki?curid=1067330", "title": "Římskokatolická farnost Strašín", "text": "Římskokatolická farnost Strašín\n\nŘímskokatolická farnost Strašín je územním společenstvím římských katolíků v rámci sušicko-nepomuckého vikariátu českobudějovické diecéze.\n\nPrvní písemná zmínka o vsi je z roku 1384, farní kostel Narození Panny Marie však ve svém jádru pochází již z první poloviny 13. století (z té doby zachována věž). Současná podoba kostela je z barokní přestavby v letech 1736–1739. Strašín je poutním místem, kam v dřívějších dobách přicházelo 12–15 tisíc poutníků za rok, povětšinou z Kašperskohorska. Na poutním místě docházelo k zázračným uzdravením. Záznamy o těchto událostech pocházejí ještě z nedávné doby, kdy byl strašínským farářem P. František Daniel Merth (ve Strašíně působil v letech 1970–1995, jemu samému se zde uzdravila oční choroba). V prosinci roku 1990 byla ukradena soška \"Strašínské Madony\", kterou podle legendy daroval kostelu Půta Švihovský z Rýzmberka.\n\n\nFarnost Strašín měl donedávna svého vlastního kněze, který kromě (sídelního) Strašína spravoval také farnosti Albrechtice u Sušice a Bukovník. Ve farnosti rovněž působil trvalý jáhen jako administrátor in materialibus. K 31. říjnu 2015, odešel na odpočinek do Cisterciáckého opatství ve Vyšším Brodě, kde se stal chórovým oblátem, dosavadní duchovní správce. Od 1. listopadu 2015 byla farnost spravována ex currendo z Horažďovic. K 1. červenci 2019 byl opětovně ustanoven sídelní duchovní správce, který dostal zároveň ex currendo na starosti farnosti Bukovník, Nezamyslice u Horažďovic a Žihobce.\n\n"}
{"id": "1067343", "url": "https://cs.wikipedia.org/wiki?curid=1067343", "title": "Talbot (automobilka)", "text": "Talbot (automobilka)\n\nTalbot byla francouzsko-britská automobilka založená v roce 1903. Samostatnou se stala až když francouzskou pobočku Talbot odkoupil Antony Lago.\n\nV roce 1958 byla automobilka prodána společnosti Simca. Ve stejný rok odkoupila americká automobilka Chrysler 25% podíl v automobilce Simca a o 12 let později byla Simca včleněna do koncernu Chrysler Europe. V srpnu 1978 Chrysler odprodal Evropské podíly společnosti PSA Peugeot Citroen.\n\nV roce 1979 byla značka Talbot znovu oživena. Kvůli probíhající ropné krizi a ekonomické recesi v Evropě však prodeje nesplnily očekávání. Navzdory částečnému úspěchu modelu Samba v 1981 a úspěších ve Formuli 1 s modelem Ligier nastal dlouhý a pomalý úpadek značky a prodejů. Po nevelkém úspěchu modelu Tagore. Se vedení společnosti rozhodlo připravovaný model Solara, Talbot Horizon zrušit a změnit jej na Peugeot 309. Ukončení výroby a vývozu bylo postupné, nejprve ve Francii 1986, ve Španělsku v roce 1987 a nakonec v Británii. Tam se prodeje držely díky modelu Talbot Express (spolu s modely Citroën C25, Peugeot J5 a Fiat Ducato). Výroba v Británii skončila až v polovině roku 1990.\n\n\n"}
{"id": "1067346", "url": "https://cs.wikipedia.org/wiki?curid=1067346", "title": "Pirelli", "text": "Pirelli\n\nPirelli & C. SpA je nadnárodní korporace se sídlem v Miláně. Jedná se o pátého největšího výrobce pneumatik, hned za Bridgestone, Michelin, Continental a Goodyear. Pro roky 2011–2016 je Pirelli výhradním dodavatelem pneumatik pro šampionát Formule 1.\n\n"}
{"id": "1067347", "url": "https://cs.wikipedia.org/wiki?curid=1067347", "title": "Kevin Wattamaleo", "text": "Kevin Wattamaleo\n\nKevin Greg Wattamaleo (* 21. ledna 1989, Rotterdam, Nizozemsko) je nizozemský fotbalový záložník, který hraje v nizozemském klubu FC Volendam.\n\nWattamaleo debutoval v profesionálním fotbale v roce 2008 v dresu Feyenoordu. Poté hrál v Nizozemsku v klubech SBV Excelsior, NEC Nijmegen a FC Volendam.\n\n"}
{"id": "1067351", "url": "https://cs.wikipedia.org/wiki?curid=1067351", "title": "Saint-Laurent-Nouan", "text": "Saint-Laurent-Nouan\n\nSaint-Laurent-Nouan je francouzská obec v departementu Loir-et-Cher v regionu Centre-Val de Loire. V roce 2012 zde žilo 4 268 obyvatel.\n\nObec leží u hranic departementu Loir-et-Cher a departementem Loiret. Sousední obce jsou: Avaray, Beaugency (Loiret), Courbouzon, Crouy-sur-Cosson, La Ferté-Saint-Cyr, Chambord, Lailly-en-Val (Loiret), Ligny-le-Ribault (Loiret), Muides-sur-Loire, Tavers (Loiret) a Thoury.\n\n\"Počet obyvatel\"\n\n"}
{"id": "1067359", "url": "https://cs.wikipedia.org/wiki?curid=1067359", "title": "Matej Kosorin", "text": "Matej Kosorin\n\nMatej Kosorin [matěj kosorin] (* 3. dubna 1997 v Brodském) je slovenský fotbalový záložník či útočník, od března 2015 působící v A-týmu FK Senica. Jeho starší bratr Jakub je také fotbalista. Je bývalý slovenský mládežnický reprezentant.\n\nSvoji fotbalovou kariéru začal v Baníku Brodském, odkud v průběhu mládeže odešel do klubu FK Senica. V zápase 21. kola nejvyšší dorostenecké ligy 29. 4. 2014 proti Partizán Bardejov byl hráč v ohrožení života, když po jednom ze soubojů spadl na zem, udeřil se do hlavy a zapadl mu jazyk. 25. února 2015 vyhrál za podzim 2014 anketu o nejlepšího sportovce města roku 2014 v kolektivní kategorii U19.\n\nV průběhu jarní částí sezony 2014/15 se propracoval do prvního mužstva. Ve slovenské nejvyšší soutěži debutoval pod trenérem Jozefem Kostelníkem v ligovém utkání 20. kola, 6. března 2015, proti MFK Košice (výhra 3:1), když v 77. minutě vystřídal svého bratra Jakuba.\n\n"}
{"id": "1067361", "url": "https://cs.wikipedia.org/wiki?curid=1067361", "title": "1. česká futsalová liga", "text": "1. česká futsalová liga\n\n1. česká futsalová liga (sponzorským názvem Varta futsal liga) je futsalová soutěž pořádaná na území České republiky. Jde o nejvyšší soutěž v systému futsalových soutěží v Česku. Pořádá ji Fotbalová asociace České republiky, podobně jako všechny soutěže registrovaných profesionálních i neprofesionálních hráčů v Česku. Soutěž vznikla v roce 1993 jako vůbec první dlouhodobá celostátní soutěž ve futsale v historii českého futsalu. O titul se ale hrálo v Československu pravidelně již od roku 1971. Až do roku 1992 se hrálo v postupových soutěžích. Týmy si vybojovávaly postup přes okresní a krajská kola do republikového finále, kde se již hrálo o titul.\n\n"}
{"id": "1067363", "url": "https://cs.wikipedia.org/wiki?curid=1067363", "title": "Jay Weinberg", "text": "Jay Weinberg\n\nJay Weinberg (8. září 1990) je americký hudebník a bubeník. Je synem amerického bubeníka Maxe Weinberga. Hrál s americkou punkovou kapelou Reveling a cestoval v roce 2009 jako bubeník s Brucem Springsteenem E Street Band, nahrazovat jeho otce. Během roku 2010 byl krátce bubeníkem pro Madball. V průběhu let 2011 a 2012 hrál Weinberg s Against Me !. V roce 2014 se Weinberg stal bubeníkem americké metalové skupiny Slipknot. Je nejmladší člen Slipknot, nahrazuje bubeníka Joeyho Jordisona, který byl bubeník pro Slipknot od 1995 - 2013.\n\nWeinberg je synem bubeníka Maxa Weinberga, který vstoupil do skupiny E Street Band v roce 1975, jeho matka, Rebecca \"Becky\" (Schick), byla bývalá učitelka. Vyrostl v Middletown černošské čtvrti, New Jersey. Jeho matka byla metodistka a jeho otec žid. Jeho sestra je Ali Weinberg Rogin (ženatá s Josh Rogin). Jako dítě dělal brankáře v cestovním hokeji. V 9 letech nejprve viděl E Street Band na jejich 1999 - 2000 Reunion turné, a viděl přehlídky na tomto a následujících turné, obzvláště v Evropě. Kolem stejného času jeho otec vzal ho na Ozzfest na kterém vidět Slipknoty, který dal jemu silnou spřízněnost pro heavy metal a jiné intenzivní hudební žánry, jeho otec ho vystavil k široké paletě jiné hudby. Na kytaru začal hrát v 9 letech, basu ve věku 12/13 let. Pak začal hrát na bicí ve věku 14, dostat jen nemnoho lekcí od jeho otce bez hodně instrukcí, používat jeho otce staré vybavení. Další rok hrál jako host na vystoupení s kapelou Used a následně s punk rockery Bouncing Souls. Hrál v New Jersey metalové skupině Chaosis. On navštěvoval Rumson-Fair Haven oblastní střední škola kde hrál v hokejovém družstvu, hrál v skupině Sadie Mae, kterou absolvoval v roce 2008. Weinberg vystudoval Stevens Institute of Technology v New Jersey v roce 2014. V srpnu 2008 se připojil k punkové skupině Reveling, se kterou hraje v Manhattanu, různá místa v Brooklynu, a jinde. S nimi dělá některé písně skupiny a aranžování.\n\nV roce 2014 se Weinberg po odchodu Joeyho Jordisona koncem roku 2013 stal bubeníkem pro Slipknot. Alessandro Venturella se k kapele připojil také jako tajemství, protože v té době nebyly oficiálními členy; Bývalý bubenický technik pro kapelu propustil jejich trasu a odhalil, že bubeník je Weinberg. Venturella byl také pojmenovaný na itineráři, ačkoli fanoušci poznali jej dříve přes jeho výrazné ruční tetování. Weinberg byl nakonec oficiálně odhalen jako bubeník, když Jim Root v rozhovoru s Ultimate-guitar to řekl. V kapele hraje do teď.\n"}
{"id": "1067364", "url": "https://cs.wikipedia.org/wiki?curid=1067364", "title": "Adrián Guľa", "text": "Adrián Guľa\n\nAdrián Guľa (* 29. června 1975, Nováky, Československo) je bývalý slovenský fotbalový záložník. Po ukončení hráčské kariéry se stal trenérem. Od 1. ledna 2020 vede Viktorii Plzeň. Výsledkem jeho trenérské práce je např. Milan Škriniar.\n\nJeho starším bratrem je fotbalový trenér Norbert Guľa.\n\nAdrián Gul’a ve své profesionální hráčské kariéře hrál za kluby Prievidza, SFC Opava, FK Jablonec, Púchov, Viktoria Žižkov a FK Inter Bratislava.\n\nO hodně více úspěchů Adrián Gul’a dosáhl jako trenér a působí s asistentem Mariánem Zimenem.\n\nGuľa působil od listopadu 2009 do června 2013 na lavičce mužstva FK AS Trenčín, kterému postupně vštípil pohledný styl fotbalu a byl s ním i úspěšný, dokázal s ním postoupit ze druhé ligy.\n\nV létě 2013 odešel do MŠK Žilina, kde začal pracovat s mladými hráči. První sezóna 2013/14 byla seznamovací, Žilina se pohybovala těsně nad sestupovými příčkami a nakonec obsadila konečné 9. místo v 1. slovenské lize. Jeho tým se představil v Evropské lize 2013/14. Sezónu 2014/15 zahájilo jeho družstvo výtečně a po podzimní části se nacházelo na vedoucí příčce ligy. V jarní části sezóny však Žilina začala bodově ztrácet a obsadila konečné druhé místo za vítězným FK AS Trenčín. V sezóně 2016/17 se o něj zajímalo několik polských klubů a také AC Sparta Praha. Majitel MŠK Žilina Jozef Antošík jej neuvolnil a pojistil si jeho služby novou smlouvou do roku 2020. V ročníku 2016/17 Fortuna ligy dokázal Guľa získat se Žilinou titul. \n\nV sezóně 2018/19 působil jako hlavní trenér slovenské reprezentace do 21 let.\n\nOd 1. 1. 2020 působí jako trenér českého fotbalového klubu FC Viktoria Plzeň. \n\n"}
{"id": "1067365", "url": "https://cs.wikipedia.org/wiki?curid=1067365", "title": "Kvety Nikotínu", "text": "Kvety Nikotínu\n\nKvety Nikotínu je slovenská alternativní/indie rocková skupina z Komárna. Jejich texty jsou plné symbolismu, nostalgie a melancholie. Kompozice skladeb je založena na minimalismu s důrazem na expresionistický projev. Většinu textů tvoří Ondrej Bagin, který je zároveň lídrem, zpěvákem a kytaristou skupiny. Na bicí hraje Gabriel Szalai, který díky inspiraci v elektronické hudbě dává kapele minimalistický zvuk. Dominantním nástrojem a poznávacím znakem kapely jsou zejména klávesy, na které hraje Peter Soós. Kvety Nikotínu jako jedna z prvních kapel začala s volným sdílením svých alb na oficiálních stránkách.\nTři aktéři této skupiny spolu hráli ještě před jejím vznikem, v amatérských kapelách Psycho a D'Mess počátkem devadesátých let. Rané období skupiny bylo ovlivněno punk rockem a grunge. První stálé obsazení kapely se zformovalo až v roce 1997. Ve stejném roce nahráli první album \"Ičnisinči\". Druhé album, demo \"Živá Voda\", bylo nahráváno v pozměněném složení, kdy po odchodu Nadi Nagyové přichází na místo klávesisty Peter Soós. Skupinu nachází v experimentálním rozpoložení s tvorbou většinou popových skladeb s občasnými psychedelickými aranžemi. Třetí album, poslední vydané demo \"Míľovým krokom\", vytvořili členové kapely ve stejném složení jako předchozí.\n\nV roce 2004 vyšlo album \"Vážky\", které obsahuje také skladbu „Obaja“. O dva roky později vydali album \"Hnusné básne\", kterým zaujali širokou veřejnost a hudební kritiky. Skladby z něj se dostaly na singl, který byl součástí programu Rádia FM. V roce 2009 nahrála skupina album \"Letostepi\" a skladby z něj se dostaly i do repertoáru Rádia FM (zejména singl „Telefon“).\n\n\n\n\n\n"}
{"id": "1067370", "url": "https://cs.wikipedia.org/wiki?curid=1067370", "title": "Isaac Puente", "text": "Isaac Puente\n\nIsaac Puente Amestoy (3. července 1896, Las Carreras, Baskicko – 1. září 1936 Pancorbo) byl baskický lékař a anarchokomunista. Zajímal se také anarcho-naturismem a byl aktivním členem Národní konfederace práce (CNT). Nejznámější je pro svůj pamflet \"Comunismo libertario\".\n\nPuente vystudoval lékařskou fakultu a jako lékař též působil na různých místech Španělska. Začátkem 20. let se ještě považoval za politicky nevyhraněného humanistu, který se soustředil na zdravotní a sociální osvětu v zaostalém a silně katolickém Španělsku. Přestože již v roce 1923 napsal několik příspěvků se zdravotnickou tematikou do anarchistických tiskovin, politicky zůstával republikánem a věřil v cestu vládních reforem. Na podzim roku 1930 se zúčastnil několika shromáždění a konferencí lokálních skupin CNT v baskické Vitorii, při nichž se začal blíže zajímat o anarchosyndikalismus. Zanedlouho se stal členem CNT.\n\nJako lékař nadále publikoval své odborné články např. v La Medicina Ibera či La Medicina Argentina. Jeho práce (Menstruace, její příznaky a hygiena, Jak léčit sexuální impotenci, Mikroby a infekce…) se věnovaly porodnosti, antikoncepci, sexuální osvětě, zdraví. Své myšlenky šířil čím dál častěji i v anarchistickém tisku, přičemž nezůstával jen u problematiky zdravotně – osvětové. Propagoval zejména zásady libertinského komunismu jakožto prostředku pro praktickou cestu k dosažení anarchistické společnosti. Anarchistické názory rozvíjel i v některých svých dílech – Poznámky o libertinském komunismu (1932), Svobodný komunismus (1932), Společnost budoucnosti: anarchistický komunismus (1933), apod.\nV roce 1933 se Puente zapojil také do přímé revoluční práce CNT. Stal se aktivním účastníkem protivládního povstání, jež však bylo krvavě potlačeno. Byl nejen mučen, ale taktéž obviněn (spolu s Durrutim a Merou) v následném procesu.\n\nPropuštění z vězení se dočkal až na jaře 1934. V květnu 1936 se v Zaragoze konal IV. kongres CNT, který projednával úkoly v blížící se revoluci. Řada bodů v rezolucích byla odvozena z prací I. Puenteho (ale i dalších teoretiků, např. Federica Urala). Po vypuknutí občanské války se Puente pohyboval na území ovládaném fašisty a agitoval. 28. července byl zatčen falangistickou jednotkou a o čtyři dny později – s několika dalšími lidmi – zastřelen na fašistické střelnici ve vesnici Maezta. Zůstala po něm žena Luisa García a dcera Emeria Luisa.\n\nV průběhu revoluce v letech 1936 – 37 zaváděla CNT do praxe řadu zdravotnických opatření navrhovaných v minulosti právě Puentem. Taktéž se za revoluce na mnoha místech podařilo do značné míry realizovat jeho principy libertinského komunismu, zejména v zemědělských oblastech (v průmyslových centrech převládly myšlenky kombinovaných forem vlastnictví a ekonomických experimentů Diega Abad de Santillana z FAI).\n\n\n"}
{"id": "1067371", "url": "https://cs.wikipedia.org/wiki?curid=1067371", "title": "Puding pani Elvisovej", "text": "Puding pani Elvisovej\n\nPuding pani Elvisovej (známá také pod zkratkou PPE) je slovenská hudební skupina. Byla založena jako hudební projekt v roce 1995 v Košicích. V prosinci 2004 vyšlo jejich debutové album \"Automati\" a v roce 2007 jejich druhé album \"Play / Pause / Eject\". V říjnu roku 2010 vydali i třetí album \"π\" (pí), na kterém je čtrnáct skladeb, z čehož čtyři jsou singly. V současné době Puding pani Elvisovej chystá čtvrté album. Hudba skupiny má jedinečný svébytný rukopis, přičemž jde o mix taneční elektronické hudby a jiných experimentů.\n\n\n\n"}
{"id": "1067381", "url": "https://cs.wikipedia.org/wiki?curid=1067381", "title": "Soummam (937)", "text": "Soummam (937)\n\nSoummam (937) je cvičná loď alžírského námořnictva.\n\nPlavidlo bylo postaveno v loděnici Hudong Shipyard v Šanghaji.\n\nPosádku plavidla tvoří 170 osob a 230 kadetů. Výzbroj tvoří jeden 76mm kanón ve věži na přídi, dva 37mm kanóny a dva 30mm kanónoné komplety AK-630. Na zádi se nachází přistávací plocha pro vrtulník. Pohonný systém tvoří dva diesely 2 6PC2-5L, každý o výkonu 7800 HP. Motory pohánějí dva lodní šrouby. Nejvyšší rychlost dosahuje 15 uzlů.\n"}
{"id": "1067384", "url": "https://cs.wikipedia.org/wiki?curid=1067384", "title": "Corleone", "text": "Corleone\n\nCorleone (sicilsky Cunigghiuni) je menší město v metropolitním městě Palermo v západní části Sicílie. Leží ve vnitrozemí ve výšce 550 m n. m. Od Palerma, hlavního města provincie i celého sicilského regionu, je vzdáleno 57 km a od Agrigenta na jihu 115 km. Město Enna na východě se nachází ve vzdálenosti 152 km a přístav Trapani na západě je vzdálen 101 km. Podle údajů Italského statistického úřadu mělo městečko Corleone k 31. 12. 2014 celkem 11 244 obyvatel, což oproti předchozímu roku (11 367 obyvatel) představovalo mírný pokles. Administrativní součástí Corleone jsou přidružené obce Ficuzza a Cantoneria Carubba.\n\nPrůměrná nejvyšší roční teplota je v Corleone 20,8 °C, nejnižší pak 10,0 °C. Nejvyšší teplotní maxima byla zaznamenána místní meteorologickou stanicí v letních měsících, v červenci a v srpnu (průměrně 31,4 a 31,3 °C), nejnižší pak v měsíci lednu (11,1 °C průměrná maxima, 3,3 °C minima).\n\nCorleone leží v oblasti tzv. Sicanských hor (Monti Sicani), jejichž nejvyšším vrcholem je Rocca Busambra (1613 m n. m.) poblíž Ficuzzy. Město je obklopeno prstencem vápencových skal specifických tvarů a složení, jaké se vyskytují pouze v této oblasti. Jedná se o usazeniny miocénního původu z doby před cca 24 milióny let, glaukonické kalkarity typu Corleone, nazvané tak právě podle této lokality. Nedílnou součástí panoramatu města jsou tzv. „skalní dvojčata“, zvaná též \"I faraglioni di Corleone\" (corleonské útesy). Jedná se o dvě vápencové skály v podobě mohutných sloupů, na nichž byla ve středověku vybudována hradní opevnění a později zde vznikly též poustevny františkánů.\n\nMístní vodní toky vytvářejí ve vápenci krasové jevy, peřeje a vodopády. Po turistické stezce, která byla zřízena na tělese zrušené železniční trati Palermo - Corleone - San Carlo, vedoucí v těchto místech souběžně se silnicí Corleone - Ficuzza, lze dojít k místu zvanému Gole del Drago (Dračí soutěska). Říčka Frattina zde ve svém korytě vytvořila tzv. obří hrnce s četnými víry a peřejemi. Přímo ve městě se pak nachází \"Parco naturale della cascata delle Due rocche\" („Přírodní park kaskád Dvou skal“).\n\nNejstarší archeologické nálezy jsou z období neolitu, například keramika z Cava Favarotte (3500 - 2500 př. n. l.) a z někdejší osady v místě Contrada Giacomobello na svazích kopce Montagna Vecchia (Stará Hora). Další známou archeologickou lokalitou je Pietralunga, vzdálená asi 2 km od dnešního Corleone.\n\nPředměty, pocházející z jednotlivých historických období - neolitu, eneolitu, doby bronzové, železné, antického Řecka, starověkého Říma, až po středověk - jsou vystaveny v Městském muzeu v Corleone.\n\nOd poloviny 7. století začaly snahy muslimských vládců ze severní Afriky o dobytí Sicílie. Po roce 800 začal ve Středomoří klesat byzantský vliv. Hlavní úder arabských (především berberských) vojsk na Sicílii přišel v roce 827. V průběhu dalších let postupovali Arabové do vnitrozemí, Corleone bylo okupováno v roce 839. V době arabské nadvlády bylo město známo pod jménem Qurlayun. Po roce 1060 ostrov Sicílii, zvanou v té době Sicilským emirátem, začali postupně dobývat Normané. Známá je například bitva u Misilmeri, sídla zhruba na polovině cesty mezi Palermem a Corleone, v níž Normané roku 1068 Araby porazili. Avšak ještě o 100 let později více než 80 % obyvatelstva Corleone tvořili muslimové. Mnohá poarabštěná jména však prozrazovala jejich řecký původ. Po roce 1161 se město stalo útočištěm mnoha muslimů, prchajících před normanským pronásledováním, v roce 1208 dokonce došlo v Corleone k povstání muslimů proti Normanům. Toto období dodnes připomínají v Corleone dvě místa - na skále \"Castello Soprano\" (Horní Hrad) je tzv. saracénská rozhledna, druhá skála \"Castello Sottano\" (Dolní Hrad), ačkoliv se tu v současnosti žádné středověké opevnění nedochovalo, je označována jako \"Castello di Saraceni\". Při povstání Sicilanů proti francouzské nadvládě, známého jako Sicilské nešpory, které propuklo v čase nešpor na Velikonoční pondělí 30. března 1282, podpořilo palermské povstalce na 3000 obyvatel Corleone. Palermský senát tento čin ocenil a nazval město Corleone \"soror mea\" (\"moje sestra\").\n\nPrapůvod vzniku sicilského banditismu bývá datován již do období odporu obyvatel ostrova proti arabskému panství na Sicílii. V 19. století, v důsledku hospodářských změn, které nastaly na Sicílii ve vlastnických vztazích po roce 1860 v souvislosti se sjednocením Itálie, se začaly na ostrově vytvářet zločinecké struktury, známé později pod souhrnným názvem mafie či Cosa Nostra. V jednotlivých regionálních centrech se postupně rozvíjely zločinecké organizace, jejichž jádrem byly místní klany (\"rodiny\" neboli italsky \"famiglie\", na Sicílii nazývané \"cosca\"). Podmínkou příslušnosti ke klanu ovšem nemusely být výhradně rodinné vazby či místo bydliště dotyčného člena. Hlavou klanu byl jeho šéf, zvaný \"don\". Po roce 1945 někteří představitelé sicilské mafie, která se výrazně angažovala při osvobozování Sicílie od fašistů, proklamovali separatistické tendence a usilovali o odtržení Sicílie od Itálie (Salvatore Giuliano). Od 70. až do 90. let 20. století se stále výrazněji na Sicílii prosazoval klan Corleonesi (\"Corleonští\" či \"Corleoňané\"). Představitelé mafie v Palermu na tuto odnož zpočátku hleděli s despektem a její členy nazývali \"venkovany\" či \"sedláky\" . Klan Corleonesi však postupně získal takový vliv, že jeho představitelé ovládli významné pozice v celém regionu, včetně samotného Palerma, a později byly prokázány vazby členů tohoto klanu i na vrcholné představitele italského státu. Nejvýznamnějšími představiteli klanu byli Luciano Leggio, Salvatore \"Toto\" Riina, Bernardo Provenzano a bratři Calogero a Leoluca Bagarella. Navzdory odsouzení a uvěznění některých čelných představitelů činnost corleonské mafie pokračovala na území Itálie i v 21. století. V srpnu 2016 bylo na základě návrhu ministra vnitra Angelina Alfana rozpuštěno městské zastupitelstvo v Corleone z důvodu infiltrace mafií a starosta byl nahrazen zvláštním komisařem.\n\nMěsto je vhodným výchozím místem jak pro návštěvu přírodních rezervací Bosco della Ficuzza a Rocca Busambra, ležících na severu mezi Corleone a Ficuzzou, tak archeologických lokalit v okolí města i přírodních a historických zajímavostí v chráněné oblasti Parco dei Monti Sicani, vyhlášené v prosinci roku 2014. Největším lákadlem pro návštěvníky je však neblahá pověst města, spjatá s působením zdejší mafie. Do globálního povědomí vstoupilo Corleone především díky literární fabulaci spisovatele Maria Puza, který coby ústřední postavu svého románu Kmotr stvořil hlavu mafiánské rodiny jménem Don Vito Corleone. Všeobecně známým se stal tento román poté, kdy jej v roce 1972 zfilmoval americký režisér Francis Ford Coppola, který hlavní roli Dona Corleone svěřil známému herci Marlonu Brandovi. Za zmínku stojí, že další důležitou postavu ve filmu Kmotr, Michaela, nejmladšího syna mafiánského bosse, hrál Al Pacino, jehož předkové se přistěhovali do USA právě ze sicilského městečka Corleone.\n\n\n\n"}
{"id": "1067386", "url": "https://cs.wikipedia.org/wiki?curid=1067386", "title": "Hiroši Izumi", "text": "Hiroši Izumi\n\nHiroši Izumi (: ), (* 22. června 1982 Óma, Japonsko) je bývalý reprezentant Japonska v judu. Je majitelem stříbrné olympijské medaile z roku 2004. Po skončení reprezentační kariéry v judu přešel mezi profesionální zápasníky.\n\nPo odchodu Hidehiko Jošidy japonská střední váha hledala osobnost, která by je vrátila na medailové příčky. V roce 2004 využil svojí příležitost a zajistil si jako neokoukaný mladík nominaci na olympijské hry v Athénách. V semifinále svedl tvrdou bitvu s mistrem světa Jihokorejcem Hwang Hui-tem a zápas rozhodl 6s před koncem hodem seoi-nage. Ve finále se utkal s Gruzíncem Zviadaurim. Vyrovnaný zápas rozhodla jeho taktická chyba, když za úchop dostal v polovině zápasu šido. Prohrával tak na koku a musel hru otevřít. Po chvíli se odhodlal k útoku technikou o-soto-gari, kterou však Zviadauri skvěle přečetl a kontrachvatem ho poslal na ippon. Získal stříbrnou olympijskou medaili.\n\nV roce 2005 na mistrovství světa získal zlatou medaili, ale turnaj zaplatil zraněním pravého lokte. Ve druhém kole mu v zápalu boje Jihokorejec Hwang nasadil zakázanou techniku waki-gatame, po které v bolestech opustil tatami. Jihokorejec byl za tento zákrok diskvalifikován což mu umožnilo v turnaji pod tišícími injekcemi pokračovat a nakonec i vyhrát. Po tomto zranění se však již nedokázal dostat do dřívější formy. Propadák na olympijských hrách v Pekingu 2008 ho nakonec svedl k myšlence zkusit štěstí mezi profesionálními zápasníky.\n\n"}
{"id": "1067387", "url": "https://cs.wikipedia.org/wiki?curid=1067387", "title": "The Bridgeheads", "text": "The Bridgeheads\n\nThe Bridgeheads byla bardejovská alternativní hudební skupina, založená v roce 2001 pod názvem The Bridge, který si v srpnu 2007 změnila na The Bridgeheads, protože skupina s tímto názvem již existovala.\n\nSkupina se skládala ze zesnulého lídra Tomáše dAsKa (zpěv, kytara, klavír, hudba a texty), Josefa Lemeeho (kytara, klavír) a Michala Wispa (bicí). Skupina se v roce 2006 přesunula do Londýna, kde současně se změnou názvu ohlásila také vydání třískladbového EP s názvem \"Things\". The Bridgeheads prodělali změnu sestavy a na posledních dvou turné představili nový zvuk bez baskytary, která byla nahrazena dAsKovým specifickým hraním na kytarových oktávách bez struny A. Skupina svou hudbu charakterizovala jako expresionismus. Po tříletém nahrávání vydali 22. května 2010 album \"Foreigners\", a to ve formě stažení zdarma ze své oficiální stránky, originál byl později dražen na aukci.\n\nPo přesunutí do Londýna v roce 2006 začali hledat nové jméno pro skupinu. Po prvních nahráváních nastala změna v sestavě a skupina skončila bez baskytaristy, což se později stalo jedním z jejích nejvýznamnějších znaků. The Bridgeheads se tedy oficiálně zformovali v roce 2007, a to v konečné sestavě Tomáš dAsK, Jozef Lemee a Michal Wisp. Ve stejném roce skupina vydala EP \"'Things\"' o temné stránce lidské existence. „Už od začátku mělo toto město výrazný vliv na hudbu, kterou skládám,“ shrnul dAsK. Všechny následné turné a nahrávání podstoupila kapela pouze ve třech a dAsK přitom vynalezl specifický způsob hraní na kytarových oktávách bez struny A. V letech 2007 a 2008 The Bridgeheads odehráli několik koncertů v Evropě a Spojeném království, ale od srpna 2008 se již soustředili výhradně na nahrávání a kompletně přerušili koncertování až do roku 2010.\n\nThe Bridgeheads nahrávali svůj LP debut \"Foreigners\" skoro 3 roky a to na více místech včetně studií The Hours Studios, Gravity Shack Studios a Middlesex University v Londýně. \n\nV jednom z rozhovorů počátkem roku 2008 se dAsK vyjádřil: „Chci udělat album, které bych sám chtěl slyšet. Bude v něm smutek, radost, vzdor, všechny emoce, které máme v sobě... Ale i respekt k hudbě. Určitě to bude nejsilnější nahrávka, jakou jsme udělali. Máme silné melodie, plnou hlavu nápadů a nechceme podceňovat inteligenci posluchače.“ \n\nNěkolik týdnů před vydáním LP napsal dAsK na oficiální scrapbook kapely: „... bylo velmi vyčerpávající dostat věci na správné místo. Po zvukové stránce to bylo jako malovat obraz, kde každý tah štětce má své místo a když ho dáš jinde, vše ztratí svůj význam. Celá deska pro mě znamená to, co Guernica pro Picassa nebo Slunečnice pro Van Gogha. Má hloubku a hodnotu, které jsem si plně vědom.“ \n\nAlbum bylo vydáno ke stažení zdarma přímo z webové stránky skupiny 22. května 2010 a skupina požádala fanoušky aby o něm blogovali a posunuli ho dál k těm, co by ho měli slyšet. Stahování bylo doprovázeno zprávou od dAsKa: „...album, na kterém jsme dělali poslední 3 roky je hotové a jeho název je Foreigners. Může vyžadovat několik slyšení, aby se odkryly všechny detaily a hodnota, a také abyste se dostali do jeho netradičního zvuku bez baskytary. Přáli bychom si, aby bylo poslouchané jako jeden celek...“ \n\n11. listopadu 2010 dali The Bridgeheads do aukce jediný, ručně vyrobený originál alba. Ten obsahoval dvanáctou skladbu, kterou může slyšet pouze jeho jediný vlastník, dAsKovu originální olejomalbu, kresby a ručně napsané texty, které byly použity na bookletu a také podpisy členů kapely. Vyvolávací cena originálu alba je 10 000 liber. dAsK se také rozhodl vytvořit zcela sám jedenáct videí, aby zdůraznil stejnou hodnotu každé skladby na albu. Všechna videa mají být postupně zveřejňována na oficiální stránce kapely. \n\nThe Bridgeheads plánovali vydat \"Foreigners\" i fyzicky. Po tragické smrti svého zpěváka však v roce 2010 oficiálně ohlásili odchod z hudební scény.\n\n\n\n\n"}
{"id": "1067388", "url": "https://cs.wikipedia.org/wiki?curid=1067388", "title": "Kimry", "text": "Kimry\n\nKimry ( ) je město v Tverské oblasti v Rusku. Je administrativním centrem Kimrského rajónu. V roce 2015 zde žilo 46 753 obyvatel. Leží na břehu řeky Volhy.\n\n\n"}
{"id": "1067389", "url": "https://cs.wikipedia.org/wiki?curid=1067389", "title": "Ryan Donk", "text": "Ryan Donk\n\nRyan Henk Donk (* 30. března 1986, Amsterdam) je nizozemský fotbalový obránce se surinamskými kořeny, od léta 2013 hráč klubu Kasımpaşa SK. Hraje na postu stopera (středního obránce).\nMimo Nizozemska hrál v Anglii, Belgii a Turecku.\nDonk byl členem nizozemského mládežnického výběru U21. Zúčastnil se domácího Mistrovství Evropy hráčů do 21 let 2007, kde Nizozemci porazili ve finále Srbsko 4:1 a vyhráli druhý titul v řadě.\n\n"}
{"id": "1067390", "url": "https://cs.wikipedia.org/wiki?curid=1067390", "title": "Zoči Voči", "text": "Zoči Voči\n\nZoči Voči je slovenská rocková hudební skupina z Nitry, která ve své tvorbě vychází z hudebních žánrů jakými jsou metalcore, punk, rock a hardcore. Časem tuto směs stylů obohatili o prvky z popu. Skupina vznikla 9. října 2004 a jejími zakladateli byli Michal Žitňanský (zpěv, kytara) a Filip Miko (zpěv, basová kytara). Později se k nim přidal Vlado Kovár (zpěv, bicí) a nakonec Samo Jančo (zpěv, kytara). Ze začátku hráli převážně coververze skladeb od kapel jako Zóna A nebo Konflikt. Postupně začali připojovat vlastní písně, jejichž autorem je převážně Michal Žitňanský. Dnes převážnou část jejich repertoáru tvoří vlastní tvorba. Koncertní repertoár často doplňují o populární písně, které projdou jejich menší úpravou.\n\nHistorie kapely Zoči Voči začíná v létě roku 2003. Tehdy se zrodila myšlenka založit kapelu. K dvojici M. Žitňanský a F. Miko se přidal Vlado Kovár jako bubeník. Prvními nástroji, na které hráli, byla španělská kytara a tamburína. Největší oporou a odborným kritikem byl Ing. Ján Žitňanský, který se věnuje hudbě profesionálně ve skupině Profil. Postupně rozšířili chudou nástrojovou základnu o starší elektrické kytary značky Jolana a jednoduchou reprodukční zesilovací aparaturu (15 W kombo a dvě 120 W bedny). Zkušebnou se stala garáž u Žitňanských. Nadšení z hudby a tvorby vysoce vyvažovalo nedostatek nástrojů, například pořádné soupravy bicích, kterou nahrazovala pouze tamburína a různé improvizace. Texty skládal M. Žitňanský. V zimě, a po přesunu z garáže do sklepa, kdy k nástrojům přibyla i basová kytara, se k trojici přidal i Samo Jančo. Název kapely se zrodil v hlavě Michalova bratra Tomáča v říjnu 2004. Na jaře 2005 přibyly mikrofony s mixpultem a nakonec v dubnu i bicí.\n\nV roce 2005 bylo nahráno první demo album s 18 skladbami. Díky němu se dostali do povědomí lidí v okolí Nitry. V roce 2007 přibylo druhé demo. Až rok 2009 se může označit pro kapelu jako přelomový. Sama Janča nahrazuje nový kytarista Michal „Coney“ Hes, který hrával i v kapele Jamestown, ale nakonec se rozhodl pro Zoči Voči. Díky zájmu posluchačů začíná kapela koncertovat i v Čechách, přičemž přicházejí nabídky na společné koncertování od jiných kapel. Koncem roku 2009 lídr slovenské kapely Iné Kafe Vratko Rohoň v jednom rozhovoru kapelu zmínil mezi těmi, které by mohly vyplnit místo po nich.\n\nPrvní koncert se uskutečnil 22. října 2005. První roky koncertování provázely rozpačité reakce publika, kdy podpora přicházela zejména od rodin, přítelkyň a kamarádů. Účinkování na koncertech společně s jinými kapelami bylo formou různé svépomoci a výpomoci mezi kapelami navzájem. V roce 2009 odehrála kapela své první miniturné. V polovině roku 2010 došlo i k poslední změně v sestavě, kapelu po vzájemné dohodě opustil Michal „Coney“ Hes a po několika měsících ho nahradil nový kytarista Ján Pisoni. V této sestavě kapela vystupuje dodnes. V roce 2010 se kapela zúčastnila turné, na kterém společně s kapelami The Paranoid a Problém odehrála 12 koncertů po celém Slovensku, včetně Košic a Prešova. Celkově odehráli přes 60 koncertů. Pozice kapely Zoči Voči na hudební scéně se začala měnit z „předskokanů“ známějších skupin na rovnocennou a plnohodnotnou kapelu, která začala plnit kluby. Na jaře 2011 vyrazili na své první vlastní turné. \n\nSvé první album \"S tebou idem ďalej\", kde se nachází 11 písní vlastní tvorby, kapela nahrávala počátkem roku 2010. Úspěšnost debutového alba kapelu podnítila k rozhodnutí, že ke skladbě „Stratený“, která se ale nenacházela na prvním albu, natočí videoklip. Následně byl pod režijní taktovkou Martina Hossy natočený další videoklip k singlu „2012“.\n\nHudební styl by se dal charakterizovat jako směs punku, metalu, metalcore a rocku. Texty a hudbu v kapele tvoří Michal Žitňanský. Poznávacím znamením kapely je melodičnost textů. Melodie je jednoduchá a snadno zapamatovatelná. V textech dominují prvky porovnávání se mezi lidmi, mezilidské vztahy, láska, ale také témata běžného života.\n\nSkupina zpočátku vycházela ze slovenské scény, kde byla ovlivněna převážně kapelami jako Iné Kafe, Zóna A a Konflikt. Postupně kapela začala zapojovat prvky skupin jako Rancid, The Distillers a Misfits. Později na kapelu měli vliv kapely jako Hatebreed, Killswitch Engage, Bullet for My Valentine, Bring Me the Horizon nebo Escape the Fate. Kromě vlastní tvorby kapela hraje i coververze známých populárních hitů převážně slovenské scény.\n\n\n\n \n"}
{"id": "1067391", "url": "https://cs.wikipedia.org/wiki?curid=1067391", "title": "FK ERA-PACK Chrudim", "text": "FK ERA-PACK Chrudim\n\nFK ERA-PACK Chrudim je český futsalový klub z Chrudimi. Od sezóny 2002/03 působí v nejvyšší české futsalové lize. Klub byl založen v roce 1991 pod názvem \"FC Rváčov\". Klub hrával po založení několik let pouze v nižších soutěží. Zvrat nastal v roce 2000, kdy do klubu vstoupila firma ERA-PACK s.r.o., která klub přejmenovala na FK ERA-PACK Chrudim. Od této chvíle začala nejúspěšnější éra v historii chrudimského futsalu. O dvě sezóny později klub získal svůj historický první titul mistra republiky, po sezóně 2017/18 jich má na kontě už čtrnáct.\n\nSvé domácí zápasy odehrává ve sportovní hale Města Chrudim, která má kapacitu 720 diváků.\n\n\nZdroj: \n\n\nZdroj: \n\n\"Aktuální k datu: listopad 2018\"\n\nZdroj: \n\n"}
{"id": "1067398", "url": "https://cs.wikipedia.org/wiki?curid=1067398", "title": "Wilfred Owen", "text": "Wilfred Owen\n\nWilfred Edward Salter Owen (18. březen 1893, Oswestry – 4. listopad 1918, Canal de la Sambre à l'Oise) byl anglický básník (s částečně velšskými předky), který se proslavil svými naturalistickými verši o bojích 1. světové války, které psal přímo v zákopech, a které silně kontrastovaly s nacionalistickou válečnou poezií té doby. K nejznámějším básním patří \"Dulce et Decorum est\", \"Insensibility\", \"Anthem for Doomed Youth\", \"Futility\" a \"Strange Meeting\". Ve válce Owen zahynul a jeho dílo bylo doceněno až posmrtně. Byl blízkým spolupracovníkem a přítelem spisovatele Siegfrieda Sassoona, se kterým se potkali roku 1917 ve válečném lazaretu. O jejich přátelství pojednává divadelní hra Stephena MacDonalda \"Not About Heroes\" (1982) či román \"Regeneration\" (1991) Pat Barkerové.\n\n"}
{"id": "1067399", "url": "https://cs.wikipedia.org/wiki?curid=1067399", "title": "Eleonora Navarrská", "text": "Eleonora Navarrská\n\nEleonora Navarrská ( \"Leonor I de Trastámara y de Evreux\"; 2. února 1426, Olite – 12. února 1479, Tudela) byla hraběnka z Foix a také velmi krátce navarrská královna.\n\nNarodila se jako mladší dcera budoucího aragonského krále Jana II. a Blanky, dcery navarrského krále Karla III. Roku 1427 byla společně s bratrem a sestrou kortesy v Pamploně uznána za následníky navarrského trůnu. 30. června 1436 se v provdala za Gastona z Foix, svého vrstevníka. Roku 1441 zemřela její matka a otec odmítl postoupit Navarru synovi Karlovi. V následných sporech, jež vyústily v občanskou válku stála Eleonora s manželem na straně krále Jana. Dokonce věznila svou starší sestru Blanku, aby se nemohla ujmout po bratrově smrti vlády nad Navarrou a je současníky obviňována z jejího skonu. Jan Aragonský si udržel vládu nad Navarrou i v následujících letech, Eleonora byla jmenována regentkou a koruny se dočkala až v lednu 1479, kdy její otec v kmetském věku zemřel. Královského titulu si příliš neužila, zemřela pár týdnů po něm, v únoru téhož roku.\n"}
{"id": "1067401", "url": "https://cs.wikipedia.org/wiki?curid=1067401", "title": "Hwang Hui-te", "text": "Hwang Hui-te\n\nHwang Hui-te (: ), (* 12. června 1978 Mokpcho, Jižní Korea) je bývalý reprezentant Jižní Koreje v judu.\n\nPatřil k nejtvrdším zápasníkům své doby. Do jihokorejské reprezentace se dostal v pokročilejším věku a hned na první velké akci mistrovství světa bral zlatou medaili. Jeho judo bylo zápasnicky laděné, byl vyznavačem dnes již zakázaného leggrabingu a potom velmi silný v ne-waza. Po zákazu útoku na nohu zlepšíl své strhy sutemi-waza a techniku seoi-nage.\n\nÚčastnil se dvou olympijských her. V roce 2004 na olympijských hrách v Athénách byl favoritem na jednu z medailí. V semifinále však prohrál v závěru s Japoncem Izumim a v boji o třetí místo podlehl ruskému reprezentantu Taovovi. Za čtvři roky se do olympijské nominace nevešel na úkor Čchö Son-hoa. Výsledkem byl přestup do vyšší váhy, ve které si účast v roce 2012 na olympijských hrách v Londýně pohlídal. Postoupil opět do semifinále, kde v zápasnicky laděném duelu těsně nestačil na Mongola Tüvšinbajara. V boji o třetí místo podlehl Nizozemci Grolovi. Olympijské medaile se nakonec nedočkal.\n\n"}
{"id": "1067403", "url": "https://cs.wikipedia.org/wiki?curid=1067403", "title": "Martin Ševela", "text": "Martin Ševela\n\nMartin Ševela (* 20. listopadu 1975, Most pri Bratislave) je bývalý slovenský fotbalový obránce, naposledy působící v klubu FK AS Trenčín. Mimo Slovensko působil jako hráč na klubové úrovni v Česku. V současnosti je trenér, od září 2019 kouč polského Zagłębie Lubin. Preferuje ofenzivní pojetí kopané dle své oblíbené fotbalové školy – nizozemské.\n\nJe odchovancem týmu FK AŠK Inter Slovnaft Bratislava, kde se v roce 1995 propracoval do seniorské kategorie a v sezoně 1994/95 získal s mužstvem Slovenský pohár. V ročníku 1999/00 vybojoval s Interem ligový titul a získal s ním i domácí pohár, tyto úspěchy se klubu podařilo zopakovat i v následující sezoně. V bratislavském celku působil nepřetržitě až do ledna 2002, v roce 1999 pouze krátce hostoval v týmu FK Ozeta Dukla Trenčín. Následně nastupoval v letech 2002-2004 za mužstvo FK Dubnica nad Váhom a ročník 2004/05 strávil v českém klubu 1. FK Drnovice, se kterým sestoupil do druhé nejvyšší soutěže. V létě 2007 zamířil zpět do vlasti a upsal se Slovanu Bratislava, kterému na jaře 2006 pomohl k návratu do první ligy. V zimním přestupovém období sezony 2006/07 se vrátil do Interu Bratislava, ve kterém tentokrát zažil období v nejvyšší soutěži i druhé lize. Následně zamířil zpět do Trenčína, který z pozice kapitána celku dovedl k postupu do nejvyšší slovenské soutěže. V létě 2012 ukončil v sedmatřiceti letech svoji profesionální hráčskou kariéru.\n\nKariéru trenéra zahájil v ročníku 2012/13 v Trenčíně, kde nejprve působil jako asistent Adriána Guľi. Po Guľově odchodu do celku MŠK Žilina vykonával stejnou funkci i v realizačním týmu Ľuboše Nosického. V září 2013 převzal po odvolaném Nosickém funkci hlavního trenéra A-mužstva FK AS Trenčín. Jako hlavní kouč byl však oficiálně prezentován Ivan Vrabec, jelikož Ševela neměl potřebnou trenérskou licenci.\n\nPremiérový zápas na lavičce Trenčína odkoučoval v devátém kole hraném 14. 9. 2013 proti Žilině (výhra 3:1). V sezóně 2014/15 dovedl Trenčín poprvé v historii k triumfu ve slovenském poháru, ve finále zdolali jeho hráči tým FK Senica v penaltovém rozstřelu. Ve stejném ročníku se svým mužstvem vyhrál historicky poprvé slovenskou nejvyšší soutěž a tím pádem mohl slavit zisk double. 4. října 2015 uzavřel s vedením nový tříletý kontrakt. V lednu 2016 dokončil studium a získal trenérskou UEFA Pro licenci nutnou k vykonávání funkce hlavního trenéra, krátce předtím absolvoval stáž v nizozemském klubu AZ Alkmaar. Na jaře 2016 s trenčínským týmem obhájil double, prvenství ve slovenském poháru i v lize. V létě 2016 o jeho služby projevil zájem Slovan Bratislava, angažmá ale nakonec nedopadlo. V září 2017 jej vedení AS odvolalo z funkce hlavního kouče a celek převzala dvojice Roman Marčok - Vladimír Cifranič. Na lavičce Trenčína odkoučoval 136 ligových zápasů, další přidal v předkolech Evropské ligy UEFA a Ligy mistrů UEFA.\n\nV říjnu 2017 jej angažoval na post hlavního trenéra Slovan Bratislava. S vedením \"belasých\" podepsal smlouvu na tři roky a vystřídal ve funkci kouče Ivana Vukomanoviće.\n\nPremiéra na lavičce Slovanu nebyla úspěšná, jelikož jeho svěřenci podlehli v 15. kole hraném 3. listopadu 2017 mužstvu FC DAC 1904 Dunajská Streda v poměru 1:2. 1. května 2018 jeho hráči porazili ve finále slovenského poháru hraného v Trnavě celek MFK Ružomberok v poměru 3:1 a obhájili tak zisk této trofeje z předešlé sezony 2016/17. Ševela se díky tomuto úspěchu stal po trenéru Vičanovi a Jankechovi třetím koučem, který získal třikrát domácí pohár.\n\nNa podzim 2018 postoupili jeho svěřenci přes moldavský klub FC Milsami Orhei (výhry 4:2 a 5:0) a tým Balzan FC z Malty (prohra 1:2 a výhra 3:1) do třetího předkola Evropské ligy UEFA 2018/19, v němž Slovan vypadl po výhře 2:1 a prohře 0:4 s rakouským celkem Rapid Vídeň. 14. 4. 2019 vybojoval se svými hráči po výhře 3:0 nad mužstvem MŠK Žilina šest kol před koncem ročníku mistrovský titul. 25. května 2019 byl zvolen za nejlepšího trenéra sezony 2018/19 Fortuna ligy.\n\nV červenci 2019 jej vedení po ostudném vypadnutí v prvním předkole Ligy mistrů UEFA 2019/20 s černohorským klubem FK Sutjeska Nikšić společně s jeho asistentem Ivanem Vrabcem odvolalo.\n\n16. září 2019 převzal jako hlavní kouč polský tým Zagłębie Lubin, se kterým uzavřel kontrakt do léta 2020 s automatickým prodloužením v případě účasti v mistrovské skupině Ekstraklasy. Asistenta mu dělal stejně jako v jeho předchozích působištích Ivan Vrabec. Při své premiéře na lavičce Lubinu jeho svěřenci remizovali v devátém kole 4:4 na hřišti Śląsku Wrocław.\n\n"}
{"id": "1067404", "url": "https://cs.wikipedia.org/wiki?curid=1067404", "title": "Saint-Laurent", "text": "Saint-Laurent\n\nSaint-Laurent (\"česky Svatý Vavřinec\") může být:\n\n\n\n"}
{"id": "1067410", "url": "https://cs.wikipedia.org/wiki?curid=1067410", "title": "Pacific Palisades", "text": "Pacific Palisades\n\nPacific Palisades je přímořská čtvrť města Los Angeles. Sousedí s Tichým oceánem na jihozápadě, čtvrtí Brentwood na východě, městem Malibu na západě, městem Santa Monica na jihovýchodě, a s pohořím Santa Monica Mountains na severu. Podle Los Angeles Times ve čtvrti roku 2008 žilo přes 25,000 obyvatel. Pacific Palisades je primárně residenční čtvrtí. Lze zde nalézt obrovské soukromé vily, malé povětšinou starší domy, byty, a apartmány. Ve čtvrti se také nachází, díky blízkosti pohoří Santa Monica, mnoho turistických stezek a parků. Každý rok 4. července (Den Nezávislosti) se zde také koná běh na 5 a 10 km. Trasa tohoto závodu se nachází na Sunset Boulevard, a běží se směrem k oceánu.\n\nRoku 1911 zde filmový režisér a producent Thomas Ince vytvořil filmové studio. Toto studio bylo specializováno na westernové filmy, a Ince jej nazvýval „Inceville“, a v dobách své největší slávy zde zaměstnával až 600 lidí. O deset let později zde koupil pozemek reverend Charles Scott. Scott zde založil malou obec už tehdy nazvanou Pacific Palisades. Jeho vizí bylo vytvořit komunitu plnou inteligentních a nábožensky smýšlejících lidí. Během výstavby domů věřící lidé spali ve stanech poblíž, a už roku 1925 stálo v Pacific Palisades okolo 100 domů. Ulice se tehdy jmenovaly po jednotlivých metodistických misích a misionářích. Postupem času skromné domky nahradily větší a honosnější domy, které byly občas nahrazeny multimilionovými luxusními vilami. Největším lákadlem pro lidi bylo bezesporu zdejší klima; teploty vzduchu jsou zde sice o něco málo nižší než ve vnitrozemských oblastech losangeleské pánve, zato je Pacific Palisades mnohem prosluněnější, a mlhy jsou zde vzácností.\n\nBěhem 30. a 40. let zde v exilu žilo mnoho německých či rakouských filmových tvůrců a intelektuálů.\n\nZajímavostí je, že zde platil po mnoho let zákaz konzumace alkoholu. Jediná restaurace, která ve čtvrti směla prodávat alkoholické nápoje byl Čínský restaurant.\n\nThe Village je pěší, životem pulsující malá obchodní oblast, jejímž centrem je Slavný Sunset Bulvár a ulice Via de la Paz. V této oblasti se nachází množství farmářských trhů, restaurací, kaváren, butiků, obchodů, bankovních ústavů, či kanceláří.\n\nThe Via Mesa a The Huntington Palisades jsou dvě oblasti, které přímo sousedí s “The Village“ na jihu bulváru Sunset. Obě tyto oblasti poskytují krásné výhledy na oceán. The Via Mesa je umístěna mezi kaňonem Temescal na západě, kaňonem Portero na východě, a sedí tak na vysokém útesu. Tato oblast v sobě skýtá také největší veřejný park ve čtvrti.\n\nThe Alphabet Street je také oblast, která na severu přímo sousedí s bulvárem Sunset. Oblast je charakteristická velkým počtem rodinných domů, jež jsou v řadě narovnány na přímých ulicích.\n\nThe El Medio Mesa se nachází jižně od Sunset Bulváru, a zčásti leží v údolí Temescal. Je to právě oblast nazvaná The El Medio Mesa, kde se nachází křižovatka Sunset Boulevard a Pacific Coast Highway.\n\nMarquez Knolls je velká oblast domů na severu čtvrti.\n\nCastellammare se nachází podél Pacific Coast Highway. Většina oblasti je umístěna na velmi malých útesech. Oblast Castellammare je domovem asi nejznámější turistickou atrakcí Pacific Palisades; muzea s parkem \"Getty Villa\". Ulice zde jsou klikaté, a domy na východě mají, díky blízké přítomnosti pohoří Santa Monica, nádherný výhled na oceán.\n\nRustic Canyon je oblast východně od bulváru Chautauqua, kde se noří do hlubiny kaňonu Santa Monica. Zde lze nalézt veřejný park Will Rodgers State Historic Park. Oblast je charakteristická především pro to, že zde stojí mnoho poválečných staveb.\n\nThe Riviera je část Pacific Palisades, nacházející se cca 4 km východně od oblasti The Palisades Village. V této oblasti je Riviera Coutry Club, což je ultra moderní country klub, jehož součástí je i golfové hřiště, na němž se v minulosti několikrát hrála PGA Tour. Oblast je rozdělena slavnou ulicí Sunset Boulevard na dvě části; jižní a severní. Vnější hranicí oblasti je losangeleská čtvrť Brentwood a město Santa Monica.   \n\nPacific Palisades je čtvrtí, jejíž obyvatelé jsou téměř výhradně bílé pleti. Z cca  25 000 obyvatel je bílých přes 22 000.\n\nGetty Villa je jednou ze dvou lokací J. Paul Getty Museum, a nachází se na západním konci Pacific Palisades poblíž města Malibu. Vila je naučným centrem a muzeem zabývajícím se starověkým Řeckem, Římem, a Etruskou civilizací. Muzeum obsahuje 44 000 řeckých, římských, a etruských antických sousoších. Otevřena byla roku 1954.\n"}
{"id": "1067412", "url": "https://cs.wikipedia.org/wiki?curid=1067412", "title": "Olověná vesta", "text": "Olověná vesta\n\nOlověná vesta (v anglickém originále Full Metal Jacket) je americký válečný film režiséra Stanleyho Kubricka z roku 1987. Scénář je společným dílem Kubricka, Micheaela Herra a Gustava Hasforda, autora knihy The Short-Timers z roku 1979, která se stala námětem filmu. Hlavním tématem filmu jsou vojáci námořní pěchoty USA, kteří se rozhodli bojovat ve Vietnamu. Originální název filmu odkazuje na celoplášťovou střelu (v angličtině právě \"full metal jacket\"), takže český název filmu je dosti nepřesný a zavádějící. Premiéru měl film 26. června 1987 v USA.\n\nFilm získal kladnou kritiku a řadu nominací, mezi nimi také nominaci Oscara za nejlepší scénář pro Kubricka, Herra a Hasforda. V roce 2001 film skončil na 95. místě mezi prvními sty nejnapínavějšími filmy v soutěži oslavující 100 let americké kinematografie.\n\nV roce 1967 se během války ve Vietnamu dostaví na ostrov Parris Island zájemci o vstup do námořní pěchoty k základnímu výcviku. Poté, co si nechají oholit hlavy, se setkají s výcvikovým instruktorem, seržantem Hartmanem. Hartman svěřené nováčky týrá, aby z nich vycvičil tvrdé a nelítostné mariňáky připravené k boji. Mezi nováčky jsou také vojíni „Vtipálek“, „Kovboj“ a obézní Leonard Lawrence, který na začátku filmu dostane přezdívku „Gomer Pyle“ poté, co rozčílí instruktora.\n\nHartman přidělí vojína Pyla Vtipálkovi. Zpočátku se mu nedaří celou situaci zvládat, ale s pomocí Vtipálka se začne zlepšovat. To se změní poté, co Hartman zjistí, že Pyle nemá zamčenou skříňku a objeví v ní tajně ukrytou koblihu. V domnění, že se jedná o selhání rekrutů ve snaze mu pomoci, Hartman zavádí politiku kolektivního trestu: s každým Pylovým přestupkem to odnese zbytek družiny a Pyle se musí dívat, jak jeho kolegové trpí. To si družina nenechá líbit a zorganizuje odvetu, do níž přinutí se zapojit i Vtipálka. Každý z družiny několikrát praští Pyla do břicha kusem mýdla zabaleným do osušky. Po této zkušenosti se Pyle rozhodne pilně zapracovat a představuje si sebe samého jako ideálního mariňáka. To těší Hartmana, ale Vtipálek si všimne známek mentálního poklesu Pyla, který si povídá se svou puškou M14.\n\nPo absolvování výcviku jsou rekruti (nyní mariňáci) přiděleni do různých odvětví námořnictva. Vtipálek je přiřazen k vojenskému zpravodajství. Během poslední noci na ostrově Parris Island má Vtipálek hlídku a najde Pyla na záchodech, kde si nabíjí svou pušku. Vtipálek se ho pokusí uklidnit a přimět, aby toho nechal, přičemž apeluje na jeho zdravý rozum. To se mu však nepovede, Pyle začne provádět příkazy s puškou a vykřikovat věty „střelcova kréda“, čímž vzbudí ostatní rekruty a Hartmana. Hartman přikazuje Pylovi, aby odložil pušku po zjištění skutečnosti, že zbraň je plně nabitá. V zápalu své mentality Pyle zastřelí Hartmana a poté spáchá sebevraždu.\n\nV roce 1968 je již seržant Vtipálek válečný pisatel ve Vietnamu pro noviny \"Stars and Stripes\" společně se svým kamarádem vojínem Raftermanem, válečným fotografem. Rafterman chce jít do akce, jakmile Vtipálek vykládal o své touze. V základně mariňáků se Vtipálkovi vysmívají za to, že nikdy nepoznal stav duchanepřítomnosti, což značí jeho válečnou nezkušenost. Jejich rozhovor je přerušen ofenzívou Tet, když se síly severovietnamské armády pokusí napadnout základnu.\n\nNásledující den je zpravodajský štáb informován o útoku nepřátel v jižním Vietnamu. Vtipálek je společně s Raftermanem vyslán do Phu Bai. Potkají oddíl „čuňáků“, kde Kovboj působí jako seržant. Vtipálek čuňáky doprovází během bitvy o Hue, kde je nový kapitán „Gól“ zabit. Jakmile je oblast prohlášena za bezpečnou, američtí novináři vstupují do Hue a ptají se mariňáků na jejich čerstvé zkušenosti a názory na válku.\n\nBěhem hlídky je velitel jednotky, Crazy Earl, zabit nastraženou pastí, Kovboj přejímá jeho pravomoce. Oddíl se ztratí a Kovboj nařizuje Osmičce prozkoumat oblast. Sniper Viet congu postřelí Osmičku a oddílový lékař, doktor Jay, je sám poraněn, když se pokusí přes zákaz zachránit Osmičku. Kovboj se dozví, že tanky nemohou přijet a velí týmu připravit se ke stažení. Kulometčík Bestie neposlechne Kovboje a rozhodne se na vlastní pěst zachránit kamarády. Zjistí, že je zde jen jeden sniper, ale Osmička a doktor Jay jsou zabiti, když se doktor pokusí ukázat na jeho polohu. Během přesunu ke sniperovi je Kovboj zabit.\n\nBestie přejímá pravomoce a nařizuje útok na snipera. Vtipálek najde střelce, kterým je náctiletá holka, a pokusí se ji střelit. Puška se mu ale zasekne a dívku tak nevědomky varuje. Rafterman dívku smrtelně postřelí. Když dorazí zbytek oddílu, sniperka žádá o smrt, čímž rozpoutá debatu o tom, co s ní udělají. Bestie udělí povolení k milosrdné popravě pouze, pokud to udělá Vtipálek. Po nějaké chvilce rozhodování ji Vtipálek zastřelí. Mariňáci mu gratulují k jeho prvnímu zabití, zatímco Vtipálek je duchem nepřítomen. Mariňáci se vrací zpět do tábořiště zpívajíc si znělku \"Mickey Mouse March\". Vtipálek konstatuje, že se dostal „do velkýho průseru“, ale je rád, že je naživu a už se nebojí.\n\nKubrick kontaktoval Michaela Herra, autora knihy vzpomínek na vietnamskou válku \"Dispatches (Poslání)\" (1977), na jaře 1980 během práce na filmu o holokaustu, na kterém přestal pracovat přerušen myšlenkou filmu o vietnamské válce. Potkali se v Anglii, kde mu režisér pověděl, že chce vytvořit film o válce, ale stále hledá námět pro příběh, který by na pozadí války vynikal. Kubrick zakrátko našel knihu Gustava Hasforda \"The Short-Timers\" při čtení recenze \"Virginia Kirkus\" a předal to Herrymu v kuchyňce, který mu řekl, že se jedná o mistrovský kousek. V roce 1982 si Kubrick knihu dvakrát přečetl, poté si pomyslel, že to byla „unikátní a naprosto výjimečná kniha“, a společně s Herrem se rozhodl udělat z ní základ pro další film. Filmař byl zaujatý knihou, o níž říkal, že je „skoro až poetická a chladná“. Rok poté začal hledat reference pro film, sledoval dokumentární filmy, četl vietnamské noviny na mikrofilmu z Knihovny Kongresu a zkoumal stovky dobových fotografií. Zpočátku se Herr nechtěl otevřít ke svým válečným zkušenostem a Kubrick tři roky strávil nad telefonáty Herrovi.\n\nV roce 1985 Kubrick oslovil Hasforda, aby s ním a s Herrem spolupracoval na scénáři, často Hasfordovi třikrát až čtyřikrát týdně telefonoval. Kubrick už v té době měl připravený detailní příběh. Kubrick s Herrem se scházeli v Kubrickově domovu, kde příběh dělili do scén. Z toho pak Herr napsal první koncept. Filmař se obával, že název knihy by mohl mátnout diváky, jelikož evokoval myšlenku lidí, kteří pracují na zkrácený úvazek, a změnil titul na \"Full Metal Jacket\" (v češtině nesprávně pojmenováno „Olověná vesta“) poté, co objevil frázi při čtení dialogů se zbraněmi. Poté, co byl první návrh dokončen, Kubrick po telefonu sdělil další postup a Hasford s Herrem zaslali úpravy poštou. Kubrick si je přečetl a poupravil do finální podoby. Hasford ani Herr nevěděli, jak moc přispěli do scénáře, což vyvolalo rozepře v uvedení do závěrečných titulků. Hasford na to vzpomíná: „Byli jsme jako dělníci u výrobní linky v automobilce. Já pracoval na jedné straně, Michael na druhé a jenom Stanley věděl, že z toho bude auto.“ Herr řekl, že režisér nechtěl vytvořit film proti válce, ale že „chtěl ukázat, co je válka zač“. V jistý čas se chtěl Kubrick s Hasfordem seznámit důvěrněji, ale Herr namítal s odůvodněním, že autor knihy \"The Short-Timers\" je poněkud labilní, načež Kubrick uposlechl. Všichni se sešli u Kubricka doma v Anglii na obědě. Příliš se jim nedařilo, Hasford byl dokonce na krátkou dobu z produkce vyloučen.\n\nStudent filmu Greg Jenkins napsal detailní analýzu přenosu knihy na filmové plátno. Originální příběh má tři části, přičemž film téměř celou třetí část vypouští a dává více prostoru první části věnující se základnímu výcviku na ostrově Parris Island, která je v knize o mnoho kratší. To činí strukturu filmu duální, se dvěma zcela odlišnými částmi, které spojují stejné postavy, Jenkins věří, že jedna se shoduje s Kubrickovými prohlášeními o rozšíření běžných konvencí vypravování ze 60. let.\n\nSeržant Hartman (v knize nazývaný Gerheim) se ve filmu vyskytuje častěji. Film se věnuje neschopnosti vojína Pyla jako zjevu, který vrhá negativní stín na zbytek oddílu. Ve filmu je na rozdíl od knihy jediným nováčkem, kterému se nedaří v testech. Film vypouští Hartmanův názor, že vojín Pyle se zdá být psychicky labilní. Místo toho mu ve filmu Hartman gratuluje, že se dokonale zocelil. Jenkins si myslí, že jakýkoliv citový vztah Hartmana k nováčkům by mohlo narušit rovnováhu filmu, což záleží na pohledu obyčejných vojáků pod kontrolou Hartmana jako na přírodní živel představující kult zabijáka.\n\nRůzné kapitoly knihy byly z filmu vystřiženy a sloučeny s ostatními. Scéna, kde Kovboj představuje svůj oddíl „čuňáků“, byla hodně zkrácena a doplněna jinými částmi knihy. I když závěrečná třetí část knihy byla téměř celá vypuštěna, její zbytky byly vloženy do jiných částí filmu. Dechberoucí scéna se sniperem je sloučení dvou kapitol z knihy, jedna z druhé části a jedna z části třetí. Jenkins vnímá tuto interpretaci obou kapitol dramatickou, ale zároveň méně děsivou, než její protějšek v knize.\n\nFilm má více vážnější tón, než kniha, která obsahuje častěji bezohledný humor. Vtipálek je ve filmu vyobrazen jako lidsky smýšlející bytost, což je znát ve scéně se sniperem i jinde v jeho morálním dilematu. Jeho dilema je spíše otázkou trpělivosti, než aby zápasil s ostatními mariňáky. Právě proto film vypouští jeho celkem dominantní spor s Bestií.\n\nFilm se také příliš nevěnuje smrti Raftermana. Jenkins si myslí, že to umožňuje divákům přemýšlet o jeho dosavadním vývoji a uvažovat o jeho vývoji příštím. Jenkins se rovněž domnívá, že by to nepasovalo do příběhu filmu.\n\nKubrick prostřednictvím společnosti Warner Bros. podal inzerát na nábor mladých talentovaných herců ve Spojených státech a v Kanadě. Režisér k výběru adeptů použil videokazety. Dostal celkem 3 000 kazet. Štáb zhlédnul všechny kazety a vyřadil nepoužitelné. Tím zbylo 800 kazet k hodnocení pro Kubricka.\n\nBývalý výcvikový instruktor námořní pěchoty Ronald Lee Ermey byl původně k filmu pozván jako technický poradce, nicméně se ptal Kubricka, jestli by nemohl dostat roli seržanta Hartmana. Kubrick, který viděl jeho výkon jako výcvikový instruktor seržant Loyce ve filmu \"The Boys in Company C\", mu řekl, že není způsobilý k tomu, aby hrál takovou roli. Ermey jako odpověď zaslal nahrávku, kde ukazuje jeho schopnost vžít se do role, stejně tak na vojácích Královského námořnictva demonstruje, jak výcvikový instruktor dokáže podlomit vůli nováčka, improvizací a urážkami. Poté, co Kubrick zhlédl videokazetu s touto nahrávkou dal Ermeymu roli se slovy „Pro tuto roli jsi se narodil“. Rovněž zařadil 250-stránkový přepis Ermeyho hlášek do scénáře. Ermeyho zkušenosti z vietnamské války se ukázaly v tomto poli neobyčejné. Na Kubrickův souhlas si bývalý instruktor napsal 50 % vlastních dialogů, nejčastěji urážek.\n\nZatímco Ermey se učil jeho řeč v nácvikové místnosti, pomocný producent na něj házel tenisové míčky a pomeranče. Ermey jej měl chytit a hodit zpátky co nejrychleji to bylo možné a zároveň recitovat svojí řeč tak rychle, jak dokáže. Jakékoliv zaváhání, zakoktání nebo vynechání znamenalo začít znovu. Kubrick požadoval 20 bezchybných pokusů. „Byl můj výcvikový instruktor,“ říkal Ermey o pomocném producentovi.\n\nPůvodně měl vojína Vtipálka hrát Antony Michael Hall, ale po 8 měsících dohadů to Kubrick s Hallem vzdal. Kubrick nabídnul roli i Bruce Willisovi, který ale účast odmítnul z důvodu účasti v televizním seriálu \"Měsíční svit\".\n\nVincent D'Onofrio se o náboru do rolí dozvěděl od Matthewa Modina. S půjčenou kamerou oblečený do armádní uniformy natočil náborové video pro roli vojína Pyla. Kubrick, který roli Pyla hodnotil jako nejtěžší z celého filmu, D'Onofria obratem informoval, že role je jeho.\n\nKubrick film natáčel v Anglii. Místa natáčení zahrnují Cambridgeshire, národní park Norfolk Broads, bývalé Millennium Mills, becktonskou plynárnu a základnu bývalé RAF, později britské armády. Bassingbournské kasárny ve filmu zpodobňovaly výcvikový tábor mariňáků na ostrově Parris Island v Jižní Karolíně. Střelnice britské armády nedaleko Bartonu, mimo Cambridge, byla použitá ve scéně, kde Hartman Pylovi gratuloval k jeho střeleckému výkonu. Opuštěná becktonská plynárna několik kilometrů od centra Londýna si zahrála zničené město Hue. Kubrick místo pečlivě vybíral podle fotografií z Hue pořízených v roce 1968, přičemž našel oblast ve vlastnictví britských energetických závodů, která byla určená k demolici a Hue připomínala. K dokonání vzhledu filmaři vyhodily budovy do povětří a vedoucí výpravy s demoliční koulí vyboural díry v konkrétních budovách v průběhu dvou měsíců Kubrick měl původně plastovou repliku džungle dovezenou z Kalifornie, jenže poté, co se na ni podíval, řekl: „Není to ono, pryč s tím.“ Otevřená země je v cliffských mokřadech, rovněž na Temži, s 200 dovezenými španělskými palmami a 100 000 plastovými tropickými rostlinami z Hong Kongu.\n\nKubrick objednal čtyři tanky M41 od belgického armádního plukovníka (fanouška) a helikoptéry Westland Wessex natřené mariňáckou zelení představující helikoptéry námořní pěchoty Sikorsky H-34. I když je Wessex licenčně odvozený od helikoptéry Sikorsky H-34, Wessex má místo pístových motorů naftové turbíny. To prodloužilo a zešpicatilo nos. Kubrick navíc dostal škálu pušek, granátomety M79 a kulomety M60 od legálního prodejce zbraní.\n\nModine natáčení popsal jako těžké. Filmovací lokalita představující Vietnam, becktonská plynárna, byla toxickou a environmentální noční můrou pro celý štáb. Azbest a stovky chemikálií otrávily půdu a vzduch. Modine natáčení v plynárně zdokumentoval ve své knize \"Deník Olověné vesty\". Během scén ze základního výcviku měl Modine s ostatními rekruty vydržet tvrdost mariňáckého výcviku, včetně Ermyho křičící na ně deset hodin denně během natáčení scén z ostrova Parris Island. Kvůli zajištění autentičnosti reakcí herců nesměli nacvičovat společně s Ermeym. Navíc kvůli kontinuitě filmu si museli nechat každý týden oholit hlavy.\n\nV průběhu natáčení měl Ermey autonehodu, zlomil si všechny žebra na jedné straně a na čtyři a půl měsíce nebyl schopen hrát. Scéna s Kovbojovou smrtí ukazuje v pozadí budovu, která připomíná sochu slavného vetřelce z Kubrickova filmu \"\". Kubrick tuto podobnost označil jako mimořádnou náhodu.\n\nBěhem filmování Hasford uvažoval o právním kroku při psaní zásluh do závěrečných titulků. Původně filmaři chtěli Hasforda uvést jako dalšího účastníka, ale Hasford trval na plném uvedení zásluh.\n\nKubrickova dcera Vivian, která se ve filmu v zásluhách neuvedena objeví jako novinářská kameramanka u masového hrobu, v zákulisí natočila 18 hodin dlouhý materiál o průběhu filmování pro potenciální film o filmu, podobný tomu, který vytvořila pro Kubrickův film \"Osvícení\", nicméně v tomto případě se její plán neuskutečnil. Části její práce mohou být k vidění v dokumentu z roku 2008 \"Komnata Stanleyho Kubricka\".\n\nV porovnání s ostatní Kubrickovou tvorbou témata Olověné vesty si získala trochu pozornosti ze strany kritiků a recenzentů. Esej Michaela Pursella \"Olověná vesta: Rozpad patriarchy\" z roku 1988 byla brzkou, detailní úvahou o dvoudílné struktuře filmu a kritikou mužné povahy, prohlašující, že film ukazuje válku a erotiku jako rovnocenné záležitosti. Mnoho recenzí se zaměřilo na armádní vymývání mozku v první části filmu, se základním výcvikem, zatímco druhá část recenzentům připadala více zmatená a separovaná od kontextu. Rita Kempley z deníku \"The Washington Post\" napsala: „Je to jako by si půjčili kousíček z každého válčeného filmu, aby utvořili tento rozmanitý závěr.“ Roger Ebert zas vysvětloval: „Film nepůsobí jako celek, rozpadá se na několik samostatných kousků, žádný z nich mne nijak nenadchnul.“ Julian Rice v jeho knize \"Kubrickova touha\" popisuje druhou část filmu jako pokračování psychické zkoušky Vtipálka ve snaze přežít lidské utrpení.\n\nTony Lucia z redakce \"Reading Eagle\" se v jeho filmové recenzi z 5. července 1987 zaměřil na témata z Kubrickovy kariéry, přičemž poznamenal: „Ten sjednocující prvek může být obyčejný člověk, který se díky zážitkům stal příliš velkolepým, aby se dal ovládnout,“ přičemž citoval „armádní způsob myšlení“ z tohoto filmu. Také napsal, že motiv brzy zobrazil „člověka pokoušející se zdolat vlastní omezení“ a speciálně, že „\"Olověná vesta\" je poslední kapitolou ve filmech, které nejen, že komentují dobu dnešní i minulou, ale také jsou něčím víc.“\n\nV provokativní eseji o \"Olověné vestě\" britský kritik Gilbert Adair napsal: „Kubrickův přístup k jazykovému projevu byl vždy chabý a od přírody nekompromisně neměnný. Zdá se, že jej prezentuje jako výhradně environmentální produkt, jen velice nepatrně ovlivněný představou subjektivity a interiority, ve vším rozmaru změn osobního projevu.“ Michael Herr do své knihy o své práci na scénáři napsal: „Celé je to jednostranně zaměřeno, starý a stále aktuální problém, jak do filmu nebo knihy začlenit jiskru, aby to působilo živě, představuje něco, co Jung nazývá Stínem, nejběžnější vzor a nejlehčí k zisku zkušeností… Válka je pro Stín nejlepší místo k činnosti, kde Vás její ostatní činnosti vedou. Jak bylo ve Vietnamu výstižně vyřknuto: Jistě, třebaže projdu Údolím Stínů mrtvých, nebudu mít strach ze zla, neboť sám budu konat zlo.“\n\nV souvislosti s její dokumentární prací Vivian Kubricková pod pseudonymem „Abigail Mead“ složila hudbu pro film. Podle interview, který poskytla v roce 1988 pro magazín \"Keyboard\" byla hudba pro film vytvořená převážně syntezátory Fairlight CMI a Synclavier. Dobovou hudbu Kubrick vybíral ze seznamů \"Billboard charts\" – Vybíral ze sta největších hitů pro každý rok v rozsahu 1962–1968 a vyzkoušel mnoho skladeb, ovšem „někdy nesedí rytmus hudby na pozadí s dialogy“. Zde je seznam dobových skladeb:\nSingl \"Full Metal Jacket (I Wanna Be Your Drill Instructor)\" od dvojice Abigail Mead a Nigel Goulding vyšel k propagaci filmu. Obsahuje Ermeyho hlášky z filmu. Singl ve Velké Británii dosáhl druhého místa v oblíbenosti.\n\n\"Olověná vesta\" byla 26. června 1987 uvedena do 215 kin. Ten víkend film vydělal celkem 2 217 307 dolarů, v přepočtu 10 313 dolarů na kino, čímž se film zařadil na desáté místo první desítky nejlepších filmů 26.–28. června. Později promítání vydělalo dalších 2 002 890 dolarů, celkem tedy 5 655 225 dolarů před rozšířením filmu do celé země 10. července 1987 do 881 kin (zvýšení počtu kin o 666). V průběhu 10.–12. července film vydělal navíc 6 079 963 dolarů, v přepočtu 6 901 dolarů na kino, film se tím posunul na druhé místo v oblíbenosti. Během následujících čtyř týdnů film uvedlo dalších 194 kin, celkem se film rozšířil do 1 075 kin. Celkem film nasbíral 46 357 676 dolarů, čímž se film umístil na 23. příčku oblíbenosti v roce 1987.\n\n23. října 2007 byl film vydán na nosičích Blu-ray ve Spojených státech i jinde. 9. dubna 2012 Warner Home Video oznámil, že 7. srpna 2012 vydá speciální Blu-ray DVD k 25. výročí premiéry filmu.\n\n\"Olověná vesta\" byla již od uveřejnění hodnocena kritiky. Recenzentní webové stránky Rotten Tomatoes retrospektivně sesbíraly recenze k filmu, čím stanovily hodnocení 94 % na základě recenzích od 70 kritiků, průměrné ohodnocení je 8,4 z 10. Jiný recenzent, Metacritic, film ohodnotila 78 body ze 100, čímž film řadí mezi „celkově populární“ na základě 18 recenzí. Recenzenti většinou film hodnotili pozitivně k hercům, zvláště u Ermeyho, špatně si nevede ani první část filmu se základním výcvikem, ovšem řada recenzí se stavila negativně k druhé části filmu odehrávající se ve Vietnamu a závěr filmu popisují jako „pomatenou“ morální připomínku. Film se zařadil na 95. místě mezi 100 nejnapínavějšími filmy soutěže oslavující 100 let americké kinematografie.\n\nRichard Corliss z redakce \"Time\" ocenil technickou kvalitu filmu, „živý a zoufalý důvtip dialogů“, „odvahu k volbě chaotických šarvátek k vytyčení nesmyslnosti války“ a „úžasné výkony téměř všech herců“. Richard věřil, že Ermey a D'Onofrio by měli být nominováni na Oscara. Corliss rovněž ocenil „nadpřirozenou vytříbenost a preciznost Kubrickovy filmové tvorby“. Ian Nathan z redakce \"Empire\" film ohodnotil třemi hvězdičkami z pěti se slovy „je to rozporuplné“, přičemž film popsal jako „energický, ale stejně tak i nepříjemně strohý“. Nathan se domníval, že po úvodní scéně první část filmu se základním výcvikem působí bezúčelně, ovšem svou recenzi shrnul prohlášením filmu „silnou Kubrickovou snahou, která vás nažhaví opakovanými scénami“. Nathan také pochválil Ermeyho „úžasný výkon“. Vincent Canby z redakce \"The New York Times\" film popsal jako „depresivní, nádherný a příznačně excentrický“. Carby se ke chvále Ermeyho rovněž připojuje, označuje ho „senzačním překvapením ve filmu“. Říká o něm, že je „tak dobrý, tak posedlý, že to vypadá, že si napsal text sám“. Canby rovněž poznamenal, že D'Onofriův výkon by měl být hodnocený s obdivem, a označil Modina jako „jednoho z nejlepších mladých filmových herců jeho generace“. Canby došel k závěru, že \"Olověná vesta\" byla filmem „s nesmírnou a velice vzácnou fantazií“.\n\nJim Hall píšící pro Film4 v roce 2010 film ocenil plnými pěti hvězdičkami a přidal se ke chvále Ermeyho s odůvodněním, že „jeho výkon jako sprostý seržant Hartman je právem proslulý a těžko si představit film stejně dobře fungující i bez něho“. Recenze také více obdivuje úvodní část filmu se základním výcvikem, nežli tu ve Vietnamu, popisuje ji jako „o mnoho výraznější, než druhá, delší část“. Film4 film okomentoval, že končí znenadání, ale redakce to vidí tak, že „film demonstruje, jak čistá a precizní může být režisérova vize, pokud odolá neblahému sklonu k přílišné shovívavosti“. Redakce Film4 se shodla, že \"Olověná vesta\" je společně s \"Dr. Divnoláskou\" „nejlepším Kubrickovým filmem“. Jonathan Rosenbaum z redakce \"Chicago Reader\" film nazval „nejasným, plným nepatrných vnitřních veršů, a hluboce dojemným“, prohlásil, že to je „nejpřísněji zhotovený Kubrickův film od \"Dr. Divnolásky\", stejně tak i nejodpornější“. Redakce \"Variety\" film nazvala „pronikavým, schematickým a skvěle provedeným“ dramatem „plným živosti, neskutečně hrubé vojenské mluvy, která významně přispívá k autentičnosti filmu“, ale domnívá se, že nikdy nevyvolává „mimořádně silné emoce“. Herecké výkony byly ohodnoceny jako „mimořádné“, Modine byl vyčleněn jako „ztělesnění toho, kdo se snaží přežít jak válku, tak jistou intuici“. Gilbert Adair v recenzi na \"Olověnou vestu\" napsal, že „Kubrickův postoj k jazykovému projevu byl vždy zjednodušující a přísně neměnný“. Dále napsal: „Zdá se, že Kubrick chce film předložit jako exkluzivní výsledek environmentální formy jen velice nepatrně ovlivněný představou subjektivity a interiority, se vším rozmarem negativ a změn osobního projevu.“\n\nNe všechny recenze byly pozitivní. Kritik Roger Ebert z redakce \"Chicago Sun-Times\" zaujal oponující postoj, film nazval „zvláštně bezduchým“ s ohodnocením dvěma a půl hvězdičky ze čtyř. Film hodnotil jako jeden z nejlepších válečných filmů, ovšem poznamenal, že dle jeho názoru nedosahuje takových kvalit, jako filmy \"Četa\", \"Apokalypsa\" nebo \"Lovec jelenů\". Ebert dále kritizoval druhou část filmu zasazenou do vlastního konfliktu ve Vietnamu, řekl: „Film se rozpadá na řadu samostatných kousků, které nejsou nijak zvlášť zajímavé.“ Rovněž došel k závěru, že poselství filmu bylo příliš krátké a příliš pozdě, kde to jistí ostatní filmy o válce ve Vietnamu. Ebert nicméně pochválil Ermeyho a D'Onofriův výkon se slovy: „Tyto herecké výkony jsou nejlepší z celého filmu, ostatní vůbec nedosahují jejich kvalit po jejich odchodu ze scény.“ Tato konkrétní recenze pobouřila Gene Siskela z televizního pořadu \"At the Movies\", kritizoval Eberta za film \"Hledá se Benji\" (vydaného ve stejném týdnu), který si oblíbil více, než \"Olověnou vestu\". Jejich názorové rozdíly byly parodovány v televizním pořadu \"The Critic\", kde si Siskel dobírá Eberta za jeho náklonnost k filmu \"Hledá se Benji\". \"Time Out London\" se k filmu rovněž staví kriticky se slovy: „Kubrickova režie je chladná jako ocel a manipulativní jako \"régime it depicts\"“. Redakce magazínu také věří, že postavy byly nedomyšlené, k čemuž dodávají: „Nikdy jsme si nemysleli, nechť se každý rozhodne sám, zda se bude zajímat o nešťastné nováčky.“\n\nBritská televizní stanice Channel 4 film zařadila na 5. místo v jejich seznamu nejlepších válečných filmů, které kdy byly natočeny. V roce 2008 filmový magazín Empire umístil \"Olověnou vestu\" na 457. příčku v jejich seznamu \"500 nejlepších filmů všech dob\".\n\n\"Olověná vesta\" byla nominovaná na jedenáct cen po celém světě mezi léty 1987–1989 včetně Ceny akademie za nejlepší scénář, dvě Filmové ceny Britské akademie za nejlepší zvuk a nejlepší speciální efekty a Zlatého glóbu za nejlepší mužský herecký výkon ve vedlejší roli pro Ermeyho. Film nakonec vyhrál pět cen, tři z nich od organizací mimo Spojených států: Itálie, Japonsko a Spojené království. Film vyhrál v kategorii Nejlepší zahraniční film Japonské akademie, Nejlepší producent ceny David di Donatello, Režisér roku ceny \"London Film Critics' Circle\" a Nejlepší režisér pro Kubricka a Nejlepší vedlejší role pro Ermeyho ceny \"Boston Society of Film Critics\". Čtyři z pěti cen získal Kubrick.\n\n\n\n"}
{"id": "1067413", "url": "https://cs.wikipedia.org/wiki?curid=1067413", "title": "Dražice (hrad)", "text": "Dražice (hrad)\n\nDražice jsou zřícenina hradu ve stejnojmenné vesnici ve Středočeském kraji na terase nad pravým břehem řeky Jizery v nadmořské výšce 220 metrů. Od roku 1958 je chráněna jako kulturní památka ČR. \n\nPrvní písemná zmínka o hradu pochází z roku 1264 a jeho stavitelem byl zřejmě purkrabí Pražského hradu Řehoř (Řehník) z Litovic. Jeho syn, pražský biskup Jan IV. z Dražic, nechal hrad v letech 1333 až 1334 výrazně přestavět. Přestavbu řídila stavební huť mistra Viléma. Dalším majitelem se stal Janův bratr Řehoř a později také synovec Jan z Dražic, který založil nedaleké město Benátky nad Jizerou. Roku 1400 se Dražice uvádějí v držení rodu Vartenberků a o dva roky později je získal Aleš Škopek z Dubé. Během husitských válek byl hrad v roce 1424 vypálen katolickým vojskem, ale byl obnoven. Znovu dobyt a vypálen byl zřejmě roku 1448 vojskem krále Jiřího z Poděbrad. V té době ho vlastnil rod pánů z Kunvaldu, kteří jej prodali Hynku Bořitovi z Martinic a ten v roce 1512 Bedřichovi z Donína. Donínové si však v roce 1526 postavili pohodlnější zámek v Benátkách. Hrad byl potom zřejmě opuštěn, ale jako pustý se uvádí až roku 1599.\n\nHrad stál na malé a nevýrazné ostrožně na říční terase nad Jizerou. Podobu předhradí neznáme, protože v jeho místech vznikl mladší hospodářský dvůr. Jádro obepínal široký příkop a s výjimkou čelní strany také val. Chránila ho hradba, za kterou stál bergfrit doložený archeologickým průzkumem. Za věží byl dvoutraktový palác. Další budova stála u hradby v čele hádra. Během přestavby Jana IV. z Dražic byla zvýšena hradba a zesílena parkánem. Ze starého paláce zůstalo pouze přízemí, nad kterým vznikla tři obytná patra doplněná záchodovou věží a věží s kaplí. Obytné prostory paláce byly plochostropé a vytápěné krby. Ve zbytcích zdiva se dochovaly otisky roubené komory a kvalitní kamenické články. V severovýchodním rohu jádra vznikl menší palác.\n\nZřícenina stojí na okraji vesnice v zatáčce silnice a je volně přístupná. Na hrad vede odbočka z červeně značené turistické trasy, která vede podél Jizery. Pod hradem také začíná modře značená trasa do Milovic.\n\n\n\n"}
{"id": "1067415", "url": "https://cs.wikipedia.org/wiki?curid=1067415", "title": "Mistrovství světa v rychlobruslení ve víceboji 2015", "text": "Mistrovství světa v rychlobruslení ve víceboji 2015\n\nMistrovství světa v rychlobruslení ve víceboji 2015 se konalo ve dnech 7. a 8. března 2015 v rychlobruslařské hale Olympic Oval v kanadském Calgary. Jednalo se o 109. šampionát pro muže a 73. pro ženy. Z předchozího mistrovství světa obhajovali tituly Nizozemci Ireen Wüstová a Koen Verweij. V Calgary získali tituly mistrů světa Sven Kramer (sedmý vícebojařský titul) a Češka Martina Sáblíková (třetí vícebojařský titul), která byla jedinou členkou české výpravy na šampionátu.\n\nMužského mistrovství světa ve víceboji se zúčastnilo celkem 24 závodníků, 19 z Evropy: Nizozemsko (3), Norsko (3), Polsko (3), Rusko (3), Belgie (1), Francie (1), Itálie (1), Lotyšsko (1), Maďarsko (1), Německo (1), Rakousko (1); 2 ze Severní Ameriky: Kanada (2); a 3 z Asie: Jižní Korea (2), Japonsko (1).\n\nŽenského mistrovství světa ve víceboji se zúčastnilo celkem 24 závodnic, 14 z Evropy: Nizozemsko (3), Rusko (3), Německo (2), Norsko (2), Bělorusko (1), Česko (1), Itálie (1), Polsko (1); 3 ze Severní Ameriky: Kanada (2), Spojené státy americké (1); a 7 z Asie: Čína (3), Japonsko (3), Jižní Korea (1).\n\n"}
{"id": "1067416", "url": "https://cs.wikipedia.org/wiki?curid=1067416", "title": "Joe Dassin", "text": "Joe Dassin\n\nJoseph Ira Dassin, známý jako Joe Dassin, (5. listopadu 1938, New York, USA - 20. srpna 1980, Papeete, Tahiti) byl americko-francouzský zpěvák, kytarista a hudební skladatel.\n\nNarodil se v USA, ale jeho rodina pod tlakem mccarthismu odešla koncem 40. let do Evropy a roku 1950 se usadila v Paříži. Frankofonní svět dobře přijal jeho pokus zkombinovat americký folk a country s francouzským romantickým šansonem. Jeho nejúspěšnější písní byla \"L'Été indien\" (Indiánské léto) z roku 1975, kterou napsal Toto Cutugno. Dassin sám psal písně např. pro Melinu Mercouri (\"Le Portugais\", \"Je suis grecque\") či France Gallovou (\"Bébé requin\", \"Toi que je veux\", \"La Vieille Fille\", \"24 / 36\", \"Souffler les bougies\"). K jeho hitům patří též \"Si tu n'existais pas\" (Kdybys neexistovala) či \"Champs Elysées\". Zpíval ve francouzštině, němčině, angličtině, španělštině, italštině i řečtině. Zemřel na srdeční selhání ve 42 letech na Tahiti.\n\n"}
{"id": "1067417", "url": "https://cs.wikipedia.org/wiki?curid=1067417", "title": "Slávka Peroutková", "text": "Slávka Peroutková\n\nSlávka Peroutková, rozená Jaroslava Fenclová, (9. listopadu 1922 Trutnov – 13. srpna 2017 Mnichovice) byla česká novinářka, žena Ferdinanda Peroutky.\n\nV květnu 1948 byla zatčena při pokusu o přechod hranic komunistického Československa, ze kterého se nakonec díky fingované svatbě s Angličanem Cecilem Dee vystěhovala do Velké Británie. Poté odešla do USA, kde se provdala v roce 1955 za Ferdinanda Peroutku, s ním společně pracovala pro rozhlasovou stanici Svobodná Evropa.\n\nPo listopadu 1989 se vrátila do Československa.\n\nV polovině 90. let stála u vzniku Ceny Ferdinanda Peroutky, která oceňuje práci českých novinářů.\n\nJeště v exilu připravila o Peroutkovi knihu \"Muž přítomnosti\", která vyšla v roce 1995 v Nakladatelství Lidové noviny pod názvem \"Deníky, dopisy, vzpomínky\". Úvod knihy napsal Jiří Kovtun a doslov Pavel Tigrid.\n\nV roce 2005 vydala v nakladatelství Dokořán svoje pamětí pod názvem \"Třetí ženou svého muže - Třiatřicet let s Ferdinandem Peroutkou\".\n\n"}
{"id": "1067436", "url": "https://cs.wikipedia.org/wiki?curid=1067436", "title": "Špalír (Liblín)", "text": "Špalír (Liblín)\n\nŠpalír je habrová alej spojující Liblín s Horním Liblínem. Nachází se nedaleko liblínského zámku a má délku necelých 350 m. Roku 2013 byla odkoupena liblínskou obcí od soukromého majitele a v roce 2014 nominována do ankety Alej roku, kde se umístila na 24. až 25. místě.\n\n\n"}
{"id": "1067439", "url": "https://cs.wikipedia.org/wiki?curid=1067439", "title": "Tereza (odrůda jablek)", "text": "Tereza (odrůda jablek)\n\nTereza (\"Malus domestica\" 'Tereza') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v prosinci, skladovatelné jsou do března (z nižších poloh do ledna). Odrůda je považována za rezistentní vůči některým houbovým chorobám, odrůdu lze pěstovat bez chemické ochrany.\n\nByla vyšlechtěna na Slovensku. Odrůda vznikla jako semenáč odrůdy 'Jonathan'. \n\nRůst odrůdy je bujný. Koruna během vegetace silně zahušťuje. Řez je nezbytný, zejména letní řez.\n\nPlodí záhy, průměrně a pravidelně.\n\nPlod je kulovitě kuželovitý, velký. Slupka hladká, světlezelené zbarvení je překryté červenou barvou. Dužnina je bílá se sladce navinulou chutí, šťavnatá. Zastíněné plody jsou chuťově podprůměrné. \n\nOdrůda je rezistentní proti strupovitosti jabloní a padlí.\n\nDobře snáší přepravu. Je vhodná především do vyšších oblastí. Je určena k přímému konzumu.\n"}
{"id": "1067445", "url": "https://cs.wikipedia.org/wiki?curid=1067445", "title": "Ústav dějin střední a východní Evropy Akademie věd České republiky", "text": "Ústav dějin střední a východní Evropy Akademie věd České republiky\n\nÚstav dějin střední a východní Evropy Akademie věd České republiky bylo specializované historiografické pracoviště se zaměřením na dějiny zemí východní a jihovýchodní Evropy v 19. a 20. století. Ústav byl založen pod kratším názvem Ústav dějin východní Evropy roce 1990 a zrušen v roce 1993, jeho zaměstnanci přešli do Historického ústavu.\n\nZe spolupráce s Ústavem dějin střední a východní Evropy vznikla edice \"Panorama dějin\", která se soustředila na dějiny 20. století a vycházela ve dvou řadách (Nové pohledy, 1992–1993, 9 sv., a Historické osobnosti, 1993, 2 sv.). Ústav pořádal konferenci \"Rusko, Sovětský svaz a my\" (29. 3. a 10. 4. 1990), hlavní referát měl Milan Švankmajer. Dalším tématem byl \"Vznik a vývoj ruského impéria\".\n\nKe zrušení ústavu přispělo odhalení vedoucího pracovníka ústavu doc. dr. Jaroslava Valenty jako spolupracovníka StB (reg. č. 20708, 070888, krycí jméno: Jaroslav).\n"}
{"id": "1067448", "url": "https://cs.wikipedia.org/wiki?curid=1067448", "title": "Ústav dějin evropských socialistických zemí ČSAV", "text": "Ústav dějin evropských socialistických zemí ČSAV\n\nÚstav dějin evropských socialistických zemí ČSAV byl ústav akademie věd z 50. let 20. století zrušený v roce 1970. Zahrnoval hlavně rusisty a byzantology. Ústav v roce 1968 změnil název na Ústav dějin východní Evropy (ÚDVE) a v roce 1970 na další, novodobý Československo-sovětský institut ČSAV pod znormalizovaným vedením Čestmíra Amorta a Václava Krále, následně pak Jaroslavem Kožešníkem (1907–1985). Počínaje ÚDESZ se vždy jednalo výhradně o historické pracoviště zaměřené na dějiny střední, východní a jihovýchodní Evropy. V roce 1963 do něho přešli historici a byzantologové z reorganizovaného Slovanského ústavu Akademie věd. Vedoucím jeho brněnské pobočky byl od roku 1964 jeden Vladislav Šťastný (1928–2014).\n\nKvůli možnosti rychlého vyhození nepohodlných byl ústav roce 1970 formálně zrušen a v jeho prostorách vznikl pod záštitou oddělení vědy a školství KSČ Československo-sovětský institut (ČSI) po vzoru stejnojmenné organizace z let 1950–1963. Paradoxem dějin bylo to, že v něm zavládli dříve znemožnění historici typu Čestmíra Amorta z dob původního ČSI.\n"}
{"id": "1067452", "url": "https://cs.wikipedia.org/wiki?curid=1067452", "title": "Treponem Pal", "text": "Treponem Pal\n\nTreponem Pal je francouzská industrialmetalová kapela založená roku 1986. Název vychází z pojmenování bakterie Treponema pallidum, původci syfilidy.\n\nZdroj:\n\n"}
{"id": "1067458", "url": "https://cs.wikipedia.org/wiki?curid=1067458", "title": "Tábor (odrůda jablek)", "text": "Tábor (odrůda jablek)\n\nTábor (\"Malus domestica\" 'Tábor'), testovaní jako KuP - 216, je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v listopadu, skladovatelné jsou do února. Odrůda je považována za rezistentní vůči některým chorobám, odrůdu lze pěstovat bez chemické ochrany. Řez a probírka plůdků nutná.\n\nByla vyšlechtěna v ČR a registrována v roce 2010. Odrůda vznikla zkřížením odrůd 'Rubín' a 'Prima'.\n\nRůst odrůdy je střední až bujný. Habitus koruny rozložitý. Pravidelný řez je nezbytný, vhodný je letní řez.\n\nPlodí záhy, bohatě, a s probírkou plůdků i pravidelně.\n\nPlod je ploše kulovitý, velký. Slupka hladká, žlutozelené zbarvení je překryté červenou barvou s žíháním. Dužnina je nažloutlá se sladce navinulou chutí, šťavnatá.\n\nOdrůda je rezistentní proti strupovitosti jabloní (rezistence Vf) a středně odolná k padlí.\n\nJe vhodná ke skladování a přímému konzumu. Odrůdu lze použít do všech poloh, na stanoviště dobře zásobené živinami a vláhou. V prvních po výsadně letech trpí hořkou pihovitostí.\n"}
{"id": "1067459", "url": "https://cs.wikipedia.org/wiki?curid=1067459", "title": "As Blood Rains from the Sky... We Walk the Path of Endless Fire", "text": "As Blood Rains from the Sky... We Walk the Path of Endless Fire\n\nAs Blood Rains from the Sky... We Walk the Path of Endless Fire (v překladu \"když krev prší z oblohy... kráčíme cestou nekonečného ohně\") je páté studiové album německé death metalové skupiny Fleshcrawl z roku 2000, které vyšlo u hudebního vydavatelství Metal Blade Records.\n\n\n\n"}
{"id": "1067464", "url": "https://cs.wikipedia.org/wiki?curid=1067464", "title": "Pavel Pecháček", "text": "Pavel Pecháček\n\nPavel Pecháček (* 2. července 1940) je český novinář a manažer.\n\nPavel Pecháček je synem novináře Jaroslava Pecháčka, který byl v době narození syna Pavla vězněn za protifašistický odboj a po válce emigroval i s manželkou do Německa, o syna Pavla se starala babička.\n\nPavel Pecháček začal po dokončení střední školy v roce 1958 pracovat jako pomocný dělník v Kovodělném podniku v Praze. Po absolvování základní vojenské služby vystudoval pražskou DAMU. Po srpnové invazi vojsk Varšavské smlouvy z Československa emigroval a ještě v roce 1968 začal pracovat pro rozhlasovou stanici Svobodná Evropa. V roce 1974 byl pro krácení rozpočtu stanice propuštěn. Uspěl však v konkurzu Hlasu Ameriky, přestěhoval se s rodinou do USA a v listopadu 1974 získal americké občanství. V Hlasu Ameriky pracoval až do roku 1989, kdy se ujal řízení českého vysílání Svobodné Evropy, které skončilo v roce 1994. Nicméně Pecháček s českou redakcí přešel do nové zřízeného vysílání nazvaného Český rozhlas 6 / Rádio Svobodná Evropa, kde zastával funkci šéfredaktora. Účastní se též pořadů a akcí Masarykova demokratického hnutí (Konference v Kopřivnici).\n\nPatřil mezi skupinu lidí, která pomohla založit Cenu Ferdinanda Peroutky.\n\n"}
{"id": "1067466", "url": "https://cs.wikipedia.org/wiki?curid=1067466", "title": "Ústav nukleární biologie a radiochemie ČSAV", "text": "Ústav nukleární biologie a radiochemie ČSAV\n\nÚstav nukleární biologie a radiochemie ČSAV vznikl 1. ledna 1974 se sídlem Vídeňská 1083, Praha 4 a zaměřoval se na výzkum a využití radioisotopů v biochemii, chemii lipidů a na práci s radioaktivním materiálem. Zanikl 30. června 1993 a část orientovaná na problematiku stopové prvkové analýzy přešla do Ústavu analytické chemie AV. Posledním ředitelem byl Tomáš Elbert.\n"}
{"id": "1067467", "url": "https://cs.wikipedia.org/wiki?curid=1067467", "title": "Mistrovství světa v jízdě na saních 2000", "text": "Mistrovství světa v jízdě na saních 2000\n\nMistrovství světa v jízdě na saních 2000 se konalo v Svatém Mořici ve Švýcarsku.\n\n"}
{"id": "1067470", "url": "https://cs.wikipedia.org/wiki?curid=1067470", "title": "Švýcarské oranžové", "text": "Švýcarské oranžové\n\nŠvýcarské oranžové (\"Malus domestica\" 'Švýcarské oranžové') nebo též Švýcarské pomerančové je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v listopadu, skladovatelné jsou do března, dubna.\nByla vyšlechtěna ve Švýcarsku. Odrůda vznikla v roce 1935 ve Výzkumném ústavu ovocnářském ve Wädenswilu zkřížením odrůd 'Ontario' a 'Coxova reneta'.\n\nCizosprašná, dobrý opylovač, opylovači Golden Delicious, 'Ontario' a 'Coxova reneta'\nRůst odrůdy je bujný později slabý. Habitus koruny, kulovitý. Řez je nezbytný, rychle stárne. Tvoří plodonosný obrost na krátkých letorostech. Je třeba probírky plůdků.\n\nPlodí záhy, bohatě a pravidelně. Podle některých zdrojů má sklon ke střídavé plodnosti. \n\nPlod je ploše kulovitý, střední. Slupka hladká, žlutozelené zbarvení je překryté oranžově červenou barvou. Dužnina je žlutá se sladce navinulou chutí, dobrá, nesmí se podtrhnout. Podle jiných zdrojů chuť jen průměrná. \n\nOdrůda je středně rezistentní proti strupovitosti jabloní a náchylná k padlí. Podle některých zdrojů může trpět hořkou pihovitostí a plody během skladování mohou vadnout.\n\nJe vhodná ke skladování a přímému konzumaci, ale špatně snáší přepravu. Odrůdu lze použít do středních a teplých poloh. Odrůda je středně odolná proti mrazu.\n"}
{"id": "1067475", "url": "https://cs.wikipedia.org/wiki?curid=1067475", "title": "Gloster", "text": "Gloster\n\nGloster (\"Malus domestica\" 'Gloster') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v lednu, skladovatelné jsou do dubna.\n\nByla vyšlechtěna v Německu. Odrůda vznikla zkřížením odrůd \" 'Zvonkové' \" × \" 'Richared Delicious' \".\n\nRůst odrůdy je bujný. Koruna má kuželovitý habitus, během vegetace silně zahušťuje, větve jsou v ostrých úhlech. Řez je nezbytný, zejména letní řez. Je třeba probírky plůdků.\n\nPlodí záhy, bohatě a pravidelně.\n\nPlod je kuželovitý, velký (až 230 g). Slupka hladká, nerovná, suchá. Světle zelené zbarvení je z větší části překryté rozmytou tmavě červenou barvou. Dužnina je nazelenalá, bílá, se sladce navinulou chutí, velmi dobrá.\n\nOdrůda je velmi náchylná k strupovitosti jabloní a poměrně odolná k padlí.\n\nJe vhodná ke skladování a přímému konzumu. Odrůdu lze použít do všech středních a teplých poloh, zvláště ve vyšších polohách vyžaduje chemickou ochranu. Odrůda je volná do volnějších tvarů, roste bujně.\n"}
{"id": "1067477", "url": "https://cs.wikipedia.org/wiki?curid=1067477", "title": "Bohumil Hlaváček", "text": "Bohumil Hlaváček\n\nBohumil Hlaváček (* 14. září 1934 v Pařezské Lhotě, okres Jičín) je český novinář, dlouholetý zpravodaj České tiskové kanceláře (ČTK). Do ČTK nastoupil v roce 1953 po ročním angažmá v deníku Den v Ostravě-Kunčicích. V ČTK působil krátce v ostravské a zlínské redakci, poté v letech 1957 až 1999 v Brně. Na sklonku 60. let a poté znovu od roku 1990 až do odchodu do penze byl také vedoucím brněnské pobočky ČTK. \n\nHlaváčkovu novinářskou práci představují desetitisíce zpráv v archivu České tiskové kanceláře, přičemž jejich tematické těžiště spočívá v kultuře. Stovky článků publikoval také v různých periodicích. Přispěl do několika knih a sborníků. Například: \n\nZa svou novinářskou práci získal řadu ocenění včetně Ceny města Brna 2007 a mimořádné ceny šéfredaktora ČTK za celoživotní dílo. V roce 2017 se stal nositelem Ceny Jihomoravského kraje.\n\nOd začátku 60. let do začátku 90. let spolupracoval s pořadateli Mezinárodního folklorního festivalu ve Strážnici, a to jako vedoucí tiskového střediska, člen řídicího výboru i programové rady. Spolupracoval také s řadou folklorních souborů a divadel, s nimiž absolvoval mnoho zájezdů do zahraničí a na mezinárodní festivaly. Konkrétně to byl například hodonínský soubor Dubina, Valašský i Slovácký krúžek Brno, uherskobrodští Brozané a Strážnická cimbálová muzika. \n"}
{"id": "1067478", "url": "https://cs.wikipedia.org/wiki?curid=1067478", "title": "Hrochův Hrádek", "text": "Hrochův Hrádek\n\nHrochův Hrádek je zřícenina tvrze na východním okraji Dobré Vody u Březnice v okrese Příbram. Stojí na nevýrazné ostrožně nad řekou Skalicí v nadmořské výšce 455 metrů. Od roku 1965 je chráněna jako kulturní památka. \n\nTvrz stojí na místě staršího hradiště, které je archeologicky datováno do desátého až třináctého století. Je možné, že sloužilo jako sídlo vysoce postaveného úředníka na nedalekém přemyslovském správním hradišti Bozeň u Počapel.\n\nTvrz vznikla snad na konci 14. století, ale první písemná zmínka o ní pochází až z roku 1475, kdy ji jako pustou prodával Václav ze Švamberka. Dalším majitelem byl koncem 15. století Bohuslav z Němčic, který ji prodal Janovi z Pruku, a v roce 1543 je zmiňován její další prodej včetně poplužního dvora, tentokrát Zdeslavem Ojířem z Očedělic. Zpráva z roku 1574 uvádí tvrz jako pustou.\n\nValy staršího hradiště byly poškozeny stavbou železniční trati Zdice–Protivín a není zřejmé, zda byly použity také při stavbě tvrze nebo později poplužního dvora. Jediným dochovaným objektem tvrze je severní část donjonu, která se dochovala do výšky třetího patra. Jednotlivá patra oddělovaly ploché trámové stropy. Přízemí a první patro bylo rozděleno příčkami do dvou místností osvětlených střílnovitými okénky. Místnost ve druhém patře osvětlovalo okno se sedátkem a byl v ní vstup na prevét. Ve třetím patře se dochovala krbová konzola.\n\nZřícenina se nachází v těsném sousedství železniční trati na východním okraji vesnice a je volně přístupná.\n\n\n"}
{"id": "1067480", "url": "https://cs.wikipedia.org/wiki?curid=1067480", "title": "Michel Tornéus", "text": "Michel Tornéus\n\nMichel Tornéus ( * 26. května 1986) je švédský sportovec, atlet, který se specializuje na skok daleký. Je v této disciplíně halovým mistrem Evropy z roku 2015.\n\nJeho prvním úspěchem bylo sedmé místo v soutěži dálkařů na halovém mistrovství Evropy v roce 2011. O rok později na mistrovství Evropy skončil v dálce třetí výkonem 817 cm. Na olympiádě v Londýně ve stejném roce obsadil čtvrté místo. Na jaře 2013 vybojoval stříbrnou medaili na halovém mistrovství Evropy ve skoku do dálky výkonem 829 cm. Následující sezónu vybojoval na světovém halovém šampionátu v soutěži dálkařů bronzovou medaili. Zatím největším úspěchem je pro něj titul halového mistra Evropy získaný v roce 2015 v osobním rekordu 830 cm.\n\n"}
{"id": "1067481", "url": "https://cs.wikipedia.org/wiki?curid=1067481", "title": "Karel Freund", "text": "Karel Freund\n\nKarel Freund (16. února 1925, Halámky – 7. března 2015, Karlovy Vary) byl český hokejový rozhodčí.\n\nPocházel z částečně židovské rodiny. Po obsazení pohraničí na základě Mnichovské dohody byla rodina nucena vystěhovat se z Halámek, později ale byla zdecimována holocaustem, válku z ní přežil právě jen Karel Freund a jedna sestra. Sám byl v závěru války držen v pracovním táboře pro židovské míšence v Tvoršovicích u Vrchotových Janovic, později v Bystřici u Benešova, kde se setkal i s Milošem Kopeckým nebo Járou Pospíšilem.\n\nUž za války se vyučil číšníkem a profesi číšníka a později vedoucího restauračních provozů zůstal věrný.\n\nHokej se naučil už na Třeboňsku, rozhodčím se ale stal až po přestěhování do Karlových Varů v roce 1946. Poprvé začal rozhodovat na rybníčku v parku Malé Versailles, kde své domácí zápasy hrála HC Slávia Karlovy Vary.\n\nS kariérou rozhodčího skončil v roce 1990 v 65 letech, poté ještě pět let pracoval jako časoměřič v Karlových Varech. Do svých 90 let pravidelně navštěvoval domácí zápasy HC Energie Karlovy Vary.\n\nObdržel čestný titul sportovní legenda Karlovarského kraje při vyhlašování nejlepších sportovců regionu za rok 2012. Byl uveden do Síně slávy karlovarského hokeje.\n\nV roce 2014 podpořil v komunálních volbách svou účastí kandidátku hnutí Karlovaráci, byl na jejím posledním místě.\n\nByl dvakrát ženat, poprvé se zdravotnicí Rudé armády. S druhou ženou měl dva syny, kteří se oba stali také hokejovými rozhodčími. Pavel Freund roli čárového rozhodčího vykonával i v nejvyšší soutěži.\n"}
{"id": "1067482", "url": "https://cs.wikipedia.org/wiki?curid=1067482", "title": "Apollonia (Libye)", "text": "Apollonia (Libye)\n\nRuiny starověkého města Apollonia se nachází v bývalé provincii Kyrenaika na severovýchodním pobřeží dnešní Libye. Město bylo založeno řeckými kolonisty a stalo se významným obchodním centrem jižního Středomoří. Sloužilo jako přístav městu Kyréné, ležícímu asi 20 km jižněji.\n\nSídlo pravděpodobně utrpělo škody při zemětřesení roku 365, život zde však zanikl až po arabské invazi roku 643. Za křesťanských dob bylo město nazýváno také Sozusa – z tohoto jména se vyvinul dnešní název sousedícího města (Marsa) Susa.\n\nČást někdejšího města je zřejmě i v důsledku zemětřesení zaplavena mořem; v minulosti byly provedeny podmořské výzkumy mající za cíl zmapovat zatopené ruiny.\n"}
{"id": "1067489", "url": "https://cs.wikipedia.org/wiki?curid=1067489", "title": "Ježatka kuří noha", "text": "Ježatka kuří noha\n\nJežatka kuří noha (\"Echinochloa crus-galli\") je středně vysoká plevelná bylina trávovitého vzhledu, která bývá považována za jeden z deseti nejškodlivějších plevelů na světě. Je to druh z rodu ježatka který patří mezi rostliny z čeledi lipnicovitých.\n\nPochází pravděpodobně ze střední a východní Asie, odkud se rozšířila téměř po celé zeměkouli; hojná je zvláště na severní polokouli. Vytváří četné místní poddruhy a ekotypy, které se od sebe částečně odlišují.\n\nRoste ponejvíce v teplejších oblastech na humózních půdách, jež jsou dlouhodobě vlhké a dostatečně výživné. Vyskytuje se na polích, vinicích, v rýžovištích, zahradách, na březích vodních toků a nádrží, v příkopech podél cest, na rumištích, skládkách i na dalších místech v blízkosti člověka. Doře snáší i mírné zasolené půdy.\n\nNa úrodných půdách dosahují stébla přes 1 m výšky a z dolních kolének odbočují další plodná stébla. Naopak na suchých a nevýživných místech bývá celá rostlina jen několik centimetru vysoká. Po posečení rychle obrůstá a bývá do podzimu plodná. Dobře snáší zaplavování, je však citlivá na chlad a po prvém mrazu z přírody zmizí. Je světlomilnou bylinou, která v hustých zapojených porostech přestává růst a hyne.\n\nJednoletá, pozdně jarní, tmavě zelená travina, která může být lysá nebo roztroušeně porostlá jemnými chloupky. Z husté sítě svazčitých kořenů rostou přímá nebo poléhavá, 30 až 100 cm vysoká stébla s načervenalými, slabě ochlupenými kolénky. Stébla jsou porostlá 5 až 15 mm širokými listovými čepelemi, které mají bělavou střední žilku a drsné okraje. Pochvy listů jsou lysé nebo roztroušeně chlupaté, v dolní části poněkud smáčknuté a v horní nafouklé. Jazýček je nahrazen věnečkem drobných chloupků, ouška nejsou vyvinutá. Lodyha je schopna od báze vytvořit až 20 odnoží. Pro počáteční listy je typická stočená listová vernace.\n\nPřímá nebo převislá, hustě rozvětvená lata, 5 až 10 cm dlouhá, je tvořena hroznovitě uspořádanými lichoklasy, které často bývají přetrhované. Jednokvěté klásky, asi 3 mm dlouhé, mají kratičkou stopku, jsou barvy světle zelené s fialovým nádechem a na bázi mají několik štětinek. Lata se může skládat z 200 až 2000 klásků (průměr v ČR bývá 1500), při růstu za optimálních podmínek (např. v rýžovištích) může na jedné rostlině vyrůst klásků i několik desítek tisíc. Rostliny kvetou od června do podzimu a stejně tak postupně i dozrávají.\n\nPlodem je asi 2 mm dlouhá a 1,5 mm široká, lesklá, žlutá pluchatá obilka, která je na svrchní straně vypouklá a na spodní zploštělá. Obilka je obalena ve třech nestejně velkých, žebernatých, matných a drsných plevách, dvě z nich jsou ukončeny hrotem a třetí má na konci osinu dlouhou 25 až 50 mm. Existují i tzv. bezosinné formy, ty mají osiny dlouhé jen 5 až 10 mm. V jednom gramu je obsaženo něco málo přes 500 obilek.\n\nMohutnost rostliny je ovlivňován i délkou fotoperiody. Při krátkém dni vytváří ježatka kuří noha nízké rostliny s mnoha odnožemi, na kterých se vytvářejí drobné laty, při dlouhém dni vyrůstají vysoké a silně větvené rostliny s mohutnými květenstvími.\n\nJežatka kuří noha se rozmnožuje výhradně semeny – obilkami. Ty po uzrání většinou vypadají na půdu a jelikož jsou dormantní, obvykle ve středoevropských podmínkách téhož roku ještě nevyklíčí. Délka dormance silně závisí na podmínkách, ve kterých mateřská rostlina rostla, například v tropickém pásmu jsou obilky schopny klíčit ihned po dozrání.\n\nPo přezimování v půdě vzcházejí nové rostlinky poměrně pozdě, až s nástupem vyšších teplot; v ČR obvykle začíná klíčení v průběhu dubna a vrcholí koncem května. Optimální teplota je okolo 20 až 25 °C a rychlost klíčení podporuje kolísání teploty. Vzcházejí v půdě z hloubky až 12 cm, a to i při momentálním zaplavení vodou; při klíčení požadují velkou půdní vlhkost. Uložené v suchu si podržují klíčivost osm roků, v půdě přežijí nejvýše šest let. Obilky jsou rozšiřovány nečistým osivem, balíčkovanou sadbou nebo jsou odplavovány dešťovou vodou. Jsou většinou životaschopné i po projití zažívacím traktem zvířat a často se šíří po polích nevyzrálým statkovým hnojivem, rostliny jsou výborným krmivem a bývají často spásány dobytkem.\n\nRostliny jsou považovány za velice nebezpečný plevel hlavně u širokořádkových plodin, jako jsou okopaniny, zelenina nebo kukuřice. Protože ježatka kuří noha je silně vlhkomilná, dokáže v mokrém roce pole silně zaplevelit, naopak v suchém roce se téměř nevyskytuje. Velmi škodí na rýžovištích, kde má optimální podmínky k růstuː vláhu, teplo a dostatek živin.\n\nPro její potlačení na polích je důležité střídat plodiny, omezit pěstování okopanin a zvýšit podíl ozimů a víceletých pícnin, které ježatku při jarním vzcházení potlačí sníženou dostupností světla. Ježatka kuří noha patří k několika málo druhům, jejichž některé populace si vytvořily odolnost vůči běžně používaným herbicidům.\n\n \n"}
{"id": "1067493", "url": "https://cs.wikipedia.org/wiki?curid=1067493", "title": "Aeronet.cz", "text": "Aeronet.cz\n\nAeronet.cz (nebo také AE News) je anonymně provozovaný zpravodajský internetový server publikovaný v českém jazyce. Podle vlastní charakteristiky autorů jde o „nezávislý internetový zpravodajský portál připravovaný českými a slovenskými krajany žijícími v Nizozemsku, Rusku a v USA“, resp. „ústřední server mediálního odboje v České republice“. V jeho obsahu ovšem převažují těžko ověřitelné zprávy a spekulace. Bezpečnostní informační služba označila v roce 2014 ve svých zprávách Aeronet.cz za zdroj nebezpečné ruské propagandy. Ministerstvo vnitra České republiky vede Aeronet.cz na seznamu webových stránek šířících dezinformace. Příspěvky na těchto stránkách jsou většinou nepodepsané a jejich zdroje obvykle anonymní, ale jejich zaměření je většinou jednoznačně proruské. Není zřejmé, kým je tento web financován.\n\nPodle americké historičky a expertky na Rusko Anne Applebaumové narůstá v souvislosti s ruskou vojenskou angažovaností na Ukrajině aktivita anonymních proruských portálů financovaných ruskou vládou, která je součástí bezprecedentní informační války. Snahou je šířit informační chaos a ovlivnit veřejné mínění. Součástí této strategie je například také ruská státní televize Russia Today a tištěná proruská média. Slovenský aktivista Juraj Smatana, který se zabývá mapováním proruské propagandy, v únoru 2015 uváděl, že v Česku a na Slovensku působí 42 takto zaměřených webů, mezi které řadil také Aeronet.cz.\n\nJak udává původní správce internetové domény \"aeronet.cz\", firma Domain Tools ze Seattlu, byla doména zaregistrována v roce 2001 pravděpodobně za účelem informování o amatérském létání, v průběhu dalšího roku však změnila provozovatele, kterým se stal Lukas Brian Ross z Georgie, a začala anonymně nabízet nelegální software, hudbu a filmy. Od června 2014 přešla doména \"aeronet.cz\" pod nového správce Domains by Proxy z Arizony, který svým klientům nabízí také „skrytou identitu“, současný vydavatel je proto anonymní. Po změně správce v roce 2014 začal web vycházet v dnešní podobě.\n\nServer udává korespondenční adresu v nizozemském Eindhovenu, ale podle zjištění reportérů \"Respektu\" na adrese nesídlí. IP adresa domény je registrována v Bratislavě, kde rovněž není žádná kancelář zpravodajského serveru. Podle reportérů Respektu nikdo nereaguje ani na telefonáty na čísla uváděná na webových stránkách. Kontakt je možný pouze e-mailem s mluvčí webu nebo s anonymním šéfredaktorem, který vystupuje pod zkratkou VK nebo „vedoucí kolotoče“. Podle vlastních slov žije v Německu a živí se jako obchodník.\n\nAnalytik mozkového trustu ( ) Evropské hodnoty Roman Máca 15. února 2016 v pořadu \"Reportéři ČT\" v reportáži nazvané Bludiště českého internetu uvedl, že „osoby kolem Aeronetu můžeme považovat opravdu za špičkové odborníky, co se týče tvorby dezinformačních kampaní. A samozřejmě také ví co dělají a patřičně skrývají svou identitu.“\n\nK anonymitě web vybízí i další zájemce o přispívání do zpravodajství. Pouze menšina příspěvků je podepsaná. Jedním z neanonymních přispěvatelů je např. člen okresního výboru KSČM v Domažlicích Petr Cvalín, který rovněž komunikuje s redakcí pouze elektronicky.\n\nKritériem pro publikaci příspěvků je podle redakce „vlastní autentická tvorba“ nebo překlady do češtiny. Publikování je bez nároku na honorář.\n\nVětšinu uveřejňovaných zpráv nelze nijak ověřit, často se jedná o spekulace a těžko ověřitelné zprávy popisující události z prokremelského pohledu. Anonymně byl publikován například článek o protestu Chci si s vámi promluvit, pane prezidente proti prezidentu Zemanovi z roku 2014, ve kterém se tvrdilo, že šlo o podvratnou akci pražské ambasády USA. Podle \"Respektu\" vedlo přejímání této informace dalšími médii až ke konfliktům v diplomatických kruzích, kdy americká ambasáda musela vysvětlovat, že žádné protesty neorganizovala.\n\nAeronet.cz publikoval například také nepravdivou informaci o přítomnosti 2 200 vojáků NATO v děbalcevském kotli na frontové linii rusko-ukrajinském konfliktu, kterou ve stejné době šířil také český komunistický europoslanec Miloslav Ransdorf.\n\nV říjnu 2017 Aeronet.cz po podpisu memoranda mezi Ministerstvem průmyslu a obchodu ČR a společností EMH o těžbě lithia na Cínovci publikoval zprávu, že podpis onoho memoranda má přinést zisk vládnoucí ČSSD. Zprávu pak převzaly Parlamentní listy a volební týmy Tomia Okamury a hnutí ANO a na základě tohoto tvrzení, publikovaného bez důkazů, byla 16. října 2017 svolána mimořádná schůze Poslanecké sněmovny Parlamentu České republiky. Tzv. „Kauza lithium“ se pak promítla i do výsledků parlamentních voleb.\n\nNa počátku roku 2018 před prezidentskými volbami Aeronet zveřejnil zprávu, že George Soros a Karel Schwarzenberg shromažďují na účtě v UniCredit Bank finanční prostředky, určené pro na podporu protikandidátů Miloše Zemana. Zmíněné osoby i banka označily toto tvrzení za výmysl.\n\nZpráva o extremismu ministerstva vnitra za 1. čtvrtletí roku 2015 uváděla Aeronet jako jeden z „rádoby zpravodajských portálů“, jejichž dlouhodobé působení mělo podstatný vliv na výskyt obrovského množství dezinformací v souvislosti s tzv. dragounskou jízdou amerických jednotek přes české území, a to s úmyslem aktivního ovlivňování veřejného mínění. Tyto dezinformace byly podle zprávy dále šířeny na sociálních sítích a bylo na ně poukazováno také seriózními médii nebo regionálními politiky. Zpráva o extremismu za 3. čtvrtletí téhož roku pak uváděla Aeronet jako jeden z ústředních „alternativních zpravodajských webů“ výrazně reflektujících téma protiislámských a protimigrantských nálad v souvislosti s evropskou migrační krizí, publikujících různé nadnesené statistiky, zdůrazňujících problematické aspekty apod. se zjevným cílem „šířit a vyvolávat strach a paniku ve společnosti“, a to ve shodě s krajně pravicovými a populistickými subjekty.\n\nPo vyloučení poslance Lubomíra Volného z hnutí Svoboda a přímá demokracie (SPD) server zveřejnil několik kritických článků na adresu SPD a informace o rozporech volebního lídra Ivana Davida se zbytkem hnutí. Dne 25. března 2019 pak přední představitelé SPD na sociálních sítítch slovně zaútočili na Aeronet, že „slouží nadnárodním globalistickým elitám“, obvinili jej ze lží a smyšlených výroků, z „rozkládání vlasteneckého hnutí“. Poukázali přitom také na jeho anonymitu a apelovali, že by „vlastenci neměli jeho provokacím věřit“. Informoval o tom i proruský dezinformační server \"Sputnik\". Server Aeronet se proti osočení ohradil, výroky označil za „bláboly a lži“, autor dále uvedl, že mu „není jedno, co se se děje v SPD, protože SPD v roce 2017 získala mandát od alternativy, od nás a od dalších serverů, od našich čtenářů a SPD teď provádí procesy odchodu od alternativy směrem k evropskému neoliberalismu.“ A dále dodal: „Ty hlasy patří alternativnímu hnutí v ČR, v jehož čele stojí Aeronet už s více jak 4 miliony čtenářů měsíčně.“ Vedení SPD obvinil, že likviduje své úspěšné regionální buňky, zatímco na kandidátky dosazuje zednáře a rotariány.\n\n"}
{"id": "1067494", "url": "https://cs.wikipedia.org/wiki?curid=1067494", "title": "Keidži Suzuki", "text": "Keidži Suzuki\n\nKeidži Suzuki (* 3. června 1980 Džósó, Japonsko) je bývalý japonský zápasník–judista, olympijský vítěz z roku 2004.\n\nJeho vrcholová sportovní kariéra je spojená s univerzitou Kokušikan v Tokiu. V japonské seniorské reprezentaci se pohyboval od roku 1999 v polotěžké váze, ve které byl dlouho ve stínu Kóseie Inoueho. V roce 2004 uspěl při japonské olympijské kvalifikaci v těžké váze nad 100 kg nad Jasujuki Munetou a startoval na olympijských hrách v Athénách. V Athénách předvedl vynikající výkon, ve finále porazil Tamerlana Tmenova na ippon technikou de-aši-harai a vybojoval zlatou olympijskou medaili. Od roku 2005 pokračoval v kariéře v polotěžké váze do 100 kg, ve které nahradil Inoueho. V roce 2008 startoval na olympijských hrách v Pekingu, kde nakonec výsledkově vyhořel. V roce 2012 se kvalifikoval na olympijské hry v Londýně, ale v japonské olympijské nominaci dostal přednost mladší Daiki Kamikawa. Vzápětí ukončil sportovní kariéru. Věnuje se trenérské a manažérské práci.\n\n\n"}
{"id": "1067503", "url": "https://cs.wikipedia.org/wiki?curid=1067503", "title": "Jordan Henderson", "text": "Jordan Henderson\n\nJordan Brian Henderson (* 17. června 1990, Sunderland, Anglie, Spojené království) je anglický fotbalový záložník a reprezentant, který v současné době hraje za klub Liverpool FC.\n\nHenderson hrál v mládežnických týmech klubu Sunderland AFC. V A-mužstvu debutoval v listopadu 2008. Na jaře 2009 hostoval v Coventry City. V červnu 2011 přestoupil za cca 16 milionů britských liber do Liverpool FC.\nOd sezony 2015/16 převzal roli kapitána klubu po Stevenovi Gerrardovi.\n\nHenderson reprezentoval Anglii v mládežnických výběrech od kategorie U19.\nZúčastnil se Mistrovství Evropy hráčů do 21 let 2011 v Dánsku, kde Anglie obsadila se dvěma body nepostupovou třetí příčku základní skupiny B za Španělskem a Českou republikou.\nHrál i na Mistrovství Evropy U21 2013 v Izraeli\n, kde mladí Angličané skončili bez bodu na posledním čtvrtém místě základní skupiny A.\n\nV A-mužstvu Anglie debutoval 17. 11. 2010 v přátelském zápase v Londýně proti týmu Francie (porážka 1:2).\n\nZúčastnil se EURA 2012 v Polsku a na Ukrajině, kde byla Anglie vyřazena ve čtvrtfinále pozdějším vicemistrem Itálií.\nByl členem anglického kádru na Mistrovství světa 2014 v Brazílii, kde Angličané vypadli již v základní skupině D, obsadili s jedním bodem poslední čtvrtou příčku.\nPod vedením trenéra Roye Hodgsona se zúčastnil i EURA 2016 ve Francii, kam se Anglie suverénně probojovala bez ztráty bodu z kvalifikační skupiny E.\n\n"}
{"id": "1067504", "url": "https://cs.wikipedia.org/wiki?curid=1067504", "title": "Jasujuki Muneta", "text": "Jasujuki Muneta\n\nJasujuki Muneta (: ), (* 10. února 1981 Macujama, Japonsko) je bývalý reprezentant Japonska v judu.\n\nNa tatami budil od mladí velkou pozornost. Při výšce 170cm vážil kolem 130kg a jako bonus měl k dobru vynikající judistickou techniku. Zápasil však v době kdy japonská těžká váha měla velmi kvalitní zastoupení a o účast na olympijských hrách ho pokaždý některý z krajanů připravil. V roce 2004 dostal v nominaci přednsot Keidži Suzuki a v roce 2008 Satoši Išii.\n\n"}
{"id": "1067506", "url": "https://cs.wikipedia.org/wiki?curid=1067506", "title": "Vladimír Kolátor", "text": "Vladimír Kolátor\n\nVladimír Kolátor (17. března 1903 Praha – 18. srpna 1986 Praha) byl divadelní režisér, dramaturg, autor a překladatel, divadelní a filmový kritik, historik, kameraman, také jeden z nejvýznamnějších činovníků meziválečného československého hnutí sexuálních menšin.\n\nPocházel z rodiny Jana Kolátora (* 1857), obchodníka, starosty Břevnova a jeho manželky Anny Tylleové. Studoval na malostranském gymnáziu a po maturitě (1922) na Právnické fakultě Univerzity Karlovy, kterou absolvoval v roce 1935 . Docházel však i na fakultu filozofickou.\n\nVystřídal různá divadelní angažmá:\n\nJako kameraman se ve 30. letech podílel na čtyřech filmech:\n\nNa přelomu 30. a 40. let byl jedním z předních beletristů a mluvčím skupiny Aktivisté. V roce 1939 vydal román \"Vzdušné vidiny\" z prostředí kolem zbirožského zámku, který byl na zadní stránce opatřen poznámkou o zamýšleném filmovém zpracování (k němu však nedošlo). Vydal překlady japonské poezie \"Japonské písně lásky\" (1939) a \"Písně Dálného východu\" (1940).\n\nNapsal biografické publikace o soudobém divadelníkovi Vladimíru Gamzovi (1931) a o jedné z vůdčích osobností českého divadla 19. století Janu Nepomuku Štěpánkovi (1941). Psal také divadelní hry: jednoaktovku \"Návštěva\" (vyšla roku 1943) nebo operetní libreto \"Jana\".\n\nV letech 1931–1933 působil jako filmový a divadelní kritik a referent v literárně-kulturním týdeníku \"Čin\". Byl však orientován spíše pravicově, takže se s levicověji orientovanou redakcí rozešel. Přispíval i do celé řady dalších periodik: \"České Slovo\", \"Index\", \"Kino\", \"Národní listy\", \"Národní Osvobození\", \"Národní politika\", \"Polední List\", \"Jeviště\", \"Čes. divadlo\", \"Naše divadlo\", \"Úboj\", \"Zlín\", \"Živá tvorba\".\n\nOd podzimu 1932 se po Josefu Hladkém stal vedoucím redaktorem časopisu \"Nový hlas\", v jehož čele zůstal až do jeho konce v roce 1934. Oproti zakladatelům původního \"Hlasu\", bratřím Černým, kteří se soustředili zejména na psaní proti § 129 trestního zákona, se redakce pod Kolátorovým vedením zaměřovala na oblast výchovy či sebevýchovy homosexuální komunity za účelem zvýšení společenské akceptace, v jejímž důsledku by pak paragraf pozbyl opodstatnění. K psaní užíval pseudonymy Vladimír Vávra a P. Vlk. Překládal poezii zahraničních autorů jako Stefana Georga, Bedřicha Velikého, Goetha, Schillera… i explicitní homoerotické básně, které se později objevily i v \"Japonských písních lásky\". Více se však věnoval (vlastní) próze.\n\nV roce 1950 byl Kolátor vězněn v komunistickém táboře nápravných prací. Policejní záznamy z téže doby bez bližšího určení zmiňují jeho snoubenku.\n"}
{"id": "1067508", "url": "https://cs.wikipedia.org/wiki?curid=1067508", "title": "Hnutí", "text": "Hnutí\n\nHnutí má více významů:\n\n"}
{"id": "1067510", "url": "https://cs.wikipedia.org/wiki?curid=1067510", "title": "Baborak Ensemble", "text": "Baborak Ensemble\n\nBaborak Ensemble je česká hudební skupina, kterou v roce 2001 založil hornista a dirigent Radek Baborák.\n\nJeho členy spojuje radost ze vzájemného sdílení hudby mistrů čtyř stylových období, enthusiasmus při objevování neznámých skladeb a hledání osobitého, netradičního vyznění kompozic, které jsou ensemblu dedikovány, nebo autorsky upraveny.\n\nJádrem komorního souboru je lesní roh a smyčcové kvarteto, hrající ve složení Dalibor Karvay a Martina Bačová – housle, Karel Untermüller – viola, Hana Baboráková – violoncello.\n\nJiž od prvních koncertů a projektů se tato formace rozšiřuje podle repertoárových a stylových potřeb jednotlivých skladeb.\n"}
{"id": "1067517", "url": "https://cs.wikipedia.org/wiki?curid=1067517", "title": "Radim Vrbata (politik)", "text": "Radim Vrbata (politik)\n\nRadim Vrbata (* 1978 Ostrava) je český politik, od listopadu 2014 do února 2015 primátor města Frýdku-Místku, člen hnutí ANO 2011, bývalý člen ČSSD.\n\nNarodil se v Ostravě-Porubě a vystudoval Fakultu metalurgie a materiálového inženýrství Vysoké školy báňské - Technické univerzity Ostrava (získal tak titul Ing.).\n\nPracovní kariéru zahájil jako kovář v kovárně společnosti Škoda Auto, později se stal projektantem technologie kovárny a koordinátorem technologie kovárny, v roce 2007 byl dokonce pověřen vedením provozu kovárny. V roce 2011 se stal vedoucím ostravského provozu výrobce střešních krytin Satjam. Následně zastával pozici manažera celé výroby ve firmě Satjam, v níž pracoval do roku 2013.\n\nRadim Vrbata je svobodný a bezdětný. Žije ve Frýdku-Místku, konkrétně ve Frýdku.\n\nDo roku 2012 byl členem ČSSD, za kterou neúspěšně kandidoval do Zastupitelstva města Frýdku-Místku v komunálních volbách v roce 1998 a ve volbách v roce 2002.\n\nV roce 2013 vstoupil do hnutí ANO 2011, v němž se stal předsedou ANO 2011 v Moravskoslezském kraji a asistentem poslance Josefa Hájka. V komunálních volbách v roce 2014 byl zvolen zastupitelem města Frýdku-Místku, když vedl kandidátku hnutí ANO 2011. Hnutí volby ve městě vyhrálo (27,82 % hlasů, 15 mandátů), vytvořilo koalici se druhou ČSSD a dne 6. listopadu 2014 byl Radim Vrbata zvolen primátorem statutárního města Frýdku-Místku.\n\nUž na počátku roku 2015 se však koalice hnutí ANO 2011 a ČSSD kvůli vnitřním sporům rozpadla a dne 6. února 2015 byl Radim Vrbata odvolán z funkce primátora, na jeho místo byl pak zvolen Michal Pobucký z ČSSD.\n"}
{"id": "1067518", "url": "https://cs.wikipedia.org/wiki?curid=1067518", "title": "Dub v Malé Šitboři", "text": "Dub v Malé Šitboři\n\nDub v Malé Šitboři je památný strom, košatý dub letní (\"Quercus robur\"), který roste na okraji bývalého parku, dnes v zahradě v obci Malá Šitboř, části obce Milíkov v okrese Cheb. Solitérní strom má pravidelnou, širokou a kulovitou korunu. Obvod kmene měří 427 cm, koruna sahá do výšky 18 m (měření 2006). Dub je chráněn od roku 2006.\n\n"}
{"id": "1067519", "url": "https://cs.wikipedia.org/wiki?curid=1067519", "title": "Vladimír Vávra", "text": "Vladimír Vávra\n\nVladimír Vávra (8. ledna 1905 Zvánovice - 26. prosince 1932 Uhříněves) byl československý zápasník, reprezentant v řecko-římském stylu. V roce 1928 vybojoval na olympijských hrách v Amsterodamu 5. místo v lehké váze. V roce 1928 vybojoval národní titul v kategorii do 67 kg, v letech 1931 a 1932 v kategorii do 79 kg.\n\n"}
{"id": "1067521", "url": "https://cs.wikipedia.org/wiki?curid=1067521", "title": "Andula", "text": "Andula\n\nAndula je jedna z domáckých podob jména Anna. V podobě Andula či andula se vyskytuje v těchto významech:\n\nV názvech uměleckých děl:\n\n"}
{"id": "1067523", "url": "https://cs.wikipedia.org/wiki?curid=1067523", "title": "Nezdolná Kimmy Schmidt", "text": "Nezdolná Kimmy Schmidt\n\nNezdolná Kimmy Schmidt (v anglickém originále Unbreakable Kimmy Schmidt) je americký komediální televizní seriál od tvůrců Tiny Fey a Roberta Carlocka, který vydává stramovací služba Netflix od 6. března 2015. Původních třináct epizod první série bylo plánováno pro stanici NBC, ale seriál byl prodán Netflixu a získal objednávku na dvě série. V lednu 2016 byla objednána třetí řada, která měla premiéru 19. května 2017. Seriál byl nominován celkem v jedenácti kategoriích ceny Emmy, včetně ceny v kategorii nejlepší komediální seriál. 13. června 2017 Netflix objednal čtvrtou řadu.\n\n\n\n\n31. října 2013 začala stanice NBC pracovat na seriálu pod názvem \"Tooken\" s Ellie Kemper v hlavní roli jako Kimmy Schmidt. Scénář pro seriál napsali Tina Fey a Robert Carlock, kteří se také stali exkluzivními producenti společně s Davidem Minerem. Následující měsíc se změnit název na \"Nezdolná Kimmy Schmidt\".\n\nV listopadu 2014 bylo oznámeno, že stanice prodala objednávku na dvě série Netflixu. Na začátku ledna Netflix vydal první ukázku. Seriál byl vysílán 6. března 2015.\n\nV březnu 2014 byl obsazen Tituss Burgess do role Tituse, Kimmy spolubydlícího. Krátce poté se Sara Chase a Lauren Adams připojili k seriálu. Jane Krakowski byla později obsazena do roli Jacqueline. Role byla původně pro Megan Dodds, ale nakonec roli převzala Jane.\n\nPrvní série získala pozitivní kritiky. Na stránce Rotten Tomatoes seriál získal 93 %. Metacritic udělil seriálu 78 bodů ze 100. Magazín TV Guide seriál nazval \"nejlepší novou komedií roku 2015\".\n"}
{"id": "1067524", "url": "https://cs.wikipedia.org/wiki?curid=1067524", "title": "Takamasa Anai", "text": "Takamasa Anai\n\nTakamasa Anai (: ), (* 5. srpna 1984 Óita, Japonsko) je reprezentant Japonska v judu.\n\nV začátcích své kariéry stál v pozadí za Inouem a Suzukim. Lídrem polotěžké váhy se stal po olympijských hrách v Pekingu v roce 2008 a v prvních dvou letech své předpoklady potvrzoval. Mimo kvalitní techniky prováděné vlevo se spoléhal i na dobrou fyzickou přípravu. V dalších letech se však jeho výkonnost zasekla a soupeři se ho naučili porážet. Krize vyvrcholila na olympijských hrách v Londýně v roce 2012, kde vypadl ve druhém kole. Jeho situace byla do velké míry odrazem tehdejší japonské těžké váhy, které se celkově nedařilo.\n\n"}
{"id": "1067526", "url": "https://cs.wikipedia.org/wiki?curid=1067526", "title": "Karlov (Praha)", "text": "Karlov (Praha)\n\nAreál Karlov se nachází na Novém Městě pražském v Praze 2. Své jméno nese na počet svatého císaře Karla Velikého, respektive podle kostela Panny Marie a sv. Karla Velikého, založeného králem Karlem IV.\n\nCentrem je někdejší klášter augustiniánů kanovníků při kostele Nanebevzetí Panny Marie a svatého Karla Velikého, v jehož prostorách dnes sídlí Muzeum Policie ČR s dopravním hřištěm. Dále se zde nachází Klinika dětského a dorostového lékařství, tři budovy MFF UK (Matfyz), porodnice U Apolináře (nejstarší v Českých zemích), horní část Albertovské skály, park Ztracenka a park Na Karlově.\n\nZ Karlova vedou dolů na Albertov tři paralelní schodiště. Nejdelším schodištěm jsou \"Velké albertovské schody\", které mají 116 jednotlivých schodů. \"Prostřední\" v ulici Horská mají 125 schodů a \"Malé albertovské schody\", které spojují ulice Studničkova a Apolinářská, mají 154 jednotlivých schodů.\n\nNa parkovišti před Policejním muzeem jsou pozůstatky kolejí konečné tramvaje ve tvaru T. Trať byla zrušena v roce 1966 kvůli budování severojižní magistrály. Ze stejného důvodu byla zbourána i část dětské nemocnice.\n"}
{"id": "1067527", "url": "https://cs.wikipedia.org/wiki?curid=1067527", "title": "Emre Can Coşkun", "text": "Emre Can Coşkun\n\nEmre Can Coşkun (* 7. června 1994, Istanbul) je turecký fotbalový obránce. Od února 2015 hostuje v tureckém klubu Denizlispor z Galatasaraye. Hraje na postu stopera (středního obránce).\n\nProfesionální kariéru zahájil v klubu Galatasaray SK, v A-týmu debutoval v lednu 2014. Ve své první sezóně 2013/14 vyhrál s týmem Türkiye Kupası (turecký pohár).\nV únoru 2015 odešel na půlroční hostování do Denizlisporu.\n\nEmre nastupoval za turecké mládežnické výběry U19, U20, U21.\n\n\n"}
{"id": "1067530", "url": "https://cs.wikipedia.org/wiki?curid=1067530", "title": "Daiki Kamikawa", "text": "Daiki Kamikawa\n\nDaiki Kamikawa (* 9. listopadu 1989 Jamaguči, Japonsko) je japonský zápasník–judista.\n\nS judem začínal v 6 letech na základní škole v rodném Jamaguči. Vrcholově se připravoval na univerzitě Meidži v Tokiu. V japonské reprezentaci vedené Šin'iči Šinoharou se pohyboval od roku 2009. V roce 2010 získal nečekaný titul mistra světa v neolympijské disciplíně bez rozdílu vah, když ve finále porazil Francouze Teddy Rinera po vertiktu sudích na praporky. Na tento úspěch v dalších letech nenavázal. V roce 2012 se kvalifikoval na olympijské hry v Londýně a vypadl ve druhém kole s Igorem Makarovem z Běloruska. V roce 2014 měl úspěšný vstup do sezóny, ale po neúspěchu na mistrovství světa v Kazani se na mezinárodní scéně objevuje sporadicky. Věnuje se trenérské práci na své domovské univerzitě Meidži.\n\n\n\n"}
{"id": "1067531", "url": "https://cs.wikipedia.org/wiki?curid=1067531", "title": "Krychlič", "text": "Krychlič\n\nVáclav Kulhánek, celým jménem Josef Václav Antonín Kulhánek, přezdívaný Krychlič, je legendární postava Pardubic, která je od 60. let 20. století typická výrazným líčením a nošením paruky nebo avantgardní úpravou vlastních vlasů, jež svým tvarem a tuhostí často připomínají hranol či krychli. Nejprve dva roky učil na základní škole a později pracoval ve společnosti CHEMING v účtárně a na personálním oddělení. Neskrývá svou homosexuální orientaci a podle vlastních slov je doktorem přírodních věd. Žije ze starobního důchodu a bydlí v Nemošicích, kde chová větší množství slepic. Krychlič se zjevuje v prakticky nezměněné podobě již od poloviny 60. let, v roce 2010 mu údajně bylo 70 let.\n\n"}
{"id": "1067532", "url": "https://cs.wikipedia.org/wiki?curid=1067532", "title": "Teije ten Den", "text": "Teije ten Den\n\nTeije ten Den (* 29. dubna 1993, Utrecht, Nizozemsko) je nizozemský fotbalový útočník, který od února 2015 hostuje v klubu FC Oss z Go Ahead Eagles.\n\nV profesionálním fotbale debutoval v roce 2012 v dresu Go Ahead Eagles. V únoru 2015 odešel na hostování do klubu FC Oss hrajícího nizozemskou druhou ligu Eerste Divisie.\n\n"}
{"id": "1067534", "url": "https://cs.wikipedia.org/wiki?curid=1067534", "title": "Bazilika Panny Marie", "text": "Bazilika Panny Marie\n\nBaziliky Panny Marie jsou katolické mariánské kostely s postavením \"baziliky\" (výčet není úplný):\n\n\n"}
{"id": "1067536", "url": "https://cs.wikipedia.org/wiki?curid=1067536", "title": "Jordi Balk", "text": "Jordi Balk\n\nJordi Balk (* 26. dubna 1994, Cothen) je nizozemský fotbalový obránce, který od ledna 2015 hraje v klubu FC Oss.\n\nBalk působil v Nizozemsku v mládežnické akademii klubu FC Utrecht. V červenci 2014 podepsal smlouvu se skotským prvoligovým klubem Ross County FC. V listopadu 2014 mu byl kontrakt po vzájemné dohodě s klubem zrušen, nastoupil celkem ke 4 ligovým zápasům.\nNa podzim 2014 byl bez angažmá, další si našel až v lednu 2015, kdy se dohodl na smlouvě s nizozemským celkem FC Oss hrajícím nizozemskou druhou ligu Eerste Divisie.\n\n"}
{"id": "1067537", "url": "https://cs.wikipedia.org/wiki?curid=1067537", "title": "Johnatan Opoku", "text": "Johnatan Opoku\n\nJohnatan Opoku Agyemang (* 18. dubna 1990, Zutphen, Nizozemsko) je nizozemský fotbalový záložník z ghanskými kořeny, který od roku 2013 hraje v klubu FC Oss.\n\nV profesionálním fotbale debutoval v sezóně 2011/12 v dresu SC Veendam. V létě 2013 se dohodl na smlouvě s klubem FC Oss hrajícím nizozemskou druhou ligu Eerste Divisie.\n\n"}
{"id": "1067539", "url": "https://cs.wikipedia.org/wiki?curid=1067539", "title": "Joep van den Ouweland", "text": "Joep van den Ouweland\n\nJoep van den Ouweland (* 6. února 1984, Gilze en Rijen) je nizozemský fotbalový záložník, který je hráčem nizozemského klubu FC Oss.\n\nV profesionálním fotbale debutoval v dresu De Graafschapu. Dále hrál v Nizozemsku za Go Ahead Eagles a FC Oss.\n\n"}
{"id": "1067541", "url": "https://cs.wikipedia.org/wiki?curid=1067541", "title": "Andrej Bělocvětov", "text": "Andrej Bělocvětov\n\nAndrej Bělocvětov, \"původním jménem\" Andres Belotsvetov – Theakston (8. října 1923 Praha – 19. dubna 1997 Praha) byl český malíř a grafik.\n\nPocházel z rodiny bohatého podnikatele a klavírní virtuózky, kteří se seznámili v Argentině. Druhé příjmení Theakston zdědil po babičce, britské šlechtičně. Andrej se narodil v Praze, kam jeho rodiče odjeli na delší studijní a pracovní pobyt. Po třech letech se však rozešli a otec se vrací do USA, odkud ještě po nějakou dobu rodinu finančně podporuje.\n\nAndrej Bělocvětov navštěvoval ruské gymnázium v Praze, kde se seznámil s Grigorijem Musatovem, současně studoval soukromě malbu u Nechlebova žáka Nikolaje Bakulina a v letech 1938-40 na grafické škole v Praze u prof. J. Solara a také G. Musatova.\n\nRoku 1941 se seznámil s fotografem Josefem Sudkem, se kterým ho pak spojovalo celoživotní přátelství. Sudek byl také předním sběratelem Bělocvětovových obrazů. Díla mladého umělce obdivovali kromě Sudka také malíř Jan Zrzavý a sochař Karel Lidický. Na jejich doporučení se Bělocvětov v letech 1943 – 48 každoročně účastnil výstav Umělecké besedy. Za války se stýkal s okruhem Spořilovských surrealistů a v květnu 1945 se zapojil do pražského povstání. Hned po válce byl bez zkoušek přijat na AVU a stal se žákem Vlastimila Rady a Emila Mináře, po roce ji však sám opustil, protože zjistil, že pro jeho další umělecký vývoj už není akademie žádným přínosem.\nRoku 1949 se seznámil se Stanislavou Pavlíkovou a následujícího roku se narodila dcera Andrea (Gradiva). Již před válkou odmítli Bělocvětov a jeho matka optovat pro argentinský fašistický režim, proto byli zbaveni argentinského státního občanství – válku přečkali s Nansenovým pasem. Po válce se Bělocvětov opakovaně a marně pokoušel získat české státní občanství. Nejenom, že mu úřady tuto žádost zamítly, ale později mu, jako cizinci, odmítly dát i povolení k sňatku (toto povolení on a Stanislava získali až o mnoho let později). Roku 1952 získal ateliér v domě sousedícím s ateliérem Hany Wichterlové. Přes ulici se nacházel ateliér Josefa Sudka, kam Bělocvětov často docházel na návštěvu i na Sudkovy hudební úterky.\nKoncem 50. let se stal členem skupiny Máj 57 a vystavoval s ní do roku 1965. V 70. letech byl čestným předsedou Žižkovské avantgardy. Vlivem svých občanských i uměleckých postojů, především neochotě ke kompromisům, se ocitl v izolaci a nesměl samostatně vystavovat. Přestože se téma smrti vyskytuje v celé malířově tvorbě, jeho obrazy se v posledních letech života (celá 90. léta) vyznačují neobyčejnou mírou vitality. Zemřel v době, kdy jeho dílo začínalo být oceňováno.\n\nBělocvětov byl nadaným malířem a již roku 1942 vystavil s Uměleckou besedou \"Autoportrét\", který vytvořil jako sedmnáctiletý. Za války si vydělával portréty na zakázku. Po své matce zdědil absolutní sluch a tento talent se projevil i v jeho malířské tvorbě jako synestezie (barevné slyšení).\n\nKontinuita vývoje umělcovy tvorby je dobře patrná z následujícího rozdělení na\n\n\"Období a styly\":\n\nV průběhu 40. let se věnuje hlavně zátiší a portrétu, ale maluje i krajinu - jsou patrné vlivy impresionismu,expresionismu a kubismu.\n\nNa přelomu 40. a 50. let vstupuje do období magického realismu a surrealismu, maluje velkoplošná novoklasicistní plátna i kubizující portréty.\n\nNa konci 50. let a v 60. letech se začíná zabývat gestickou malbou, abstraktním expresionismem - je inspirován Pollockovou technikou drippingu,které dodává vlastní figurativní obsah.\n\nV 70. letech započíná s velikou postmoderní syntézou dosavadních stylů, dává jim stále novou formu, tato tendence pokračuje v dalších letech s invencí, jíž léty neubývá, naopak je stále originálnější a objevnější.\n\nV 80. letech po nějakou dobu, z různých důvodů, téměř nepracuje, zhoršuje se jeho zdravotní stav, upadá do hluboké deprese, navrací se však s novou silou a tvoří veliké cykly - jeho tvorba vyniká maximální úsporností a blíží se ke svému vrcholu.\n\nV období 90. let, autor maluje své obrazy plné poezie, rozmanitě stylizovaných tvarů a zářivých barev s lehkou hravostí a bravurou, ke které dospěl dlouholetou usilovnou prací, nevyhýbající se experimentu. Na tomto základě dokázal beze zbytku zúročit svůj mimořádný talent a vytvořit zcela nové, svébytně smysluplné hodnoty.\n\n\n\n\n\n\n"}
{"id": "1067543", "url": "https://cs.wikipedia.org/wiki?curid=1067543", "title": "Kostel svatého Havla (Úhošťany)", "text": "Kostel svatého Havla (Úhošťany)\n\nKostel svatého Havla je římskokatolický kostel zasvěcený svatému Havlovi v Úhošťanech v okrese Chomutov. Od roku 1963 je chráněn jako kulturní památka. Kostel, jehož současná podoba vychází z barokních úprav ve druhé polovině 18. století, stojí v severní části vesnice na rozcestí silnice z Kadaně do Brodců a do Kojetína. Hřbitov okolo kostela se používal až do roku 1861.\n\nKostel v Úhošťanech vznikl na počátku 14. století a v roce 1352 je uváděn v seznamech papežských desátků. Během husitských válek byl těžce poškozen a obnovy se dočkal až ve druhé polovině 15. století. Věž v jižním průčelí byla přistavěna až v roce 1626 a úpravami prošla ještě v letech 1726 a 1891. V letech 1772 až 1775 proběhla barokní přestavba a sakristie byla přistavěna až v roce 1782. Ve druhé polovině 20. století kostel nebyl udržován a zchátral. Opravy započaly až v roce 1999 obnovou krovu a střechy, později byla opravena podlaha z pískovcových desek a ubourány opěrné pilíře na jižní straně.\n\nKostel je obdélný, jednolodní s presbytářem a sakristií na východní straně. Původní vstup do kostela býval ve zdi v místech, kde stojí věž. Dnes je kostel přístupný ze západní strany malou předsíní zaklenutou plackovou klenbou. Průčelí předsíně je zdobeno pilastry a nad dveřmi je umístěn znak města Kadaně. Začíná v ní schodiště na západní dřevěnou oratoř. Další oratoř u jižní zdi kostelní lodi je přístupná točitým schodištěm ve věži. Plochostropou kostelní loď osvětlují velká oblouková okna. Presbytář je vydlážděn přírodními placáky a v jeho jižní zdi je zasazen malý sanktuář. Sakristie je zaklenuta křížovou klenbou s hřebínky. Okénko v severní zdi má pískovcové ostění a chrání ho esovitá kovaná mříž. Vstup do sakristie z jižní strany je zazděný. Věž v jižním průčelí má bedněné zvoniční patro a je zastřešena routovou střechou s trojúhelníkovými štíty. Střechu ukončuje osmiboký sanktusník se špicí.\n\nVnitřní vybavení kostela je pseudorománské. Zachovala se barokní křtitelnice z roku 1699, socha svatého Vojtěcha z první poloviny 18. století v presbytáři a socha Panny Marie z roku 1727 v chrámové lodi. Zvon ve věži pochází z roku 1575. Součástí oltáře bývala gotická socha Madony z období 1380–1400, která je uložena v Oblastním muzeu v Chomutově.\n\nVe věži je umístěn hodinový kyvadlový stroj z počátku 17. století. Býval natahován klikou jednou denně a poháněl ciferník na jižním průčelí bedněného patra věže. K odbíjení hodin sloužil bronzový cimbál umístěný spolu s malým zvonem v Lucerně.\n\nZrušený hřbitov okolo kostela je obehnán částečně dochovanou hřbitovní zdí. Na západní straně kostela stávala fara zbořená v roce 1974. V jeho severní části roste \"Úhošťanská lípa\" chráněná jako památný strom. Na návsi pod kostelem stojí sousoší Panny Marie Immaculaty se svatým Floriánem a svatým Šebestiánem z roku 1717. Severovýchodně od kostela, u domu čp. 63, stojí boží muka a na západní straně roste u silnice památný strom Svatohavelská lípa.\n\n"}
{"id": "1067544", "url": "https://cs.wikipedia.org/wiki?curid=1067544", "title": "Marina Abramović", "text": "Marina Abramović\n\nMarina Abramović (* 30. listopadu 1946, Bělehrad) je srbská umělkyně známá pro své působení na poli performance art a body art. Působí od 70. let 20. století a zájem vzbudila také díky spolupráci s německým umělcem Ulayem.\n\nNarodila se v roce 1946 v někdejší Jugoslávii. Oba její rodiče (Vojo a Danica Abramovićovi) byli partyzáni během druhé světové války a podporovali vládu tehdejšího prezidenta Tita. Vojo Abramović později získal ocenění národního hrdiny a zůstal v armádě až do konce svého života, Danica Abramović, původně studentka medicíny, po zkušenosti s válkou změnila své zaměření, vystudovala historii umění a stala se ředitelkou muzea.\n\nMarina Abramović studovala na Akademii výtvarného umění v Bělehradě a poté v Záhřebu. Experimentovala s instalacemi (především zvukovými), ale záhy si uvědomila, že je pro ni proces tvorby umění důležitější než samotný výsledek a tak se performance jevila jako přirozená cesta. Poměrně uvolněné poměry v tehdejší Jugoslávii a postavení jejích rodičů ji umožnily cestovat do západních zemí. Svoji první zahraniční performanci (\"Warm Cold\") uskutečnila roku 1975 v Edinburghu.\n\nJedna z jejích nejkontroverznějších performancí uspořádaná v Neapoli. Abramović stála nehybně v místnosti, na stole před ní leželo 72 různých předmětů, některé neškodné (kniha, olej, peří, růže) a některé potenciálně nebezpečné (hřebíky, nůžky, jehly, zbraň). Publikum mělo možnost kterýkoli z předmětů vůči Abramović libovolně použít. Odvaha diváků se postupně stupňovala a během šesti hodin, kdy performance trvala, ji postupně zbavili oblečení, pořezali na několika místech, dokonce ji vložili nabitou zbraň do ruky a přiložili ji k jejímu tělu.\n\nBěhem této dvouhodinové performance snědla nahá Abramović kilogram medu, vypila litr červeného vína, žiletkou si vyřezala pěticípou hvězdu na své břicho a zbičovala si záda. Ve chvíli kdy ji bičování zcela vyčerpalo, položila se na kříž z ledu, kde ležela a krvácela až do konce představení (které ukončili sami diváci, obávající se o život umělkyně). Bolest hrála v prvotních performancích Abramović důležitou roli, kterou si někteří vysvětlují jako masochismus či jako pouhou touhu šokovat diváky. V těchto svých performancích (např. \"Rhythm 0\") se částo vystavovala i potenciálně smrtícím situacím. \"„Vždy jsem si myslela, že umění je otázkou mezi životem a smrtí a některé z mých \"performancí opravdu zahrnovaly možnost, že zemřu\".“\" \"Lips of Thomas\" se poprvé uskutečnilo v Innsbrucku a později (v roce 2005) znovu v Guggenheimově muzeu v New Yorku.\n\nAbramović poznala Ulaye v Amsterdamu v roce 1976. Stali se partnery a spolupracovali spolu dvanáct let, pět let spolu žili v dodávce a cestovali po Evropě. Jejich díla se vyznačují zkoumáním vztahu (a hranic) mezi mužem a ženou, ať už po stránce psychické, tak fyzické. Mezi jejich nejznámější spolupráci patří \"Breathing In/Breathing Out\" (1977), při které si oba přimknuti k sobě vyměňovali vzduch z úst do úst po dobu devatenácti minut téměř až po udušení, nebo \"Rest Energy\" (1980), kde Abramović držela natažený luk a Ulay šíp mířící na její srdce. V roce 1988 se sešli pro poslední společné dílo (\"The Lovers\"), při kterém uskutečnili své rozloučení. Oba po tři měsíce kráčeli z opačné strany Velké čínské zdi, aby se v půlce sešli a řekli si své finální sbohem.\n\nTato performance probíhala v Muzeu moderního umění v New Yorku při vzniku stejnojmenné retrospektivní výstavy, kterou navštívilo kolem 750 000 lidí. Abramović seděla na židli po celou dobu otevření exhibice (osm hodin od pondělí do čtvrtka, deset hodin v pátek po dobu tří měsíců), naproti ní byla další židle, kam si postupně chodili sedat návštěvníci výstavy. Zprvu byl mezi umělcem a divákem ještě stůl, který byl později odstraněn. Abramović seděla nehnutě, na člověka před sebou nikdy nepromluvila, ale dívala se mu do očí, dokud neodešel, přičemž mohl před Abramović sedět libovolně dlouho. O \"The Artist is Present\" se brzy začalo mluvit a tak před muzeem stály až několikahodinové fronty. V první den výstavy ji přišel navštívil její bývalý partner Ulay a to byla jediná chvíle, kdy Abramović porušila pravidla a natáhla se přes stůl, aby jej chytila za ruku. V obecenstvu nastal zvláštní fenomén – mnoho lidí se na židli před Abramović rozplakalo. \"„Když vstoupíte do čtverce světla a posadíte se na tu židli, jste tam sami za sebe a jako jednotlivec jste docela osamocení. Jste ve velmi zajímavé situaci, protože jste pozorováni skupinou (lidí co čekají), jste pozorováni mnou a pozorujete mě – takže takové trojí sledování. Ale poté, velmi brzy během dívání se na mě, se věci otočí a začnete se dívat do sebe. Takže jsem pouhá spoušť, jsem jen zrcadlo a oni si vlastně začnou být vědomi svého života, své zranitelnosti, své bolesti, všeho – a to vyvolá pláč. Oni opravdu brečí kvůli sobě a to je extrémně emocionální chvíle.“\"\n\nO přípravách na tuto performanci vznikl dokument \"Marina Abramović: The Artist Is Present\".\n\nAbramović žije v městě Hudson ve státě New York, kde sídlí i její Institut (\"Marina Abramović Institute\").\n\nV roce 2016 vydala autobiografickou knihu \"Walk Through Walls: A Memoir.\" \n\n\n"}
{"id": "1067545", "url": "https://cs.wikipedia.org/wiki?curid=1067545", "title": "Ladislav Dydek", "text": "Ladislav Dydek\n\nLadislav Dydek (27. září 1919 Brno – 6. září 2006 Toscolano Maderno, Itálie) byl český malíř, grafik a typograf.\n\nStudoval na škole uměleckých řemesel v Brně a na AVU v Praze (1945–47). Maloval zprvu plošná zátiší a portréty, ve kterých se projevoval silný cit pro barvu. Zajímaly ho moderní světové umělecké směry, zvl. fauvismus, odmítal tvořit ve stylu socialistického realismu a již od 50. let se orientoval na abstraktní umění (lyrická abstrakce). V roce 1955 se zúčastnil výstavy „Jedenácti“ v Arsu, kde kromě něj vystavovali i Robert Piesen, Richard Fremund, Karel Vysušil a další. Výstava, kterou zahajoval František Dvořák, byla oficiální kritikou odsouzena pro „formalismus“. V roce 1957 založil Ladislav Dydek Skupinu Máj 57, v níž kolem sebe soustředil malíře stejných uměleckých názorů – Roberta Piesena, Richarda Fremunda, Jitku Kolínskou, Andreje Bělocvětova, Jiřího Martina a další. Většina těchto umělců vystavovala již na výstavě „Jedenácti“. Koncem 50. let byl členem Skupiny G.\nV 60. letech se vedle malby Dydek věnoval tvorbě filmových plakátů a knižní grafice. Roku 1969 emigroval a usadil se v severní Itálii u Gardského jezera. V Itálii dále rozvíjel abstraktní malbu, ovlivněnou surrealismem, ve které měla hlavní roli barva, charakteristická je barevná vyváženost jeho obrazů. Vytvářel i barevné vitráže a mozaiky. Jeho díla jsou kromě českých sbírek hlavně v Itálii, Švýcarsku a Německu. Od roku 1995 bylo jeho dílo instalováno ve Florencii jako stálá expozice, která byla v posledních letech přenesena do klášterního komplexu v San Felice del Benaco, na břehu Gardského jezera, poblíže místa, kde žil.\n\n\n\n\nPodrobněji viz\n\n\n\n"}
{"id": "1067547", "url": "https://cs.wikipedia.org/wiki?curid=1067547", "title": "Nathan Smith", "text": "Nathan Smith\n\nNathan Smith (* 25. prosince 1985, Calgary, Kanada) je kanadský biatlonista, bronzový medailista z juniorského šampionátu v roce 2005 a vicemistr světa. Jeho dosavadním největším úspěchem je stříbrná medaile ze sprintu na Mistrovství světa v biatlonu 2015 ve finském Kontiolahti. Na šampionátu v roce 2016 v norském Oslu vybojoval s kanadskou štafetou bronzové medaile.\n\nVe světovém poháru vyhrál jeden stíhací závod v Chanty-Mansijsku v sezóně 2014/15.\n\nSmith je šestinásobným účastníkem Mistrovství světa v biatlonu a jednou se zúčastnil i zimních olympijských her. Jeho největším úspěchem v závodech jednotlivců je stříbrná medaile ze sprintu ve finském Kontiolahti z roku 2015. V týmovém závodě dokázal získat společně s Christianem Gowem, Scottem Gowem a Brendanem Greenem bronzové medaile na MS 2016 v Oslu.\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči se nezapočítávají.\"\n\nZúčastnil se čtyř juniorských šampionátů v biatlonu. Má bronzovou medaili ze štafety z finského Kontiolahti z roku 2005. Jeho nejlepším individuálním umístěním je 19. pozice ze stíhacího závodu z amerického Presque Isle v roce 2006.\n\n"}
{"id": "1067548", "url": "https://cs.wikipedia.org/wiki?curid=1067548", "title": "Fatih Kamaçi", "text": "Fatih Kamaçi\n\nFatih Kamaçi (* 23. května 1989, Waalwijk, Nizozemsko) je nizozemský fotbalový záložník s tureckými kořeny, který je hráčem klubu FC Oss.\n\nKamaçi hrál v mládežnických letech v RKC Waalwijk. V roce 2009 odešel do nizozemského čtvrtoligového amatérského klubu VV Dongen, kde působil až do roku 2014. V létě 2014 byl na testech v profesionálním klubu FC Oss, které dopadly úspěšně a hráč podepsal roční smlouvu.\n\n"}
{"id": "1067549", "url": "https://cs.wikipedia.org/wiki?curid=1067549", "title": "Předvoj", "text": "Předvoj\n\nPředvoj byla protifašistická odbojová organizace zvl. mládeže orientovaná komunisticky, která působila v letech 1943–1945 v Protektorátu Čechy a Morava.\n\nMyšlenka založení odbojové skupiny vznikla mezi mladými, kteří se v období Protektorátu scházeli v evangelickém sboru v Praze na Smíchově. Byli to většinou absolventi gymnázia, pro které tyto schůzky byly téměř jedinou množností, jak společně studovat a vyměňovat si názory. Jádrem skupiny byli tři přátelé Karel Hiršl, Václav Dobiáš a Jiří Staněk. K nim se později připojil i Hiršlův přítel z táborů YMKY Jan Mojžíš, který se přestěhoval z Brna do Prahy. V začátcích měl na skupinu velký vliv čtyřicetiletý německý antifašista, všestranně vzdělaný Vincy Schwarz, překladatel děl Karla Čapka a přítel Vladislava Vančury. Ten byl však zatčen gestapem a po krátké vyšetřovací vazbě 30. června 1942 zastřelen. Tato událost těžce dolehla na mladé z evangelického kroužku, o to víc však v nich posílila touhu postavit se vzrůstajícímu násilí. Pod vlivem levicově orientovaných přátel a zakázaných knih se začali seznamovat s komunistickou literaturou a komunistickým hnutím. Kroužek se rozrůstal, na podzim 1942 přibyl mladý učitel Jaromír Mrkos. Odhodlání „začít něco dělat“ vykrystalizovalo v červnu 1943. K prvním pěti se přidaly ještě dvě dívky – sestry Želmíra a Nataša Kálalovy, dále Karel Kosík a čtveřice čerstvých maturantů Radovan Richta, Antonín Růžek, Karel Šmirous a Jiří Vrba, o něco později ještě přesvědčení komunisté Jevgenij Šesták a Kamil Zoufalý. I když v Předvoji neexistovala funkce předsedy, byl od začátku uznávaným vůdcem Karel Hiršl, mimořádně vzdělaný a schopný organizátor. Členství ve skupině všichni chápali jako svobodně přijatý závazek. Hned v počátcích byly vypracovány podrobné zásady konspirace, tak dokonalé, že se gestapu dlouho nepodařilo odhalit organizační strukturu ani členy vedení.\n\nZáhy se organizace rozrůstala, plánovitě navazovala spolupráci s malými roztříštěnými odbojovými skupinami na celém území Protektorátu. Velikou posilou pro Převoj byl nejstarší člen vedení, čtyřicetiletý dentista ze Strakonic Edmund Trachta, který práci v odboji obětoval všechny své síly, majetek, a nakonec i život. Byl neúnavný v navazování kontaktů, získávání finančních prostředků a potřebného materiálu, doslova „vykouzlil“ např. cyklostyl, vysílačku, dynamit i zbraně.\n\nV programových zásadách se praví, že „Revoluční skupina Předvoj (RSP) je organizace komunistických revolučních pracovníků, vytvořená v ilegalitě na území Čech a Moravy seskupením několika zbytků organizací KSČ, doplněných novými pracovníky, kteří za fašistické okupace dospěli ke komunistickému uvědomění a sdružili se kolem časopisu Předvoj.“ Již toto prohlášení ukazuje zvláštnost Předvoje – na rozdíl od většiny odbojových skupin, které byly organizovány „shora“ především ilegálními ústředními výbory KSČ, vznikl Předvoj „zdola“, na základě studia a rozhodnutí mladých, kteří nebyli organizováni v komunistické straně a cestu k ní teprve hledali: „Jakmile poměry dovolí, přestane RSP jako celek existovat a splyne s ostatními komunistickými skupinami ve straně centralizované do všech důsledků“ (programové prohlášení).\n\nS novým rokem 1944 se členové skupiny rozhodli, že budou pravidelně vydávat časopis Předvoj, instrukční měsíčník pro členy, který dal organizaci jméno. Redakce a technické zázemí byly svěřeny Jiřímu Staňkovi, kolportáž Jaromíru Mrkosovi. Problémy byly především s „technickým zázemím“ – získáváním materiálu, od cyklostylu po papír. Hodně pomohl Edmund Trachta, který mnoho potřebných věcí opatřil a také sám převážel vytištěná čísla vlakem po celém území Protektorátu. Později, po získání dalšího cyklostylu, pracovaly už dvě tiskárny a dokonce se podařilo i rozmnožovat politickou literaturu jako materiál pro školení. V té době se činnost Předvoje dále rozrůstala. Navázal spojen í s velkou pražskou odbojovou organizací Pochodeň, dále s organizací Přehledy, Hostivickou skupinou a dalšími. Spolupracoval s odbojovými organizacemi v továrnách i s dílnou na výrobu falešných legitimací, které pomáhaly ohroženým odbojářům žít v ilegalitě.\n\nVelký zájem o odbojovou činnost byl i mezi mládeží na středních školách, proto se vedení rozhodlo založit vlastní mládežnickou organizaci, pro kterou vydávalo časopis \"Boj mladých\". Vycházel od května 1944 za redakčního vedení Karla Kosíka, Vratislava Holáta a Ivana Běliny.\n\nSkupina se především snažila navázat spojením s vedením KSČ. Situace však byla v té době velmi složitá, třetí ústřední výbor byl téměř celý nacisty zlikvidován, zůstal pouze výsadkář vyslaný z Moskvy Rudolf Vetiška. Spojení s ním se Předvoji podařilo navázat v září 1943 a Karel Hiršl ho na schůzce informoval o činnosti Předvoje. Vetiška ji schválil a navrhl, aby se zaměřili také na mladé, kteří jsou „totálně nasazeni“ na práci v továrnách. Doporučil však, aby Předvoj pracoval samostatně a neudržoval s vedením strany stálé spojení. Tímto postojem byli členové Předvoje poněkud zklamáni. Bylo to však právě toto rozhodnutí, které jim zajistilo poměrně dlouhé období relativního bezpečí.\n\nRozsáhlá odbojová činnost nezůstala utajena gestapu, které mělo v té době řadu agentů i mezi odbojovým hnutím. Někteří se dokonce vydávali i za parašutisty nebo zmocněnce partyzánských velitelů. První, kdo se dostal do rukou gestapa v červnu 1943, byl Václav Dobiáš. Ačkoliv měl informace o všem podstatném, co se týkalo Předvoje, vydržel výslechy, nic neprozradil a tak získal Předvoj dalších pět měsíců pro svoji činnost. V. Dobiáš byl popraven ve cvikovské věznici v dubnu 1945.\n\nV létě 1944 již Předvoj navázal spojení a odbojovými skupinami v Praze a jejím okolí, na Kladně v Plzni, Rokycanech, Říčanech, Pečkách, Bohdanči, Brně a okolí, Olomouci, Zlíně, Frenštátě pod Radhoštěm, Přerově, Písku a dalších místech (viz mapa v knize V. Mencla a O, Sládka Dny odvahy, str. 160, Svoboda, 1966). Významné bylo především spojení na příbramskou organizaci Prokop Holý, která se zaměřovala na sabotáže na železnici. Členové Předvoje museli neustále překonávat nejrůznější potíže s tiskárnami i distribucí, tiskárny bylo nutné často stěhovat, byl nedostatek materiálu, hlavně papíru. Přesto Předvoj vycházel. Vznikaly nové pobočky tiskáren v Pelhřimově, Brně a dalších místech a tím se zmenšilo nebezpečí při převozu. Celkem vyšlo osm čísel měsíčníku Předvoj, první v nákladu sto výtisků, druhé 500 a další již 1500 výtisků. Díky promyšlené distribuci četlo každé číslo až tisíc lidí.\n\nVelké tažení proti Předvoji gestapo zahájilo v létě 1944. Především chtělo vypátrat, kdo je vůdčí osobností tak velké a dobře utajené organizace, dokonce předpokládalo, že by to mohl být Jan Šverma, prý tajně vysazený na naše území. První zatčený v této nové vlně byl Jiří Staněk. Když poznal, že je sledován, snažil se uprchnout, ale na Jiráskově mostě ho agenti gestapa postřelili a zatkli. Další byl Karel Šmirous, kterého byl Staněk navštívit. Následovalo zatýkání v Podskalské ulici. Po návratu z chaty v Lukách pod Medníkem byli před domem, kde bydlely sestry Kálalovy, zatčeni Karel Hiršl, Radovana Richta, Antonín Růžek a sestry Želmíra a Nataša Kálalovy. Odvlekli je na gestapo do Petschkova paláce, kde jim hned předvedli Jiřího Staňka, zbitého a zkrvaveného po dlouhých výsleších. V polovině ledna 1945 byli všichni převezeni do Malé pevnosti v Terezíně.\n\nČinnost Předvoje to narušilo, ale nezničilo. Tíha celé organizace teď ležela na J. Mojžíšovi, E. Trachtovi a J. Mrkosovi. Trachta jezdil po Čechách, Mojžíš pracoval na Moravě. V listopadu 1944 se Předvoj odmlčel. Po říjnovém zatýkání vyšla v malém nákladu ještě dvě čísla časopisu. J. Mojžíš určil tyto výtisky gestapu, měly sloužit jako důkaz, že Předvoj dál existuje a jeho vedení nebylo zasaženo. Zbylí členové Předvoje tak chtěli pomoci svým zatčeným přátelům.\n\nRudolf Vetiška, poslední člen třetího ilegálního ÚV KSČ, byl zatčen v červenci 1944. Ale již na podzim se strana začala opět aktivizovat. Koncem roku byl vytvořen čtvrtý prozatímní ústřední výbor KSČ v čele s Josefem Smrkovským, který rozhodl vydávat od ledna 1945 jako ústřední orgán levicového odboje \"Rudé právo\". Předvoj měl být zachován jako teoretický časopis. \n\nGestapo pokračovalo ve vyslýchání zatčených, stále hledalo vedoucí činitele. Uspělo až začátkem března 1945. Prostřednictvím agentů zjistilo a zatklo vedení KSČ pražského kraje a zlikvidovalo tiskárnu Rudého práva. Objevilo však také informace o Předvoji, včetně jmen jeho představitelů. Ihned byli zatčeni Jan Mojžíš a Jevgenij Šesták (Emanuel Trachta byl na Pankráci již od ledna). Karel Hiršl a ostatní členové Předvoje byli denně převáženi z Terezína na Pankrác k novým a novým výslechům. Gestapo již nyní vědělo, koho vězní, identifikovalo i Karla Hiršla jako dříve záhadného „Hořejše“, o kterém vždy všichni mluvili jako o „vedoucím“. Situace vedení Předvoje byla beznadějná, proto vyslýchaní brali na sebe i vinu ostatních, aby je zachránili.\n\nVálka už pomalu končila, Hitler byl mrtvý, spojenecká vojska se blížila k Berlínu. Přesto nacistické řádění neustávalo. V Terezíně se rozšířila epidemie skvrnitého tyfu. 1. května bylo na zásah Červeného kříže propuštěno na svobodu asi sto těžce nemocných vězňů, mezi nimi i Radova Richta a Karel Kosík z Předvoje. 2. května přivezlo gestapo z Prahy seznam 70 vězňů, kteří měli být popraveni v tzv. „zvláštním řízení“, bez soudu. Kartotéky již byly v té době částečně zničené, takže popravených bylo „pouze“ 56, mezi nimi i Karel Hiršl, Jiří Staněk, Evžen Šesták, Jan Mojžíš a Edmund Trachta. Gestapo rozhodovalo o jejich smrti promyšleně, tito mladí byli vzdělaní a perspektivně nebezpeční, mohli se stát vůdci a příkladem pro ostatní. Šlo o jakousi destrukci budoucnosti. \n\nPředvoj poměrně rychle sjednotil odbojové protifašistické skupiny z celého tehdejšího Protektorátu a stal se ve své době největší komunistickou odbojovou organizací na našem území. Údaje o počtu jeho členů a spolupracovníků jsou neúplné, odhadují se až na deset tisíc. Hodnocení činnosti Předvoje bylo však vždy problematické. Vedení komunistické strany vadilo, že hnutí vzniklo zdola, bez účasti oficiálního komunistického odboje, jevilo se jako málo komunistické, příliš svobodomyslné a málo organizované. Člen třetího ilegálního ÚV KSČ Rudolf Vetiška, který o odbojové činnosti napsal knihu \"Skok do tmy\", také dostatečně nedocenil význam a činnost Předvoje, některé údaje v jeho knize, zvláště ty, které se týkají Předvoje, jsou zkreslené. Historici se o Předvoj začali více zajímat teprve v 60. letech, kdy vyšly dvě zásadní publikace \"Dny odvahy\" a \"Neohlížej se, zkameníš\". Po sametové revoluci byl pohled na Předvoj opět zjednodušen – jako vše levicové, co souviselo s komunistickou stranou, byl Předvoj hodnocen převážně negativně. Snad teprve budoucí historici docení, co znamenalo v krutých letech nacistické okupace vlastenectví mladých, projevující se činy a neváhající obětovat i vlastní život.\n\n\n"}
{"id": "1067552", "url": "https://cs.wikipedia.org/wiki?curid=1067552", "title": "Jens Müller", "text": "Jens Müller\n\nJens Müller (* 6. července 1965, Torgau) je německý sáňkař, který do roku 1990 reprezentoval Německou demokratickou republiku. Na Zimních olympijských hrách 1988 v Calgary získal zlatou medaili v závodě jednotlivců. O deset let později na zimní olympiádě v Naganu získal bronz. Je též čtyřnásobným mistrem světa.\n\n"}
{"id": "1067553", "url": "https://cs.wikipedia.org/wiki?curid=1067553", "title": "Jan Baleka", "text": "Jan Baleka\n\nJan Baleka (* 13. července 1929 v Olomouci) je český teoretik a historik výtvarného umění, zabývající se moderním českým a západoevropským malířstvím, sochařstvím a grafikou 20. a 21. století a česko-německými vztahy v umění. \n\nV letech 1949-53 studoval na filozofické fakultě Univerzity Palackého v Olomouci obory dějiny umění (V. Richter), estetika (prof. Bohumil Markalous) a filozofie (J.L. Fischer, J. Popelová). Obhájil rigorózní práci Zdeněk Kratochvíl a jeho vztahy k evropské grafice (1953).\n\nPo absolutoriu spolupracoval s Památkovou správou Brno na soupisu památek severní Moravy. Od r. 1956 je členem Sdružení českých umělců grafiků Hollar.V letech 1956-1963 byl ředitelem Krajské galerie v Hradci Králové a od roku 1963 odborným pracovníkem Ústavu teorie a dějin umění ČSAV. V letech 1964-69 byl redaktorem výtvarné rubriky deníku Pochodeň a 1969-1971 šéfredaktorem měsíčníku Texty. 1967-1969 byl členem organizačního výboru Mezinárodního sochařského sympozia v Hořicích a kurátorem výstav v Alšově síni UB, 1967-1973 spolupracovníkem České televize Praha. V letech 1976-1978 přednášel dějiny umění a estetiku na Pedagogické fakultě v Hradci Králové.\n\nV roce 1983 emigroval do tehdejší Německé spolkové republiky, kde žije dodnes. V letech 1984-94 pracoval jako historik umění sbírek 20. století v Städlisches Museum Mülheim an der Ruhr. \n\nJe autorem encyklopedií, monografií výtvarných umělců, katalogů a scénářů televizních filmů, kurátorem výstav a publicistou (články v časopisech Estetika, Umění ad.).\n\nSeznam publikací:\n\nMiloslav Holý, Vojtěch Sedláček, Bohuslav Reynek, Josef Čapek, Jaroslav Šváb, Stanislav Kolíbal, Vladimír Tesař, Vladimír Preclík, Vladimír Komárek ad.\n\n\n"}
{"id": "1067557", "url": "https://cs.wikipedia.org/wiki?curid=1067557", "title": "Zmaj Jovina (Novi Sad)", "text": "Zmaj Jovina (Novi Sad)\n\nZmaj Jovina (v srbské cyrilici Змај Јовина) je hlavní ulice v centru Nového Sadu, metropole srbské Vojvodiny. Spojuje náměstí svobody s palácem Vladičanski dvor. V současné době slouží jako živé centrum celého města a je klidovou zónou; neslouží dopravě a byla upravena jako pěší zóna.\n\nPůvodní název ulice, která nese své jméno podle spisovatele dětské literatury ze Sremské Kamenice je \"Glavna ulica\" (Hlavní ulice, německy \"Hauptgasse\", maďarsky \"Fő tér\"). Nejstarší budova na této třídě nese název „Kod belog lava“ (U bílého lva) a pochází z roku 1720.\n\nJeště před vypuknutím první světové války byla přejmenována na počest Lájose Kossutha. Po vytvoření Království Srbů, Chorvatů a Slovinců, jehož součástí byl také Novi Sad, byla přejmenována podle krále Petra I. Po roce 1945 nesla název Maršala Tita. Do roku 1958 jezdily po třídě také tramvaje. Současný název získala po pádu komunistického režimu. Jovan Jovanović zmaj má také na severním konci ulice svojí sochu.\n\nV roce 1984 v souvislosti s pořádáním světového šampionátu ve stolním tenise (které se konalo ve sportovně-obchodním centru SPENS) byla třída přestavěna a dostala současnou podobu pěší zóny.\n\n"}
{"id": "1067558", "url": "https://cs.wikipedia.org/wiki?curid=1067558", "title": "Uli Stielike", "text": "Uli Stielike\n\nUlrich \"Uli\" Stielike (* 15. listopad 1954, Ketsch) je bývalý německý fotbalista, který reprezentoval Západní Německo. Nastupoval většinou na postu libera či záložníka. V současnosti je trenérem jihokorejské reprezentace.\n\nS reprezentací NSR vyhrál mistrovství Evropy roku 1980 a získal stříbrnou medaili ze světového šampionátu ve Španělsku roku 1982. Hrál též na Euru 1984. V národním mužstvu působil v letech 1975–1984 a odehrál za něj 42 zápasů, v nichž vstřelil 3 branky.\n\nDvakrát vyhrál Pohár UEFA, prvně v sezóně 1974/75 s Borussií Mönchengladbach, podruhé s Realem Madrid v ročníku 1984/85. Dvakrát hrál finále Poháru mistrů evropských zemí, v sezóně 1976/77 s Borussií, 1980/81 s Realem. Celkem v evropských pohárech odehrál 83 zápasů a dal 10 gólů.\n\nTřikrát slavil titul německého mistra (1974/75, 1975/76, 1976/77), třikrát se stal rovněž mistrem Španělska (1977/78, 1978/79, 1979/80), dvakrát slavil triumf v lize švýcarské s Xamaxem Neuchâtel (1986/87, 1987/88). Má jeden německý (1975) a dva španělské poháry (1980, 1982).\n\nČtyřikrát byl vyhlášen nejlepším zahraničním hráčem španělské ligy v anketě Don Balón (1979, 1980, 1981, 1982).\n\nJako trenér získal s jihokorejskou reprezentací stříbrnou medaili na Mistrovství Asie 2015. Vedl též reprezentační týmy Švýcarska (1989–1991) a Pobřeží slonoviny (2006–2008).\n"}
{"id": "1067559", "url": "https://cs.wikipedia.org/wiki?curid=1067559", "title": "Brin Hill", "text": "Brin Hill\n\nBrin Hill je americký filmový scenárista, režisér a producent.\n\nNa přelomu 20. a 21. století natočil krátké snímky \"A Glance Away\" (1999), \"Morning Breath\" (2002) a \"The Ecology of Love\" (2004). Jeho celovečerním debutem se stal film \"Ball Don't Lie\" z roku 2008, který napsal (podle knižní předlohy spisovatele Matta de la Peñi), produkoval i režíroval. Je také spoluautorem scénářů snímků \"Won't Back Down\" (2012) a \"Battle of the Year\" (2013). V roce 2014 natočil podle scénáře Josse Whedona film \"In Your Eyes\".\n\n"}
{"id": "1067560", "url": "https://cs.wikipedia.org/wiki?curid=1067560", "title": "Svarog FC", "text": "Svarog FC\n\nSvarog Futsal Club je český futsalový klub z Teplic, hrající od sezóny 2016/17 českou futsalovou Divizi, skupina A.\n\nKlub byl založen v roce 2008, futsalovým nadšencem a organizátorem Greenball cupu, Michalem Žákem. V první sezóně se klubu povedlo zvítězit v Divizi A (3. nejvyšší soutěž) a postoupit do 2. ligy. V létě 2009 klub odkoupil licenci na 1. ligu od zanikajícího Eco-Investmentu. Hned v premiérové sezóně v 1. lize dokázal klub dokráčet až do finále, kde prohrál se suverénem posledních let Chrudimí až v pátém zápase série 1:4.\n\nV roce 2015 se klub týden před zahájením soutěže odhlásil z nejvyšší soutěže. Po odhlášení z nejvyšší soutěže se klub následně přihlásil pouze do Krajského přeboru (4. nejvyšší soutěž). První sezóna v nižších soutěžích se klubu nepovedla, v Krajském přeboru se teplický celek umístil na posledním místě. I přesto špatné výsledky si klub administrativně zajistil pro sezónu 2016/17 účast v české futsalové Divizi A. Před novou divizní sezónou provedl teplický celek mnoho razantních změn. Jednou z nich bylo sloučení s místním Internazionale Teplice, který byl právě čerstvým vítězem krajského přeboru. Další výraznou změnou bylo pozmění názvu na Svarog FC. Majitel klubu se při změně názvu inspiroval slovanským bohem nebes Svarogem.\n\nSvé domácí zápasy odehrává klub ve sportovní hale Teplice s kapacitou 850 diváků.\n\nZdroj: \n\n\n\n\"Aktuální k datu: 8. března 2015\"\n\nZdroj: \n\n"}
{"id": "1067561", "url": "https://cs.wikipedia.org/wiki?curid=1067561", "title": "Milada Smolíková", "text": "Milada Smolíková\n\nMilada Smolíková, rozená Ortová (18. října 1891 Praha-Bubny – 1. listopadu 1972, Praha) byla česká divadelní a filmová herečka.\n\nNarodila se v rodině truhláře Jana Orta v Praze Holešovicích-Bubnech. Matka Františka, roz. Roytová, byla dcerou kováře z Vysokého Chlumce u Sedlčan (z Křepenic), zemřela však v mladém věku na tuberkulózu a otec se znovu oženil.\n\nObecnou školu absolvovala ve Vysokém Chlumci, kde žila u babičky. V Praze absolvovala měšťanku a soukromou obchodní školu (1905–6). Poté pracovala jako úřednice a současně se zabývala ochotnickým divadlem a vystupovala s letenským divadelním spolkem v hostinci \"U Štorkánů\". Soukromě navštěvovala tajně divadelní lekce u herečky ND Ludmily Danzerové a Marie Spurné, herečky Uranie.\n\nV Intimním divadle se seznámila s hercem Františkem Smolíkem, za kterého se v říjnu 1920 provdala.\n\nV letech 1912–14 působila u divadelní společnosti K. F. Štefky v Moravské Ostravě, v roce 1914 přešla ke společnosti Jana Hodra. Následovalo Intimní divadlo na Smíchově (1915–1920), Uranie (1920–21 společně s Fr. Smolíkem), Revoluční scéna (1921–22 společně s Fr.Smolíkem), divadlo Rokoko (1923–24) a Divadlo Vlasty Buriana (1924–28). V období let 1928–1934 byla členkou Divadla na Vinohradech. Angažmá Smolíkové mělo zabránit odchodu Františka Smolíka do Národního divadla. Do Národního divadla byla pak angažovaná v roce 1934 a působila v souboru činohry až do své penze v roce 1960.\n\nJiž v roce 1916 vystupovala jako herečka v němém filmu. Ve filmu působila i později a hrála ve více než 50 filmech a to až do roku 1958.\n\nV šedesátých letech vážně onemocněla srdeční chorobou. Svého manžela Františka Smolíka (zemřel 26. ledna 1972) přežila jen o několik měsíců. V závěru života se o oba manžele starala Marta Navrátilová, sestra Milady Smolíkové, která s nimi bydlela již od roku 1949.\n\nMístem posledního odpočinku Milady Smolíkové i jejího manžela je hřbitov v Praze v Bubenči.\n\n\n\n\n\n"}
{"id": "1067563", "url": "https://cs.wikipedia.org/wiki?curid=1067563", "title": "Liman (Novi Sad)", "text": "Liman (Novi Sad)\n\nLiman (v srbské cyrilici Лиман) je jedna z městských částí Nového Sadu, metropole srbské Vojvodiny. Nachází se na břehu řeky Dunaje, jihozápadně od centra města. Administrativně se dělí na Liman I, Liman II, Liman III a Liman IV.\n\nSeverní hranici městské části představuje \"Bulevar Cara Lazara\"', západní hranici \"Ulica Ribarsko ostrvo\" a \"Ulica Sima Matavulja\". Jižní a východní hranici potom tvoří přirozeně řeka Dunaj. Liman sousedí s následujícími městskými částmi: Telep, Adamovićevo Naselje, Grbavica a Staré město. Přes řeku se nachází obec Sremska Kamenica, která administrativně spadá pod opštinu Petrovaradin. Městskou část v severo-jižním směru protíná \"Bulvár osvobození\", který překonává řeku Dunaj přes Most Svobody.\n\nV centru městské části, kde se protínají hlavní silniční komunikace, se nachází Limanský park a sídlo společnosti Naftne industrije Srbije. O něco dále byl poté na počátku 21. století vybudován moderní obchodní dům, patřící řetězci Merkator.\n\nJako břeh řeky Dunaje pokrývaly v minulosti oblast Limanu lužní lesy. Z nich se do dnešní doby dochovalo jen velice málo; zbytek lesa je oddělen od moderní zástavby pobřežní promenádou Sunačni Kej.\n\nV roce 1881 byla zahájena výstavba železniční trati z Budapešti do Zemunu. Trať vedla původně v oblasti, kde se dnes nachází \"Bulevar Cara Lazara\"' a hlavní nádraží pro město Novi Sad bylo umístěno přímo na Limanu, kde se později rozvíjela také i průmyslová zóna. V rámci ní byl např. vybudován také speciální sklad, který sloužil pro dodávky obilí do Československa. Železniční provoz byl obvyklý na Limanu až do roku 1964, kdy byla trať přeložena severněji od města a vybudováno nové hlavní nádraží.\n\nNa počátku 60. let 20. století byla nová výstavba pro město Novi Sad směrována právě do oblasti Limanu. Čtvrť se rozvíjela postupně ve směru od centra města jihozápadním směrem. Původní často zaplavované lesy byly vykáceny, zavezeny pískem a vybudována protipovodňová zeď s korzem. Nejprve byl vybudován kampus, sloužící pro místní univerzitu. Obytné čtvrti byly realizovány o něco později a prostřednictvím masové panelové výstavby. V roce 1981 při jugoslávském sčítání lidu vykázal Liman 31 351 obyvatel, což představovalo 12,7 % města. Výstavba nicméně pokračovala po celé období socialistické Jugoslávie. Nejvzdálenější Liman IV byl dokončen v závěru 90. let 20. století.\n\nLiman byl projektován jako sídliště s velkými kapacitami pro sportovní aktivity. V jeho blízkosti se nachází obchodně-sportovní komplex SPENS, který patřil k největším v tehdejší Jugoslávii. Jižně od univerzitního kampusu se také nachází sportovní centrum, které odděluje obytnou zástavbu od řeky Dunaje. Na veletoku samotném se potom nachází oblíbená rekreační pláž Štrand. Jižně od Limanu se dále nachází slepé rameno Dunaje s názvem Šodroš, která slouží k rybaření a výletům.\n"}
{"id": "1067565", "url": "https://cs.wikipedia.org/wiki?curid=1067565", "title": "Apollonia", "text": "Apollonia\n\nNázev Apollonia může odkazovat na více míst:\n\n\n\n"}
{"id": "1067566", "url": "https://cs.wikipedia.org/wiki?curid=1067566", "title": "Emre Can", "text": "Emre Can\n\nEmre Can (* 12. ledna 1994, Frankfurt nad Mohanem) je německý fotbalový záložník a reprezentant s tureckými kořeny. Je muslimského vyznání. Od ledna 2020 je hráčem klubu Borussia Dortmund.\n\nS Bayernem vyhrál několik trofejí, mj. se stal vítězem Ligy mistrů UEFA 2012/13.\n\nEmre nastupoval za německé mládežnické výběry od kategorie U15.\nZúčastnil se Mistrovství světa hráčů do 17 let 2011 v Mexiku, kde mladí Němci získali bronzové medaile.\nTrenér Horst Hrubesch jej nominoval na Mistrovství Evropy hráčů do 21 let 2015 konané v Praze, Olomouci a Uherském Hradišti.\n\nV A-mužstvu Německa debutoval 4. 9. 2015 v kvalifikačním zápase ve Frankfurt nad Mohanem proti reprezentaci Polska (výhra 3:1).\n\nTrenér Joachim Löw jej zařadil do závěrečné 23členné nominace na EURO 2016 ve Francii.\n\n\n"}
{"id": "1067567", "url": "https://cs.wikipedia.org/wiki?curid=1067567", "title": "Steve Harris (herec)", "text": "Steve Harris (herec)\n\nSteve Harris (* 3. prosince 1965 Chicago, Illinois) je americký herec.\n\nVe filmu debutoval v polovině 80. let, pravidelně začal hrát až na začátku 90. let. Objevil se např. ve snímcích \"Skála\" (1996), \"George Wallace\" (1997) či \"Lebky\" (2000). V 21. století si zahrál ve snímcích, jako jsou \"Minority Report\" (2002), \"Dům naruby\" (2003), \"Deník šílené manželky\" (2005), \"Karanténa\" (2008), \"12 kol\" (2009) či \"In Your Eyes\" (2014). Jeho nejvýznamnější televizní rolí byla postava Eugena Younga v seriálu \"Advokáti\" (1997–2004), za kterou byl dvakrát nominován na cenu Emmy. Dále působil např. v seriálech \"Heist\" (2006), \"Friday Night Lights\" (2009–2010), \"Procitnutí\" (2012), \"Strážce pořádku\" (2014) a \"Legends\" (od 2014).\n\nJeho bratr Wood Harris je rovněž hercem.\n\n"}
{"id": "1067568", "url": "https://cs.wikipedia.org/wiki?curid=1067568", "title": "Josef Protiva", "text": "Josef Protiva\n\nJosef Protiva (4. února 1937 Černiv – 18. února 2017 Praha) byl český novinář, scenárista a režisér.\n\nOd roku 1964 působil v Československé a poté v České televizi.\n\nZnám je zejména svým televizními dokumenty, které portrétují významné české osobnosti z řad politiků, umělců nebo novinářů. Mezi portrétované osobnosti patřili T. G. Masaryk (1990 – Dny všední a sváteční), Jiří Ješ, Ferdinand Peroutka, Bohuslav Reynek, Vladimír Preclík, Kamil Lhoták, František Pavlíček, Jan Vladislav nebo Josef Čapek.\n\nPatřil mezi skupinu lidí, která v 90. letech 20. století pomohla založit Cenu Ferdinanda Peroutky.\n\nV roce 1998 byl zvolen předsedou Společnosti bratří Čapků a tuto funkci vykonával až do roku 2008.\n\nZemřel 18. února 2017 v Praze.\n"}
{"id": "1067571", "url": "https://cs.wikipedia.org/wiki?curid=1067571", "title": "Jelena Korobkinová", "text": "Jelena Korobkinová\n\nJelena Korobkinová (rusky Елена Сергеевна Коробкина) (25. listopadu 1990) je ruská atletka, specializující se na střední a dlouhé tratě, halová mistryně Evropy v běhu na 3000 metrů z roku 2015.\n\nV roce 2009 zvítězila v běhu na 3000 metrů na evropském juniorském šampionátu. Mezi dospělými v této disciplíně na halovém mistrovství Evropy v roce 2013 doběhla čtvrtá. Zatím největším úspěchem se pro ni stalo vítězství v běhu na 3000 metrů na halovém mistrosvtví Evropy v Praze v roce 2015.\n\n\n"}
{"id": "1067572", "url": "https://cs.wikipedia.org/wiki?curid=1067572", "title": "Limanský park", "text": "Limanský park\n\nLimanský park (srbsky v cyrilici Лимански парк, v latince Limanski park) je největší park v metropoli srbské Vojvodiny, v Novém Sadu. Park má rozlohu 12,9 ha a rozkládá se v městské části Liman.\n\nPark byl vybudován v blízkosti křižovatky ulic \"Narodnog fronta\" a \"Bulváru osvobození\" v období realizace panelové výstavby čtvrti Liman. Má podobu čtverce a občas bývá také nazýván jako \"Park pro psy\"' (srbsky \"Park za pse\"/\"Парк за псе\"). V době vzniku byl osázen vrbami, lipami, břízami, duby, cedrya a smrky.\n\nObyvatelé Nového Sadu často park také využívají jako místo pro protestní shromáždění, především díky rozsáhlému trávníku, který se zde nachází. V Limanském parku se také nachází jediný skatepark ve městě Novi Sad.\n"}
{"id": "1067573", "url": "https://cs.wikipedia.org/wiki?curid=1067573", "title": "Mistrovství světa v jízdě na saních 1987", "text": "Mistrovství světa v jízdě na saních 1987\n\nMistrovství světa v jízdě na saních 1987 se konalo v Iglsu (část Innsbrucku) v Rakousku.\n\n"}
{"id": "1067574", "url": "https://cs.wikipedia.org/wiki?curid=1067574", "title": "Solbus", "text": "Solbus\n\nSolbus je polský výrobce autobusů. Firma byla založena v roce 2001 v městě Solec Kujawski. V roce 2005 produkovala 20 % autobusů v Polsku a byla jednou ze tří nejrychleji rostoucích společností v Kujavském vojvodství. V současné době produkuje cca 100-150 autobusů ročně. Vyráběl autobusy s licencí SOR jako C 9,5, B 10,5...\n\n\n\n\n"}
{"id": "1067575", "url": "https://cs.wikipedia.org/wiki?curid=1067575", "title": "Pascal Martinot-Lagarde", "text": "Pascal Martinot-Lagarde\n\nPascal Martinot-Lagarde (* 22. září 1991) je francouzský atlet, specializující se na krátké překážkové běhy, mistr Evropy v běhu na 110 metrů překážek z roku 2018.\n\nV roce 2010 se stal juniorským mistrem světa v běhu na 110 metrů překážek. O dva roky později, už mezi dospělými, vybojoval bronzovou medaili na halovém mistrovství světa v běhu na 60 metrů překážek. na evropském halovém šampionátu v roce 2013 skončil rovněž třetí. V sezóně 2014 se stal halovým vícemistrem světa na 60 metrů překážek. Na mistrovství Evropy v Curychu v srpnu 2014 doběhl do cíle finále na 110 metrů překážek třetí. O rok později se stal halovým mistrem Evropy v běhu na 60 metrů překážek. Pod širým nebem získal titul evropského šampiona v běhu na 110 metrů překážek v roce 2018.\n\n\n"}
{"id": "1067576", "url": "https://cs.wikipedia.org/wiki?curid=1067576", "title": "Ne-lidská inteligence", "text": "Ne-lidská inteligence\n\nNe-lidská inteligence je psychosociální pojem a rozcestník pro:\n"}
{"id": "1067579", "url": "https://cs.wikipedia.org/wiki?curid=1067579", "title": "Levent Ayçiçek", "text": "Levent Ayçiçek\n\nLevent Ayçiçek [levent ajčiček] (* 14. února 1994, Nienburg/Weser) je německý fotbalový záložník s tureckými kořeny, hráč klubu Werder Brémy.\n\nV profesionálním fotbale debutoval v dresu Werderu Brémy.\n\nLevent Ayçiçek nastupoval za německé mládežnické výběry od kategorie U15.\nZúčastnil se Mistrovství světa hráčů do 17 let 2011 v Mexiku, kde mladí Němci získali bronzové medaile.\n\n\n"}
{"id": "1067582", "url": "https://cs.wikipedia.org/wiki?curid=1067582", "title": "Helas Brno", "text": "Helas Brno\n\nHelas Brno je český futsalový klub z Brna. Od sezóny 2012/13 působí v nejvyšší české futsalové lize. Založen byl v roce 1982, na novinovou výzvu o založení brněnských soutěží malého fotbalu, pod názvem \"HELAS Zlatá hruška Brno\". Klub tak patří k nejstarším, dosud stále aktivním, futsalovým klubům v republice. V sezóně 2004/05 se klubu povedlo dokráčet až do finále, kde ovšem prohrál s Chrudimí 1:2 na zápasy.\n\nSvé domácí zápasy odehrává ve sportovní hale Vodova, která má kapacitu 2 915 diváků.\n\nZdroj: \n\n\nZdroj: \n\n\"Aktuální k datu: 2018/2019\"\n\nZdroj: \n\n"}
{"id": "1067585", "url": "https://cs.wikipedia.org/wiki?curid=1067585", "title": "Ali Kaya", "text": "Ali Kaya\n\nAli Kaya (\"původním jménem Stanley Kiprotich Mukche\") (* 20. dubna 1994) je turecký atlet keňského původu, specializující se na střední a dlouhé tratě běhy, halový mistr Evropy v běhu na 3000 metrů z roku 2015.\nTurecko reprezentuje od roku 2013. V této sezóně se stal juniorským mistrem Evropy v bězích na 5000 i 10 000 metrů. V následující sezóně vybojoval na evropském šampionátu v Curychu bronzovou medaili v běhu na 10 000 metrů. Dosud největší úspěch pro něj představuje titul halového mistra Evropy v běhu na 3000 metrů z evropského halového šampionátu v Praze v roce 2015. V roce 2016 získal stříbrnou medaili v běhu na 10 000 metrů na mistrovství Evropy v Amsterdamu.\n\nNa evropském halovém šampionátu v roce 2017 titul v běhu na 3000 metrů neobhájil, doběhl osmý.\n\n"}
{"id": "1067586", "url": "https://cs.wikipedia.org/wiki?curid=1067586", "title": "Jacques Charles", "text": "Jacques Charles\n\nJacques Alexandre César Charles (12. listopadu 1746 – 7. dubna 1823) byl francouzský vynálezce, vědec, matematik, profesor Francouzské akademie věd a průkopník balonového létání.\n\nJacques Charles napsal jen nemnoho matematických pojednání a většina z těch, jež mu jsou přisuzována, mu připadla omylem, záměnou s jeho jmenovcem, taktéž Jacquem Charlesem, který byl od 12. května 1785 rovněž členem Pařížské akademie věd. Občas byl nazýván Charles Geometr.\n\nSpolečně s bratry Robertovými, kteří pro něj balón postavili, uskutečnil Charles 27. srpna 1783 první let vodíkem plněného balonu bez posádky. Let trval celých 45 minut. Poté 1. prosince téhož roku uskutečnil profesor Charles spolu s Nicolas-Louisem Robertem let s lidskou posádkou. Let trval 2 hodiny, přičemž vystoupali do výšky kolem 1800 stop (550 m). Jejich průkopnické užití vodíku vedlo k pojmenování balonu plněného vodíkem \"charliéra\" (coby protiklad k montgolfiéře využívající horký vzduch).\n\nCharlesův zákon popisující rozpínavost plynů s měnící se teplotou popsal Joseph Louis Gay-Lussac v roce 1802, ale připsal jej nepublikované práci Jacquesa Charlesa.\n\nCharles byl zvolen do Akademie věd v roce 1795 a následně se stal profesorem fyziky.\n\nCharles se narodil v Beaugency-sur-Loire v roce 1746, oženil se s Julie Françoise Bouchaud des Hérettes (1784–1817), o 37 let mladší kreolskou ženou, do které byl údajně zamilován básník Alphonse de Lamartine, a která byla jeho \"Elvirou\" v jeho autobiografickém díle básnického rozjímání \"«Le Lac»\" (\"„Jezero“\"), ve kterém v retrospektivě popisuje vroucí lásku dvojice z pohledu truchlícího muže. Charles ji přežil a zemřel v Paříži 7. dubna 1823.\n\nCharles přišel s myšlenkou vodíkem plněného balonu při studiu práce Roberta Boylea \"Boyleův zákon\" zveřejněném před 100 lety v roce 1662 a jeho současníky Henry Cavendishem, Josephem Blackem a Tiberiem Cavallem. Navrhl letadlo a následně ve spolupráci s bratry Robertovými, Anne-Jeanem a Nicolas-Louisem, sestrojil na \"Place des Victoires\" v Paříži. Bratři vynalezli postup výroby lehčeného, vzduchotěsného vaku: rozpouštěnou gumu v roztoku terpentýnu a laku nanášeli na sešité pruhy hedvábí. Používali střídavě červené a bílé pruhy hedvábí, ale ve výsledku byl balon díky postupu pogumování červenožlutý.\n\nJacques Charles a bratři Robertovi vypustili první vodíkem plněný balon 27. srpna 1783 z Champ-de-Mars – dnes v místech Eiffelovy věže, kde byl mezi přihlížejícími i Benjamin Franklin. Balon byl poměrně malý, jen 35 m³ omezených pogumovaným hedvábím, mohl nést jen kolem 9 kg (20 lb). Byl naplněn vodíkem vyráběným litím čtvrt tuny kyseliny sírové na půl tuny železných pilin. Vodík byl do balonu plněn přes olověné trubky, ale nebyl chlazen studenou vodou, takže bylo obtížné balon zcela naplnit (horký plyn po ochlazení v balonu zmenšoval svůj objem). Tiskem vycházely denně zprávy o plnění balonu; dav přihlížejících byl tak velký, že čtvrtý den plnění 26. srpna byl balon na Champ-de-Mars převezen tajně již v noci.\n\nBalon letěl severně 45 minut, byl následován jezdci na koních a přistál o 21 kilometrů dále ve vesnici Gonesse, kde byl údajně vyděšenými vesničany poničen vidlemi nebo noži. Projekt byl financován předplatným Fujase de Saint-Fond.\n\nDne 1. prosince 1783 ve 13:45 Jacques Charles a bratři Robertovi vypustili první balon s lidskou posádkou z Jardin des Tuileries v Paříži. Let uskutečnil Jacques Charles doprovázený Nicolas-Louis Robertem v 380kubíkovém vodíkem plněném balonu. Plášť byl šitý na míru, byl opatřen upouštěcím ventilem a překryt byl sítí nesoucí koš. Pro ovládání výšky byla použita písečná zátěž (balast). Vystoupali do výšky kolem 1800 stop (550 m) a přistáli až při západu Slunce v Nesles-la-Vallée po 2 hodinách a 5 minutách 36kilometrového letu. Následovatelé na koních, vedení vévodou de Chartres, pomáhali při přistání.\n\nJacques Charles se poté rozhodl znovu vzlétnout sám, protože balon ztratil část vodíku. Tentokrát vystoupal balon rychle do výšky 3000 metrů, kde opět spatřil Slunce. Protože začal trpět bolestmi v uších, vypustil část vodíku a zlehka sestoupil o 3 km dále v Tour du Lay. Přestože byl po něm balon plněný vodíkem pojmenován \"charlièrou\", již nikdy, na rozdíl od bratrů Robertových, neuskutečnil další let.\n\nVzletu přihlíželo 400 000 diváků a stovky z nich pomohlo financovat vzlet za možnost přístupu do blízkosti místa vzletu. Mezi nimi byl Benjamin Franklin, diplomatický zástupce Spojených států amerických. Přítomen byl i Joseph Montgolfier, kterého Charles poctil vypuštěním malého jasně zeleného balonku, který měl ukázat stav povětrnostních podmínek.\n\nTato událost se uskutečnila jen 10 dní po prvním letu balonu s lidskou posádkou Jean-François Pilâtre de Rozier v horkovzdušném balonu bratrů Montgolfierů. Simon Schama poznamenal v \"\":\n„Hlavním vědeckým spolupracovníkem Montgolfierů byl M. Charles, … který byl prvním, kdo navrhl vytvořit plyn z vitriolu místo z hoření navlhčených stébel a dřeva, které bylo používáno v dřívějších vzletech. Charles sám byl dychtiv létat, ale narazil na neoblomné veto krále, který s dychtivou pozorností sledoval pokrok v létání. Zneklidněný nebezpečími prvních letů, král poté navrhl vypustit dva zločince, což Charlese a jeho kolegy pobouřilo.“\n\nDalší projekt Jacques Charles a bratří Robertových byla stavba podlouhlého řiditelného letadla podle návrhu řiditelného balonu Jean Baptiste Meusniera (1783–85). Návrh zahrnoval Meusnierův vnitřní balonet, kormidlo a pohon.\n\nJacques Charles v tomto letadle nikdy nevzlétl, ale 15. července 1784 bratři uskutečnili 45minutový let ze Saint-Cloud do Meudon s M. Collin-Hullinem a Ludvíkem Filipem II. Orleánským v \"La Caroline\". Letadlo bylo opatřeno vesly pro ovládání pohybu a směru, ale ty se ukázaly být zbytečnými. Nepřítomnost upouštěcího ventilu znamenala, že vévoda musel proříznout balonet, aby předešel jeho protržení při dosažení výšky kolem 4500 m.\n\nDne 19. září 1784 bratři Robertové a M. Collin-Hullin uletěli za 6 hodin a 40 minut 186 km z Paříže do Beuvry u Béthune. Tím uskutečnili první let přes 100 km.\n\nCharles vyvinul několik užitečných vynálezů: upouštěcí ventil a další související zařízení – jako hydrometr a odrazový goniometr, vylepšil Gravesandův heliostat a Fahrenheitův aerometr. Potvrdil Franklinovy experimenty s elektrikou.\n\nCharlesův zákon popisuje, jak se plyny roztahují, když se ohřívají – prvně popsaný Joseph Louis Gay-Lussacem v roce 1802, ale připsán byl nepublikované práci Jacques Charles, a pojmenován byl na počest Charlesa.\n\nKolem 1787 Charles uskutečnil experiment, kde naplnil 5 balonů stejného objemu různými plyny. Poté zvyšoval jejich teplotu na 80 °C a zaznamenal, že se všechny zvětšily o stejný objem. Tento experiment byl zmiňován Gay-Lussacem v roce 1802, kdy zveřejnil přesný vztah mezi teplotou a objemem plynu. Charlesův zákon uvádí, že za stejného tlaku je objem ideálního plynu úměrný jeho absolutní teplotě. Objem plynu při konstantním tlaku se zvyšuje lineárně s absolutní teplotou plynu. Vytvořený vztah zněl \"V\"/\"T\" = \"V\"/\"T\".\n\nJacques Charles byl zvolen do Akademie věd v roce 1795, a následně se stal profesorem fyziky na Conservatoire des Arts et Métiers.\n\nStéla na Nesles-la-Vallée označuje Charlesův-Robertův let 1. prosince 1783. \n\n\"Coupe Charles et Robert\" bylo mezinárodní balonové setkání v roce 1983 pořádané souběžně s Gordon Bennett Cup.\n\n"}
{"id": "1067591", "url": "https://cs.wikipedia.org/wiki?curid=1067591", "title": "Pánev (geomorfologie)", "text": "Pánev (geomorfologie)\n\nPánev je v geomorfologii poměrně rozsáhlá sníženina, která vznikla tektonickým prohybem zemské kůry. Pánve jsou zpravidla vyplněny usazeninami mladšími, než jsou horniny jejich vyššího lemu. \n\nTypickým příkladem pánví v Česku jsou Podkrušnohorské (Chebská, Mostecká a Sokolovská) nebo Jihočeské pánve, z geologického hlediska i rozsáhlá Česká křídová pánev. V zahraničí je to např. Panonská pánev, Velká pánev či Sečuánská pánev.\n"}
{"id": "1067592", "url": "https://cs.wikipedia.org/wiki?curid=1067592", "title": "Child Star", "text": "Child Star\n\nChild Star je devátá epizoda šesté série amerického televizního hudebního seriálu \"Glee\" a v celkovém pořadí stá sedmnáctá epizoda tohoto seriálu. Epizodu napsal Ned Martel, režíroval Michael Hitchcock a poprvé se vysílala ve Spojených státech dne 27. února 2015 na televizní stanici Fox.\n\nSbor New Directions je najat, aby vystupoval na baru micva. Mezitím se Mason McCarthy zamilovává do Jane Hayward, což mu ale vytvoří problémy se svou sestrou Madison a Roderick pomáhá Spencerovi Porterovi k začátku nového vztahu.\n\nSue Sylvester (Jane Lynch) vede hodinu tělesné výchovy, kde jsou Spencer Porter (Marshall Williams) a Roderick (Noah Guthrie) a vyzve Rodericka, aby šplhal po laně, což on ale nedokáže. Roderick požádá Spencera o pomoc, aby mu pomohl zlepšit fyzickou kondici, což Spencer ze začátk odmítá, ale pak zjistí, že Roderick se kamarádí s Alistairem (Fineas O'Connell), do kterého je Spencer už dlouho zamilovaný. Spencer chce na Alistaira zapůsobit, a tak souhlasí, že bude Rodericka trénovat. Sue požádá inspektora Boba Harrise (Christopher Cousins) o napsání doporučujícího dopisu, aby se mohla zúčastnit soutěže Cena pro ředitele roku. Harris na oplátku požádá Sue, aby mu pomohla s jeho synovcem Myronem Muskovitzem (J. J. Totah), který se připravuje na bar micva, kde chce vystupovat. Myron předvádí před New Directions své plánované vystoupení a ukáže se, že je velmi talentovaný, ale velice tvrdě zkritizuje své doprovodné tanečnice, začne se chovat velice povýšeně a vyhodí všechny tanečnice. Myron sdělí Sue, že chce použít školní sál pro svou oslavu a jako vystupující chce New Directions. Sue ihned souhlasí, pprotože nechce inspektora Harrise zklamat. Mason McCarthy (Billy Lewis Jr.) začne flirtovat s Jane Hayward (Samantha Marie Ware), ale jakékoliv slibné pokusy ihned přeruší jeho sestra Madison (Laura Dreyfuss). Mason přizná Roderickovi a Spencerovi, že Madison se k němu chovala jako matka a že od nich potřebuje, aby Madison rozptýlili. Rachel Berry (Lea Michele) a Will Schuester (Matthew Morrison) diskutují ohledně výběru písní pro bar micva a Will vyzývá Rachel, aby se více zajímala o členy sboru. Trenér Sheldon Beiste (Dot-Marie Jones), Sam Evans (Chord Overstreet), Rachel a Will se setkávají se Sue, jež má problém s odpovídáním a organizováním všeho pro Myrona, Sue jim řekne, že jsou donuceni stát se Myronovými doprovodnými tanečníky, zatímco Kitty Wilde (Becca Tobin) není nadšená, že bude muset vystupovat pro toto rozmazlené dítě. Spencer se snaží Rodericka trénovat, ale jeho metody jsou velice agresivní a Roderick odchází. Mason přesvědčuje Jane, aby si s ním na baru micva zazpívala, ale když o tom řekne Madison, tak ta přehnaně reaguje a přede všemi ho zesměšní. Později se Roderick a Spencer pohádají v místnosti sboru.\n\nPři baru micva zpívá Mason píseň, která donutí Madison uvědomit si, že je dospělejší, než si uvědomovala a souhlasí, že mu nechá prostor, který potřebuje. Myron uvízne uvnitř boxu, který ho měl dopravit na jeviště a Spencer povzbudí Rodericka, aby vyšplhal po laně a uvolnil box, což se mu podaří a Myron je zachráněn. Když Will trénuje s Rachel, Sheldonem a Sue, tak Sue ztrácí trpělivost a Willa fyzicky napadne. Alistair se setkává se Spencerem a omlouvá se mu, že ho zpočátku ignoroval. Když Alistair řekne, že Roderick je dal dohromady, vede je to k polibku a Alistair souhlasí, že se přidá k New Directions. Po úspěšném baru micva, Sue řekne Willovi a Rachel, že Myron byl díky svému strýčkovi přeložen na jejich střední školu. Myron se přidává k New Directions a rychle se pomocí podplácení spřátelí s Kitty. Sue sama sobě přísahá, že udělá vše, co bude třeba, aby zničila Willa, Rachel a i celý zbytek New Directions.\n\n"}
{"id": "1067594", "url": "https://cs.wikipedia.org/wiki?curid=1067594", "title": "In the Name of God, Welcome to Planet Genocide", "text": "In the Name of God, Welcome to Planet Genocide\n\nIn the Name of God, Welcome to Planet Genocide (v překladu \"ve jménu Boha, vítejte na planetě Genocida\") je první EP britské black metalové skupiny The Meads of Asphodel z roku 2006, které vyšlo u hudebního vydavatelství Firestorm Records.\n\nEP začíná intrem, kde se mísí hlášky amerického humoristy Jacka Handeyho, německého führera Adolfa Hitlera, 43. prezidenta USA George W. Bushe a amerického kazatele Martina Luthera Kinga se sladkým dívčím sopránem a řevem běsnícího davu.\n\n\n\n"}
{"id": "1067596", "url": "https://cs.wikipedia.org/wiki?curid=1067596", "title": "Krasnyj Cholm", "text": "Krasnyj Cholm\n\nKrasnyj Cholm ( ) je město v Tverské oblasti v Rusku. Je administrativním centrem Krasnocholmského rajónu. V roce 2015 zde žilo 5 318 obyvatel.\n"}
{"id": "1067603", "url": "https://cs.wikipedia.org/wiki?curid=1067603", "title": "Boscova lahvice", "text": "Boscova lahvice\n\nBoscova lahvice (\"Pyrus communis\" 'Boscova lahvice') je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy podzimních hrušek, sklízí se v září, dozrává koncem října, skladovatelné jsou do listopadu. V chladírně vydrží až 4 měsíce. Odrůda je nebo byla pěstována na různých kontinentech, všude, kde je možné hrušně pěstovat. Je stále velmi oblíbená.\n\nNení s jistotou známo jak a kde byla vyšlechtěna. Odrůda byla buď vysázena profesorem van Monsem v roce 1807 v Belgii, a z tohoto od roku 1810 ji šířil Hadrian Diel nebo byla objevena ve Francii jako nahodilý semenáč u Aprémontu v roce 1826.\n\nByla pojmenována Boscova lahvice podle přírodovědce Louise Augustina Guillauma Bosca. Hadrian Diel odrůdu pojmenoval „Kaiser Alexander“, pravděpodobně podle Alexandra I. v roce 1820.\n\nKalebaska, Koruna, Korunní, Velká Koruna\nAlexanderbirne, Alexandra, Beurré de Bosc, Beurré d'Apremont, Bosc, Bosc pear, Boscs Flaschenbirne, Calabasse Bosc, Kaiser, Kaiser Alexander, Kaiserbirne, Kaiserkrone\n\nOdrůda je cizosprašná. Vhodnými opylovači jsou Clappova, Konference, Madame Verté, Williamsova. Je dobrým opylovačem.\n\nRůst odrůdy je střední. Habitus koruny je pyramidální, po zmlazení silně zahušťuje. Vytváří velké stromy při pěstování jako vysokokmen.\n\nPlodí pozdně, hojně a pravidelně.\n\nPlod je lahvicovitý, střední. Slupka hladká, rzivá, žlutozelené zbarvení se zráním mění na žluté. Dužnina je nažloutlá se sladce navinulou chutí, jemná, aromatická, výborná.\nOdrůda je náchylná strupovitosti. Stejně jako ostatní odrůdy bývá napadána rzí a není odolná proti spále.\n\nJe vhodná ke skladování a přímému konzumu. Odrůdu lze použít do všech středních a teplých poloh do hlubokých, přiměřeně vlhkých půd.\n"}
{"id": "1067605", "url": "https://cs.wikipedia.org/wiki?curid=1067605", "title": "FC Tango Hodonín", "text": "FC Tango Hodonín\n\nFutsal Club Tango Hodonín je český futsalový klub z Hodonína. Od sezóny 2017/18 působí ve druhé české futsalové lize. Založen byl v roce 1987 partou brněnských studentů kolem budoucího prezidenta klubu Jiřího Štěrby. Po většinu času své existence hrál klub v nižších soutěžích, nejdéle klub strávil v Divizi (3. nejvyšší soutěž, v letech 1997–2005). Větších úspěchů se klub dočkal teprve v posledních letech. V roce 2009 se klubu povedl historický postup do 1. ligy. V ní se klub pravidelně umisťoval na vrchních pozicích a v sezóně 2012/13 dokonce postoupil do finále, kde prohrál s Chrudimí 0:3 na zápasy.\n\nPo ukončení sezóny 2015/16 se vedení klubu rozhodlo z finančních důvodů přestěhovat do nedalekého Hodonína, kde se následně klub sloučil s hodonínskou Duklou.\n\nSvé domácí zápasy odehrává ve sportovní hale TEZA Hodonín, která má kapacitu 800 diváků.\n\nZdroj: \n\n\nZdroj: \n\n\"Aktuální k datu: 11. září 2015\"\n\nZdroj: \n\n"}
{"id": "1067606", "url": "https://cs.wikipedia.org/wiki?curid=1067606", "title": "Obří hrnce", "text": "Obří hrnce\n\nObří hrnce jsou geomorfologické tvary v podobě kruhových nebo elipsovitých prohlubní ve skalním dně nebo na povrchu skalních bloků. Jejich vznik je výsledkem eroze, t.j. abrazívního působení pevného materiálu, unášeného vířivým proudem vody. Vznikají v říčních korytech, na mořském břehu, pod ledovci nebo v krasových dutinách.\n\nV práci Josefa Rubína a Břetislava Balatky \"Atlas skalních, zemních a půdních tvarů\" (Praha, Academia 1986) je obří hrnec definován jako „prohlubeň pravidelného tvaru v korytech vodních toků, v podledovcovém skalním dnu, na mořském nebo jezerním pobřeží a ve stropech jeskyní. Kotel vzniká evorzní (vířivou) činností proudící vody. Má zpravidla kruhový nebo elipsovitý půdorys a válcovitý, půlkulovitý, kuželovitý nebo miskovitý tvar“.\n\nJak uvádějí J. Rubín a B. Balatka v knize Atlas skalních, zemních a půdních tvarů, podmínkou vzniku obřích hrnců v korytech toků jsou vhodné geomorfologické, geologické a hydrologické podmínky. Obří hrnce vznikají evorzí, t.j. rotačním pohybem vody s pevnými částicemi na dně či stěnách prohlubní. Jednou z hlavních podmínek vzniku těchto evorzních tvarů je především výraznější sklon vodního toku, dostatečný průtok vody a příznivé vlastnosti místních hornin. Obří hrnce vznikají nejrychleji v měkkých horninách, jejich existence v takovém druhu hornin však není trvalá. Dokonalé a stabilní tvary vznikají v hlubinných vyvřelinách a některých krystalických břidlicích. Nevhodné pro vznik obřích hrnců jsou horniny silně rozpukané.\n\nObří hrnce se v korytech vodních toků vyskytují na celém území České republiky. Jako příklady z různých míst můžeme jmenovat Vydru, Křemelnou a horní tok Otavy na Šumavě, koryto Vltavy pod Čertovou stěnou mezi Lipnem a Vyšším Brodem, horní tok Labe, Divokou Orlici u Zemské brány, Sázavu u Stvořidel nebo peřeje Studeného potoka na území přírodní rezervace Vysoký vodopád nedaleko Pradědu v Jeseníkách. Na Černé Desné v lokalitě mezi Desnou a Souší v Jizerských horách, která byla v roce 2013 vyhlášena chráněnou přírodní památkou, se dokonce jeden z vodopádů jmenuje Hrncový podle zdejších obřích hrnců. \nV soutěsce Koryto na řece Doubravě u Chotěboře pod dolním vodopádem lze zhruba 1 metr nad hladinou spatřit obří hrnec o průměru 120 cm, jehož dutina dosahuje hloubky 105 cm.\n\nV korytě říčky Mumlavy (Mumlavské vodopády v Krkonoších) byly v žulovém podloží a balvanech vyhloubeny četné obří hrnce, místními lidmi zvané Čertova oka. Největší z nich má rozměry 7 x 5,5 m. Takové několikametrové útvary bývají někdy označovány jako obří kotle. U vývojově dokonalých tvarů se poměr hloubky prohlubní k jejich průměru pohybuje od 2 : 1 do 5 : 1.\n\nCelkem bylo na území Čech a Moravy zaznamenáno kolem 3000 těchto evorzních tvarů. Zhruba polovina z tohoto počtu se nachází v severovýchodních Čechách – konkrétně jen v okolí Návarova v korytě říčky Kamenice jich bylo napočítáno na 500. Největší počet evorzních tvarů na území ČR – celkem 925, byť ne ve všech případech dokonale vyvinutých – byl zaregistrován v korytě řeky Jizery.\n\nVýskytu krasových jevů na území České republiky odpovídá i četnost evorzních tvarů na stěnách a stropech podzemních prostor. Obří hrnce vznikají v podzemních prostorách při povodních nebo působením podzemních vodních toků. Ve vazbě na specifické podmínky vzniku se pro ně někdy používá označení \"tlakové obří hrnce\". Tyto tvary se nacházejí například na stropě poblíž Srbského sifonu v jeskynním komplexu Býčí skála v Moravském krasu nebo v Chýnovských jeskyních východně od jihočeského Tábora. Z méně známých míst lze jmenovat lokalitu Na Dolech v okrese Rychnov nad Kněžnou, kde se ve stropech podzemních prostor vyskytují obří hrnce o průměru 30 až 50 cm. V Českém krasu, v lokalitě na Stydlých vodách mezi obcemi Svatý Jan pod Skalou a Bubovice, se nachází Aragonitová jeskyně, v níž se rovněž vyskytují evorzní prohlubně.\n\n\n\n"}
{"id": "1067607", "url": "https://cs.wikipedia.org/wiki?curid=1067607", "title": "Terezie Kaslová", "text": "Terezie Kaslová\n\nTerezie Kaslová, někdy uváděna jako Terezie Jungrová-Kaslová, * (14. října 1955, Praha) je česká novinářka, podnikatelka a vnučka Ferdinanda Peroutky a Richarda Bienerta.\n\nKdyž se její prarodiče rozvedli, získal její dědeček, Ferdinand Peroutka, do péče svoje jediné dítě, tehdy sedmiletou dceru Evu, matku Terezie Kaslové, kterou měl se svojí první manželkou židovského původu Marií Bienenfeldovou.\n\nPůsobila jako novinářka v obnoveném deníku Lidové noviny a později jako tisková mluvčí pražského magistrátu. Jako vnučka Ferdinanda Peroutky se v 90. letech 20. století podílela na založení Ceny Ferdinanda Peroutky. Později působila jako ředitelka Nadace Ferdinanda Peroutky.\n\nV dubnu 2015 zažalovala český stát kvůli výrokům prezidenta Miloše Zemana ohledně díla svého dědečka Ferdinanda Peroutky.\n\nZ prvního manželství s podnikatelem Miroslavem Jungrem má dceru, fotografku Alžbětu Jungrovou. V roce 2000 se podruhé vdala, za bývalého pražského primátora Jana Kasla.\n\n"}
{"id": "1067610", "url": "https://cs.wikipedia.org/wiki?curid=1067610", "title": "Dicolor", "text": "Dicolor\n\nDicolor (\"Pyrus communis\" 'Dicolor') také Dicolor – R je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy zimních hrušek, sklízí se v říjnu, dozrává v prosinci, skladovatelné jsou do února. V chladírně vydrží i déle. Odrůda nese plody spíše menší velikosti, před sklizní plody padají.\n\nByla vyšlechtěna v ČR ve šlechtitelské stanici v Těchobuzicích. Odrůda je křížencem odrůd 'Holenická' a 'Williamsova čáslavka'.\n\nOdrůda je cizosprašná. Vhodnými opylovači jsou odrůdy Konference, Erika, Astra, Bohemica. Je dobrým opylovačem.\n\nRůst odrůdy je střední později slabý. Habitus koruny je úzce pyramidální, vzdušná a otevřená. \n\nPlodí časně, hojně a pravidelně.\n\nPlod je kuželovitý, střední až menší (130 – 150 g). Slupka hladká, žlutozeleně zbarvená s červeným líčkem. Dužnina je nažloutlá jemná, se sladce navinulou chutí, jemná, aromatická.\n\nOdrůda je považována za vysoce odolnou proti strupovitosti ale i rzivosti. Je náchylná (60,1 – 80,0 % napadených) vůči spále růžovitých.\n\nJe vhodná ke skladování, zpracování a přímému konzumu. Odrůdu lze použít do středních a teplých poloh.\n"}
{"id": "1067611", "url": "https://cs.wikipedia.org/wiki?curid=1067611", "title": "Zoe Kazan", "text": "Zoe Kazan\n\nZoe Swicord Kazan (* 9. září 1983 Los Angeles, Kalifornie) je americká herečka, scenáristka a dramatička\n\nJe dcerou scenáristů Robin Swicord a Nicholase Kazana (syn dramatičky Molly Kazan a režiséra Elie Kazana). V roce 2005 vystudovala Yale University. Roku 2003 se poprvé představila ve snímku \"Swordswallowers and Thin Men\", pravidelně začala hrát ve filmu o čtyři roky později. Objevila se například v celovečerních snímcích \"Divoši\" (2007), \"Okamžik zlomu\" (2007), \"V údolí Elah\" (2007), \"Nouzový východ\" (2008), \"Soukromé životy Pippy Lee\" (2009), \"Nějak se to komplikuje\" (2009), \"Bezvadíkyještěprosím\" (2010) či \"In Your Eyes\" (2014). Je autorkou scénáře filmu \"Ruby Sparks\" (2012), kde rovněž ztvárnila jednu z hlavních rolí. V televizi měla epizodní roli v seriálu \"Médium\" (2007), ve vedlejší roli působila v seriálu \"Znuděný k smrti\" (2010) a zahrála si v minisérii \"Olive Kitteridgeová\" (2014). Od roku 2006 také profesionálně hraje v divadle, přičemž o dva roky později debutovala na Broadwayi v inscenaci \"Come Back, Little Sheba\" od Williama Ingea. Sama je autorkou hry \"Absalom\", která měla premiéru v roce 2009 v Louisville.\n\n"}
{"id": "1067617", "url": "https://cs.wikipedia.org/wiki?curid=1067617", "title": "W. Bond (kráter)", "text": "W. Bond (kráter)\n\nW. Bond je pozůstatek starého kráteru typu valová rovina nacházející se na severním okraji střední části Mare Frigoris (Moře chladu) na přivrácené straně Měsíce. Má průměr 158 km a jeho západní částí prochází nultý měsíční poledník. Je pojmenován podle amerického astronoma Williama Cranche Bonda. Jeho okrajový val je nepravidelného tvaru a značně erodovaný. Uvnitř se nachází úzká měsíční brázda a několik satelitních kráterů.\n\nNa jeho jihozápadním okraji lze nalézt nevelký kráter Timaeus, na severozápadním Epigenes, jižně pak Archytas. Severně leží kráter Barrow a západně Birmingham.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy. Jsou to B, C, D, E, F, G.\n\n"}
{"id": "1067618", "url": "https://cs.wikipedia.org/wiki?curid=1067618", "title": "Bohemica (hrušeň)", "text": "Bohemica (hrušeň)\n\nBohemica (\"Pyrus communis\" 'Bohemica') je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy zimních hrušek, sklízí se v říjnu, dozrává v lednu, skladovatelné jsou do března. K pravidelné plodnosti je nezbytná probírka plůdků.\n\nByla vyšlechtěna v ČR v roce 1997, ve šlechtitelské stanici v Těchobuzicích. Odrůda je křížencem odrůd 'Pařížanka' a 'Charneuská'.\n\nOdrůda je cizosprašná. Vhodnými opylovači jsou odrůdy Konference, Erika, Beta, Dicolor, Delta.\n\nRůst odrůdy je bujný později slabý. Habitus koruny je pyramidální.\n\nPlodí časně, hojně a s pravidelnou probírkou plůdků i pravidelně.\n\nPlod je kuželovitý, střední až velké (170 - 180 g). Slupka hladká, žlutozeleně, později žlutě zbarvená s červeným líčkem. Dužnina je nažloutlá jemná, se sladce navinulou chutí, aromatická.\n\nOdrůda je považována za dostatečně odolnou proti strupovitosti ale i rzivosti. podle jiných zdrojů netrpí strupovitostí ve vyšších vlhkých polohách. Je rezistentní (7,1 - 13,0 % napadení) proti spále růžovitých.\n\nDobře snese přepravu. Je vhodná ke skladování a přímému konzumu. Odrůdu lze použít do středních a teplých poloh.\n"}
{"id": "1067622", "url": "https://cs.wikipedia.org/wiki?curid=1067622", "title": "Birmingham (kráter)", "text": "Birmingham (kráter)\n\nBirmingham je pozůstatek starého kráteru nacházející se na severním okraji střední části Mare Frigoris (Moře chladu) na přivrácené straně Měsíce. Má průměr 92 km. Je pojmenován podle irského astronoma Johna Birminghama. Jeho okrajový val je nepravidelného tvaru a značně erodovaný. Uvnitř se nachází několik satelitních kráterů, dno je dosti nerovné.\n\nZápadně lze nalézt kráter Fontenelle, severovýchodně Epigenes, východně pak obdobně erodovaný velký kráter W. Bond.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "1067624", "url": "https://cs.wikipedia.org/wiki?curid=1067624", "title": "Ludmila Pecháčková", "text": "Ludmila Pecháčková\n\nLudmila Pecháčková, rozená Skokanová (3. února 1906 Praha – 11. července 1988 Praha) byla česká subreta, tanečnice, žurnalistka a spisovatelka, autorka nenáročné, zejména milostné četby, dívčích románů, knih pro mládež a životopisů významných osobností. Publikovala pod pseudonymem Lída Merlínová.\n\nV roce 1925 absolvovala dramatickou konzervatoř, poté krátce působila jako elévka v Národním divadle v Praze a pak v operetním souboru olomouckého divadla. Zde poznala skladatele, dirigenta a pedagoga Cyrila Pecháčka, za něhož se provdala. Vedla zde také soukromou taneční školu a působila jako žurnalistka. V roce 1940 se manželé přestěhovali do Dvora Králové a po válce zpět do Prahy. Tam Pecháčková působila jako učitelka tance. Po manželově předčasném skonu v roce 1949 navázala vztah s partnerkou (již v roce 1950 jí k prvnímu výročí věnovala knihu \"Muž na stráži\"), s níž zůstala patrně do konce života.\n\nV roce 1929 vydala román s homoerotickou tematikou \"Vyhnanci lásky\", jako první svazek nové erotické edice Faun pražského nakladatele A. Krále. V roce 1934 následoval v nakladatelství Šolc a Šimáček román \"Lásky nevyslyšené\" a v roce 1937 dvoudílný román \"Dobrodruzi sexu\", oba ve stylu (heterosexuální) červené knihovny.\n\nKdyž byl v roce 1931 založen časopis \"Hlas sexuální menšiny\", začala do něj přispívat beletristickými texty a esejemi.\n\nVe spolupráci s manželem napsala parodickou operetu \"Alfa a Omega\" s podtitulem \"moderní Robinsonky\".\n\nV roce 1939 byl podle jednoho z jejích mnoha románů natočen film \"Zlatý člověk\".\n"}
{"id": "1067625", "url": "https://cs.wikipedia.org/wiki?curid=1067625", "title": "Latpari", "text": "Latpari\n\nLatpari ( , \"Latparis ugeltechili\") je průsmyk přes Svanetský hřeben ve východní části Svanetie v pohoří Velký Kavkaz v Gruzii.\n\nPrůsmyk spojuje údolí řek:\nPrůsmykem vedlo podle Komárka na počátku 20. století nejdůležitější historické spojení Horní a Dolní Svanetie.\n\n"}
{"id": "1067630", "url": "https://cs.wikipedia.org/wiki?curid=1067630", "title": "Jörg Hoffmann", "text": "Jörg Hoffmann\n\nJörg Hoffmann je jméno a příjmení více osob:\n\n"}
{"id": "1067632", "url": "https://cs.wikipedia.org/wiki?curid=1067632", "title": "Horrebow (kráter)", "text": "Horrebow (kráter)\n\nHorrebow je impaktní kráter, který se nachází na severním okraji západní části Mare Frigoris (Moře chladu) na přivrácené straně Měsíce, jižně od rozlehlé valové roviny J. Herschel.\nZápadně se nachází rozlohou srovnatelný kráter Robinson.\n\nHorrebow má průměr 24 km a je pojmenován podle dánského matematika, fyzika a astronoma Pedera Horrebowa. Je přibližně kruhového tvaru a na severozápadě překrývá obdobně velký kráter s označením Horrebow A.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "1067634", "url": "https://cs.wikipedia.org/wiki?curid=1067634", "title": "Bernd Förster", "text": "Bernd Förster\n\nBernhard „Bernd“ Georg Josef Förster (* 3. května 1956, Mosbach) je bývalý německý fotbalista, který reprezentoval Západní Německo. Nastupoval většinou na postu obránce.\n\nS reprezentací NSR vyhrál mistrovství Evropy roku 1980 a získal stříbrnou medaili ze světového šampionátu ve Španělsku roku 1982. Hrál též na Euru 1984. V národním mužstvu působil v letech 1979–1984 a odehrál za něj 33 zápasů.\n\nS Bayernem Mnichov dvakrát vyhrál Pohár mistrů evropských zemí, v sezóně 1974/75 a 1975/76. Roku 1976 s ním získal i Interkontinentální pohár.\n\nJednou slavil titul německého mistra (1983/84), a to s VfB Stuttgart.\n"}
{"id": "1067636", "url": "https://cs.wikipedia.org/wiki?curid=1067636", "title": "Jamestown", "text": "Jamestown\n\nJamestown může odkazovat k:\n\n\n\n"}
{"id": "1067642", "url": "https://cs.wikipedia.org/wiki?curid=1067642", "title": "Pinus yunnanensis", "text": "Pinus yunnanensis\n\nPinus yunnanensis je čínská borovice, dorůstající ve své stromové formě kolem 30 metrů, s velmi dlouhými jehlicemi a vysokou odolností vůči erozi.\n\n\nStálezelený, jehličnatý, pomalu rostoucí, strom, dorůstající do výšky 30 m; v místech s častými požáry také keř, nepřesahující 2 m. Kmen je přímý, dosahuje průměru 1 m. Větve bývají kratší, s jehlicemi hlavně na koncích. Koruna je zpočátku hustá a široce kuželovitá, později zaoblená (zploštělá) a řidší. Borka je zpočátku hladká a červenohnědá, seshora se loupající, později tmavošedá a rozdělená brázdami do podélných, šupinovitých plátů. Letorosty jsou drsné a bez chlupů, červenohnědé. Pupeny jsou 2-3 cm dlouhé a bez pryskyřice.\n\nJehlice jsou ve svazečcích (\"Fasciculus\") po 2-3 ; jehlice jsou 7-30 cm dlouhé, 1-1,2 mm široké, v průřezu polokruhově trojhranné až polookrouhlé, s průduchy v řadách na všech površích, se 4-5 středovými a okrajovými pryskyřičnými kanálky, na základně s přetrvávajícími, svazečkovými, 10-15 mm dlouhými, pochvami; světle zelené jehlice jsou ohebné či mírně tuhé, pokleslé a přetrvávají na stromě 2-3 roky.\n\nSamčí šištice jsou 15-30 mm dlouhé a žlutohnědé. Samičí šištice – šišky jsou zpočátku zelené, později hnědnoucí, kuželovitě vejčité a na 10 mm stopkách; šišky jsou 5-11 cm dlouhé, ve zralosti otevíravé nebo neotevíravé. Šupiny šišky jsou obdélníkově elipsoidní, 3 cm dlouhé a 1,5 cm široké, se zvětšenými výrůstky, s vyčnívajícím či zanořeným přírůstkem prvního roku, končícím malým trnem. Semena jsou hnědá, téměř vejčitá či obvejčitá, 4-5 mm dlouhá, s 12-14 mm dlouhým křídlem. Strom kvete v dubnu-květnu, semena dozrávají v říjnu.\n\nBorovice \"Pinus yunnanensis\" má 3 variety:\nA jednoho přirozeně vzniklého křížence:\nBorovice \"Pinus yunnanensis\" je blízce příbuzná s borovicí deskovitou \"Pinus tabuliformis\" (roste více směrem na sever), borovicí \"Pinus kesiya\" (roste více směrem na jih), borovicí hwangšanskou \"Pinus hwangshanensis\", borovicí tchajwanskou \"Pinus taiwanensis\" a borovicí Thunbergovou \"Pinus thunbergii\".\nNěkteří botanici považují \"Pinus yunnanensis\" za poddruh borovice \"Pinus kesyia\", to znamená: \"Pinus kesyia\" poddruh \"yunnanensis\".\n\nDomovinou stromu je: Čína (autonomní oblast Kuang-si, provincie Kuej-čou, provincie S’-čchuan, provincie Jün-nan):\n\nStrom rostoucí od nadmořských výšek 400 m až do 3100 m, na (vysokých) horách, v povodích řek, na suchých a slunečných svazích, podle variety stromu:\n\n\"Pinus yunnanensis\" je strom přizpůsobený pro růst v neúrodných, kamenitých a mělkých půdách, vystavených erozi. Ve vysokých nadmořských výškách je schopný odolat silným mrazům. Má rád přímé slunce a propustnou půdu a pH půdy kyselé, neutrální i zásadité. Mrazuvzdorný je do –12 °C. \"Pinus yunnanensis\" roste nejčastěji v monokulturních porostech, občas také roste s jinými druhy borovic: \"Pinus armandii\", čínskou červenou borovicí / deskovitou \"Pinus tabuliformis\", \"Pinus kesiya\", a též s ketelerkou \"Keteleeria evelyniana\" a též s různými krytosemennými keři a stromy.\n\nZnačně v Číně ekonomicky významný strom, jeho dřevo je používáno jako palivo, na přenosové sloupy, ve stavebnictví v exteriérech i interiérech, na brány a ploty, palety, krabice, dózy, bedny, kádě, nábytek, dýhu, různé druhy překližky a prken, rukojeti k nářadí, k výrobě dřevoviny a jiného. Z borky se získávají třísloviny. Jehlice se používají jako krmivo pro některá zvířata a destiluje se z nich olej a léčivé výrobky. Strom je značně vysazován jako větrolam a jako opatření proti erozi. V Číně je běžně pěstován jako okrasný strom, v ostatních zemích bývá pěstován většinou v arboretech a jiných sbírkách. Tento druh má sklon se stát invazním, protože se jedná o agresivní, průkopnický druh.\n\nHojný strom, není ohrožen, části jeho populace se navíc vyskytují v chráněných oblastech.\n\n"}
{"id": "1067643", "url": "https://cs.wikipedia.org/wiki?curid=1067643", "title": "Claudia Gould", "text": "Claudia Gould\n\nClaudia Gould (* 1956) je americká kurátorka umění. Pocházela z rodiny židovského otce a římskokatolické matky. Studovala historii umění na Boston College a následně muzeologii na New York University. V letech 1994 až 1999 byla výkonnou ředitelkou neziskové umělecké galerie Artists Space v New Yorku. Rovněž působila v Wexner Center for the Arts ve městě Columbus. Od roku 1999 působila na institutu současného umění na Pensylvánské univerzitě ve Filadelfii a v roce 2011 byla jmenována hlavní uměleckou vedoucí Židovského muzea na Manhattanu. Rovněž se roku 1994 s různými hudebníky podílela na projektu The Music Box Project. Koncem devadesátých let žila s velšským hudebníkem a hudebním skladatelem Johnem Calem.\n\n"}
{"id": "1067644", "url": "https://cs.wikipedia.org/wiki?curid=1067644", "title": "Anita Mártonová", "text": "Anita Mártonová\n\nAnita Mártonová ( , *  Szeged) je maďarská atletka, která se specializuje na vrh koulí, halová mistryně Evropy v této disciplíně v letech 2015 a 2017.\nJejím prvním medailovým úspěchem na mezinárodních soutěžích byla bronzová medaile ve vrhu koulí na evropském šampionátu v Curychu v roce 2014. Zde si také vytvořila osobní rekord na venkovním hřišti výkonem 19,04 m. V roce 2015 získala titul halové mistryně Evropy ve vrhu koulí na šampionátu v Praze. V soutěži zvítězila svým nejlepším halovým výkonem 19,23 m. Tento titul obhájila na následujícím halovém evropském šampionátu v Bělehradě o dva roky později. V olympijském finále koulařek v Rio de Janieru v roce 2016 vybojovala bronzovou medaili.\nV březnu 2018 se stala halovou mistryní světa ve vrhu koulí.\n"}
{"id": "1067645", "url": "https://cs.wikipedia.org/wiki?curid=1067645", "title": "Jörg Hoffmann (sáňkař)", "text": "Jörg Hoffmann (sáňkař)\n\nJörg Hoffmann (* 15. března 1963, Sondershausen) je bývalý východoněmecký sáňkař. Věnoval se převážně disciplíně dvojic. S Jochenem Pietzschem se ve dvojicích stali v roce 1988 olympijskými vítězi. V roce 1984 získali bronzovou olympijskou medaili. Společně se stali i 4× mistry světa. V roce 1985 získal na MS stříbrnou medaili mezi jednotlivci.\n\n"}
{"id": "1067646", "url": "https://cs.wikipedia.org/wiki?curid=1067646", "title": "Gucci", "text": "Gucci\n\nGucci je italská oděvní společnost. Věnuje se převážně módnímu, nejčastěji koženému zboží. Vlastníkem značky je francouzská společnost Kering. Založil ji Guccio Gucci v roce 1921 a nejprve se věnovala výrobě vybavení pro koně. Později společnost začala vyrábět různé módní doplňky, stala se uznávanou značkou nejprve v Itálii a později po celém světě. Roku 1971 firma začala spolupracovat s americkou automobilkou American Motors Corporation, pro niž vyráběla potahy sedadel a různé další kožené součásti interiéru automobilů.\n\n"}
{"id": "1067647", "url": "https://cs.wikipedia.org/wiki?curid=1067647", "title": "Marek Čiliak", "text": "Marek Čiliak\n\nMarek Čiliak (2. dubna 1990 Zvolen) je slovenský hokejista, brankář, od sezóny 2012/2013 do dnes je brankář HC Kometa Brno\n\nOdchovanec zvolenského hokeje odehrál v první sezóně doma (2004/2005) za starší dorost jen 1 zápas. Poté šel do Brna, kde odchytal dvě sezóny za starší dorost a jednu za juniory. Poté se vrátil zpět domů do Zvolena, kde odchytal další dvě sezóny. Do Brna se opět vrátil v sezóně 2007/2008 (ještě v téže sezóně byl nominován poprvé do reprezentace) a vydržel zde až do sezóny 2009/2010. Od sezóny 2009/2010 chytal za HC Dukla Senica (2. slovenská liga), HK Orange 20 a za HK Nitra. Také si zachytal mezinárodní ligu EBEL za Orli Znojmo. \n\nDebutu v A-Teamu HC Kometa Brno se dočkal v sezóně 2013/2014. Spolupracoval se zkušeným Jiřím Trvajem a získal stříbrné medaile za druhé místo v extralize. Také v následující sezóně byl členem týmu Komety, který získal třetí místo v extralize. V sezóně 2016/2017 pomohl vychytat Kometě Brno po 51 letech dvanáctý titul. V následující sezóně 2017/2018 pomohl Brnu obhájit titul.\n\nDne 30. května 2018 potvrdil, že jeho nový tým bude HC Slovan Bratislava. Na přelomu ledna a února 2019 se však Čiliak z bratislavského Slovanu, jenž v Kontinentální hokejové lize, kterou hraje, neměl šanci na postup do zápasů o titul, vrátil zpět do Brna.\n\n"}
{"id": "1067649", "url": "https://cs.wikipedia.org/wiki?curid=1067649", "title": "Ivana Španovićová", "text": "Ivana Španovićová\n\nIvana Španovićová (* 10. května 1990) je srbská atletka, která se specializuje na skok daleký, halová mistryně Evropy v této disciplíně z roku 2015.\n\nDo světové špičky dálkařek pronikla v roce 2013, kdy obsadila třetí místo na mistrovství světa v Moskvě. V následující sezóně získala bronzovou medaili na světovém halovém šampionátu v Sopotech a stříbrnou medaili na mistrovství Evropy v Curychu. Dosavadním největším úspěchem se pro ni stal titul halové mistryně Evropy, který vybojovala v osobním rekordu 698 cm v březnu 2015 v Praze.\n\n"}
{"id": "1067653", "url": "https://cs.wikipedia.org/wiki?curid=1067653", "title": "Marek Lukáš", "text": "Marek Lukáš\n\nMarek Lukáš (* 16. července 1991) je český atletický vícebojař.\nZávodí za PSK Olymp Praha. Trénuje ve skupině atletů vedené bývalým atletickým vícebojařem Josefem Karasem.\n"}
{"id": "1067675", "url": "https://cs.wikipedia.org/wiki?curid=1067675", "title": "Konference (hrušeň)", "text": "Konference (hrušeň)\n\nKonference (\"Pyrus communis\" 'Konference') je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy zimních hrušek, sklízí se v září, dozrává v říjnu, skladovatelné jsou do listopadu.\nByla vyšlechtěna v Anglii v Riversových školkách. Svůj název dostala na počest Britské národní konferenci o hrušních v roce 1885, kde byla poprvé představena. Množí se od roku 1894.\n\nOdrůda je cizosprašná. Vhodnými opylovači jsou odrůdy Boscova lahvice, Červencová, Charneuská, Williamsova, Clappova, Madame Verté, Pařížanka. Je dobrým opylovačem.\nRůst odrůdy je střední, později slabý. Habitus koruny je úzce pyramidální, vyžaduje řez a zmlazování. Probírka vhodná.\n\nPlodí časně, velmi bohatě a pravidelně.\n\nPlod je lahvovitý, střední až velký. Slupka hladká, žlutozeleně zbarvená, ve zralosti žlutá, často rzivá. Dužnina je nažloutlá jemná, se sladce navinulou chutí, jemná, aromatická, velmi dobrá.\n\nOdrůda je považována za vysoce odolnou proti strupovitosti, ale jen málo odolná k rzivosti. Je středně náchylná (26,1 - 60,0 % napadených) vůči spále růžovitých.\n\nJe vhodná ke skladování, zpracování a přímému konzumu. Odrůdu lze použít do středních a teplých poloh nebo do vyšších chráněných poloh. Vyžaduje půdy dostatečné zásobené vláhou, s ne příliš vysokým obsahem vápníku.\n"}
{"id": "1067676", "url": "https://cs.wikipedia.org/wiki?curid=1067676", "title": "Dirck de Quade van Ravesteyn", "text": "Dirck de Quade van Ravesteyn\n\nDirck (též Dirk) de Quade van Ravesteyn (mezi 1565–1570 Haag? – 1620 Praha nebo Nizozemsko) byl malířem pocházejícím ze severního Nizozemí a působícím od roku 1589 jako portrétista na dvoře císaře Rudolfa II. v Praze.\n\nDirck de Quade van Ravesteyn se narodil v haagské umělecké rodině. Do služeb císaře Rudolfa II. byl přijat v červnu 1589 jako portrétista, i když v současnosti není znám žádný jím namalovaný portrét. Ač byl až donedávna málo známým malířem, ve své době patřil k uznávaným umělcům. Na základě jediného obrazu s malířovou signaturou a van Ravesteynem signovanou kresbou \"Kupido pronásledovaný rojem včel a hledající úkryt u Venuše\" (dnes ve sbírkách Szépmüvészeti Múzeum, Budapešť) však mu můžeme připsat poměrně početné dílo zahrnující alegorickou i mytologickou malbu a práce s náboženskou tematikou. Za své práce byl asi dobře placen, neboť v roce 1598 je doloženo, že vlastnil dům na Malé Straně v Praze a dokonce půjčoval větší peněžní částky jiným lidem, především umělcům. Není také pochyb, že Dirck van Ravesteyn se po roce 1600 podílel na vyobrazení přírodnin, které se nacházely v císařově „kunstkomoře“. Vznikl tak jakýsi „bestiář“, sloužící jako malovaný inventář zoologických sbírek Rudolfa II.. V roce 1608 však končí zprávy o malířově pobytu v Praze a tak s jistotou nevíme, zda zemřel nebo se vrátil do Holandska. Umělečtí historici však nevylučují, že po smrti Rudolfa II. (1612) vstoupil do služeb jeho bratra císaře Matyáše, což naznačuje zpráva z roku 1619.\n\nPravděpodobně byl vyškolen ve figurální malbě v dílně některého z žáků vlámského malíře Franse Florise de Vriendt (1517–1570). Po příchodu do Prahy byl ovlivněn tvorbou malířů rudolfínského dvora. Jako dvorní malíř císaře Rudolfa II. měl přístup do uměleckých sbírek na Pražském hradě, což mu umožnilo, aby některé detaily z obrazů jiných malířů mohl zavzít do svých obrazových kompozic. Část z nich Ravesteyn pak opakoval jen s malými obměnami v obrazech určených i pro zájemce mimo císařský dvůr.\n\nPřebírání detailů z obrazů jiných malířů dokládá obraz \"Sv. Veronika s anděly nesoucími nástroje Kristova umučení\", který má ještě vlámskou kompozici i barevnost. Po příchodu do Prahy se jeho malba začíná proměňovat pod vlivem malířů císařského dvora. Jeho obrazy však až do roku 1600 vykazují zbytky vlámského vlivu patrné v obrazech \"Alegorie plodnosti\" (1593) nebo \"Mystická svatba sv. Kateřiny\" (1600). První z nich je považován za předchůdce dalšího obrazu, dnes v soukromé sbírce, s názvem \"Madona s dítětem a s muzicírujícími anděly\", namalovaný pravděpodobně mezi léty 1606-1608. Obraz patří k nejlepším van Ravesteynovým dílům. V tomto případě čerpal poučení z Dürerova obrazu \"Růžencová slavnost\" přeneseného z Benátek do císařových hradních sbírek v roce 1606. Dokládá to postava anděla hrajícího na loutnu, která se shoduje s obdobnou postavou na Dürerově \"Růžencové slavnosti\". Také andílka nadzvedávajícího závěs převzal z obrazu Bartholomea Sprangera. Dnes je asi za nejznámější van Ravesteynův obraz považována \"Alegorie vlády Rudolfa II.\" pocházející z roku 1603. Obraz se nachází ve sbírkách Kláštera premonstrátů na pražském Strahově. Oba posledně jmenované obrazy, spolu s bruselským obrazem \"Venuše jedoucí na satyrovi\", patří k nejkvalitnějším umělcovým dílům.\n\nV roce 1596 přišli do Prahy dva „potulní“ vlámští malíři, kreslíři a návrháři -– Hans Vredeman de Vries (1526?–1606) a jeho syn Paul (1567? – po 1630). Ti prošli Evropou od Liège přes Hamburg a Gdaňsk až po Prahu, ve které pobyli 3 roky. Ve svých obrazech znázorňovali fantaskní historickou architekturu, jak to dokládají jejich díla vystavená ve vídeňském Kunsthistorisches Museum nebo v bratislavské Národní galerii. Do jejich obrazů Dirck de Quade van Ravesteyn domalovával postavy a zvířecí motivy. Jinak však díla obou Vredemanů nezanechala výraznější stopu v tvorbě rudolfínských malířů.\n\nCísař Rudolf II. obdivoval zobrazení přírodních detailů v akvarelech Albrechta Dürera (1471–1528), které kupoval do svých sbírek, nebo v kompendiu \"Čtyři živly\" Jorise Hoefnagela (1542–1600), které lze pokládat za autorův příspěvek pro oblast rudolfínské malby přírody. Nepřekvapí proto, že později císař nechal vyhotovit velké kompendium přírodovědných vyobrazení nazvané \"Muzeum Rudolfa II.\", které představovalo svět přírody v rozsahu, v jakém byl zastoupen v císařových sbírkách. \"Muzeum\" jako rozsáhlý „bestiář“ tvoří dva svazky o celkovém počtu 179 listů. První zahrnuje vyobrazení savců, ptáků, ještěrů, ryb a dalších živočichů, druhý svazek pak ptáky a některé druhy hmyzu. Na jednotlivých kresbách se vedle Jacoba Hoefnagela (1575–1630), Daniela Fröschla (1563–1613) nebo Roelandta Saveryho (1576?–1639) podílel i Dirck de Quade van Ravesteyn. Pro Ravesteynova vyobrazení savců, ptáků a různých druhů hmyzu je typické, že je namaloval olejovými barvami na pergamen.\n\nFigurální malba Dircka de Quade van Ravesteyna sice nepatří k vrcholům rudolfínského malířství, ale patrná snaha po barevnosti a eleganci či bohatosti obrazové kompozice mu zajišťovala překvapivě velkou dobovou oblíbenost. Jeho ilustrace pro \"Muzeum Rudolfa II.\" však vzbuzují uznání i u současných historiků umění.\n\n\n"}
{"id": "1067688", "url": "https://cs.wikipedia.org/wiki?curid=1067688", "title": "Robinson (kráter)", "text": "Robinson (kráter)\n\nRobinson je impaktní kráter, který se nachází poblíž severního okraje západní části Mare Frigoris (Moře chladu) na přivrácené straně Měsíce, jihozápadně od rozlehlé valové roviny J. Herschel.\nVýchodně se nachází rozlohou srovnatelný kráter Horrebow a jihozápadně valová rovina South.\n\nRobinson má průměr 24 km a je pojmenován podle irského fyzika a astronoma Johna T. R. Robinsona. Je přibližně kruhového tvaru.\n\n"}
{"id": "1067693", "url": "https://cs.wikipedia.org/wiki?curid=1067693", "title": "Stolpen (hrad)", "text": "Stolpen (hrad)\n\nHrad Stolpen, (německy \"Burg Stolpen\") později částečně přebudovaný na zámek a nakonec na pevnost leží zhruba 27 km východně od Drážďan, ve stejnojmenném městečku v Zemském okrese Saské Švýcarsko-Východní Krušné hory, ve Svobodném státě Sasko v Německu.\n\nNejznámější obyvatelkou hradu byla zde vězněná hraběnka Coselová (správněji hraběnka kozelská), která na hradě i zemřela. Hrad také v průběhu času sloužil za rezidenci dvěma míšeňským biskupům. Dnes patří hrad k hlavním výletním cílům pro turisty v oblasti Saského Švýcarska a Horní Lužice.\nBazaltový vršek, na němž hrad stojí, ležel na hranici Míšeňského markrabství a Slovany osídlených oblastí východně od Labe, na místě významné křižovatky dálkových obchodních cest. Podle nejistých zpráv byla příznivá strategická poloha vršku využívána již kolem roku 1100. Název hradu má zřejmě slovanský původ, kdy slovo \"štolp\", znamenalo výraz pro sloup nebo pilíř.\n\nKolem roku 1218 získal biskup míšeňský, Bruno II. z Porstendorfu, Stolpen zpět od svého leníka, snad slovanského velmože, Moyka ze Stolpenu (latinsky \"Moyko de Stulpen\"). V následujících letech bylo kolem cíleně vybudováno feudální panství. Stolpensko bylo původně sporným územím mezi českými přemyslovskými knížaty a králi a mezi duchovními knížaty a biskupy z Míšně. Teprve Hornolužická hraniční listina z roku 1241 přiřkla kraj definitivně biskupům. Z roku 1222 pochází první jasná a prokázaná zmínka o hradu, tehdy nazývaném ještě \"\"Jockrim\"\", který se kolem roku 1320 stal správním centrem nově zřízeného Stolpenského okresu (\"Amt Stolpen\"). Hrad byl zbudován z větší části z bazaltu (čediče), dostupného v místě. V polovině 13. století, za biskupa Konráda I. z Wallhausenu, se biskupům podařilo Stolpenský okrsek plně oddělit od Míšeňského markrabství a bezprostředně podřídit císaři. První záznam o obléhání hradu máme z dob husitských válek, z roku 1429. Obléhání trvalo osm týdnů a skončilo neúspěšně. V téže době, na počátku 15. století, vzniklo na severním předpolí hradu sídliště, jež se rychle vyvinulo v městečko. Rozhodně k tomu došlo dříve, než biskupové z Míšně roku 1539 přesunuli svou rezidenci odtud do Stolpenu. Na hradě byl roku 1520 vydán tzv. Stolpenský dekret, první výnos míšeňských biskupů proti Lutherovi. Když v sídle biskupství zvítězila reformace, přesídlili biskupové do dosud katolického Stolpenu. Již r. 1542 se krátce podařilo saskému vévodovi Mořicovi připojit Stolpensko, protože v téže době Mořic prohrál právní spor se svým příbuzným, kurfiřtem Janem Fridrichem I. o práva na panství ve Wurzenu, dříve rovněž ve vlastnictví míšeňských biskupů. Stolpen s okolím měl být Mořicovi přiřknut jako kompenzace za Wurzen. Díky rozhodnému odporu biskupa Johanna VIII. z Maltitz a podpoře papeže Pavla III. se podařilo ještě téhož roku biskupskou vládu nad jejich posledním panstvím obnovit. Teprve saský kurfiřt z rodu Wettinů, August Saský, který pochopil strategický význam hradu Stolpen, úspěšně donutil roku 1559 biskupa Johanna IX. z Haugwitz k nedobrovolné výměně jeho Stolpenského okresu za okres Mühlberg, strategicky méně důležitý a navíc pod svrchovaností kurfiřta.\nIhned po převzetí hradu započal kurfiřt s rozsáhlou stavební činností ve stylu renesance, čímž se hrad proměnil v opevněný zámek. Obytné místnosti obdržely luxusní výmalbu a při jižní stráni pod hradem byl zřízen zvěřinec a libosad. Kurfiřtova manželka, dánská princezna Anna, si na hradě nechala zřídit také destilační a alchymistickou laboratoř. Za třicetileté války, 1. srpna roku 1632 oblehli hrad císařští chorvaté pod vedením rytmistra Romhoffa, ovšem hrad i díky pomoci stolpenských měšťanů vedených luterským pastorem Paulem Sperlingem odolal. Velká část hradu ovšem byla poničena požárem z téhož dne, který obléhání způsobilo. V noci z 11. na 12. července 1633 hrad znovu neúspěšně přepadlo na 600 císařských žoldnéřů. 20. ledna 1634 přepadli císařští chorvaté hrad znovu, opět se jim však podařilo dobýt a vyplenit jen městečko. Naposledy protáhli ničivě krajem císařští vojáci roku 1637, tehdy již oficiálně jako spojenci Sasů Po rychlé obnově hradu se podařilo odrazit i nové obléhání z roku 1639, tentokrát od Švédů, kteří na hrad zaútočili v počtu 6000 mužů, vedených polním maršálkem Johanem Banérem. Hrad tehdy úspěšně ubránil saský poručík Hans Ulrich Hennig.\n\nHrad měl od roku 1634 stálou vojenskou posádku, posléze sloužil i jako státní vězení. Prvního pevnostního velitele, Johanna Antona Brechtera, následovalo až do zrušení posádky roku 1764 dalších 18 velitelů, kteří měli k dispozici kolem 80 vojáků a důstojníků, a kteří sami podléhali vojenskému guvernérovi drážďanské pevnosti.Spolu s drážďanskou pevností, Königsteinem a pirnenským Sonnensteinem požíval Stolpen statutu zemské pevnosti. V 18. století byla část stolpenské garnizony ubytována v měšťanských domech, což vedlo k třenicím se stolpenskými obyvateli Přestavba na barokní pevnost, dokončená roku 1675 a provedená stavitelem Wolfem Casparem von Klengelem, značně zvýšila vojenský význam hradu. Za velké severní války zůstal Stolpen prakticky nepoškozen. V roce 1706 švédští vojáci pouze sháněli proviant v okolí a následující rok se krátce ubytovali ve městě. Při požáru města v podhradí roku 1723 byl od ohně částečně poničen i hrad sám.\n\nPod hradem Stolpenem padly v roce 1756 vůbec první výstřely sedmileté války v Evropě. 3. září 1756 dorazili ze Slezska ke hradu husaři pruského Puttkamerova pluku pod vedením podplukovníka von Warneryho a požadoval vydání hradu. Warnery se vydal skrz bránu v doprovodu jednoho bubeníka a jednoho husara. Při vyjednávání saský velitel, generálmajor von Liebenau, odmítl hrad vydat a Warnery ho ve vzteku poranil výstřelem z pistole. 30 pruských husarů pak o pár hodin později hrad obsadilo. Krátce na to, v září 1758, se Sasům za vydatné pomoci rakouské armády podařilo dobýt hrad zpět. Kolem hradu tehdy lágrovalo na 180 000 vojáků pod velením polního maršálka Dauna. V roce 1760 hrad sloužil habsburským vojskům, bránícím tehdy Drážďany proti Prusům, jako \"magacín\", tedy sklad, potravin. V listopadu toho roku sloužil Stolpen jako zajatecký tábor. Na hradě bylo ubytováno 1000 zajatých Prusů a další 2000 ve městě. V závěru války, v r. 1762, byly město i hrad znovu obsazeny nepřátelským pruským vojskem a měšťané museli zaplatit 600 tolarů kontribuce. Po podepsání Hubertusburského míru r. 1763 se na hrad vrátila saská posádka. Po smrti kurfiřta a polského krále Augusta III., však byla roku 1764 stálá vojenská posádka na hradě zrušena a pevnostní valy ponechány samy sobě. V následujících letech postupoval přirozený rozpad fortifikací tak rychle, že již v roku 1773 musely být části budov zbourány, neboť jim hrozilo zhroucení.\n\nSasko se podílelo na válce Pruska s napoleonskou Francií a saská armáda v počtu 22 000 mužů, stála po boku pruské v dvoubitvě u Jeny a Auerstedtu v říjnu 1806. Pro protinapoleonskou koalici znamenaly tyto dvě bitvy katastrofální porážku. Sasko se krátce ocitlo pod francouzskou okupací. V té souvislosti byla stolpenská vojenská posádka obnovena a pevnost uvedena do obranyschopného stavu. Rovněž zasypané studny byly opět vyčištěny. Po ztroskotání Napoleonova ruského tažení nechali ustupující Francouzi 25. září 1813 rozsáhlé části hradu odstřelit a studny znovu zasypat.\n\nPo odchodu francouzských vojsk ze Saska ztratil Stolpen definitivně svůj vojenský význam. V období nastalého romantismu, spojeného s idealizací středověku, ovšem rychle odhalil svůj potenciál turistický. V roce 1859 nařídil saský král Jan rozsáhlé obnovovací práce. Pruská opevnění z roku 1866, kdy během prusko-rakouské války okolí hradu obsadila část pruské labské armády pod velením generála pěchoty Karla Eberharda Herwartha von Bittenfeld, představovala poslední válečnou aktivitu na hradě. V roce 1874 byl na hrad dosazen hlídač a jedním z jeho hlavních úkolů bylo, od otevření hradu veřejnosti 1. června 1877, provázet po hradě turisty. Na naléhání Královského saského spolku pro výzkum starožitností (\"Königlich-sächsischer Altertumsverein\"), byla bazaltová skála, na níž hrad stojí, roku 1883 vyčištěna od porostu.\n\nTuristické využití Stolpenu pokračovalo i ve 20. století. V l. 1935 až 1939 byl hrad znovu opravován, aby se stal atraktivním cílem také pro zahraniční návštěvníky. Po druhé světové válce se nadále pokračovalo v dosavadním využití, přičemž se stále více hlásily o slovo kulturní akce. Tak např. v 80. letech tu byla natáčena televizní série NDR „\"Sachsens Glanz und Preußens Gloria\"“ (česky Saský lesk a pruská sláva) natáčená podle tzv. „Saské trilogie“, tří románů od Józefa Ignacy Kraszewského. V roce 1992 převzal hrad do vlastnictví Svobodný stát Sasko a užívací práva připadla městu Stolpen. V následujícím období byly rekonstruovány a pro veřejnost zpřístupněny další části hradu. Na hradě se rovněž nachází muzeum hraběnky Coselové a muzeum hradní a místní historie.\n\n\nHrad Stolpen patří mezi hrady s tzv. vícenásobnou dispozicí, tedy hrady s několika navzájem oddělenými celky, z nichž každý má vlastní systém hradeb. Celková délka hradu je přibližně 220 m. a hrad se dělí na předhradí (1. nádvoří), horní předhradí (2. nádvoří) dolejší horní hrad (3. nádvoří) a hořejší horní hrad (4. nádvoří).\n\nNa prvním nádvoří se nachází vstup do kasemat barokní pevnosti a 3 m hluboká cisterna. Od následujících částí hradu je první nádvoří odděleno budovou sýpky z roku 1518, kam byly odváděny naturální dávky poddaných rolníků z bývalého Stolpenského okresu. Sýpka je dlouhá 36 m. a je rozdělená na tři podlaží na ukládání zrna. V přízemí sýpky se dnes nachází pokladna a expozice k historii zásobování hradu vodou, v zadní části, uváděné k r. 1614 ještě jako stáje, je pak instalovaná hradní mučírna, která se zde nacházela přinejmenším od r. 1691 až do r. 1770, kdy bylo mučení v Sasku zrušeno. Její součástí býval i pranýř. V patře sýpky a na půdě jsou potom prostory pro přednášky a výstavy. Průjezd sýpkou je jediným vstupem do vnitřního hradu a býval střežen. Naproti bývalé strážnici je z průjezdu vchod do stájí, na které navazuje hradní mučírna. Dolní předhradí bývá také označováno jako \"\"Klengelsburg\"\", podle stavitele Klengela, který jej přeměnil fakticky na samostatnou pevnost.\n\nHorní předhradí vzniklo teprve s výstavbou sýpky, která původně jednotné předhradí rozdělila na dvě části. Kamenný most překlenuje další z hradních cisteren a vede k hornímu hradu. Byl vystavěn až po Sedmileté válce a nahradil most starší, jen dřevěný a ve válce zničený. Do vnitřního hradu se vstupuje portálem, ozdobeným saským kurfiřtským znakem. Přímo k bráně přiléhá nízká Věžička výběrčího daní (\"Schösserturm\"), zbudovaná v l. 1476 až 1487, která sloužila za kancelář výběrčím daní Stolpenského okresu v časech biskupských i kurfiřtských. Je krytá cibulovou bání, v němčině označovanou jako „vlašská helmice“ (\"wälsche Haube\"). Dnešní střešní helmice pochází z rekonstrukce v roce 1936, která ovšem již neobnovila druhá patro věžice, stržené v roce 1787, když hrozilo jeho zřícení. Ve věži se kromě úřadovny výběrčího nachází dvě únikové chodby, jejichž názvy: „Kacířský sklep“ (\"Ketzerloch\") a „Mnišský sklep“ (\"Mönchsloch\"), odkazují na dobu Reformace. Dnes je ve věžičce malá expozice, pojednávající o Stolpenském okresu a o úřadování v raném novověku. Mezi Věžičkou výběrčího daní a Jánskou věží (\"Johannisturm\"), hlavní věží celého hradu, postavenou roku 1509 a pojmenovanou po biskupovi Janu IV. ze Salhausenu se nachází mohutný obranný příkop. Obranné kryté ochozy s podsebitím na hradbách byly koncem 18. století strženy a další fortifikace roku 1813 odstřeleny.\n\n3. nádvoří plnilo hlavní úlohu v celé obraně hradu na což upomíná i starý název „Dělový dvůr“ (\"Kanonnenhof\"). Například r. 1733 disponovala hradní osádka jedním moždířem, 11 děly (s asi 2 550 dělovými koulemi) a 122 ručními palnými zbraněmi. Na jižní straně nádvoří jsou dodnes k vidění původní děla ze 17. století stojící před pětibokými střílnami. Kromě obrany se na 3. nádvoří soustředil také hospodářský život hradu: při severní straně nádvoří stávala pekárna, kovárna, stáje, řezník i lázně. Protože jediný dvoupatrový hradební obranný ochoz již neexistuje, tvoří dominantu nádvoří již jen Jánská věž spolu s Kolmou věží (\"Seigerturm\"), obě stojící volně. Jánská věž, původně věž strážní a útočištná, se proslavila díky nedobrovolnému pobytu hraběnky Coselové v jejích zdech. Pro hraběnku, které věž sloužila za vězení, byl uvnitř zřízen zvláštní byt jako komfortnější cela. Proto bývá věž často označována i jako Coselovská. Dnes je v přízemí věže ukázka středověkého vězení s průhledem do sklepní hladomorny, v prvním patře, v bývalé soudní síni, expozice k dějinám hradu v dobách biskupů a poslední tři patra představují byt vězněné hraběnky Coselové. Do jejích horních pater lze vystoupat po renesančním točitém schodišti. Soudní síň sloužila nejpozději od r. 1691 jako úložiště kopáčských nástrojů a nástrojů či materiálu na výstavbu šancí. Také hladomorna byla přeměněna na sklep na odpadky. Kolmá věž byla postavena kolem roku 1455 a v roce 1560, za panování kurfiřta Augusta, rozdělena na patra. Její jméno vzniklo náhodou a jde o německou slovní říčku. Původně se věž nazývala „Ručičkovou“ (\"Zeigerturm\"), podle věžních hodin z roku 1562, které měly jen jednu ručičku (\"Zeiger\"). Zřejmě písařským omylem a postupným zapomenutím původním významu se jméno věže změnilo na Kolmou (\"Seigerturm\"), čemuž napomáhal i její tvar. Ve věži, která sloužila jako obytná, se nachází krásná renesanční výmalba místností v patrech, vytvořená kolem r. 1560 Heinrichem Gödingem. Patrné jsou i bývalé průchody na hradby, dnes zazděné. Podivné hodiny s jedinou ručičkou jsou dílem bronzotepce Wolfa Hilligera z r. 1562.\n\n4. nádvoří bylo původně dosažitelné jen po, dnes již nedochovaném, padacím mostě. Také krytá cisterna byla v průběhu času zasypána. Nádvoří bývalo obklopeno reprezentativními stavbami a zejména obytnými budovami. Na příkaz kurfiřta Augusta byla většina budov nákladně vyzdobena. Při severní hradbě byla roku 1559 zřízena destilační laboratoř. Dále byl dvůr vybaven nutnými hospodářskými a provozními prostory, jako kuchyní a spižírnami, ale stála tu rovněž zbrojnice a pochopitelně i hradní kaple. Ze všech těchto staveb se dodnes dochovaly nanejvýš zbytky zdí, protože byly odstřeleny r. 1813 při ústupu nepřátelských Francouzů. Hradní kaple, poprvé zmíněná roku 1355 a tenkrát bohatě vyzdobená, měla i zvláštní vchod pro stolpenské měšťany, kteří se rovněž mohli účastnit panských bohoslužeb. Kaple byla do roku 1559 katolická a poslední (luterská) bohoslužba se v ní konala v roku 1783. V roce 1813 byla kaple odstřelena Dodnes stojí na 4. nádvoří 82 m. hluboká bazaltová studna. Pochází z první poloviny 17. století a byla vyhloubena freiberskými horníky. Na konci nádvoří stával tzv. Vysoký zámek (\"Hochschloss\"). Zde se nacházely reprezentační sály a komnaty míšeňských biskupů a saských kurfiřtů. Tyto prostory, nákladně vyzdobené na konci 15. století, byly již kolem roku 1750 ponechány svému osudu a budovy se rozpadly. Zříceniny byly z bezpečnostních důvodů odstřeleny v roce 1773. Ze stejné doby jako bývalý Vysoký zámek pochází tzv. Věž sedmi špic (\"Siebenspitzerturm\"), stojící dodnes. Věž má v úrovni nižších pater klasický čtyřboký půdorys, ovšem ve vyšších úrovních je šestiboká. Původně byl každý ze šesti rohů zakončen věžičkou, což spolu se špičatým zakončením vnitřní části věže dávalo oněch sedm hrotů či špic. Ona ozdobná střešní konstrukce sice byla zničena už v roku 1632 při požáru města a nahrazena prostou helmicí, jméno věže ale na na původní zastření odkazuje dodnes. Ve věži je v přízemí instalována destilační a bylinná laboratoř kurfiřtky Anny, vrchol věže pak nabízí krásný výhled do kraje. Pod věží je rovněž vstup do hradních sklepů.\n\nPoloha hradu na bazaltové skále s sebou nutně nesla potíže při zásobování hradu vodou. Lze vycházet z toho, že již od prvních počátku hradu se jeho obyvatelé pokoušeli řešit tyto potíže pomocí nebeských cisteren. Časem vznikl celý systém cisteren, zásobujících vodou jak hrad, tak městečko pod ním. Protože ale kvalita dešťové vody neodpovídala nárokům bylo již v biskupských časech nařízeno, aby robotní rolníci z blízké vsi Lauterbach dováželi na hrad v povozech vodu čerstvou.\n\nKdyž hrad získali pro sebe drážďanští kurfiřté, rozhodl se kurfiřt August dosavadní opatření vylepšit výstavbou vodovodu. Roku 1561 byl horní mistr Martin Planer z Freibergu pověřen výstavbou vodovodu. Po jednom a půl roce výstavby již byla roku 1563 na hrad pumpována první voda. Aby toto náročné dílo mohlo fungovat, musel být překonán výškový rozdíl 100 m. Bylo použito zhruba 1200 stromových kmenů a ve Freibergu zhotoveno dřevěné kolo o průměru 10 m. Po četných vylepšeních v dalších letech se přísun vody tímto vodovodem dostal na úroveň, která dokázala plně zabezpečit celý hrad, takže kurfiřt mohl roku 1571 povolit, aby přebytečná voda, dopravovaná vodovodem, byla rozdělována mezi stolpenské měšťany. Vodovod, jako strategický objekt, byl logicky cílem nepřátelských útoků v době válek. Za třicetileté i sedmileté války tak byl nepřítelem vždy nemilosrdně zničen. Vždy však byl po válce znovu vybudován a při té příležitosti technicky vylepšen. Teprve zničení od ustupující francouzské armády v roce 1813 znamenalo jeho konečný zánik.\n\nZ důvodu zranitelnosti vodovodu nařídil kurfiřt Kristián II. roku 1608 vyhloubit hlubokou hradní studnu. Po 22 letech kopání se horníkům z Freibergu, usazeným ve Stolpenu podařilo dosáhnout vodní hladiny (rychlost postupu odpovídá zhruba 1 cm denně). Horníci vždy nejprve bazalt ohněm rozpálili a pak prudce zchladili ledovou vodou, aby skála praskla. Denně tak potřebovali zhruba 2 m dřeva. Dva metry hloubky stály kurfiřta přibližně 120 zl. Pro srovnání, 2 metry studny kopané v pískovci v blízké saské pevnosti Königstein stály pouze 32 zl., neboť práce byly neporovnatelně snazší a rychlejší (bylo tam dosaženo hloubky 152,2 m a práce trvaly jen dva a půl roku).\nDalší technické obtíže vedly k tomu, že první vodu ze studny bylo možné čerpat teprve o 30 let později a i to pouze za enormní námahy a technických obtíží (např. jen nezbytné lano od vědra vážilo 175 kg.). Protože z výše uvedených důvodů bylo možné studnu využívat jen v mimořádných, nouzových situacích, byla voda v časech míru nadále dopravována vodovodem. Po dvou zasypáních studny v době válečné (1756 a 1813) byla roku 1883 studna konečně znovu odkryta na náklad Královského saského spolku pro výzkum starožitností. Stolpenská studna o hloubce 82 (84, 39) m. platí za nejhlubší v bazaltu vyhloubenou studnu na světě.\nHrad Stolpen stojí celý na čedičové skále s dobře pozorovatelnou sloupcovou odlučností čediče, dnes přírodní památce a rezervaci, jejíž relativní nedostupnost vedla ve středověku k založení hradu. Stolpenský bazalt vznikl před zhruba 25 miliony let a řadí se k největším vulkanickým útvarům v Sasku. Zároveň je nejstarším, historicky popsaným útvarem svého druhu v Evropě. První spolehlivý zmínka o skále pochází z roku 1520, první geologický popis pak z roku 1546, z pera mineraloga Georgia Agricoly, který také zavedl termín „\"bazalt\"“. První známé kresby bazaltu pochází od saského lékaře a přírodovědce Johannese Kentmanna a jsou z roku 1565. Koncem 18. století se v odborných kruzích rozhořel tvrdý spor o původ a vznik bazaltu jako horniny, trvající až do roku 1820. Spor byl veden mezi dvěma tábory, zvanými Neptunisté a Plutonisté. Řada známých geologů a mineralogů v této době navštívila Stolpen, aby si mohla ověřit své teorie. Mezi jinými geolog Abraham Gottlob Werner a, jako amatérský vědec, také Johann Wolfgang von Goethe. Bazaltový kužel stolpenské hradní skály byl v květnu 2006 oceněn jako jeden ze 77 nejdůležitějších národních geotopů Německa. Ocenění mu bylo uděleno německou akademií geofyzikálních věd v Hannoveru. Podle moderní petrologické klasifikace musí být ovšem stolpenský bazalt nazýván olivín–augit–nefelinit. Bazalt tvoří v zásadě jen malou složku žuly. Ve stolpenské „alkalické bazaltové zkamenělině“ je ovšem namísto pravého bazaltu obsažen nefelín.\n\nV 18. století sloužil Stolpen jako vězení pro hraběnku Annu Constantii z Coselu/Kožlí (17. října 1680 – 31. března 1765, německy \"Anna Constantia, Gräfin von Cosel\"), vžitě česky nesprávně titulovanou jako hraběnka Coselová. Anna Constantia bývala milenkou a metresou kurfiřta a polského krále Augusta Silného. O Vánocích 1716 byla dopravena na Stolpen a strávila zde celý zbytek svého života. Protože zpočátku patřila informace o její internaci na Stolpenu k saským státním tajemstvím, byl její pohyb nejprve přísně omezen na vnitřní prostory. Postupem času byla tvrdá nařízení prolomena a hraběnka se mohla volně procházet po hradních nádvořích a ochozech. Nejprve byla ubytována v panském bytě hradní zbrojnice, protože však v tomto bytě byla zanedbávána jeho údržba, musel jí být na posledních 20 let jejího zajetí zřízen nový byt v Jánské věži, nazývané lidmi od té doby hovorově „Coselovská“. V roce 1756 nabídl pruský podplukovník von Warnery tehdy 75leté hraběnce svobodu, ta ovšem odmítla. Když hraběnka 31. března 1765 ve věku 85 let zemřela, byla pohřbena v kryptě pod stolpenskou hradní kaplí, odkrytou archeologicky teprve roku 1881, kdy byl hraběnčin náhrobek přenesen do zřícenin kaple.\n\nK zajímavostem hradu patří pověsti o „Basaltovi“, zlomyslném bazaltovém duchu obývajícím hradní sklepení a strašícím v temnotách. Jeho podobizna je součástí sklepní expozice.\n\n\n\n"}
{"id": "1067696", "url": "https://cs.wikipedia.org/wiki?curid=1067696", "title": "South (kráter na Měsíci)", "text": "South (kráter na Měsíci)\n\nSouth je velký a starobylý kráter typu valová rovina nacházející se na severním pomezí Sinus Roris (Záliv rosy) a Mare Frigoris (Moře chladu) na přivrácené straně Měsíce. Má průměr 108 km. Je pojmenován podle anglického astronoma Jamese Southa. Jeho okrajový val je zachovalý jen částečně, nejvíce v severozápadní části. Jižní část praktický chybí, tudy se dovnitř dostala v minulosti láva, která jej zaplavila.\n\nSouth na severozápadě sousedí s další valovou rovinou Babbage.\nSeverovýchodně lze nalézt kráter Robinson a ještě o něco dále rozlehlý J. Herschel. Jihovýchodně leží v Moři chladu kráter Harpalus.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "1067700", "url": "https://cs.wikipedia.org/wiki?curid=1067700", "title": "Lisa Eichhorn", "text": "Lisa Eichhorn\n\nLisa Eichhorn (* 4. února 1952 Glens Falls, New York) je americká herečka, spisovatelka a producentka.\n\nDebutovala v roce 1979 ve Schlesingerově filmu \"Amíci\", za který získala dvě nominace na Zlatý glóbus. Umělecká kariéra zahrnuje film, divadlo i televizi.\n\nNarodila se v Glens Falls 4. února 1952 a brzy se přestěhovala spolu se starším bratrem a dvěma nevlastními sestrami do Westbury na Long Islandu. V roce 1958 se rodina přestěhovala do Readingu v Pensylvánii, kde později navštěvovala střední školu Mt. Penn High School. V rámci výměny rotariánských studentů studovala v norském Svolværu a maturovala v roce 1970 na Mt. Penn \"in absentia\".\n\n"}
{"id": "1067701", "url": "https://cs.wikipedia.org/wiki?curid=1067701", "title": "Špulka (rozhledna)", "text": "Špulka (rozhledna)\n\nRozhledna Špulka o 150 točitých schodech a 38,5 (s anténou 48) metrech výšky stojí na kopci Březák, v nadmořské výšce 530 m n. m. nedaleko vsi Lbosín u Divišova. Výstavba započala 27. dubna 2013, rozhledna byla otevřena 26. dubna 2014. Vyhlídka je ve výšce 30 metrů, průměr základny 10,7 m, průměr střední části rozhledny 3,4 m a průměr horní vyhlídkové plošiny 5,8 m. Rozhledna je postavena ze dřeva (tlakově impregnovaný smrk a modřín) a oceli. Výška jednoho schodu je 20 cm. Z rozhledny je za pěkného počasí vidět jak na Šumavu, tak i na Sněžku. Celý areál okolo rozhledny je pak doplněn o stánek s občerstvením, kde je možno také získat turistickou známku a další suvenýry. Rozhledna Špulka získala prvenství v anketě vyhlášené Klubem přátel rozhleden „Rozhledna roku 2014″.\n\nVstup k rozhledně je zajištěn třemi způsoby, přes NS Ptačí stezku na měkkém lesním podkladě z parkoviště ve Lbosíně (cca 1,2 km) anebo od roku 2015 po štěrkové cestě z polního parkoviště v těsné blízkosti silnice 111 z Benešova do Divišova (exit 41 dálnice D1), která se na NS Ptačí stezku napojí v horní části (cca 950m). Další parkovací plochu lze využít na komunikaci ve směru Teplýšovice – Humenec. Parkuje se kolmo, nebo šikmo k vozovce. Jde o plochu pro cca 30 automobilů ve vzdálenosti 2 km od rozhledny.\n\nPro pěší turisty je možné odbočit z trasy Benešov-Chocerady u Teplýšovic nebo Kozmic anebo z trasy Divišov-Ostředek u Křešic a dostat se k rozhledně.\n\nNěco přes jeden kilometr dlouhá naučná stezka se zmenšeným modelem kamenného Stonehenge, vhodná pro děti i kočárky, spojuje parkoviště ve Lbosíně a rozhlednu Špulka. Na jednotlivých zastaveních Ptačí stezky je možné si procvičit znalosti ptáků našich lesů. Dále je zde menší rybník s vodníkem, kde si děti mohou vyzkoušet chytání ryb na udici anebo stůl se zvětšenou hrou Člověče nezlob se a dále lanová prolézačka. Celou stezku lemují dřevěné postavičky, které zhotovila místní řezbářka Jitka Vondráková. \n\n"}
{"id": "1067702", "url": "https://cs.wikipedia.org/wiki?curid=1067702", "title": "Paul Kupelwieser", "text": "Paul Kupelwieser\n\nPaul Kupelwieser (1. února 1843 Vídeň – 20. března 1919 Vídeň) byl průmyslník, ředitel Vítkovických železáren a majitel ostrovů Brioni.\n\nPaul Kupelwieser se narodil jako druhý syn významného malíře a profesora ateliéru historické malby na vídeňské Akademii Leopolda Kupelwisera. Jeho staršími bratry byli Karl Kupelwieser a Franz Kupelwieser (1830–1903). Ze strany matky byl spřízněn s Franzem Grillparzerem (1791–1872).\n\nPo absolvování gymnázia studoval na báňské akademii ve štýrském Leobadenu, kde jej zaujaly nové metody výroby oceli. Od roku 1865 pracoval v železárnách ve Štýrském Hradci (Andritz) a v Neuburgu. V roce 1868 mu bylo, navzdory nízkému věku, nabídnuto místo ředitele hutí v rakouském Ternitzu, které přijal a hutě úspěšně vedl následující čtyři roky. V roce 1872 přesídlil do Teplic v Čechách, kde se podílel na zakládání válcovny a šamotárny. Spolupracoval s Karlem Wittgensteinem, který později založil Poldinu huť v Kladně.\n\nV roce 1876 přijal nabídku majitelů Vítkovického horního a hutního těžířstva (VHHT) na funkci ředitele společnosti s úkolem obnovit prosperitu Vítkovických železáren. Jako zkušený manažer se pustil do nesnadného úkolu. Podnik se nacházel v dlouholeté krizi, ve skladech se hromadily nekvalitní a neprodejné železné výrobky. V roce 1878 nechal zastavit těžbu nekvalitní a nerentabilní domácí rudy a nahradil ji dovozem kvalitnějších rud, nejdříve štýrských, nakonec slovenské rudy. K dovozu využil nově vzniklé košicko-bohumínské dráhy. Zahájil opravu a modernizaci všech tří vysokých pecí. Využil nabytých zkušeností ve Štýrsku a hlavně ve válcovně v Teplicích a rekonstruoval válcovnu tak, že byla schopna okamžitě reagovat na požadavky trhu. V místě Rudolfovy a Anselmovy hutě v roce 1877 nechal postavit nový halový objekt, v němž byla např. pudlovna, Bessemerovy konvertory, válcovna s válcovací tratí kolejnic. K pohonu válcovacích tratí byly místo vodních kol použity parní stroje vyrobené ve vlastních provozech a vodní turbína. Založil novou koksovnu a nechal vybudovat novou vysokou pec. V roce 1883 zavedl výrobu pancéřových plechů, které svou kvalitou předčily srovnatelné plechy z Německa a Anglie.\n\nMimo modernizace zastaralé výroby, zavádění nových technologií a hledání nových trhů se snažil realizovat i rozsáhlé sociální programy. Byl duchovním otcem výstavby Vítkovic. Podporoval vybudování moderního průmyslového města. Komplex Nových Vítkovic zahrnoval jesle, mateřské školy, odborná učiliště, školu pro dělnické dívky, pokračovací školu pro mladé mistry, nemocnice, radnice. S pomocí železáren byl vystavěn kostel, který na jeho počest nese jméno svatého Paula.\n\nPro neshody s majiteli VHHT na koncepčním rozvoji Vítkovic v roce 1892 odešel z postu ředitele. Odstěhoval se do Středomoří, kde v roce 1893 zakoupil za 75 000 zlatých dosud pusté souostroví Brioni (14 ostrovů o rozloze 700 akrů) v Jaderském moři. Svoje úsilí zaměřil na vybudování lázeňské a odpočinkové oblasti. V roce 1900 mu nabídl pomoc známý bakteriolog Robert Koch k ozdravení zamořené oblasti komáry a malárii. Poté na ostrovy zavedl pitnou vodu, vybudoval plochy s množstvím zeleně se subtropickými rostlinami, vycházkovými trasami, ZOO, ubytovací zařízení a další. Vzniklo vyhledávané letovisko, které navštěvovali členové císařské rodiny, bohatá vídeňská společnost a umělci.\n\nVíno, které se zde pěstovalo, odebírali i ostravští restauratéři. Bylo tak dobré, že podle něj dostal název hotel Brioni, dnes ve Stodolní ulici v Ostravě.\n\nBěhem první světové války bylo letovisko využíváno armádou. V roce 1915 zemřela manželka Marie Kupelwieserová, byla pohřbena ve speciálně pro ni postaveném mauzoleu. Paul Kupelwieser zemřel v roce 1919 a je pohřben na vídeňském ústředním hřbitově.\n\nPokračovatelem byl syn Karl Kupelwieser (1872–1930), který na ostrově Brioni vybudoval kasino a golfové hřiště. Během hospodářské krize se dostal do finančních potíží. Poté, co se v roce 1930 zastřelil, letoviska přestala prosperovat, v roce 1936 přešla pod správu Itálie. Po 2. sv. válce připadly Jugoslávii. Letovisko s oblibou využíval jugoslávský president Josip Broz Tito. V dnešní době Brijuni jsou součástí Chorvatska.\n\nDne 12. září 2016 byla Paulu Kupelwieserovi odhalena pamětní deska, která je umístěná na průčelí vítkovické radnice, jejímž autorem je výtvarník Marek Pražák. Pamětní desku odhalili náměstek primátora Pražák a starosta Vítkovic Petr Dlabal. Zdravici od biskupa Františka Lobkowicze přednesl vítkovický farář Anton Rusnák.\n\n\n"}
{"id": "1067710", "url": "https://cs.wikipedia.org/wiki?curid=1067710", "title": "Vrcha (kopec)", "text": "Vrcha (kopec)\n\nVrcha (řídč. Vrchy) je částečně zalesněný kopec v obce Divišov v Posázaví. Dosahuje výšky 533 m n. m. a ční nad údolím Křešického potoka a Blanice. Na jeho vrcholu byla v letech 1966 − 1967 postavena vojenská naváděcí věž, kolem níž vede 7 km dlouhá naučná stezka rytíře Kryštofa Jana Šice z centra Divišova do Českého Šternberka. Na vrcholu Vrchy již v minulosti stála dřevěná triangulační věž, která byla funkční zhruba do roku 1952. Severovýchodní strana kopce byla zastavěna rodinnými domy v letech 2001-2005 (Vrcha I, Vrcha II), výstavba dodnes pokračuje a připravuje se 3.etapa západním směrem od vrcholu k silnici, z jižní strany je starý ovocný sad s usedlostí v Měchnově a louky s původní úvozouvou cestou. Severozápadně od vrcholu prochází biokoridor pro zvěř. Kopec protíná i podzemní trasa vodovodu z Želivky do Prahy.Na severním svahu je středně velký logistický areál (vlastník CPI), který je od průhledu z dálnice D1 a okolních kopců zakryt umělým náspem a vysázeným stromořadím.\n\nDivišov\n"}
{"id": "1067713", "url": "https://cs.wikipedia.org/wiki?curid=1067713", "title": "Pinky na žíle Schweizer", "text": "Pinky na žíle Schweizer\n\nPinky na žíle Schweizer jsou nejrozsáhlejším souvisle zachovaným pásmem pinek a hald na území ČR o délce 2,5 km chráněným jako kulturní památka ČR.\n\nNachází se zde přes sto odvalů s trychtýřovými propady na místech původních těžních jam. Zdejší Schweizerova žíla byla po žíle Geschieber druhou nejvýnosnější žílou v Jáchymově. Do roku 1589 z ní bylo získáno třicet tun stříbra. Náležela k Cechu svatý Merten v Eliášském údolí.\n\nŽíla Schweizer byla objevena v roce 1526 a pojmenována je po rýnském těžaři Georgu Schweizerovi. V prostoru u Nového Města, při silnici na Mariánskou, žíla vycházela na povrch. Podle Agricoly se zde našly valouny stříbra o váze kolem sta kilogramů a Johannes Mathesius popisuje dráty ryzího stříbra „jako brk silné a půl lokte (cca 15 cm) dlouhé“. Oba se shodují v tom, že stříbro šlo sekat motykou do hloubky asi 80–100 metrů. Samotná žíla ale klesá až do tří set metrů.\n\nKaždý důl (cech) v Jáchymovském revíru měl 128 kuksů (důlních podílů). Každý kuks měl hodnotu 1000 tolarů. A právě na Schweizerově žíle byl zaznamenán vůbec nejvyšší výnos z jednoho kuksu. Schweizer ze svých podílů na této žíle získal 40 000 zlatých zisku a těžař Merten Heidler dokonce 100 000 zlatých čistého zisku. Heidler měl ale podíly i na Červené žíle.\n\nŽíla Schweizer nebyla bohatá pouze na stříbro, ale i na uran. Po zahájení výroby uranových barev v roce 1840 byl uran poprvé získáván právě z místních odvalů. Od roku 1843 byly proto haldy znovu překopány. V éře masivní těžby uranu na Jáchymovsku byla žíla Schweizer jednou z nejbohatších.\n"}
{"id": "1067716", "url": "https://cs.wikipedia.org/wiki?curid=1067716", "title": "Kolátor", "text": "Kolátor\n\nPříjmení Kolátor nese více lidí:\n\n"}
{"id": "1067729", "url": "https://cs.wikipedia.org/wiki?curid=1067729", "title": "Marie Kastilská (1401–1458)", "text": "Marie Kastilská (1401–1458)\n\nMarie Kastilská ( \"María de Castilla\"; 1401, Segovia – 1458, Valencie) byla aragonská a neapolská královna z dynastie Trastámara. Během časté nepřítomnosti svého chotě vykonávala funkci regentky.\n\nNarodila se jako nejstarší ze tří dětí kastilského krále Jindřicha III. a jeho manželky Kateřiny, dcery Jana z Gentu. Roku 1402 byla zasnoubena se svým bratrancem, aragonským infantem Alfonsem. Svatba posvěcená papežským dispenzem proběhla 12. června 1415 v katedrále ve Valencii. O rok později se Alfons stal aragonským králem. Marie byla chatrného zdraví, po neštovicích měla zjizvenou pleť a zdá se, že trpěla epilepsií. Konzumace manželství byla odložena a ani v letech následujících se manželům nepodařilo zplodit tak žádaného potomka, což negativně ovlivnilo stav jejich manželství.\n\nRoku 1420 se Alfons rozhodl uplatnit nárok na neapolský trůn a v letech následujících strávil na Pyrenejském poloostrově minimum času. Během pobytu v Neapoli si pořídil milenku a Marie byla zprávou o její existenci hluboce zraněna. K rozvodu i přes neplodnost manželství nedošlo, Marie během časté nepřítomnosti svého chotě vykonávala funkci regentky. Ovdověla v létě 1458 a zemřela na podzim téhož roku. Byla pohřbena v klášteře sv. Trojice ve Valencii.\n\n"}
{"id": "1067732", "url": "https://cs.wikipedia.org/wiki?curid=1067732", "title": "Tomáš Lebeda", "text": "Tomáš Lebeda\n\nTomáš Lebeda (* 11. září 1976 Karlovy Vary) je český politolog, přednáší na Filozofické fakultě Univerzity Palackého v Olomouci, kde také vede Katedru politologie a evropských studií. Specializuje se na oblast voleb, volebních systémů a volebního chování.\n\nNejdříve vystudoval bakalářské základy humanitní vzdělanosti na Univerzitě Jana Evangelisty Purkyně v Ústí nad Labem, poté pokračoval magisterským studiem politologie na Fakultě sociálních věd Univerzity Karlovy (FSV UK), kde také získal tituly PhDr. a Ph.D. Během svého doktorského studia absolvoval studijní pobyt na London School of Economics and Political Science a zároveň byl na stáži v dolní sněmovně britského parlamentu, kde působil na pozici asistenta Skotské národní strany.\n\nProfesně začínal jako vědecký pracovník Sociologického ústavu Akademie věd, asistent Ústavu politologie FF UK a asistent Institutu politologických studií FSV UK, kde se také habilitoval. Po roce 2008 přešel na olomouckou filozofickou fakultu, kde se později stal vedoucím katedry politologie a evropských studií. K roku 2015 je členem redakčních rad \"Sociologického časopisu\", časopisu \"Data a výzkum\" a \"Evropská volební studia – European Electoral Studies\". Odborně se zaměřuje především na otázky voleb a volebních systémů. V těchto otázkách se často vyjadřuje do médií (například E15, Novinky.cz, Aktuálně.cz či Olomoucký Deník).\n"}
{"id": "1067735", "url": "https://cs.wikipedia.org/wiki?curid=1067735", "title": "Northern Spy", "text": "Northern Spy\n\nNorthern Spy (\"Malus domestica\" 'Northern Spy') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v září, dozrává v prosinci, skladovatelné jsou do května. Stará americká odrůda.\n\nByla vyšlechtěna v roce 1800 v East Bloomfield, v USA. (poblíž Rochesteru)\n\nRůst odrůdy je velmi bujný. Koruna během vegetace silně zahušťují. Řez je zcela nezbytný.\n\nPlodí pozdně, bohatě a pravidelně.\n\nPlod je velký, zploštělý, kuželovitý. Slupka hladká, žluté zbarvení je překryté červenou barvou s žíháním. Dužnina nažloutlá, křehká, zrnitá,\nšťavnatá, kyselá, později nakyslá, aromatická, spíše hrubá texturou.\n\nTrpí otlaky, má nedostatečnou odolnost k chorobám, konkrétně trpí pihovitosti a spálou, je poněkud odolnější vůči strupovitosti.\n\nOdrůda je vhodná ke skladování, kuchyňskému použití, k přímému konzumu, pro výrobu nápojů a jablečného moštu.\n"}
{"id": "1067736", "url": "https://cs.wikipedia.org/wiki?curid=1067736", "title": "Tan Lines", "text": "Tan Lines\n\nTan Lines (česky \"Proužky od opalování\") je australský hraný film z roku 2007, který režíroval Ed Aldridge podle vlastního scénáře.\n\nMidget a Dan jsou kamarádi ze školy a prázdniny vyplňují především surfováním, skateováním a kouřením trávy. Po čtyřech letech přijíždí domů Danův starší bratr Cass, který odešel z domova kvůli své homosexualitě. Midget je také gay, ale přede všemi to tají. S Cassem naváže utajovaný vztah. Cass ovšem nepovažuje jejich vztah za rovnoprávný. Když Dan napadne jeho bývalého učitele McKinzieho, se kterým měl kdysi Cass na škole poměr, rozhodne se opět odjet. Midget chce odjet s ním, ale Cass odjíždí spolu s McKinziem.\n\n"}
{"id": "1067740", "url": "https://cs.wikipedia.org/wiki?curid=1067740", "title": "Werner Kiem", "text": "Werner Kiem\n\nWerner Kiem (30. listopadu 1962, Bolzano) je bývalý italský biatlonista. Na Zimních olympijských hrách 1988 v Calgary získal bronzovou medaili v závodě štafet na 4 × 7,5 km. Bronzovou medaili získal ve štafetě i na MS 1986 v Oslu.\n\n"}
{"id": "1067746", "url": "https://cs.wikipedia.org/wiki?curid=1067746", "title": "Kostel svatého Mikuláše (Mikulovice, okres Chomutov)", "text": "Kostel svatého Mikuláše (Mikulovice, okres Chomutov)\n\nKostel svatého Mikuláše je římskokatolický kostel zasvěcený svatému Mikuláši v zaniklé vesnici Mikulovice v okrese Chomutov. Od roku 1963 je chráněn jako kulturní památka. Kostel obklopený hřbitovem stojí na nízkém návrší nad korytem Hradišťského potoka. Původní vesnice zanikla v roce 1988 v souvislosti s plánovanou výstavbou složiště popílku a její katastrální území bylo připojeno ke Klášterci nad Ohří.\n\nPrvní písemná zmínka o Mikulovicích pochází z roku 1261 a vzhledem k archaickým gotickým portálům v interiéru kostela lze předpokládat, že ten vznikl už před uvedeným rokem. Patronátní právo vykonával komtur johanitské komendy v Kadani. Fara ve vesnici existovala do roku 1580 a obnovena byla až v roce 1784 poté, co kostel prošel v letech 1768–1770 výraznou barokní přestavbou, během které byla k západnímu průčelí přistavěna věž.\n\nKostel tvoří plochostropá obdélná loď zakončená přibližně čtvercovým presbyteriem. V ose západního průčelí stojí věž, ve které se nachází vstup do kostela. Předsíň ve věži je zaklenutá křížovou klenbou. Původní portál v jižní zdi lodi je zazděný. V západní části lodi se nachází kruchta podepřená dvěma hranolovými sloupy. Křížovou klenbou je zaklenutý také prostor pod kruchtou, sakristie a presbytář, který je od lodi oddělen vítězným obloukem. Sakristie je přiložena k jižní straně presbytáře, ze kterého se do ní vstupuje lomeným gotickým portálem.\n\n"}
{"id": "1067748", "url": "https://cs.wikipedia.org/wiki?curid=1067748", "title": "Blenheimská reneta", "text": "Blenheimská reneta\n\nBlenheimská reneta (\"Malus domestica\" 'Blenheimská reneta') je ovocný strom, kultivar druhu jabloň domácí z čeledi růžovitých. Plody jsou řazeny mezi odrůdy zimních jablek, sklízí se v říjnu, dozrává v listopadu, skladovatelné jsou do února. \n\nOdrůda byla vypěstována v Anglii v roce 1740 jako náhodný semenáč ve Woodstocku, v Oxfordshire, Jméno připomíná Blenheim, sídlo vévody z Marlborough, které je v bezprostředním sousedství. Byla ale šířena ve školkách v Londýně až od roku 1818. Původní strom stál deset yardů od zdi Blenheimského parku, v opuštěném rohu, byl tři metry vysoký.\n\nOdrůda je špatný opylovač. Vhodnými opylovači jsou například odrůdy Croncelské, Jonathan, Landsberská reneta, Malinové holovouské nebo Ontario. \nRůst odrůdy je bujný později slabý. Koruna během vegetace silně zahušťuje, rychle stárne. Řez je nezbytný.\n\nNa vysokokmenech plodí později a zpočátku málo, později plodí téměř středně ale střídavě. Může plodit poněkud dříve a více na zákrscích a palmetách.\n\nPlod je kulovitý a poněkud zploštělý, širší u základny, než na vrcholu, pravidelně a pěkně tvarovaný, velký. Slupka hladká, žlutá, s nádechem\nmatně červené, na osluněné straně slunce s červeným žíháním. Dužnina je nažloutlá žlutá, křupavý, šťavnatá, sladká a příjemně kyselá. Stopka, krátká a silná, spíše hluboce vložená. Zdroj z roku 1851 ji popisuje jako méně vhodnou k přímé konzumaci. Zdroj z 21. století ovšem popisuje odrůdu jako:„\"starší odrůda, která přes svoje nevýhody vyniká chutí plodů.\"“\n\nOdrůda je středně odolná proti strupovitosti jabloní a padlí, Podle jiného zdroje poměrně odolná také k strupovitosti jabloní ale náchylná na nektriovou rakovinu.\n\nJe vhodná ke skladování, ale během skladování vadne. určená k přímému konzumu a použití v kuchyni. Je popisována ale jako „\"Velmi cenné a vysoce vážené jablko, a to buď na přímou konzumaci nebo pro kulinářské účely, ale, přísněji vzato, je vhodnější pro to druhé.\"“\n"}
{"id": "1067749", "url": "https://cs.wikipedia.org/wiki?curid=1067749", "title": "Lewandowski", "text": "Lewandowski\n\nLewandowski je příjmení více osob:\n\n"}
{"id": "1067750", "url": "https://cs.wikipedia.org/wiki?curid=1067750", "title": "Panna Maria Svatohorská", "text": "Panna Maria Svatohorská\n\nSoška Panny Marie Svatohorské je cennou historickou památkou, která je umístěna na stříbrném oltáři na Svaté Hoře v Příbrami.\n\nSoška je ukázkou gotické práce. O tom, kdo sošku skutečně vytvořil, nejsou podané žádné zprávy. Bohuslav Balbín sice připisuje autorství prvnímu pražskému arcibiskupovi Arnoštu z Pardubic, je ale možné, že ten pouze pověřil někoho tím, aby sošku vytvořil. Soška byla umístěna v jeho kapli na tvrzi, kde pobýval. Tato tvrz se v současné době nazývaná Zámečkem-Ernestinem a stále stojí v centru města Příbram.\n\nSoška je vyřezána z hruškového dřeva a měří přibližně 50 cm. Původně mělo dřevo světlou barvu, ale působením času ztmavlo. Je oblékána do šatiček, jejichž barva odpovídá určitému liturgickému období. Šatičky sošce věnují věřící již celá staletí. Jedny jsou věnované od Marie Terezie a právě tyto by měly být vyrobené z jejích svatebních šatů.\n\nOd roku 1640 na popud jezuity Alexandra Sforzy Pallaviciniho zavedla papežská konzistoř v Římě korunování mariánských poutních obrazů a soch. Každé korunovaci předcházel několikaletý proces schvalování zázraků. V českých zemích se této výsady dostalo pouze třem madonám (Svatohorské, Svatokopecké v Olomouci a Svatotomášské v Brně). Ke korunovaci Svatohorské Madony došlo 22. června roku 1732. Korunky Panny Marie a Ježíška, stejně jako roucho zdobené drahokamy vytvořil pražský zlatník Jan Ferdinand Schachtel. Slavnost výročí korunovace patří od té doby mezi nejvýznamnější poutě na Svaté Hoře. V rámci poutě je milostná soška rovněž nesena v průvodu na nosítkách.\n\nPo celá staletí jsou se Svatou Horou a s milostnou soškou spojovány zázraky, při kterých se ctitelé Panny Marie objevily v nebezpečí, ale byli na její přímluvu zachráněni. Těchto „milostí“ je v kronikách zapsáno přes čtyři tisíce. V 18. století došlo k výzdobě stropů ambitů na Svaté Hoře sta obrazy zobrazující motivy sta milostí. Společnými znaky všech obrazů je zmenšený obraz Panny Marie Svatohorské, letopočet, kdy se daná událost stala a číslo, pod kterém lze nalézt popsaný příběh, který obraz reprezentuje. Příběhy spolu nijak nesouvisí, ale v každé části ambitů převažují zázraky spjaté s určitou tematikou. V severní části ambitů najdeme zázraky spjaté s vodním živlem, nejčastěji se jedná o nějaké povodně. V části východní to jsou zázraky spjaté s pádem, ať už s pádem z koně, z vozu, nebo z vysoké budovy. V jižní části ambitů souvisí tematika obrazů se zdivočelými zvířaty, válkou, nebo morem. V části západní se jedná o střelné zbraně, oheň a blesk.\n\nPrvní historická zmínka o sošce jako takové pochází z roku 1611, kdy vyhořel kostel sv. Jana Evangelisty, kde byla soška umístěna. Tento rok, tedy lze považovat za rok, kdy byla soška přesunuta na Svatou Horu. Historie sošky před tímto rokem je opředena tajemstvím, avšak z ústního vyprávění vychází najevo, že soška byla na počátku husitských bouří schována v příbramských dolech a po uklidnění situace byla přesunuta do kostela sv. Jakuba a posléze právě do kostela sv. Jana Evangelisty.\n\nPřesun na Svatou Horu v roce 1611 nebyl ale jediný, který sošku čekal. V průběhu historie byla soška několikrát ukrývána hlavně v obdobích válečných. Vždy se ale bezpečně vrátila zpět na Svatou Horu. V cyklu jednadvaceti nástěnných lunetových obrazů mapujících historii Svaté Hory, najdeme tři obrazy týkající se právě této tematiky. Na prvním odnáší na počátku třicetileté války příbramský měšťan Pavel Klouboučník sošku k sobě domů, aby byla ukryta před vojsky. Na dalším obraze po té můžeme vidět jak je soška ukryta v lesích u Obecnice při konci třicetileté války, při vpádu Švédů. Na třetím je znázorněn přesun sošky do Smolotel v roce 1866 z důvodu Prusko-rakouské války.\n\nNe vždy ale byla soška přesunuta pouze z důvodu ohrožení. V roce 1652 ji dva jezuité odnesli do Prahy, aby mohla být uctívána nejenom v Příbrami. V Praze byla soška umístěna v kostele Nejsvětějšího Salvátora v Klementinu, v kapli svatého Ignáce.\n\n\n"}
{"id": "1067752", "url": "https://cs.wikipedia.org/wiki?curid=1067752", "title": "Gill Sedláčková", "text": "Gill Sedláčková\n\nGill Sedláčková, vlastním jménem Julie Sedláčková (24. března 1908 Praha – 24. dubna 1978 Praha) byla česká spisovatelka, filmařka a herečka.\n\nPocházela z rodiny lékaře Viktora Sedláčka. Rodina bydlela na Václavském náměstí (č. p. 821), kde měl otec i ordinaci. V roce 1936 byl Viktor Sedláček zvolen předsedou Československé ligy pro sexuální reformu. V roce 1929 se vdala za kapelníka Jana Budila, ale nejpozději do tří let bylo manželství rozloučeno a Sedláčková se vrátila k užívání svého rodného příjmení.\n\nVe 30. letech napsala obsáhlý homoerotický román ze současnosti \"Třetí pohlaví\" (1937), jehož ústřední dvojici představovaly dvě spolubydlící: heterosexuální módní návrhářka a designérka Lída a lesbická vedoucí reklamního oddělení Sabina. Kratšími pracemi přispívala do časopisu \"Hlas\".\n\nByla autorkou scénáře k filmu \"Polibek ve sněhu\" (1935), na jehož realizaci se podílela také jako vedoucí produkce. Působila také jako asistentka režie u filmu \"Žena, která ví, co chce\" (1934) a jako herečka komparzu ve filmech \"Důvod k rozvodu\" a \"Srdce na kolejích\" (oba 1937). I po válce pracovala u Československého státního filmu.\n"}
{"id": "1067753", "url": "https://cs.wikipedia.org/wiki?curid=1067753", "title": "Alfa (hrušeň)", "text": "Alfa (hrušeň)\n\nAlfa (\"Pyrus communis\" 'Alfa') je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy letních hrušek, sklízí se v srpnu, dozrává v srpnu, skladovatelné jsou do září. K pravidelné plodnosti je nezbytná probírka plůdků.\n\nByla vyšlechtěna v ČR v roce 1995, ve šlechtitelské stanici v Těchobuzicích. Odrůda je semenáčem odrůdy 'Avranšská '.\n\nOdrůda je cizosprašná. Vhodnými opylovači jsou odrůdy Červencová, Laura, Blanka, Dita, Konvert.\n\nRůst odrůdy je střední.\n\nPlodí časně, hojně a pravidelně.\n\nPlod je kuželovitý, velké. Slupka hladká, žlutě zbarvená. Dužnina je nažloutlá jemná, se sladce navinulou chutí, aromatická.\n\nOdrůda je považována za značně odolnou proti strupovitosti ale i rzivosti. Je považována za rezistentní (napadení 7,1 - 13,0 %) vůči spále růžovitých. Odolnost k nízkým teplotám je vysoká.\n\nJe vhodná k přímé konzumaci. Odrůdu lze použít na vhodná stanoviště do všech poloh.\n"}
{"id": "1067757", "url": "https://cs.wikipedia.org/wiki?curid=1067757", "title": "Decora", "text": "Decora\n\nDecora (\"Pyrus communis\" 'Decora') je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy zimních hrušek, sklízí se v říjnu, dozrává v prosinci, skladovatelné jsou do února. K pravidelné plodnosti je nezbytná probírka plůdků.\n\nByla vyšlechtěna v ČR v roce 2000, ve šlechtitelské stanici v Těchobuzicích. Odrůda je křížencem odrůd 'Konference' a 'Clappova'.\n\nOdrůda je cizosprašná. Vhodnými opylovači jsou odrůdy Konference, Jana, Amfora, Clappova, Williamsova.\n\nRůst odrůdy je střední až bujný. Habitus koruny nepravidelný, textura řídká.\n\nPlodí časně, hojně a s pravidelnou probírkou plůdků i pravidelně.\n\nPlod je kuželovitý, střední. Slupka hladká, žlutozeleně zbarvená s červeným líčkem. Dužnina je nažloutlá, se sladce navinulou chutí, šťavnatá.\n\nOdrůda je považována za středně odolnou proti strupovitosti ale velmi odolnou k rzivosti. Stejně jako ostatní odrůdy není odolná proti spále.\n\nDobře snese přepravu. Je vhodná ke skladování a přímému konzumu. Odrůdu lze použít do středních a teplých poloh.\n"}
{"id": "1067758", "url": "https://cs.wikipedia.org/wiki?curid=1067758", "title": "Chlum (hrad, okres Mladá Boleslav)", "text": "Chlum (hrad, okres Mladá Boleslav)\n\nChlum je zaniklý hrad v katastrálním území Nepřevázka v okrese Mladá Boleslav. Stál jižně od vesnice Chloumek na nevýrazném výběžku planiny, jejíž svahy prudce spadají k jihu a západu, v nadmořské výšce 340 metrů. Od roku 1967 je chráněn jako kulturní památka.\n\nVzhledem k existenci relativně blízkého hradu Kozlov, v pramenech uváděného také jako \"Chlum\", je obtížné spojit s lokalitou písemné prameny. Podle Augusta Sedláčka hrad založil Mstidruh někdy v první polovině 13. století. Na konci 14. století hrad získali Vartenberkové a v roce 1431 byl jeho majitelem Rameš z Hrádku. Již roku 1459 se hrad uvádí jako zbořený. Hrad také bývá považován za sídlo rodu Chlumeckých z Chlumu. Archeologické nálezy datují dobu existence hradu do 14. až 15. století.\n\nHrad stál na trojúhelníkovém půdorysu, jehož větší část tvořilo předhradí od zbytku planiny oddělené mohutným valem a příkopem. Dnes neobsahuje stopy středověké zástavby a nachází se v něm opuštěný podzemní vojenský objekt. Hradní jádro bylo od předhradí odděleno dalším příkopem. Hradní stavby byly pravděpodobné dřevěné, protože ani v jádře se nedochovaly žádné viditelné zbytky zdiva.\n\nHradní areál, dnes využívaný jako sad, je volně přístupný po odbočce z červeně značené turistické trasy z Mladé Boleslavi do Dobrovice.\n\n"}
{"id": "1067765", "url": "https://cs.wikipedia.org/wiki?curid=1067765", "title": "Smrt Napoleona Bonaparta", "text": "Smrt Napoleona Bonaparta\n\nNapoleon Bonaparte zemřel po vleklé nemoci ve vile Longwood na ostrově Svatá Helena v 17:49 hodin 5. května 1821. Druhého dne byla za přítomnosti sedmi lékařů provedena pitva jeho těla, které bylo 9. května se všemi vojenskými poctami pohřbeno do neoznačeného hrobu u pramene \"Torbett's Spring\" na místě, které si Napoleon osobně vybral. Zpočátku se všeobecně předpokládalo, že bývalý císař Francouzů zemřel na rakovinu žaludku nebo zánět jater, avšak díky znění jeho druhé závěti, kde ze své smrti obvinil vrahy najaté Angličany, se brzy začaly objevovat hypotézy, které naznačovaly, že byl zavražděn. V druhé polovině 20. století v tomto směru vzbudila značný zájem odborné i laické veřejnosti činnost švédského stomatologa Dr. Stena Forshufvuda, jenž při pročítání pamětí Napoleonova komorníka Louise Marchanda dospěl k závěru, že byl Napoleon otráven arzenikem. Ve snaze získat fyzický důkaz své teorie posléze zahájil Dr. Forshufvud výzkum, kterým se mu podařilo prokázat, že císařovy vlasy ustřižené v den jeho smrti skutečně obsahovaly nestandardně vysoké množství podezřívané chemikálie. Jeho hypotézu však v roce 2008 patrně vyvrátili výzkumníci některých italských univerzit, kteří nejmodernějšími vědeckými metodami prokázali, že z dnešního pohledu extrémně vysoké množství arseniku bylo v tělech Napoleonových vrstevníků běžným jevem. Další otazníky vzbudily rozdíly v uspořádání hrobu a uložení těla při Napoleonově pohřbu a exhumaci, která proběhla v roce 1840, před převozem jeho ostatků do Francie nebo odlišnosti ve vzhledu a rozměrech jeho posmrtných masek.\n\nPodle zpráv osob, které pobývaly s Napoleonem ve vyhnanství na Svaté Heleně, byl excísař po oslavě svých padesátých narozenin vcelku zdráv. Od příjezdu do vily Longwood si pouze občas stěžoval na studené nohy a ostrou bolest v boku, jako by jej někdo řezal břitvou. Jeho anglický lékař Dr. Barry O’Meary, již dříve konstatoval, že trpí chronickým zánětem jater, za tuto veřejně vyřčenou diagnózu však byl ze svého postu odvolán guvernérem ostrova Hudsonem Lowem. Nástupcem O’Meary se od září 1819 stal Korsičan Francesko Antommarchi, jenž měl větší zkušenosti v patologii než v lékařské praxi. Nový lékař, kterého na ostrov poslala Napoleonova matka Laetitie, si za svého pobytu na Svaté Heleně vedl deník jak o stavu svého pacienta, tak o rozhovorech s ním. Tyto zápisky byly v roce 1825 v Paříži publikovány pod pod názvem \"Mémoires du docteur Antommarchi\". První příznaky vážnějšího onemocnění se u bývalého císaře Francouzů začaly projevovat v říjnu 1820. Silně jej bolívala hlava, bušilo mu srdce, měl slabý nepravidelný tep, bolely ho a zábly nohy, trápil ho suchý kašel, měl bolesti v játrech, míval třesavku, slábl mu sluch, měl nutkání ke zvracení, začínal být světloplachý a jednou, když vyšel z koupele, omdlel. Jeho nemoc se v následujících měsících začala zhoršovat a 5. prosince 1820 generál Montholon, jeden z členů Napoleonovy domácnosti, napsal své ženě do Francie: \"„Došlo k vážnému obratu v císařově nemoci. K jeho chronické chorobě se připojila charakteristická malátnost. Je tak slabý, že každá životní funkce ho mimořádně unavuje a často omdlévá.“\" Bývalý císař Francouzů začal velmi trpět a brzy ztratil chuť k jídlu. Byl schopen pozřít pouze tenké krajíčky chleba namočené ve šťávě z kýty, několik lžiček huspeniny a několik koleček opékaných brambor. Žízeň zaháněl skleničkou vína smíchaného s vodou. Od prvních březnových dnů se jeho nemoc začala stupňovat, k čemuž ve svém dalším dopise generál Montholon poznamenává: \"„Dnes je z něj už jen mrtvola, kterou jen dech drží fyzicky a morálně při životě.“\" Napoleon byl naprosto vyčerpaný i otupělý a kůže mu výrazně zežloutla. Často míval záchvaty zimnice, trpěl bolestmi a pálením v břišní dutině nebo zvracel. V dubnu začal diktovat svou závěť a 2. května konzilium tří britských lékařů oznámilo členům Napoleonovy domácnosti, že se blíží jeho smrt. V noci z 4. na 5. května došlo v jeho zdravotním stavu k prudkému zhoršení. Následujícího dne se u excísařova lůžka sešli členové jeho družiny, včetně jejich žen a dětí, a krátce po západu slunce v 17:49 Napoleon vydechl naposled.\n\nChvíli poté, co doktor Antommarchi konstatoval smrt, převzal tělo zesnulého do péče Napoleonův komorník Louis Marchand. S pomocí několika sloužících mrtvého omyl kolínskou vodou a posléze jej přenesl do jeho ložnice, která byla pro tuto příležitost upravena jako obřadní kaple. Zde byly Napoleonovy ostatky uloženy na železné polní lůžko, které si sebou brával na svá polní tažení, na improvizovaném oltáři byly zapáleny svíce a kněz odříkal modlitby.\n\nDruhého dne (6. srpna) byla na Napoleonovu výslovnou žádost provedena pitva jeho těla. Její realizace se po předchozí domluvě odehrála ve dvě hodiny odpoledne v kulečníkovém sálu, jenž byl největší a nejprosvětlenější místností v Longwoodu. Zákroku se účastnilo celkem sedmnáct osob, mezi nimiž byli dva francouzští vojenští hodnostáři (Charles-Tristan de Montholon a Henri-Gatien Bertrand), zástupci guvernéra Svaté Heleny a sedm lékařů, z nichž šest pracovalo pro britskou vládu. Napoleon požadoval, aby se pitvy jeho těla ujal doktor Antommarchi, jenž měl pro tento úkol patřičnou praxi. Korsický lékař po otevření hrudníku z těla vyjmul srdce, které bylo uloženo do nádoby s lihem. Takto mělo být podle Napoleonovy vůle předáno jeho manželce Marii-Luise, sir Hudson Love ho však později nařídil uložit do hrobu spolu s Napoleonovými ostatky. Poté byl z těla vyňat a otevřen žaludek, kde se předpokládalo, že bude nalezena příčina excísařovy nemoci. Podle jedné z pitevních zpráv byl vnitřní povrch žaludku prakticky v celém rozsahu jen masou rakovinových afekcí nebo karcinomů chystajících se proměnit v rakovinu, což bylo nejvíce zřetelné v blízkosti vrátníku. Dalším ohledaným orgánem byla játra, u nichž bylo patrné, že vypouklý povrch levého jaterního laloku přilnul k bránici. S výjimkou srůstů způsobených nemocí žaludku nebyly na játrech patrné žádné chorobné změny. Pouze dva z lékařů, Antommarchi a Shortt, zaznamenali, že játra byla abnormálně zvětšená, nicméně žádné příznaky choroby na nich neshledali. I přes všechny tyto nálezy se přítomní lékaři po dokončení pitvy nedokázali dobrat konsenzu, kterým by jasně stanovili příčinu Napoleonovy smrti. Ve čtyřech samostatných zprávách se shodli pouze v konstatování, že v žaludku byl v blízkosti vrátníku vřed; Antommarchi jej označil za rakovinový vřed, britští lékaři hovořili o ztvrdlých místech vedoucích k rakovině. Ačkoliv žádný z lékařů jednoznačně nediagnostikoval rakovinu, všeobecně byl nakonec přijat názor, že za excísařovým úmrtím stojí rakovina žaludku nebo vrátníku. Tento úsudek podpořila i skutečnost, že na rakovinu vrátníku zemřel Napoleonův otec Carlo Buonaparte.\n\nPo dokončení pitvy byla hrudní dutina omyta aromatickým roztokem a posléze ji doktor Antommarchi zašil chirurgickou jehlou. Následně Napoleonovu mrtvolu spolu s Marchandem změřil a sepsal závěrečnou zprávu. Po dokončení této práce Marchand zesnulého oblékl do kompletní uniformy příslušníků lehké jízdy císařské gardy. Na kabát neopomněl připnout řády Čestné legie, Železné koruny a Réunionu. Na nohy pak mrtvému nasadil jezdecké boty a na hlavu klobouk s trojbarevnou kokardou. Ve čtyři hodiny odpoledne bylo Napoleonovo tělo uloženo do jeho ložnice na železné lůžko, na němž zemřel.\n\nStejně jako francouzský excísař, tak i většina pozdějších historiků a publicistů předpokládala, že za jeho skonem stojí onemocnění, jemuž podlehl i Carlo Buonaparte, tedy rakovina žaludku. V roce 1955 však tento předpoklad získal povážlivou trhlinu. Švédský stomatolog a amatérský toxikolog Dr. Sten Forshufvud při pročítání pamětí Napoleonova komorníka Louise Marchanda (\"Mémoires de Marchand\"), jenž podrobně zaznamenal poslední měsíce Napoleonova života, došel k závěru, že symptomy onemocnění neodpovídají zhoubnému onemocnění žaludku, nýbrž otravě arzenikem. Z třiceti uznávaných příznaků odpovídajících otravě touto chemikálií se jich u Napoleona konci života projevilo dvaadvacet. Kromě toho jeho teorii podporoval fakt, že Napoleon téměř do konce života přibíral na váze, kdežto trpící rakovinou žaludku postupně hubnou. Dalším důkazem bylo svědectví osob, které se devatenáct let po císařově smrti účastnily exhumace jeho těla. To \"„bylo úplně zachovalé a tvář se změnila méně, než tváře těch, kdo užasle pohlíželi do jeho rakve. Napoleonův oděv, stejnokroj, v němž byl pohřben, se rozpadl, ale mrtvola nikoliv.“\" I tento jev mohl mít za následek arsenik, jenž uchovává živou tkáň, neboť zpomaluje její rozpad (díky této vlastnosti je používán i v muzeích ke konzervaci exponátů). U lidského těla dojde k podobné reakci, pokud je arsenik podáván dlouhodobě.\n\nJelikož doktor Forshufvud kromě těchto indicií potřeboval i fyzický důkaz, opatřil si v roce 1960 vlas, který pocházel z pramínku, jenž Napoleonovi krátce po jeho skonu odřízl břitvou Louis Marchand. Vlas nechal odborně prozkoumat doktorem Hamiltonem Smithem, objevitelem nové metody prokazování přítomnosti arzeniku, při níž je oxid arsenitý vystaven jadernému bombardování do té míry, že jej lze přesně změřit. Výsledek výzkumu vykázal hodnotu 10,38 mikrogramů arseniku v gramu vlasů, tedy třináctkrát více, než bylo v Napoleonových časech běžné. Dalším měřením různých vzorků, pocházejících ze stejného zdroje, byla posléze přítomnost tohoto značného množství jedu opakovaně prokázána. Předpokládá se, že arzenik byl Napoleonovi podáván po několik let od počátku července až října 1816, a to v malých a nestejných dávkách. V dalších letech navázal Dr. Forshufvud spolupráci s kanadským podnikatelem Benem Weiderem, který po jeho smrti (1985) nechal analyzovat další vzorky vlasů v laboratořích FBI (1995) přístrojem Nano-SIMS (2003) a metodou ICP-MS (2005). V prvním a třetím případě výzkumníci konstatovali, že množství arseniku přítomné ve vzorku vlasů odpovídá otravě tímto jedem a v případě druhém prokázali, že arsenik se nachází nejen na povrchu vlasů, ale je jím doslova impregnovaná vlasová dřeň, kam se chemikálie mohla dostat jedině z krevního oběhu. Závěrečná zpráva doktora Pascala Kintze, prezidenta Mezinárodní asociace forenzních toxikologů (TIAFT), k tomuto výzkumu dodává, že ve všech vzorcích císařových vlasů prokázal ICP-MS masivní chronickou intoxikaci prudce jedovatým minerálním arzenikem, což zcela jednoznačně naznačuje zločin.\n\nTyto vědecké výsledky jsou podle řady odborníků nezpochybnitelné a Ben Weider tak podle jejich názoru prakticky zcela vyvrátil teorie, které popíraly, že se Napoleon stal obětí úkladné vraždy. Jednalo se zejména o domněnky, které přičítaly vysoké množství arseniku v Napoleonově těle vlivu okolního prostředí. Podle těchto výkladů to mohly být například výpary z tapet v Longwoodu či dým z kamen. Publikovaná byla i úvaha, že arsenik pocházel z konzervačních látek, které byly použity při zaopatřování Napoleonova těla. Kanadský podnikatel přesto až do své smrti v roce 2008 dál pokračoval ve stále důkladnějších analýzách rozšířeného množství vzorků.\n\nPokud jde o motiv a pachatele, všechny indicie vedly k domněnce, že za případnou vraždou stál hrabě Charles Tristan de Montholon. Za jeho jednáním mohly být jak motivy charakteru osobního (stesk po manželce a dětech, žárlivost na Napoleona, neboť se jistou dobu hovořilo o poměru mezi excísařem a jeho ženou Albinou atd.) tak rázu čistě zištného. Podle této teorie používal Montholon ke svému činu arsenik běžně používaný pro likvidaci krys, kterých bylo na ostrově značné množství. Ten, s přihlédnutím na Napoleonovy zvyky, dávkoval do sudu s vínem, které bylo určeno pouze na excísařův stůl.\n\nAčkoliv byla řada laiků i odborníků na základě výše zmíněných důkazů nezvratně přesvědčena, že byl Napoleon zavražděn, krátce po smrti Bena Weidera uveřejnila Univerzita v Pavii na svých webových stránkách textovou zprávu, která informuje o novém výzkumu, který prováděli fyzici a chemici na této univerzitě spolu s vědci ze sekcí Národního ústavu jaderné fyziky (INFN) v Pavii a Univerzitě Bicocca v Miláně. Předmětem zkoumání se staly vzorky Napoleonových vlasů z období, kdy byl vychováván na Korsice, pobýval ve vyhnanství na ostrovech Elba a Svatá Helena a ze dne jeho úmrtí. Zároveň byly prověřeny vlasy několika jeho současníků, mezi jinými Napoleonova syna Orlíka (z let 1812, 1816, 1821 a 1826) nebo lokny jeho první ženy Josefíny, ustřižené v den její smrti v roce 1814. Vzorky, které vědci získali z muzeí v Lombardii, Paříži a Římě, byly v kapslích umístěny do jaderného reaktoru v Pavii a za využití techniky \"neutronové aktivace\" bylo posléze zjištěno, že obsah arsenu je abnormálně vysoký nejen ve všech vlasech z průběhu Napoleonova života, ale také ve vlasech dalších prověřovaných osob. Tyto hodnoty překračovaly dnešní průměr až stokrát a výsledky výzkumu dokládají, že Napoleon patrně nezemřel v důsledku otravy, ale z přirozené příčiny.\n\nSpolu s teorií o Napoleonově vraždě se objevily i další hypotézy. Podle jedné z nich Britové ještě na Svaté Heleně vyměnili těla a do Napoleonovy rakve vložili ostatky jeho sluhy, přítele a agenta Ciprianiho, který byl bývalému císaři velmi podobný. Důvodem měla být právě snaha o zatajení skutečnosti, že byl Napoleon otráven. Tomu by odpovídala i studie Bruna Roy-Henryho, jenž v knize \"\" (Napoleon, záhada exhumovaného ze Svaté Heleny), upozorňuje na rozdíly v uspořádání hrobu a uložení těla při Napoleonově pohřbu a exhumaci.\n\n\n"}
{"id": "1067770", "url": "https://cs.wikipedia.org/wiki?curid=1067770", "title": "Dita (hrušeň)", "text": "Dita (hrušeň)\n\nDita (\"Pyrus communis\" 'Dita') je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy zimních hrušek, sklízí se v říjnu, dozrává v lednu, skladovatelné jsou do února. K pravidelné plodnosti je nezbytná probírka plůdků.\n\nByla vyšlechtěna v ČR v roce 1966, ve šlechtitelské stanici v Těchobuzicích. Odrůda je křížencem odrůd 'Boscova lahvice' a 'Drouardova'.\n\nOdrůda je cizosprašná. Vhodnými opylovači jsou odrůdy Alfa, Laura, Červencová, Grosdemange.\n\nRůst odrůdy je bujný. Habitus koruny je kulovitý až pyramidální.\n\nPlodí později, hojně a s pravidelnou probírkou plůdků i pravidelně.\n\nPlod je kuželovitý, velké. Slupka hladká, žlutozeleně zbarvená. Dužnina je bělavá, jemná, šťavnatá, dobrá. \n\nOdrůda je považována za velmi odolnou proti strupovitosti ale i rzivosti. Stejně jako ostatní odrůdy není odolná proti spále. Je odolná proti nízkým teplotám.\n\nJe vhodná do úrodných půd s dostatkem vláhy. Odrůdu lze použít do středních a teplých poloh.\n"}
{"id": "1067773", "url": "https://cs.wikipedia.org/wiki?curid=1067773", "title": "Pečenka", "text": "Pečenka\n\nPečenka je příjmení více osob:\n"}
{"id": "1067774", "url": "https://cs.wikipedia.org/wiki?curid=1067774", "title": "Antti Ruuskanen", "text": "Antti Ruuskanen\n\nAntti Ruuskanen (* 21. února 1984, Pielavesi) je finský atlet, mistr Evropy v hodu oštěpem z roku 2014 a stříbrný olympijský medailista.\n\nNa mistrovství světa v roce 2009 v Berlíně skončil v soutěži oštěpařů šestý, na následujícím světovém šampionátu v roce 2011 pak devátý. \n\nV oštěpařském finále na olympiádě v Londýně v roce 2012 vybojoval původně bronzovou medaili, ale poté, co byl kvůli dopingu dodatečně diskvalifikován Ukrajinec Olexandr Pjatnycja, posunul se na druhé místo. Stříbrnou medaili převzal na speciálním ceremoniálu v průběhu mistrovství světa v severském lyžování 2017 v Lahti, a to přímo z rukou předsedy Mezinárodního olympijského výboru Thomase Bacha.\n\nDosavadním největším úspěchem se pro něj stalo vítězství na evropském šampionátu v roce 2014 v Curychu v osobním rekordu 88,01 m.\n\n"}
{"id": "1067775", "url": "https://cs.wikipedia.org/wiki?curid=1067775", "title": "Clappova", "text": "Clappova\n\nClappova (\"Pyrus communis\" 'Clappova') je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy letních hrušek, sklízí se v srpnu, nedozrálá, dozrává během srpna. K pravidelné plodnosti je nezbytná probírka plůdků. \n\nByla vypěstována jako semenáč odrůdy 'Hájenka' v USA v roce 1860 na zahradě Th. Clappa.\n\nOdrůda je cizosprašná. Vhodnými opylovači jsou odrůdy Konference, Pařížanka, Williamsova, Charneuská, Boscova lahvice. Je dobrým opylovačem.\nRůst odrůdy je bujný později slabý. Habitus koruny je pyramidální.\n\nPlodí pozdně, hojně a pravidelně.\n\nPlod je kuželovitý, velký. Slupka hladká, žlutozeleně, později žlutě zbarvená s červeným líčkem. Dužnina je nažloutlá jemná, se sladce navinulou chutí, velmi dobrá.\n\nZdravotní stav: proti mrazu ve dřevě a v květu se středně odolná, strupovitostí je ve vlhčích oblastech napadána. \n\nOdrůda je náchylnou k strupovitosti ale je středně odolná ke rzivosti. Stejně jako ostatní odrůdy není odolná proti spále.\n\nOdrůdu lze použít do všech poloh, i pro hlinité půdy.\n\nJe mutace objevená roku 1939 ve státě Michigan a šířená pod anglickými názvy \"Red Clapp\" nebo \"Starkrimson\".Od původní odrůdy se liší výrazně sytě červenými až fialovými trochu menšími plody s pevnější slupkou. Krémová dužina plodů je výrazně sladká a aromatická. Plody dozrávají několik dnů po původní odrůdě. Tato mutace je méně vzrůstná a vyžaduje teplejší polohu s kvalitní půdou. \n"}
{"id": "1067780", "url": "https://cs.wikipedia.org/wiki?curid=1067780", "title": "Luke Shaw", "text": "Luke Shaw\n\nLuke Paul Hoare Shaw [luk šó] (* 12. července 1995, Kingston upon Thames, Anglie, Spojené království) je anglický fotbalový obránce a reprezentant, který hraje za klub Manchester United FC.\n\nShaw hrál v mládežnických týmech klubu Southampton FC. V A-mužstvu debutoval v září 2011. V červnu 2014 přestoupil za cca 30 milionů britských liber do Manchester United FC, podepsal zde čtyřletou smlouvu.\n\nLuke Shaw reprezentoval Anglii v mládežnických výběrech od kategorie U16.\n\nV A-mužstvu Anglie debutoval 5. 3. 2014 v přátelském zápase v Londýně proti týmu Dánska (výhra 1:0).\n\nTrenér Roy Hodgson jej vzal na Mistrovství světa 2014 v Brazílii, kde Angličané vypadli již v základní skupině D, obsadili s jedním bodem poslední čtvrtou příčku.\n\n"}
{"id": "1067783", "url": "https://cs.wikipedia.org/wiki?curid=1067783", "title": "Seznam vrcholů v Rychlebských horách", "text": "Seznam vrcholů v Rychlebských horách\n\nSeznam vrcholů v Rychlebských horách zahrnuje vrcholy s nadmořskou výškou nad 800 m. K sestavení seznamu byly použity údaje dostupné na stránkách Tisicovky.cz (vrcholy nad 1000 m n. m.) a Mapy.cz (vrcholy pod 1000 m n. m.). U vrcholů s nadmořskou výškou pod 1000 m se někdy nepodařilo ověřit, zda jde skutečně o vrchol, a tak mohly být zahrnuty i některé spočinky. Jako hranice pohoří byla uvažována hranice stejnojmenného geomorfologického celku. Seznam pokrývá pouze českou část pohoří.\n\nSeznam vrcholů podle výšky obsahuje všechny rychlebské hory s nadmořskou výškou nad 800 m. Výšky 17 rychlebských tisícovek jsou zvýrazněny tučně.\n\nSeznam vrcholů podle prominence obsahuje všechny rychlebské hory s prominencí (relativní výškou) nad 100 metrů, bez ohledu na nadmořskou výšku. Celkem jich je 8 a jen jedna z nich má výšku přes 1000 m n. m. Hory s nadmořskou výškou alespoň 1000 metrů, prominencí (převýšením od klíčového sedla) alespoň 100 metrů a izolací alespoň 1 km. se označují jako ultratisícovky a jedinou rychlebskou ultratisícovkou je Smrk (výška 1126 m, prominence 311 metrů, izolace 6 km). Smrk přitom nemá nejvyšší prominenci, tu má Studniční vrch, který se nachází v jihovýchodní části pohoří.\n\n"}
{"id": "1067784", "url": "https://cs.wikipedia.org/wiki?curid=1067784", "title": "Mudruňka", "text": "Mudruňka\n\nMudruňka je příjmení více osob:\n\n"}
{"id": "1067785", "url": "https://cs.wikipedia.org/wiki?curid=1067785", "title": "Antonín Jeřábek", "text": "Antonín Jeřábek\n\nAntonín Jeřábek (* 24. června 1982) je český rozhodčí ledního hokeje. Působil v extralize, nejvyšší soutěži v Česku. V roce 2014 však přešel z české soutěže do Kontinentální hokejové ligy a stal se prvním českým rozhodčím, který v ní působil. Jeho premiérovým utkáním v této soutěži se stal zápas Chabarovsk–Vladivostok (5:4). V roce 2018 se do extraligy vrátil.\n\nNa mezinárodním poli Jeřábek soudcoval utkání na olympijských hrách 2014 v ruské Soči a olympijských hrách 2018 v korejském Pchjongčchangu. Zúčastnil se mistrovství světa v letech 2011–2014, 2016–2018. Jako jediný (informace z roku 2018) rozhodoval třikrát finále mistrovství světa (2012, 2013 a 2017).\n\nPo sezóně 2012/2013 byl vyhlášen nejlepším rozhodčím působícím v Extralize ledního hokeje.\n"}
{"id": "1067789", "url": "https://cs.wikipedia.org/wiki?curid=1067789", "title": "Polomský", "text": "Polomský\n\nPolomský je příjmení více osob:\n\n"}
{"id": "1067790", "url": "https://cs.wikipedia.org/wiki?curid=1067790", "title": "LGBT práva na Madagaskaru", "text": "LGBT práva na Madagaskaru\n\nLesby, gayové, bisexuálové a transsexuálové (LGBT) se na Madagaskaru setkávají s právním komplikacemi neznámými pro většinové obyvatelstvo.\n\nStejnopohlavní sexuální aktivita mezi osobami staršími 21 let je na Madagaskaru legální. Nicméně podle zdejších trestních zákonů lze tomu, kdo vykoná smilstvo proti přírodě s osobou téhož pohlaví mladší 21 let uložit trest odnětí svobody v délce trvání až 2 let a peněžitý trest ve výši 2 až 10 milionů ariarů (900 až 4 500 $).\n\nMadagaskarské právo netrestá diskriminaci mířenou proti osobám jiné sexuální orientace nebo genderové identity.\n\nOsvojiteli dětí se podle madagaskarských zákonů můžou stát pouze heterosexuální sezdané páry.\n\nZpráva Ministerstva zahraničí Spojených států amerických, oddělení lidských práv, z r. 2011:\n\n"}
{"id": "1067792", "url": "https://cs.wikipedia.org/wiki?curid=1067792", "title": "Rickie Lambert", "text": "Rickie Lambert\n\nRickie Lee Lambert (* 10. května 1982, Liverpool, Anglie, Spojené království) je anglický fotbalový útočník a reprezentant, který v současné době hraje za klub West Bromwich Albion FC. Účastník Mistrovství světa 2014 v Brazílii.\nV A-mužstvu Anglie debutoval 14. srpna 2013 na stadionu Wembley v Londýně v přátelském zápase proti Skotsku, který skončil výhrou domácího Albionu 3:2. Při své premiéře jednou skóroval.\n\nTrenér Roy Hodgson jej nominoval na Mistrovství světa 2014 v Brazílii, kde Angličané vypadli již v základní skupině D, obsadili s jedním bodem poslední čtvrtou příčku.\n\n"}
{"id": "1067794", "url": "https://cs.wikipedia.org/wiki?curid=1067794", "title": "Hamřík", "text": "Hamřík\n\nHamřík je příjmení více osob:\n\n"}
{"id": "1067795", "url": "https://cs.wikipedia.org/wiki?curid=1067795", "title": "LGBT práva v Džibutsku", "text": "LGBT práva v Džibutsku\n\nLesby, gayové, bisexuálové a transsexuálové (LGBT) se v Džibutsku můžou setkávat s právními komplikacemi neznámými pro většinové obyvatelstvo.\n\nStejnopohlavní sexuální aktivita je v Džibutsku legální.\n\nZpráva Ministerstva zahraničí Spojených států amerických, oddělení lidských práv, z r. 2010:´\n"}
{"id": "1067798", "url": "https://cs.wikipedia.org/wiki?curid=1067798", "title": "Ringhofferova hrobka", "text": "Ringhofferova hrobka\n\nRinghofferova hrobka je monumentální hrobka rodiny průmyslníků Ringhofferů. Nachází se na západním okraji Kamenice u Prahy, severně od Těptína. Od roku 1958 je chráněna jako kulturní památka České republiky.\n\nByla vybudována v letech 1887–1892 Jiřím Stibralem. Areál hrobky je ohrazený zdí s kovanou bránou. Vlastní hrobku tvoří monumentální půlkruhová žulová zeď s lavicí a schodištěm, uprostřed s bronzovým ukřižovaným Kristem od Josefa Václava Myslbeka.\n\nKolem hrobky vede naučná stezka \"Krajinou barona Ringhoffera\" vedoucí z Mirošovic. Umístění hrobky souvisí s továrnami, panstvím a zámky Ringhofferů, které byly nejen v Kamenici, ale i blízkých Velkých Popovicích nebo Kostelci u Křížků.\n\n"}
{"id": "1067800", "url": "https://cs.wikipedia.org/wiki?curid=1067800", "title": "James Bay (zpěvák)", "text": "James Bay (zpěvák)\n\nJames Bay (* 4. září 1990, Hitchin, Spojené království) je britský zpěvák, textař a kytarista. Vydal tři EP s názvy \"The Dark of the Morning\" (2013), \"Let It Go\" (2014) a \"Hold Back the River\" (2014). Jeho debutové album \"Chaos and the Calm\" vyšlo 25. března 2015. V roce 2015 obdržel cenu BRIT Award v kategorii Critic's Choice (cena kritiků).\n\n\n"}
{"id": "1067802", "url": "https://cs.wikipedia.org/wiki?curid=1067802", "title": "LGBT práva v Burundi", "text": "LGBT práva v Burundi\n\nLesby, gayové, bisexuálové a transsexuálové (LGBT) jsou v Burundi postaveni mimo zákon a čelí jistým problémům, s nimiž se zbytek populace nesetkává. Stejnopohlavní styk je zde ilegální, jak mezi muži, tak i mezi ženami.\n\nPodle neoficiálního anglického překladu § 567 burundského trestního zákoníku se ten, kdo vykoná soulož s osobou téhož pohlaví dopouští trestného činu, za nějž mu hrozí odnětí svobody v délce trvání 3 měsíců až 2 let a peněžitý trest ve výši 50 tisíc až 100 tisíc franků.\n\nVýňatek z burundského trestního zákoníku ve francouzštině:\nČlánek 29 Ústavy Republiky Burundi stejnopohlavní manželství nepřipouští.\n\nVýňatek z Ústavy Republiky Burundi ve francouzštině:\nPodle informací z webových stránek francouzské vlády se osvojiteli dětí můžou stát manželské páry, případně jednotlivci. Na stránkách nebyla nalezena žádná informace o tom, že by LGBT osoby byly z adopčního procesu vyřazeni.\n\nAčkoliv zákon homosexuální aktivitu trestá, nebyly během poslední doby zaznamenány případy trestního řízení proti homosexuálům. 17. května 2011 začalo v Bujumbuře fungovat Centrum Remuruka poskytující urgentní pomoc LGBT komunitě. Vláda centru i ostatním LGBT organizacím neposkytla žádnou podporu, ale ani proti nim nepodnikla žádné kroky.\n\n"}
{"id": "1067803", "url": "https://cs.wikipedia.org/wiki?curid=1067803", "title": "Ross Barkley", "text": "Ross Barkley\n\nRoss Barkley (* 5. prosince 1993, Liverpool, Anglie, Spojené království) je anglický fotbalový záložník a reprezentant, od ledna 2018 hráč anglického klubu Chelsea FC.\n\nRoss Barkley začal svoji profesionální kariéru v Evertonu. Z Evertonu hostoval v roce 2012 v Sheffieldu Wednesday a v roce 2013 v Leedsu United.\n\nV lednu 2018 přestoupil do klubu Chelsea FC.\n\nBarkley nastupoval za anglické mládežnické reprezentace od kategorie U16.\n\nV A-mužstvu Anglie debutoval 6. 9. 2013 v kvalifikačním utkání v Londýně proti týmu Moldavska (výhra 4:0).\n\nTrenér Roy Hodgson jej vzal na Mistrovství světa 2014 v Brazílii, kde Angličané vypadli již v základní skupině D, obsadili s jedním bodem poslední čtvrtou příčku.\nPod vedením trenéra Roye Hodgsona se zúčastnil i EURA 2016 ve Francii, kam se Anglie suverénně probojovala bez ztráty bodu z kvalifikační skupiny E.\n\n"}
{"id": "1067804", "url": "https://cs.wikipedia.org/wiki?curid=1067804", "title": "Ida Njåtunová", "text": "Ida Njåtunová\n\nIda Njåtunová (* 6. února 1991 Bærum) je norská rychlobruslařka.\n\nV roce 2008 poprvé startovala na Mistrovství světa juniorů, ve Světovém poháru debutovala na podzim téhož roku. Roku 2010 se premiérově zúčastnila seniorského Mistrovství Evropy. V následujících letech se na evropských i světových šampionátech pravidelně umisťovala v první desítce, jejím nejlepším individuálním výsledkem bylo páté místo na Mistrovství světa ve víceboji 2013. Startovala na Zimních olympijských hrách 2014, kde se umístila nejlépe na šesté příčce v závodě na 3000 m (dále byla sedmá ve stíhacím závodě družstev, dvanáctá v závodě na 1500 m a sedmnáctá na trati 1000 m). Svoji první medaili, bronzovou, vybojovala na vícebojařském světovém šampionátu 2015. Na Zimních olympijských hrách 2018 se v závodě na 3000 m umístila na 12. místě, na poloviční distanci skončila na 7. příčce, na trati 1000 m byla desátá a v závodě na 500 m se umístila na 27. místě.\n\n"}
{"id": "1067807", "url": "https://cs.wikipedia.org/wiki?curid=1067807", "title": "Monopoli", "text": "Monopoli\n\nMonopoli je město v italském kraji Apulie, v provincii Bari. Město leží v jihovýchodní části Itálie, na pobřeží Jaderského moře. Je vzdálené 45 km jihovýchodně od hlavního města a centra kraje Apulie Bari. Žije zde okolo 50 000 obyvatel.\n\nStředem města je náměstí \"Piazza Vittorio Emanuele II\". Východně od tohoto náměstí leží historická část města s přístavem. Hlavními památkami jsou \"katedrála Madonna della Madia\" založená v roce 1107 na místě původního kostela, v letech 1742 - 72 barokně přestavěna. Budova má tři lodě, délku 64 m a výšku 31 m. Druhou hlavní stavbou je přístavní opevnění \"Castello di Carlo V\" z roku 1522. Cílem pevnosti bylo chránit vstup do přístavu. Staré město představuje síť úzkých uliček, jedním z hlavních náměstí je \"Piazza Palmieri\".\n\nMonopoli je bohaté na sakrální stavby, najdeme zde více jak dvacet kostelů. K dalším významným náleží \"San Martino\", \"San Francesco D'Assisi\", \"San Domenico\". 5 km jihovýchodně od Monopoli leží pobřežní opevnění \"Castello di Santo Stefano\" založené roku 1086.\n"}
{"id": "1067808", "url": "https://cs.wikipedia.org/wiki?curid=1067808", "title": "Weronika Nowakowská-Ziemniaková", "text": "Weronika Nowakowská-Ziemniaková\n\nWeronika Nowakowská-Ziemniaková (nepřechýleně Weronika Nowakowska-Ziemniak, * 7. července 1988, Kladsko) je polská biatlonistka, jejímž největším úspěchem v kariéře jsou stříbrná a bronzová medaile z Mistrovství světa v biatlonu 2015.\n\nV závodech světového poháru do té doby nezískala žádnou medaili; jejím nejlepším individuálním umístěním bylo páté místo ve vytrvalostním závodu ve Vancouveru v roce 2009. Kromě toho skončila třetí se štafetou žen v Hochfilzenu v roce 2011.\n\nNa konci sezóny 2017/2018 oznámila konec reprezentační kariéry.\n\n\"Poznámka: Výsledky z mistrovství světa se započítávají do celkového hodnocení světového poháru, výsledky z olympijských her se dříve započítávaly, od olympijských her v Soči 2014 se nezapočítávají.\"\n\n"}
{"id": "1067811", "url": "https://cs.wikipedia.org/wiki?curid=1067811", "title": "Fabian Delph", "text": "Fabian Delph\n\nFabian Delph (* 21. listopadu 1989, Bradford) je anglický fotbalový záložník a reprezentant s guayanskými kořeny hrající v současnosti za anglický klub Everton FC.\n\nDelph začal svoji profesionální kariéru v Leedsu United. V srpnu 2009 přestoupil do Aston Villy, kde skončil 17.7.2015 a přestoupil do Manchesteru City.\n\nFabian Delph nastupoval za anglické mládežnické reprezentace U19 a U21.\n\nV A-mužstvu Anglie debutoval 3. 9. 2014 v přátelském utkání v Londýně proti týmu Norska (výhra 1:0).\n\n"}
{"id": "1067827", "url": "https://cs.wikipedia.org/wiki?curid=1067827", "title": "LGBT práva v Rovníkové Guineji", "text": "LGBT práva v Rovníkové Guineji\n\nLesby, gayové, bisexuálové a transsexuálové (LGBT) se v Rovníkové Guineji můžou setkávat s právnimi komplikacemi neznámými pro ostatní obyvatelstvo. Mužská i ženská stejnopohlavní aktivita je zde legální, ale domácnosti tvořené stejnopohlavními páry nemají rovný přístup ke stejným právním institutům jako různopohlavní páry.\n\nStejnopohlavní sexuální styk je v Rovníkové Guineji legální.\n\nStejnopohlavní páry žijící spolu ve společné domácnosti nemají žádný právní status.\n\nV zemi neplatí žádná antidiskriminační legislativa chránící osoby jiné sexuální orientace nebo genderová identity.\n\nZpráva Ministerstva zahraničí Spojených států amerických, oddělení lidských práv, z r. 2010:\n"}
{"id": "1067876", "url": "https://cs.wikipedia.org/wiki?curid=1067876", "title": "Lineární logika", "text": "Lineární logika\n\nLineární logika je verze formální logiky, v níž při odvození dochází k vyřazení antecedentu z množiny formulí. Máme-li například \nformula_1\na pravidlo (lineární implikaci)\nformula_2,\nmůžeme odvodit\nformula_3,\ntj. A \"zmizí\" a není již k dispozici pro další pravidla.\n\nPoužívá se zejména při zpracování přirozeného jazyka pro generování logické reprezentace vět (poprvé byla pro tuto úlohu použita v lexikálně-funkční gramatice).\nNapříklad význam slovesa věty John loves Mary lze vyjádřit takto:\n\nformula_4\n\nProtože v lineaární logice platí formula_5 a lineární konjunkce je komutativní, lze stejný \"konstruktor významu\" použít beze změny také například pro topikalizovanou verzi stejné věty Mary, John loves.\n"}
{"id": "1067879", "url": "https://cs.wikipedia.org/wiki?curid=1067879", "title": "Nizozemská fotbalová reprezentace do 21 let", "text": "Nizozemská fotbalová reprezentace do 21 let\n\nNizozemská fotbalová reprezentace do 21 let zvaná Jong Oranje je nizozemská mládežnická fotbalová reprezentace složená z hráčů do 21 let, která spadá pod Královskou nizozemskou fotbalovou asociaci (Koninklijke Nederlandse Voetbalbond – KNVB). Reprezentuje Nizozemsko v kvalifikačních cyklech na Mistrovství Evropy hráčů do 21 let a v případě postupu i na těchto šampionátech. \nFotbalisté musí být mladší 21. roku na začátku kvalifikace, to znamená, že na evropském šampionátu poté mohou startovat i trochu starší.\n\nNizozemská jedenadvacítka ve své historii dvakrát triumfovala na Mistrovství Evropy hráčů do 21 let:\n\n"}
{"id": "1067884", "url": "https://cs.wikipedia.org/wiki?curid=1067884", "title": "Paulino Alcántara", "text": "Paulino Alcántara\n\nPaulino Alcántara Riestrá (7. října 1896, Iloilo City, Filipíny – 13. února 1964, Barcelona, Španělsko) byl španělsko-filipínský fotbalový útočník, který reprezentoval obě tyto země. Rovněž reprezentoval Filipíny ve stolním tenise.\n\nNarodil se ve filipínském městě Iloilo City španělskému vojenskému důstojníkovi a ilongžské matce. Je to jeden z nejslavnějších, ne-li vůbec nejslavnější filipínský fotbalista. \nZa FC Barcelona nastřílel celkem 357 gólů, což z něj dělá historicky nejlepšího kanonýra tohoto klubu (k březnu 2015).\n\nHrál v mládí za FC Galeno, později se stal legendou klubu FC Barcelona.\n\nV roce 1916 se s rodiči vrátil na Filipíny, kde pokračoval v medicínských studiích a hrál dva roky kopanou za Bohemian SC (Bohemians Manila).\n\nPoté se vrátil do Barcelony.\n\nReprezentoval Katalánsko, Filipíny a Španělsko.\n\nZa Filipíny nastoupil dvakrát v roce 1917 během angažmá v Bohemians Manila, hrál na Mistrovství Dalekého východu v Tokyu (Tokyo Far Eastern Championship Games), kde přispěl k drtivé výhře 15:2 nad Japonskem.\nZa Španělsko odehrál v letech 1921–1923 celkem 5 zápasů, v nichž nastřílel 6 gólů (po dvou v prvních třech zápasech).\n\n"}
{"id": "1067892", "url": "https://cs.wikipedia.org/wiki?curid=1067892", "title": "Jasov", "text": "Jasov\n\nJasov (v minulosti také \"Jasovský Podzámok (Podhradie)\", , ) je obec na Slovensku v okrese Košice-okolí, 28 kilometrů od Košic. Leží v jihozápadní části Košické kotliny, na území pod dominantou vápencové Jasovské skály.\n\nV roce 2013 zde žilo 3 460 obyvatel. První písemná zmínka o obci pochází z roku 1234.\n\n\n"}
{"id": "1067896", "url": "https://cs.wikipedia.org/wiki?curid=1067896", "title": "Ten báječnej mužskej svět", "text": "Ten báječnej mužskej svět\n\nTen báječnej mužskej svět (1998) je pěvecké album českého herce Miroslava Donutila. V aranžmá Ivana Koreného jej vydala na kompaktním disku (CD) a na magnetofonové kazetě (MC) společnost Multisonic.\n\nAlbum obsahuje celkem dvanáct písní:\n"}
{"id": "1067899", "url": "https://cs.wikipedia.org/wiki?curid=1067899", "title": "Adolfo Bioy Casares", "text": "Adolfo Bioy Casares\n\nAdolfo Bioy Casares (15. září 1914, Buenos Aires – 8. březen 1999, Buenos Aires) byl argentinský spisovatel, jehož manželkou byla Silvina Ocampo, sestra argentinské spisovatelky Victorie Ocampo. \n\nZnačná část jeho díla spadá do žánru sci-fi & fantasy. Byl blízkým spolupracovníkem a přítelem Jorge Luis Borgese, potkali se roku 1932, vydávali společně také literární časopis \"Destiempo\", napsali společně několik knih (např. \"La nueva tormentera\", \"Nová bouře\", z roku 1935) a sestavili také vlivnou antologii fantastické literatury (\"SF Antologia de la literatura fantástica\", 1940). \n\nV roce 1990 se stal nositelem Cervantesovy ceny za literaturu. \n\nProslavil ho především román \"Morelův vynález\" (\"La invención de Morel\"), který vydal roku 1940 (česky vyšel prvně roku 1988). Nešťastný vědec Morel v něm sestaví simulátor, v němž chce prožívat stále dokola jen ty šťastné momenty svého života. Umístí přístroj na pustý ostrov, ovšem netuší, že ho obývá trosečník, který tak začne události vychylovat novým směrem.\n\n\n"}
{"id": "1067900", "url": "https://cs.wikipedia.org/wiki?curid=1067900", "title": "AronChupa", "text": "AronChupa\n\nAron Michael Ekberg známější pod jménem AronChupa (* 30. března 1991, Borås, Švédsko) je švédský zpěvák, skladatel, DJ, producent, profesionální fotbalista a majitel nahrávací společnosti. Je členem elektro - hip hop skupiny Albatraoz, která vznikla v roce 2012 a je také členem fotbalového klubu Byttorps IF.\n\nSvou kariéru začal jako fotbalista ve švédské čtvrté divizi fotbalového klubu Byttorps IF. V klubu se setkal s Mansem Harvidssonem, Nicklasem Savolainenem, Andreasem Reinholdssonem a Rasmusem Sahlbergem s kterými v roce 2012 založil skupinu Albatraoz. Brzy na to podepsal smlouvu se Sony Music. Dne 2. srpna 2013 vydala skupina Albatraoz svůj debutový stejnojmenný singl. Píseň dosáhla třicáté šesté příčky na švédském Singles Chart a udržela se tam devatenáct týdnů. \n\nDne 8. srpna 2014 vydal svůj debutový sólový singl s vokály jeho sestry Nory Ekbergové. Píseň byla původně ve stylu hip hop, ale vybrána byla druhá verze s electronickými beaty.\n"}
{"id": "1067902", "url": "https://cs.wikipedia.org/wiki?curid=1067902", "title": "Písničky, které mám rád", "text": "Písničky, které mám rád\n\nPísničky, které mám rád (1997) je hudební album českého herce Miroslava Donutila. Vyšlo jak na kompaktním disku (CD), tak také na magnetofonové kazetě (MC). Obojí ve společnost Multisonic.\n\nAlbum obsahuje dohromady třináct písní:\n"}
{"id": "1067903", "url": "https://cs.wikipedia.org/wiki?curid=1067903", "title": "Albertine Sarrazinová", "text": "Albertine Sarrazinová\n\nAlbertine Sarrazinová, nepřechýleně Albertine Sarrazin, rodným jménem Albertine Damien (17. září 1937, Alžír – 10. července 1967, Montpellier) byla francouzská spisovatelka a básnířka, autorka známého románu s autobiografickými prvky \"L'Astragale\" (česky: \"Astragal\").\n\nNarodila se v hlavním městě Alžírska, Alžíru a brzy po porodu byla převzata do místní sociální péče a pokřtěna Albertine Damien (podle svatého Damiána, jehož svátek na ten den připadal). V roce 1939 ji adoptovala rodina vojenského lékaře, která ji dala jméno Anne-Marie R…, jehož zkrácenou formu Annick, používala později v soukromé korespondenci. V roce 1947 se rodina po odchodu jejího adoptivního otce do důchodu, přestěhovala na jih Francie, do města Aix-en-Provence. Albertine neměla v rodině dobré podmínky, od deseti let se stala terčem sexuálního obtěžování ze strany strýce, což mělo za následek psychické trauma provázené myšlenkami na útěk z domova.\n\nRodina byla silně nábožensky založená a Albertine navštěvovala ještě v Alžíru soukromou církevní školu. Po přestěhování do Francie, pokračovala v Aix-en-Provence ve studiu na internátní škole Sainte Catherine de Sienne. Přestože byla inteligentní a měla dobré studijní výsledky, rodina ji, pro její nepoddajnou povahu, poslala do polepšovny \"Dobrý pastýř\" (Prison Le bon Pasteur) v Marseille. Při vstupu dostala jméno Annick, odvozené od jména Anne-Marie, získaného při adopci.\n\nPodařilo se jí složit první část maturitní zkoušky, pak z polepšovny utekla a autostopem se dostala do Paříže, kde se živila drobnými krádežemi a prostitucí. Když s kamarádkou provedly ozbrojené přepadení obchodu s konfekcí, byla zadržena, odsouzena a uvězněna. Ve vězení složila druhou část maturitní zkoušky, začala psát poezii a redigovat své literární pokusy, které si od mládí zapisovala do kroužkových bloků. Mezi prvními byla povídka \"Les aventures de trois guides indisciplinées\" (Dobrodružství třech neukázněných průvodců), kterou napsala, když jí bylo 13 let. Ve vězení také absolvovala jeden běh kurzu\nliterární tvorby.\n\nPři útěku z prvního vězení si při skoku z vysoké zdi zlomila kotníkovou, hlezenní kost, nazývanou též astragal. Tímto názvem později pojmenovala i svůj první autobiografický román. Po úrazu se jí ujal kasař Julien Sarrazin, který ji na nějaký čas ukryl, stal se její životní láskou a brzy i jejím manželem. Pro nezákonné činy, kterými se živili, pobývali většinu času za mřížemi, buď ve stejný čas, ve stejném vězení, nebo každý zvlášť na jiném místě. Jediným pojítkem mezi nimi byly krátké návštěvy ve vězení a četná milostná korespondence. Po předposledním propuštění z výkonu trestu pracovala jako prodavačka zmrzliny a pomocná síla v obchodním domě v Troyes, později jako zprávařka v místním tisku v Alès u Nîmes.\n\nV polovině 60. let 20. století vydala pod jménem Albertine Sarrazin, krátce po sobě tři autobiografické romány, z nichž nejznámější je \"L'Astragal\". Úspěch tohoto románu i románu \"La Cavale\" (\"Útěk\"), umožnil manželům, kteří již byli oba na svobodě, prožít společně čas ve venkovském domě jejich dobrého přítele v Cévennes . Tam autorka dokončila svůj třetí román \"La Traversière\" (\"Kriminálnice\"), který začala tajně psát ve vězení a pokračovala při jeho psaní na svobodě, když čekala na Julienovo propuštění. Je to nejosobnější výpověď o vězeňském životě, utajované literární činnosti, lásce k Julienovi i problematickém vztahu k adoptivní matce.\n\nAutorka pobývala ve vězení (s krátkými přestávkami) celkem 8 let. Spolu s přemírou alkoholu a nikotinu, když byla na svobodě a čekala na manžela, to mělo za následek náhlé zhoršení zdravotního stavu a její hospitalizaci. Nejprve se podrobila operaci žaludečního vředu a když jí selhala funkce jedné ledviny, lékaři doporučili její chirurgické odstranění. Přes autorčin optimismus a víru v uzdravení, několik dnů po provedené nefrektomii, zemřela 10. července 1967 v nemocnici v Montpellier ve věku 29 let.\n\n\n\n\n"}
{"id": "1067904", "url": "https://cs.wikipedia.org/wiki?curid=1067904", "title": "Primož Ulaga", "text": "Primož Ulaga\n\nPrimož Ulaga (* 20. července 1962 Lublaň, Jugoslávie) je bývalý slovinský skokan na lyžích, který reprezentoval Jugoslávii. Na Zimních olympijských hrách 1988 v Calgary získal stříbrnou medaili v závodě družstev.\n\n"}
{"id": "1067906", "url": "https://cs.wikipedia.org/wiki?curid=1067906", "title": "Strade Bianche", "text": "Strade Bianche\n\nStrade Bianche, dříve známý jako Monte Paschi Eroica (2007–2008) a Montepaschi Strade Bianche (2009–2011), je jednorázový silniční závod s cílem v toskánském městě Siena. Závod byl poprvé pořádán v říjnu 2007 jako podnik kategorie 1.1 UCI Europe Tour. Od roku 2008 byl přesunut na začátek března a stal se součástí evropské klasikářské sezóny. \n\nStart je ve městě San Gimignano a finiš je po 200 km na náměstí Piazza del Campo v Sieně. Na trase závodu se nachází 10 šotolinových úseku o celkové délce 45 km. Od roku 2015 se koná ve stejný den i 103 km dlouhý závod žen.\n"}
{"id": "1067907", "url": "https://cs.wikipedia.org/wiki?curid=1067907", "title": "Fráňa Kučera", "text": "Fráňa Kučera\n\nFráňa Kučera (11. října 1897 Oseč – 29. dubna 1929 Podlesí u Příbrami) byl básník, spisovatel žijící na Příbramsku, zabývající se místní hornickou tematikou.\n\nDětství prožil v bídě se svou matkou a třemi sourozenci. Otec zemřel při práci v březohorských dolech. Byl bratrancem malíře a grafika Jaroslava Lukavského. Šel studovat na dvouletou horní školu pro důlní dozorce, kde také sepsal své první literární pokusy. Tyto první básně poté vyšly v příbramském týdeníku Naše Obrana.\n\nPo úspěšném absolvování školy začal pracovat na Březových Horách v dole Anna coby štajgr. 2. února 1928 se oženil s Annou Baierovou, se kterou měl syna Ilju. V tomto období se stal významnou postavou příbramského kulturního života. Pořádal ochotnická představení a organizoval místní literární kroužek, který se scházel pravidelně v Pražské kavárně v Pražské ulici. V roce 1928 založil edici Drůza. Zemřel 29. dubna 1929 na tuberkulózu.\n\n"}
{"id": "1067910", "url": "https://cs.wikipedia.org/wiki?curid=1067910", "title": "Josef Peták (fotbalista)", "text": "Josef Peták (fotbalista)\n\nJosef Peták (* 12. února 1950) je bývalý český fotbalista, obránce.\n\nZačínal v Kunraticích. V československé lize hrál za Spartu Praha. Nastoupil ve 27 ligových utkáních a dal 2 ligové góly.\n\n\n"}
{"id": "1067912", "url": "https://cs.wikipedia.org/wiki?curid=1067912", "title": "Mistrovství světa v biatlonu 2015 – stíhací závod mužů", "text": "Mistrovství světa v biatlonu 2015 – stíhací závod mužů\n\nStíhací závod mužů na Mistrovství světa v biatlonu 2015 se konal v neděli 8. března jako v pořadí druhý mužský závod biatlonu v lyžařském středisku v Kontiolahti Stadium. Zahájení stíhacího závodu proběhlo v 13:15 hodin středoevropského času.\n\nObhájcem titulu byl Emil Hegle Svendsen z Norska, který se dokázal ze 36. místa na startu vyhoupnou na 19. pozici. Úřadujícím olympijským vítězem v této disciplíně ze sočských her byl francouzský biatlonista Martin Fourcade, který se z 12. pozice dokázal dostat na 7. místo.\n\nMistrem světa se stal Němec Erik Lesser, který jako jediný z celého startovního pole ani jednou nechyboval na střelnici. Stříbrnou medaili ukořistil ruský závodník Anton Šipulin. Bronz získal Tarjei Bø, který tak obhájil svou pozici na startu.\n"}
{"id": "1067919", "url": "https://cs.wikipedia.org/wiki?curid=1067919", "title": "Jan Jiras", "text": "Jan Jiras\n\nJan Jiras (* 28. listopadu 1948) je bývalý český fotbalista, útočník.\n\nV československé lize hrál za Spartu Praha. Dal 5 ligových gólů. Ve druhé lize hrál kromě Sparty i za SONP Kladno. Do Sparty byl z Kladna vyměněn za Svatopluka Boušku a Jaroslava Bartoně. Vítěz Českého poháru 1975.\n\n\n"}
{"id": "1067926", "url": "https://cs.wikipedia.org/wiki?curid=1067926", "title": "Seznam písní Miroslava Donutila", "text": "Seznam písní Miroslava Donutila\n\nSeznam písní Miroslava Donutila je přehled skladeb, které tento český herec zpívá.\n\n\n\n\n\n\n\n\n\n\n\n\n\n\n\n\n\n"}
{"id": "1067930", "url": "https://cs.wikipedia.org/wiki?curid=1067930", "title": "Hůrka (Pardubice)", "text": "Hůrka (Pardubice)\n\nHůrka je část statutárního města Pardubice, součást městské části Studánka v městském obvodu Pardubice III. Nachází se na východě Pardubic. Výstavba v této lokalitě započala v roce 1922 a byla složena z pěti rodinných domků v jižní části a vojenských kasáren. Od padesátých let vzniká chatová osada u Úzkého a osada na Novém rybníku. Území je ze severu ohraničeno tokem Labe, resp. Haldou, z jižní strany pak silnicí na Holice a Býšť, za kterou je les Bělobranská Dubina a bylo vystavěno stejnojmenné sídliště. Investoři připravili rozvoj území, nicméně po jejich krachu si nemovitosti město ponechalo.\n\nNa Hůrku jezdí od roku 1968 autobusová linka č. 9 a sídlí zde Technické služby města Pardubic a od poloviny 90. let je zde i sběrný dvůr a deponie posypů a stavebních materiálů.\nPři úpravě hřbitova káranců bylo objeveno roku 1914 rozsáhlé pole popelnicových hrobů, svědčící o pravěkém osídlení těchto končin. V historické době zde ležela samostatná ves Lhotka. Roku 1531 ji Vojtěch z Pernštejna věnoval městu, protože její pozemky zaplavil Nový rybník a téměř zanikla. Již v 16. století, po roce 1531 se ujal název Hůrka, oficiálně je poprvé uveden roku 1881 v místopise města. Hůrka, pojmenovaná podle stejnojmenného kopce, byla v minulostí samostatnou obcí ležící za hranicí intravilánu města Pardubic. Obec existovala ještě dříve, než byla koncem 19. století na konci Pardubic postavena c. k. trestnice, sloužící dodnes. Výstavba kasáren proběhla po první světové válce a živelně se v ní pokračovalo i po druhé světové válce. Kasárna byla dopravně připojena na silnici i železnici skrze vlečku, po které jsou dodnes na území zjevné stopy. Od města osadu oddělovaly Nový rybník a rybník Studánka, po jejichž vysušení zde byla pole. Jako pozůstatek bývalých rybníků stojí uprostřed pole celá chatová osada ve tvaru pruhu. Ještě v 19. století většinu pozemků držel dvůr čp. 103, který roku 1836 vyhořel. Až koncem dvacátého století se k osadě město přiblížilo sídlištěm Dubina postaveném na katastru připojené obce Studánka.\n\n"}
{"id": "1067931", "url": "https://cs.wikipedia.org/wiki?curid=1067931", "title": "Miesenbach (Dolní Rakousy)", "text": "Miesenbach (Dolní Rakousy)\n\nMiesenbach je obec v rakouské spolkové zemi Dolní Rakousy, v okrese Wiener Neustadt-Land.\n\nK 1. lednu 2014 zde žilo 691 obyvatel.\n\n\n"}
{"id": "1067932", "url": "https://cs.wikipedia.org/wiki?curid=1067932", "title": "Nikolaj Děrgačev", "text": "Nikolaj Děrgačev\n\nNikolaj Alexandrovič Děrgačev (rusky Николай Александрович Дергачев; * 24. května 1994, Petrovo) uváděný i jako Nikolaj Děrgačov (Николай Дергачёв) je ruský fotbalový útočník, který od ledna 2015 hostuje v českém klubu FK Dukla Praha z CSKA Moskva.\n\nV Rusku hrál za B-tým Saturnu Moskevská oblast, odkud odešel v lednu 2012 do CSKA Moskva.\n\nV lednu 2015 odešel na hostování z CSKA do českého klubu FK Dukla Praha. V 1. české lize debutoval 8. 3. 2015 v utkání proti AC Sparta Praha (porážka 0:3), odehrál poslední 4 minuty zápasu.\n\n"}
{"id": "1067936", "url": "https://cs.wikipedia.org/wiki?curid=1067936", "title": "Brücke-Museum Berlin", "text": "Brücke-Museum Berlin\n\nBrücke-Museum Berlin je specializovaná galerie, která zpřístupňuje tvorbu převážně německých umělců, sdružených ve skupině Die Brücke. Skupina existovala v letech 1905–1913, její členové sídlili do roku 1911 v Drážďanech a pak v Berlíně.\n\nPři příležitosti svých 80. narozenin v roce 1964 se rozhodl malíř Karl Schmidt-Rottluff, bývalý člen skupiny Die Brücke, věnovat 74 svých obrazů Německé spolkové zemi Berlín s tím, že v budoucnu jí připadne celý jeho umělecký odkaz. Zároveň přišel s myšlenkou vybudování specializovaného muzea, v němž by byla shromážděna nejen jeho díla, ale i práce zbývajících členů skupiny Die Brücke. Od počátku se na realizaci tohoto záměru podílel historik umění Leopold Reidemeister, který se posléze stal prvním ředitelem muzea. Projekt podpořil i tehdy ještě žijící člen skupiny Erich Heckel a vdova po Maxi Pechsteinovi Marta, oba darováním obrazů. 15. září 1967 bylo muzeum slavnostně otevřeno.\n\nPrvním ředitelem muzea byl jeho zakladatel, bývalý ředitel Státních muzeí v Berlíně Leopold Reidemeister (1900–1987). Po jeho úmrtí ho nahradil Eberhard Roters, kterého roku 1994 vystřídala stávající ředitelka Magdalena M. Moeller.\n\nStavbu muzea financovala Německá spolková země Berlín. Výstavba podle plánů architekta Wernera Düttmanna probíhala od srpna 1966 do července 1967. Jedná se zvenčí o strohou, betonovou přízemní budovu, jejíž bílá fasáda kontrastuje se zelení, do níž je stavba zasazena. Čtyři průchozí výstavní prostory jsou soustředěné kolem vnitřního centrálního dvora. Jejich stěny jsou rytmizovány nikami. Vstupní foyer s pokladnou a prodejnou je spojený jak se správními, tak i s výstavními prostorami. Cílem architekta bylo, aby budova nenásilně splynula s přírodním prostředím – právě v duchu programu umělců skupiny Die Brücke, pro něž byla harmonie s přírodou jedním z postulátů.\n\n Ve sbírkách muzea jsou zastoupena díla jak \"kmenových\" umělců Ernsta Ludwiga Kirchnera, Ericha Heckela, Fritze Bleyla, Maxe Pechsteina, Otto Muellera, Karla Schmidta-Rottluffa a Emila Noldeho, tak i malířů volně přidružených. K nim patřili zejména Franz Nölken a Švýcar Cuno Amiet. Základy sbírkového fondu vytvořily dary Karla Schmidta-Rottluffa a Ericha Heckela. Do muzea přešla celá Heckelova pozůstalost, takže ústav pečuje přibližně o 1500 jeho prací: kreseb, maleb, grafik, plastik a skic. Od 70. let mohlo muzeum díky finančním příspěvkům od Berlínské číselné loterie a později od nadace Německé třídní loterie Berlín podstatně své sbírky rozšiřovat.\n\nPro návštěvníky muzea a zároveň zájemce o komplexní pohled na tvorbu skupiny Die Brücke je důležitá informace, že muzeum nemá žádnou stálou expozici, na které by bylo možné spatřit obrazy všech malířů najednou. Muzeum nepřetržitě pořádá tematické výstavy věnované převážně jednotlivým umělcům.\nKe každé výstavě vydává muzeum katalog. Kromě toho je vydavatelem nebo spoluvydavatelem tematických publikací, věnovaných různým aspektům působení Die Brücke. V muzeu je uložený také rozsáhlý písemný archiv k dějinám Die Brücke, který je přístupný ke studiu. Badatelské výsledky jsou publikovány v řadě \"Brücke-Archiv\"; do roku 2014 vyšlo 23 svazků.\n\n\n\n"}
{"id": "1067937", "url": "https://cs.wikipedia.org/wiki?curid=1067937", "title": "Písničky z Balady pro banditu", "text": "Písničky z Balady pro banditu\n\nPísničky z Balady pro banditu (1996) je hudební album obsahující písně z muzikálu \"Balada pro banditu\", který na motivy díla \"Nikoly Šuhaje loupežníka\" od Ivana Olbrachta sestavil Milan Uhde s hudebním doprovodem Miloše Štědroně. Album nahrála studiová skupina pod vedením Petra Maláska a zpívají na něm Miroslav Donutil, Iva Bittová, Yvetta Blanarovičová, Zuzana Lapčíková, Tomáš Trapl a Jiří Stivín.\n\nNa albu jsou nahrané tyto skladby:\n\n"}
{"id": "1067939", "url": "https://cs.wikipedia.org/wiki?curid=1067939", "title": "Abdominoplastika", "text": "Abdominoplastika\n\nAbdominoplastika neboli plastická operace břicha je chirurgický zákrok, jehož cílem je odstranit přebytečné tkáně a kůži a dosáhnout tak pevnějšího a lépe tvarovaného břicha. Jedná se o rozsáhlou operaci, která se provádí v celkové narkóze a trvá 2 a více hodin. Rekonvalescence je obvykle 2-4 týdny a po dobu 1 měsíce nosí pacienti elastickou bandáž na břiše. Pro zákrok se rozhodnou většinou ženy po porodech, které trápí rozestup břišních svalů, povislá kůže, případně kombinace obou faktorů, a dále lidé, kteří radikálně zhubli, a zůstal jim nadbytek kůže v oblasti břicha.\n\nNa vstupní konzultaci u plastického chirurga se, v závislosti na svém stavu pacient doví, jaký druh operace lékař zvolí. Tvar břicha trápí pacienty v souvislosti s těhotenstvím nebo redukcí váhy, protože se kůže, často poškozená striemi, nepřizpůsobí změně tělesných proporcí a způsobí „povislé“ břicho. U některých pacientů se jedná o funkční poruchu břišní stěny, kdy dojde k rozestupu (diastázi) břišních svalů. Operace pak redukuje mezeru mezi přímými svaly, a zároveň je odstraněna přebytečná kůže a na nové místo přemístěn pupek.\nV některých případech lékař po konzultaci doporučí liposukci břicha nebo kombinaci chirurgického zákroku s liposukcí. Liposukce je indikována, pokud na kůži nejsou strie, její nadbytek není moc veliký a nedošlo k rozestupu břišních svalů.\nKompletní abdominoplastika (někdy kombinovaná s liposukcí) trvá 2 hodiny a déle, zahrnuje odstranění většího množství kůže, zpevnění břišních svalů přitažením k sobě a nové umístění pupku. Hodí se pro pacienty, kteří mají rozestup břišních svalů, větší množství povolené kůže, která je poškozena striemi. Jizvu vede lékař tak, aby byla kryta těsně nad linií pubického ochlupení, takže může být skryta lemem spodního prádla. V případě většího množství kůže, které je nutné odstranit, je jizva ve tvaru písmene „T“ a pak je její vrchní část viditelná i nad úrovní spodního prádla. Pro operaci se používají vstřebatelné stehy.\nČástečná abdominoplastika je stupněm mezi kompletní operací a miniabdominolastikou. Ve srovnání s kompletní abdominoplastikou je řez kratší o zhruba 10-15 cm. Operace je vhodná pro pacienty, kteří mají povolenou břišní stěnu v oblasti pupku a tukové převisy ve spodní části břicha.\nMiniabdominoplastika zanechává z plastických operací břicha nejkratší řez umístěný v linii pubického ochlupení. Zákrok trvá asi 1 hodinu. Řeší problém pacientů s tukovými zásobami uloženými v podkoží v dolní části břicha. Miniabdominoplastika není vhodná pro pacienty s výrazným přebytkem kůže.\nPlastické operaci břicha předchází konzultace u plastického chirurga. Lékař rozhodne, zda je pacient vhodným kandidátem, a o jaký druh zákroku se bude jednat. Někdy pro názornost nakreslí přímo na tělo, kudy povede jizva a na jaké místo bude přesunut pupík. Pacienti jsou informováni, že plastika břicha neřeší nadváhu. Důležitým faktorem, který by měly vzít v úvahu ženy, které se pro operaci rozhodnou, je, zda chtějí být ještě těhotné. Těhotenství by totiž zásadně porušilo efekt operace a byla by pravděpodobně nutná reoperace.\nPokud lékař na konzultaci stanoví, že je pro pacienta plastika břicha vhodným řešením, dalším krokem jsou předoperační testy a přípravy. Pacient je podrobně informován, jak se na zákrok připravit (např. 6 hodin před nástupem na kliniku nesmí jíst apod.) Stejně jako jiné operace, i abdominoplastika s sebou nese určitá rizika. Ta jsou v podobě celkové anestezie, možného vzniku krevní sraženiny, tzv. hematomu, pomalého hojení ran nebo jizev. Do rámce standardního předoperačního vyšetření patří také konzultace užívaných léků, testy z důvodu celkové anestezie, někdy i doporučení ultrazvukového vyšetření břicha. Předpokladem operace je dobrý zdravotní stav a absence vážných chorob.\n\nPo operaci jsou pacientům podávány léky tišící bolest. Rekonvalescence trvá asi dva týdny, až 6 týdnů musí pacienti nosit kompresní pás, aby se zachovala pevnost břicha. 3 měsíce po operaci je třeba opatrnosti při ohýbání a pacienti by neměli zvedat zátěž. Konkrétní podobu omezení a odporučení pooperačního chování stanovuje vždy ošetřující lékař individuálně.\n\n"}
{"id": "1067940", "url": "https://cs.wikipedia.org/wiki?curid=1067940", "title": "Miesenbach", "text": "Miesenbach\n\nMiesenbach je název nebo součást názvu více míst:\n\n"}
{"id": "1067942", "url": "https://cs.wikipedia.org/wiki?curid=1067942", "title": "Daniil Cyplakov", "text": "Daniil Cyplakov\n\nDaniil Alexandrovič Cyplakov (* 29. července 1992) je ruský atlet, specializující se na skok do výšky, halový mistr Evropy z roku 2015.\n\nV roce 2011 získal čtvrté místo v soutěži výškařů na juniorském mistrovství Evropy, o dva roku později v této soutěži vybojoval stříbrnou medaili. Na halovém mistrovství svět v Sopotech v roce 2014 skončil čtvrtý. Největším úspěchem bylo pro něj vítězství na halovém mistrovství Evropy v Praze v březnu 2015.\n\nJeho osobní rekord ve skoku do výšky je 233 cm (venku) a 234 cm (v hale) – v obou případech se jedná o výkony dosažené v roce 2014.\n"}
{"id": "1067944", "url": "https://cs.wikipedia.org/wiki?curid=1067944", "title": "Vaginoplastika", "text": "Vaginoplastika\n\nVaginoplastika neboli plastická operace pochvy, je chirurgický zákrok, jehož cílem je úprava rozšířené vaginy a vaginálního vstupu. Zákrok trvá asi hodinu a rekonvalescence zhruba 6 týdnů. Vaginoplastiku vyhledávají ženy většinou po porodech, kdy řeší problém se ztrátou pružnosti tkání, bolestivostí v oblasti poporodních jizev, dále ženy s vrozenými deformitami nebo po úrazech a onemocněních v oblasti genitálu. Plastiku pochvy je možné spojit s plastikou hráze. Vaginoplastika se provádí v lokální nebo celkové anestezii. Při zákroku lékař odstraní jizvy po starších poraněních a poševnímu vchodu navrátí původní anatomické proporce, čímž se dosáhne zúžení vaginálního vstupu.\n\nPodstoupení vaginoplastiky předchází konzultace s plastickým chirurgem, který rozhodne, zda je pro pacientku zákrok vhodný, vysvětlí operační postup, pooperační režim a informuje o předoperačních vyšetřeních, která si má zajistit.\n\nBolest po operaci se tlumí analgetiky, pomoci může i přikládání ledových obkladů na operovanou oblast. Podle toho, v jaké anestezii zákrok probíhal, zda v lokální nebo celkové, může pacientka odejít po dospání domů. Stehy se obvykle vstřebají za 10–14 dní, kontrola následuje po 7–10 dnech od zákroku. Velmi důležitá je intimní hygiena po operaci, je třeba operovaná místa omývat studenou vodou několikrát denně. Absence pohlavního styku po operaci je individuální, doporučení je vyčkat 6 týdnů.\n\n"}
{"id": "1067950", "url": "https://cs.wikipedia.org/wiki?curid=1067950", "title": "Písničky z Provázku", "text": "Písničky z Provázku\n\nPísničky z Provázku (1999) je hudební album obsahující písně, které zazněly v představeních brněnského divadla Husa na provázku.\n\nNahrávka obsahuje celkem šestnáct skladeb:\n"}
{"id": "1067952", "url": "https://cs.wikipedia.org/wiki?curid=1067952", "title": "Bohemian Sporting Club", "text": "Bohemian Sporting Club\n\nBohemian Sporting Club neboli Bohemians Manila byl filipínský fotbalový klub z města Manila, který byl založen roku 1910. Byl to jeden z prvních filipínských fotbalových klubů. V letech 1916–1918 za něj hrával slavný filipínsko-španělský fotbalista Paulino Alcántara.\n\n10× vítěz 1. filipínské ligy (1912, 1913, 1915, 1916, 1917, 1918, 1920, 1921, 1922, 1927)\n\n"}
{"id": "1067970", "url": "https://cs.wikipedia.org/wiki?curid=1067970", "title": "Eroze půdy", "text": "Eroze půdy\n\nEroze půdy je proces degradace půdy způsobující omezení či úplnou ztrátu jejích produkčních schopností. Tento pojem tak je vztahován hlavně na půdu zemědělskou, i když může docházet k erozi i na půdách lesních v důsledku těžby. Samotný proces eroze půdy je procesem přírodním, který nelze zcela zastavit. Rozlišuje se tak eroze normální (geologická) a eroze zrychlená. \n\nPřirozenými fyzikálními procesy eroze půdy je déšť, řeky, povodně, vítr a další procesy.\n\nEroze půdy lidskou aktivitou začala přibližně před 4000 lety a byla doprovázena odlesňováním. Ve 21. století hraje velkou roli zemědělství.\n\nPříčiny eroze půdy souvisejí s globální intenzifikací zemědělské výroby a velkovýrobou, které byly v ČR počaty kolektivizací. Následkem bylo zvýšení produkčních ploch na úkor stabilizačních prvků krajiny, jakými jsou meze, remízky, aleje, louky, břehy přirozeně se vinoucích toků či dříve nevyužívaná produkčně nevhodná půda, které plní funkci nejen ekologickou, ale i protierozní. Došlo tím mj. ke změně způsobu obdělávání půdy souvisejícím se scelováním polí do větších celků, které mohly být obhospodařovány mechanizací, ovšem za cenu snížené ochrany, kterou právě do té doby běžné krajinné prvky plnily.\n\nTransformace zemědělství probíhající od 90. let situaci nezlepšila. Důvodem je to, že stav, kdy se jednotliví zemědělci starali o vlastní zemědělské pozemky, se nikdy neobnovil; nedošlo k rozdělení velkých půdních celků (a obnově původních remízů). Česká republika má největší půdní bloky v Evropě. Přes probíhající restituce byl v roce 2000 podíl vlastní půdy oproti najaté 7,6 %, v roce 2013 pak 25,7 %. To je zapříčeno mj. tím, že restituce navrátily potomkům původních hospodářů pozemky v menších rozlohách, než je možné rentabilně obdělávat, a dále na takových parcelách, které jsou součástí velkých celků neumožňujících pozemky samostatně obdělávat. Tuto situaci částečně zlepšují komplexní pozemkové úpravy.\n\nVlivem hospodaření po transformaci, které do roku 2015 nebylo vázáno vhodnými povinnými postupy, dochází k dalším negativním jevům, které erozi „nahrávají“, jakými je např. utužení půdy, úbytek organické hmoty, chybné orební postupy, orba po svahu, nikoli po vrstevnici, pěstování erozně nebezpečných plodin (kukuřice, brambory, řepa, bob setý, sója, slunečnice a čirok), nevhodné osevní postupy na nevhodných stanovištích. \n\nVodní eroze je definovaná jako komplexní proces, zahrnující rozrušování půdního povrchu, transport a sedimentaci uvolněných půdních částic působením vody. \n\nVodní eroze ohrožuje více než 50 % výměry orné půdy v rámci ČR. Na převážné ploše erozí ohrožených půd však není prováděna žádná systematická ochrana zabraňující dalším ztrátám. \n\nNa vznik vodní eroze má největší vliv sklonitost pozemku v kombinaci s délkou pozemku po spádnici, dále vegetační pokryv, vlastnosti půdy a její náchylnost k erozi, uplatněná protierozní opatření a v neposlední řadě častý výskyt přívalových srážek, které střídá období sucha. Tyto faktory ovlivňují míru eroze vždy ve vzájemné kombinaci. K eroznímu smyvu tak dochází i na půdních blocích, které sice nejsou výrazně sklonité, ale v kombinaci s nepřerušenou délkou svahu jsou nevhodné pro pěstování erozně nebezpečných plodin. \n\nDruhý nejvýznamnější typ eroze v České republice je ovlivňují zejména meteorologické a půdní poměry, které jsou dále zesilovány či zeslabovány dalšími faktory a přímými zásahy člověka. Jsou to zejména drsnost půdního povrchu, půdní krusta, vegetační kryt půdy, způsob a termín obdělávání půdy a délka nechráněného pozemku.\n\nZ meteorologických faktorů jsou to především rychlost a směr větru, doba jeho působení a četnost výskytu. Dále je vznik větrné eroze ovlivněn množstvím a formou atmosférických srážek a výparem ovlivněným teplotou.  Čím větší je rozměr půdních částic, tím je potřebná větší rychlost větru při zemi, aby nastal odnos. Počáteční vlečná rychlost pro odnos půdních částic je s ohledem na půdní podmínky udávána od 3,3 m/s pro suchou písčitou a hlinitopísčitou půdu do 22 m/s pro suchou i vlhkou půdu hlinitou.\n\nVětrná eroze se týká těch oblastí České republiky, které jsou v klimatických regionech 0-4. \n\nJe způsobena z hlediska zemědělské půdy hlavně táním sněhu, kdy dochází k intenzivnímu povrchovému odtoku po půdě, která může být ještě zmrzlá, což omezuje vsakování a zároveň mrazem rozrušená půda může být snadněji odnášena.\n\nEroze orbou způsobuje pohyb půdy ve směru svahu při orbě, sklizňová souvisí s odnosem půdy při odvozu plodin z pole, typicky u řepy cukrovky, která je od ornice omývána až v cukrovarech. Tyto typy eroze nejsou příliš zmapovány.\n\nDalším procesem, zapřičiňujícím pohyb půdy ve směru svahu, je eroze orbou. Ta se svými průměrnými ročními hodnotami blíží erozi vodní, dosud jí nicméně není věnována příliš velká pozornost.\n\nZrychlená vodní eroze půdy ochuzuje zemědělské půdy o nejúrodnější část – ornici, zhoršuje fyzikálně-chemické vlastnosti půd, zmenšuje mocnost půdního profilu, zvyšuje štěrkovitost, snižuje obsah živin a humusu, snižuje propustnost půdy, poškozuje plodiny, znesnadňuje pohyb strojů po pozemcích a způsobuje ztráty osiv, sadby, hnojiv a přípravků na ochranu rostlin a tím samozřejmě snižuje i hektarové výnosy. \n\nNavíc transportované půdní částice a na nich vázané látky znečišťují vodní zdroje a zanášejí akumulační prostory nádrží, snižují průtočnou kapacitu toků, vyvolávají zakalení povrchových vod, zhoršují prostředí pro vodní organismy, zvyšují náklady na úpravu vody a těžbu usazenin.\n\nHlavní důsledky vodní eroze můžeme rozdělit do následujících skupin:\nVodní eroze ohrožuje více než 50 % výměry orné půdy v rámci ČR. V současnosti se pro výpočet ohroženosti půdy vodní erozí používá Univerzální rovnice ztráty půdy.\n\nPodle posledních analýz by mohlo při nejhorším možném scénáři být erodováno až 21 milionů tun půdy za rok, což je možné finančně vyjádřit jako škodu za 4,3 miliardy korun (nejsou však započteny další škody na obecním a soukromém majetku). \n\nOchranu proti vodní erozi je možné zajistit aplikací protierozních opatření, které spočívají v ochraně půdy před účinky dopadajících kapek erozně nebezpečného deště, podpoře vsaku vody do půdy, omezení unášecí síly vody a soustředěného povrchového odtoku, zpomalení, zachycení a bezpečném odvedení povrchového odtoku na zájmovém půdním bloku či jeho dílu. Soustředěný povrchový odtok je potřeba bezpečně odvést do vodoteče nebo jiného místa, kde již nemůže způsobit přímou škodu a je třeba zachytit smytou zeminu. Z hlediska finančního je nutné při návrhu protierozních opatření postupovat od finančně i realizačně nejjednodušších opatření organizačního a agrotechnického charakteru k opatřením technického charakteru.\n\nOpatření organizačního charakteru:\nAgrotechnická opatření:\nTechnická opatření:\n\nOchranu před větrnou erozí zajišťuje:\n\nZákon č. 41/2015 Sb., kterým se mění zákon č. 334/1992 Sb., o ochraně zemědělského půdního fondu, ve znění pozdějších předpisů, a zákon č. 388/1991 Sb., o Státním fondu životního prostředí České republiky, ve znění pozdějších předpisů poprvé uvedl povinnost zemědělců nakládat se zemědělskou půdou tak, aby nedocházelo k jejímu poškozování nadměrnou erozí a stanovil sankce za porušení těchto povinností.\n\nOchrana zemědělské půdy před erozí je součásti standardu DZES (před rokem 2015 GAEC), který zajišťuje zemědělské hospodaření ve shodě s ochranou životního prostředí. Hospodaření v jeho souladu je jednou z podmínek poskytnutí plné výše finančních podpor. DZES 4 řeší problematiku protierozní ochrany na svažitých pozemcích, DZES 5 má za cíl ochranu půdy před vodní erozí a negativními následky na dalším majetku.\n\nVýzkumný ústav meliorací a ochrany půdy, v.v.i. (VÚMOP), se dlouhodobě zabývá ochranou půdy i z hlediska nebezpečí eroze. Je autorem publikací, metodik a příruček na toto téma, z nichž novější jsou dostupné online, svým výzkumem poskytuje podklady pro rozhodování státních orgánů, poskytuje veřejnosti informace o stavu půdy a erozi pomocí veřejně přístupných mapových projektů na Geoportálu SOWAC-GIS.\n\n"}
{"id": "1067981", "url": "https://cs.wikipedia.org/wiki?curid=1067981", "title": "Richard Kilty", "text": "Richard Kilty\n\nRichard Kilty (2. září 1989) je britský atlet, sprinter, halový mistr světa v běhu na 60 metrů z roku 2014.\nDo světové sprinterské špičky se prosadil v roce 2014. Na světovém halovém šampionátu v Sopotech zvítězil v běhu na 60 metrů, na evropském šampionátu v Curychu v srpnu téhož roku byl členem vítězné britské štafety na 4 x 100 metrů. V březnu 2015 se stal v Praze halovým mistrem Evropy na 60 metrů. Tento titul obhájil na halovém mistrovství Evropy v Bělehradu o dva roky později.\n\n"}
{"id": "1067984", "url": "https://cs.wikipedia.org/wiki?curid=1067984", "title": "Luksch", "text": "Luksch\n\nPříjmení Luksch nosí více různých osobností:\n\n"}
{"id": "1067992", "url": "https://cs.wikipedia.org/wiki?curid=1067992", "title": "Ztracená čest Kateřiny Blumové (film)", "text": "Ztracená čest Kateřiny Blumové (film)\n\nZtracená čest Kateřiny Blumové (německy \"Die verlorene Ehre der Katharina Blum\") je německý film z roku 1975 v podání Volkera Schlöndorffa a Margarethe von Trotta natočený podle stejnojmenné literární předlohy \"Die verlorene Ehre der Katharina Blum\" od Heinrich Bölla.\n\nPodle díla Ztracená čest Kateřiny Blumové.\n\nFilm má jiný úvod a závěr než dílo Heinricha Bölla. Zatímco v knize děj vypráví více postav ze svého pohledu, film začíná chronologicky Ludvíkovým příjezd na párty, kde později potkává Kateřinu. Zatímco kniha končím zatčením Kateřiny po vraždě Tötgense, film končí přímým přenosem z Tötgensova pohřbu a je doplněn o projev šéfredaktora deníku Zeitung. Ironie závěru filmu spočívá právě v tomto projevu, kdy čin Kateřiny Blumové není vnímán z pohledu morálního a lidského (vražda), ale jako útok na \"svodu tisku\", naopak smrt je zde upozaděna. Film, stejně jako kniha, končí parodií na často uváděnou frázi „Podobnost se skutečnými osobami je čistě náhodná “ve znění „Podobnost se známými novinářskými praktikami není náhodná ani záměrná, nýbrž nevyhnutelná.\"\n\n\"Die verlorene Ehre der Katharina Blum\" měl premiéru 10. Října 1975 v devíti kinech ve Spolkové republice Německo.\n\n\n\n\n\n\n\n\n"}
{"id": "1067999", "url": "https://cs.wikipedia.org/wiki?curid=1067999", "title": "LGBT práva v Západní Sahaře", "text": "LGBT práva v Západní Sahaře\n\nPrávní postavení leseb, gayů, bisexuálů a transsexuálů v Západní Sahaře, jakožto sporném území, je upraveno právním řádem následujících území:\n\n\n"}
{"id": "1068001", "url": "https://cs.wikipedia.org/wiki?curid=1068001", "title": "Ilja Škurenjov", "text": "Ilja Škurenjov\n\nIlja Škurenjov (rusky \"Илья Юрьевич Шкуренёв\" (* 11. ledna 1991) je ruský atlet, vícebojař, halový mistr Evropy v sedmiboji z roku 2015.\n\nV roce 2010 získal na juniorském mistrovství světa v atletice stříbrnou medaili v desetiboji. Z mistrovství Evropy si zatím odvezl dvakrát bronzovou medaili ze soutěže destibojařů – vybojoval ji v Helsinkách v roce 2012 i v Curychu v roce 2014. V březnu 2015 se stal vítězem sedmiboje na evropském halovém šampionátu v Praze.\n\nJeho osobní rekord v desetiboji je 8601 bodů z roku 2017, v halovém sedmiboji pak 6353 bodů z roku 2015.\n\nNa MS v atletice 2017 v Londýně startoval za nezávislé sportovce, závod v desetiboji však nedokončil. V následující sezóně vybojoval na evropském šampionátu v Berlíně v soutěži desetibojařů stříbrnou medaili.\n\n"}
{"id": "1068002", "url": "https://cs.wikipedia.org/wiki?curid=1068002", "title": "MADOS MT Hradec Králové", "text": "MADOS MT Hradec Králové\n\nMADOS MT Hradec Králové je český futsalový klub z Hradce Králové. Od sezóny 2017/18 působí ve druhé české futsalové lize. Klub byl založen v roce 1997 pod názvem FC Salamandr Hradec Králové jako nástupce zaniklého FC Adal Hradec Králové.\n\nSvé domácí zápasy odehrává ve sportovní hale Třebeš, která má kapacitu 500 diváků.\n\nZdroj: \n\n\nZdroj: \n\n\"Aktuální k datu: 11. září 2015\"\n\nZdroj: \n\n"}
{"id": "1068004", "url": "https://cs.wikipedia.org/wiki?curid=1068004", "title": "LGBT práva v Mali", "text": "LGBT práva v Mali\n\nLesby, gayové, bisexuálové a transsexuálové (LGBT) se v Mali můžou setkávat s právními komplikacemi neznámými pro většinovou společnost. Podle statistiky Pew Global Attitudes Project z r. 2007 98 % tamních obyvatel je toho názoru, že homosexualita je životní styl, který je společensky neakceptovatelný, což zemi činí jednou z 45 nejhomofobnějších podle průzkumu.\n\nStejnopohlavní sexuální styk je v Mali sice legální, nicméně homosexualita je v zemi i nadále tabu. Přetrvávající společenská a náboženská stigmata mají za následek, že valná většina zdejších obyvatel nahlíží na stejnopohlavní sexuální aktivitu a netradiční genderové role jako na amorální.\n\nV Mali neexistuje žádná anti-diskriminační legislativa chránící LGBT komunitu před harašmentem a násilím. Ačkoliv nejsou známy žádné případy diskriminace sexuálních menšin na státní úrovni, tak společenská diskriminace je velmi rozšířená.\n\n§ 522 Zákona o rodině, schválený Národním shromážděním 2. prosince 2011 a posléze podepsaný prezidentem, výslovně zakazuje homosexuálním osobám stát se osvojiteli dětí.\n\nPodle zprávy Dr. Dembelé Bintou Keita, řídícím ARCAD/SIDA, což je organizace na pomoc homosexuálním mužům nakažených HIV/AIDS, je malijská společnost k mužům majících sex s muži netolerantní. Žijí údajně na okraji společnosti a jejich odlišná sexuální orientace představuje ve společnosti značný problém. Zdejší kulturní náhled na homosexualitu je vyloženě negativní. Předsudky a diskriminace homosexuálů má za následek jejich skrývání a vyhledávání nahodilého sexu, což způsobuje také vyšší procento homosexuálních mužů nakažených virem HIV. Muži, kteří jsou přistiženi při pohlavním styku s jiným mužem, jsou pak následně nuceni uzavírat manželství, aby ochránili rodinnou čest, ačkoli mají i pak nadále homosexuální partnery.\n"}
{"id": "1068005", "url": "https://cs.wikipedia.org/wiki?curid=1068005", "title": "Peter Žiga", "text": "Peter Žiga\n\nPeter Žiga (* 27. července 1972, Košice) je slovenský politik.\n\nV letech 1990 až 1995 vystudoval Ekonomickou univerzitu v Bratislavě. V letech 2012 až 2016 působil jako ministr životního prostředí Slovenské republiky za SMER v druhé vládě Roberta Fica. Od roku 2016 je ministrem hospodářství ve třetí vládě Roberta Fica.\n\n"}
{"id": "1068006", "url": "https://cs.wikipedia.org/wiki?curid=1068006", "title": "LGBT práva v Nigeru", "text": "LGBT práva v Nigeru\n\nLesby, gayové, bisexuálové a transsexuálové (LGBT) se v Nigeru setkávají s právními obtížemi neznámými pro většinové obyvatelstvo. Stejnopohlavní sexuální aktivita je zde sice legální, ale ústavní zákony negarantují sexuálním menšinám žádnou státní ochranu před diskriminací a perzekuce LGBT komunity je v zemi silně rozšířená.\n\nStejnopohlavní sexuální styk je v Nigeru legální.\n\nNiger nedává stejnopohlavním párům žijícím ve společené domácnosti žádný právní status.\n\nPrávní řád Nigeru neobsahuje žádná ustanovení zakazující diskriminaci sexuálních menšin.\n\nZpráva Ministerstva zahraničí Spojených států amerických, oddělení lidských práv, z r. 2010:\n"}
{"id": "1068007", "url": "https://cs.wikipedia.org/wiki?curid=1068007", "title": "László Miklós", "text": "László Miklós\n\nLászló Miklós, , (* 24. ledna 1949, Tornaľa) je slovenský geograf, vědecký pracovník, univerzitní profesor a politik maďarské národnosti. V letech 1998 až 2006 zastával post ministra životního prostředí Slovenské republiky v první i ve druhé vládě Mikuláše Dzurindy.\n\nNarodil se roku 1949 ve městě Tornaľa, které bylo tehdy přejmenované na Šafárikovo, v tehdejším Československu. Od roku 1968 studoval obor fyzická a regionální geografie na Přírodovědecké fakultě Univerzity Komenského v Bratislavě, který dokončil v roce 1973. Poté pracoval až do roku 1990 v Ústavu experimentální biologie a ekologie CBEV Slovenské akademie věd v Bratislavě. V 90. letech působil jako hostující profesor nejprve na Roskilde University Centre v Dánsku, poté v Banskej Štiavnici na Katedře UNESCO pro ekologické vědomí a trvale udržitelný rozvoj na Fakultě ekologie a environmentalistiky Technické univerzity ve Zvolenu, a nakonec ve Vídni na Universität f. Bodenkultur a na Technische Universität.\n\n\nV roce 1989 zakládal ekologickou stranu s názvem Trend Tretieho Tisícročia. Od roku 2003 byl členem republikového předsednictva SMK-MKP.\n\nHovoří anglicky, maďarsky, německy, rusky a slovensky. Je ženatý, s manželkou mají dvě dcery.\n\n\n\n"}
{"id": "1068010", "url": "https://cs.wikipedia.org/wiki?curid=1068010", "title": "Kostel svatého Jana Křtitele (Zdislava)", "text": "Kostel svatého Jana Křtitele (Zdislava)\n\nKostel svatého Jana Křtitele ve Zdislavě barokní sakrální stavba dominující jižní zdislavské návsi stranou od silnice. Kostel je uprostřed funkčního hřbitova.\n\nPůvodní kostel stával na místě dnešní kaple sv. Jana Křtitele. Stavba dnešního barokního kostela byla započata v roce 1724 a dokončena v roce 1726. Ke konci 18. století se stala obec Zdislava poutním místem. Přicházeli poutníci i ze Saska a Slezska. Věřící přicházeli uctít obraz Matky Boží, který se nacházel v kapličce v lese (dodnes se v místě říká „U Obrázku“) a sochu datovanou do období kolem roku 1700, umístěnou na pravé straně oltáře, která měla zázračnou sílu. Tyto sakrální artefakty byly v roce 1783 ze svých míst odstraněny a socha deponována do knihovny arcibiskupství v Praze. Odvezení sochy do Prahy vesničané v první fázi násilím zabránili, nicméně později byla převezena. Důvodem odstranění byl josefinismus ve vysokých církevních úřadech se svou snahou o potlačení lidové zbožnosti. Po smrti rychtáře, který sochu z kostela o své vůli odstranil, začali obyvatelé Zdislavy usilovat o její navrácení na původní místo. Když v roce 1866 skončila Prusko-Rakouská válka díky velkému úsilí zastupitelů obce byl předmět zbožné úcty navrácen. Dne 7. června 1866 v Praze převzali představitelé obce v pražském arcibiskupském archivu tento uchovávaný artefakt a 6. září téhož roku byl slavnostně instalován na místo v kostele ve Zdislavě. V roce 1904 došlo k opravě šindelové střechy kostela za přispění patrona kostela Franze Clam-Gallase. Od roku 1997 se v kostele z důvodu dobré akustiky pořádají koncerty.\n\nKostel je obdélný, členěný pilastry, o čtyřech osách. Má půlkruhový presbytář a hranolovou západní věž. Strop kostela je plochý, dřevěný. Jsou na něm unikátní malované obrazy z legendy o sv. Janu Křtiteli. Na valené klenbě presbytáře je zobrazeno \"Narození sv. Jana Křtitele\" od \"Hinkemichela st.\" z roku 1722.\n\nKostelní zařízení je rokokové z období výstavby kostela. Obraz Panny Marie pochází od \"J. Quaisera\" z období kolem roku 1800. V kostele je cínová křtitelnice z roku 1656.\n\nNedaleko kostela, při vchodu na hřbitov, se nachází pohřební kaple – márnice, která je pozoruhodnou centrální stavbou s jehlancovou střechou. Pochází z 2. poloviny 18. století. Na jižní straně pohřební kaple se nacházejí sluneční hodiny od sochařky Věry Merhautové. Uvnitř má plochý strop a je ozdobená novou malbou. Na zdech se nachází sedm tabulových obrazů z 2. poloviny 18. století zpodobňující \"Tanec smrti\" a je zde také tzv. \"oltář dušiček\" pro slavení vzpomínky na věrné zesnulé.\n\n\n\n"}
{"id": "1068019", "url": "https://cs.wikipedia.org/wiki?curid=1068019", "title": "Ivan Tirpák", "text": "Ivan Tirpák\n\nIvan Tirpák je slovenský politik, který byl Křesťanskodemokratickým hnutím nominován do první vlády Vladimíra Mečiara a do vlády Jána Čarnoguského \n"}
{"id": "1068024", "url": "https://cs.wikipedia.org/wiki?curid=1068024", "title": "Měšek Lubušský", "text": "Měšek Lubušský\n\nMěšek Lubušský ( \"Mieszko lubuski\"; 1223/1227 – 1241/1242) byl lubušský kníže z dynastie Slezských Piastovců.\n\nNarodil se jako druhý z pěti synů Přemyslovny Anny, dcery Přemysla Otakara I. a Jindřicha II. Pobožného. Jeho otec zemřel roku 1241 v bitvě u Lehnice a většina z jeho dětí byla nedospělá. Měšek společně s Boleslavem byli již plnoletí, ale vládu za ně vykonávala jejich matka. V roce 1242 Měšek bez potomstva zemřel a část Lubušska byla prodána magdeburskému arcibiskupovi.\n"}
{"id": "1068025", "url": "https://cs.wikipedia.org/wiki?curid=1068025", "title": "Barbara Hendricksová", "text": "Barbara Hendricksová\n\nBarbara Anne Hendricksová (* 29. dubna 1952 Kleve) je německá sociálnědemokratická politička.\n\nOd 17. prosince 2013 zastává ve třetí vládě Angely Merkelové funkci federální ministryně pro životní prostředí, ochranu přírody, stavebnictví a bezpečnost reaktorů.\n\nV lednu 2014 rozhovoru pro noviny veřejně přiznala, že žije se ženou. Podle berlínského deníku Der Tagesspiegel se tak stala vůbec první spolkovou ministryní v Německu, která se veřejně přihlásila k lesbické orientaci.\n"}
{"id": "1068026", "url": "https://cs.wikipedia.org/wiki?curid=1068026", "title": "Gino Lucetti", "text": "Gino Lucetti\n\nGino Lucetti (31. srpna 1900 – 17. září 1943) byl italský anarchista, který provedl neúspěšný atentát na Benita Mussoliniho.\n\nLucetti bojoval v útočných jednotkách během 1. světové války. Později emigroval do Francie, odkud se vrátil, aby provedl atentát na Benita Mussoliniho, italského fašistického vůdce. Dne 11. září 1926, na náměstí Porta Pia v Římě, hodil granát na Mussoliniho auto. Granát však nevybuchnul.\nLucetti byl zatčen a v červenci 1927 odsouzen k 30 letům ve vězení. Společně s ním byl odsouzen také politik Vincenzo Baldazzi, který mu s útokem pomáhal.\n\nV roce 1943 Lucetti s pomocí několika lidí z věznice utekl, ale krátce poté byl zabit při německém bombardování města Ischia.\n"}
{"id": "1068030", "url": "https://cs.wikipedia.org/wiki?curid=1068030", "title": "FK Kladno", "text": "FK Kladno\n\nFK Kladno je český futsalový klub z Kladna, hrající od sezóny 2016/17 druhou celostátní futsalovou ligu - sk. Západ. Klub byl založen v roce 1982 pod názvem Ebárna boys Kladno. Klub tak patří k nejstarším, dosud stále aktivním, futsalovým klubům v republice. V roce 1993 se stal klub zakládajícím členem 1. celostátní ligy. Před sezónou 2005/06 došlo ke spolupráci s fotbalovým klubem SK Kladno, což znamenalo mimo jiné i změnu názvu na \"SK Kladno\".\n\nV roce 2011 došlo k přerušení spolupráce s fotbalovým klubem a k následnému přejmenování na FK SAT-AN Kladno. V roce 2015 po odchodu hlavního sponzora (společnost SAT-AN) z klubu se kladenský celek přejmenoval na FK Kladno.\n\nSvé domácí zápasy odehrává klub ve sportovní hale Kladno s kapacitou 800 diváků.\n\nZdroj: \n\n\nZdroj: \n\n\"Aktuální k datu: 11. září 2015\"\n\nZdroj: \n\n"}
{"id": "1068042", "url": "https://cs.wikipedia.org/wiki?curid=1068042", "title": "Anatolský pastevecký pes", "text": "Anatolský pastevecký pes\n\nAnatolský pastevecký pes (anglicky: \"Anatolian Shepherd Dog\") je turecké psí plemeno, které se obecně dělí na několik typů: akbaš, karabaš a kangal.\n\nAnatolský pastevecký pes pochází z oblasti Anatolie, tedy z dnešního Turecka. Předky anatolského pasteveckého psa dnes neznáme, protože tato plemena vyhynula někdy v době 6 000 př. n. l., zachovaly se o nich jen záznamy a kostry. První zmínky o psech podobných dnešním anatolským pasteveckým psům nacházíme na asyrských deskách a babylonských reliéfech. V tehdejší době byla podporována přirozená agrese, kvůli ochraně dobytka a majetku, proto jsou často popisováni i jako mohutná a agresivní zvířata, která se svojí vytrvalostí podobají vlkům. I dnes má mnoho jedinců plemene agresivní sklony, přestože jsou z čistokrevné linie. Úplně původním využitím těchto psů však nebylo hlídání stád, ale lov lvů. Při hlídání stád však museli být velmi odolní, trávili se stádem dnem i noc a často si sami museli sehnat potravu.\n\nV České republice toto plemeno zastřešuje Moloss club a první jedinec plemene sem přivezený byla fena a to v roce 1998, jedná se tedy o nové a neznámé plemeno. V současné době zde nalezneme několik chovatelských stanic a chov anatolských pasteveckých psů se rozvíjí. Oficiální zkratka používaná pro toto plemeno je APP. Akbaš, karabaš i kangal považováni za varianty plemene anatolský pastevecký pes a proto je možné křížit je mezi sebou. Akbašové jsou většinou čistě bílí, kangalové jsou žlutohnědí. Uznání těchto variant za samostatná plemena je v nedohlednu, přesto některé z variant, třeba akbašové, mají v USA vlastní plemennou knihu.\nAnatolští pastevečtí psi jsou samostatní, aktivní a inteligentní psi. Dokáží si sami poradit i sami se rozhodnout. Jsou to poměrně klidní a rozvážní psi a nikdy nejsou na svém majiteli závislí. Respektují a poslouchají pouze jednoho člena rodiny, který je pro ně dostatečně autoritativní, proto není vhodné pořizovat je do rodiny. Nikdy otrocky neposlouchají a vždy si rozmyslí, zda jim skutečně stojí za to, daný povel splnit. Jsou odvážní a loajální. Také spíše těžkopádní a mohutní, ne moc rychlí. Přirozeně se štítí vody a většinou k ní nemají kladný vztah.\n\nO štěňatech těchto psů je známo, že jsou klidnější a méně aktivní, než ostatní štěňata jiných plemen. Přestože jsou to velmi klidní psi, při návštěvě nezvaného hosta umí rázně zakročit. Ochraňují svoji rodinu i majetek, ale bez důvodu neútočí. K cizím se chovají odměřeně, většinou se jim vyhýbají.\n\nS dětmi vycházejí bez problémů a dětské hry jim nevadí. S domácími zvířaty vycházejí dobře, ale mají sklony ochraňovat je před domnělými útočníky. Nedomácí zvířata mají sklony pronásledovat a dávit. S jinými psy často vycházejí špatně.\nAnatolský pastevecký pes vyžaduje oplocený pozemek a hodí se spíše na vesnici. Pokud není plot dost vysoký, mohou mít tendenci utíkat, pro rozšíření vlastního teritoria. Ve štěněcím období je nutná řádná socializace, která by neměla zahrnout jen lidi, ale i jiná zvířata a předměty. Naprosto se nehodí do města. Nejlepší pro něj bude venkovní bouda s velkou zahradou na vesnici či venkově. Jsou stavěni jak na horké letní dny tak na mrazivé zimy. Hodí se pro zkušené chovatele, kteří mají s výcvikem a výchovou psů zkušenosti.\n\nJejich srst je spíše krátká, s podsadou a je velmi hustá. Dlouhosrstí jedinci jsou z chovu vylučováni. Srst anatolského pasteveckého psa vyžaduje pravidelné vyčesávání. Mytí šamponem není nutné, protože je samočistící.\n\nVyžadují hodně pohybu jakéhokoliv typu, nejvhodnější jsou pro ně dlouhé procházky, nejlépe ne ve městě.\n\nVyžadují výcvik i výchovu a to již od štěněte. Ta musí být tvrdá. Chovatel se musí obrnit trpělivostí, protože to jsou tvrdohlaví psi a přestože jsou inteligentní, neradi se učí. I dospělí psi většinou zvládají jen základní povely.\n\n"}
{"id": "1068044", "url": "https://cs.wikipedia.org/wiki?curid=1068044", "title": "Sverre Lunde Pedersen", "text": "Sverre Lunde Pedersen\n\nSverre Lunde Pedersen (* 17. července 1992 Bergen) je norský rychlobruslař.\n\nV roce 2008 se poprvé představil na Mistrovství světa juniorů, v následující sezóně pravidelně startoval ve Světovém poháru juniorů. V seniorském Světovém poháru debutoval o rok později. V letech 2010, 2011 a 2012 získal na juniorských světových šampionátech devět medailí, z toho osm zlatých. Již roku 2011 se zúčastnil seniorských šampionátů, přičemž na Mistrovství Evropy se umístil na šesté příčce. V následujících letech svoje výsledky ještě vylepšil, neboť na ME 2013 a vícebojařských MS 2013 a 2014 skončil čtvrtý. Zúčastnil se Zimních olympijských her 2014, kde jeho nejlepším individuálním výkonem bylo páté místo v závodě na 5000 m (kromě toho byl osmý na distanci 1500 m a s norským týmem pátý ve stíhacím závodě družstev). Svoji první velkou medaili, bronzovou, vybojoval na Mistrovství světa ve víceboji 2015, o rok později získal stříbro. Na MS na jednotlivých tratích 2016 si dobruslil pro bronz na distanci 5 km a pro stříbro ve stíhacím závodě družstev. Ze světového šampionátu 2017 si přivezl bronz ze stíhacího závodu družstev. Zúčastnil se Zimních olympijských her 2018, kde v závodě na 5000 m vybojoval bronzovou medaili, na trati 1500 m se umístil na 9. příčce, ve stíhacím závodě družstev získal zlatou medaili a v závodě s hromadným startem skončil v semifinálové jízdě. Na Mistrovství světa ve víceboji 2018 si dobruslil pro stříbrnou medaili a z víceboje na ME 2019 si přivezl bronz. Na Mistrovství světa na jednotlivých tratích 2019 vyhrál závod na 5000 m a získal stříbro na distanci 1500 m a ve stíhacím závodě družstev. Během následného vícebojařského světového šampionátu 2019 obhájil stříbrnou medaili. Na ME 2020 získal bronzovou medaili ve stíhacím závodě družstev.\n\n"}
{"id": "1068054", "url": "https://cs.wikipedia.org/wiki?curid=1068054", "title": "Cress Williams", "text": "Cress Williams\n\nCress Williams (* 26. července 1970 Heidelberg, Německo) je americký herec.\n\nV televizi hraje od první poloviny 90. let 20. století. V letech 1993–1994 působil ve vedlejší roli v seriálu \"Beverly Hills 90210\", v letech 1993–1998 se objevoval v sitcomu \"Living Single\" a roku 1994 si také zahrál v seriálu \"\" (Talak'talan v epizodě „“). Ve významnějších rolích se dále představil také např. v seriálech \"Leaving L.A.\" (1997), \"Pohotovost\" (1998–2008), \"Detektiv Nash Bridges\" (2000–2001), \"Providence\" (2001–2002), \"Veronica Mars\" (2005–2006), \"Zločiny ze sousedství\" (2006–2007), \"Chirurgové\" (2006–2008), \"Útěk z vězení\" (2008) a \"Friday Night Lights\" (2010–2011). V letech 2011–2015 působil v seriálu \"Doktorka z Dixie\", kde ztvárnil starostu Hayese, od roku 2017 působí v titulní roli v seriálu \"Black Lightning\". Objevil se také v některých filmech, jako jsou \"Zkurvená generace\" (1995), \"Drsný a drsnější\" (1996), \"Anděl smrti\" (1998), \"Nepolíbená\" (1999), \"Malá černá skříňka\" (2004), \"Ball Don't Lie\" (2008) či \"In Your Eyes\" (2014).\n\n"}
{"id": "1068055", "url": "https://cs.wikipedia.org/wiki?curid=1068055", "title": "KAI T-50 Golden Eagle", "text": "KAI T-50 Golden Eagle\n\nKAI T-50 Golden Eagle je rodina nadzvukových jednomotorových proudových cvičných a víceúčelových bojových letounů vyvinutých konsorciem tvořeným jihokorejskou společností Korea Aerospace Industries (KAI) a americkou Lockheed Martin. T-50 je první nadzukový bojový letoun vyvinutý v Korejské republice a jeden z mála nadzvukových cvičných letounů (viz např. Northrop T-38 Talon). Vývoj letounu byl zahájen na konci 90. let 20. století. První let prototypu proběhl v roce 2002 se zkušebním pilotem pplk. Cho Gwang-Je z továrního letiště KAI v Sachonu. Jihokorejské letectvo letoun zařadilo do služby v roce 2005. Ze základního cvičného letounu T-50 byla následně odvozena akrobatická varianta T-50B, cvičně-bojová varianta pro pokročilý výcvik TA-50 a dále plnohodnotný víceúčelový bojový letoun FA-50. Typ provozují či si jej objednala letectva Korejské republiky, Indonésie, Iráku, Filipín a Thajska.\n\nZákladem celé rodiny je nadzvukový cvičný letoun T-50, který byl vyvinut ve spolupráci KAI a americké společnosti Lockheed Martin. Z něj byla vyvinuta ozbrojená verze TA-50 (LIFT). Indonésie roku 2011 objednala 16 letounů ve verzi T-50I. V roce 2010 byl letoun nabídnut USA jako náhrada za tamní cvičný letoun Northrop T-38 Talon. Americké letectvo má v rámci programu T-X zájem až o 1000 cvičných letounů. Amerikanizovaná verze T-50A byla veřejnosti představena v únoru 2016.\n\nZ ozbrojeného cvičného letounu TA-50 je odvozen lehký víceúčelový bojový letoun FA-50, kterým jihokorejské letectvo nahradí letouny typu F-5E/F Freedom Fighter a A-37 Dragonfly. První prototyp vznikl přestavbou stroje T-50 a byl zalétán v roce 2011. V prosinci 2011 jihokorejské letectvo objednalo prvních 20 strojů FA-50 s termínem dodání v roce 2014. V květnu 2013 byla zadána výroba dalších 40 kusů. Dosažení plné operační způsobilosti jihokorejských FA-50 je plánováno na rok 2016. Prvním exportním úspěchem typu FA-50 byla filipínská objednávka 12 letounů ve verzi T-50PH.\n\nVerze FA-50 má oproti T-50 zdokonalenou avioniku a vybavením kokpitu, upravený drak, objemnější palivové nádrže a je schopna nést širší spektrum podvěšené výzbroje. Pod delším radomem v přídi nese nový radar vyvinutý na základě izraelského typu ELTA EL/M-2032. Další odlišností je instalace nového datalinku, nebo výmetnic klamných cílů. V případě potřeby může být instalován i motor odlišného typu. Pohonný systém tvoří proudový motor General Electric F404-102 s tahem 78 kN a digitálním řízením FADEC. Výzbroj tvoří rotační 20mm kanón a až 4500 kg výzbroje nesené na sedmi závěsných bodech. Tvoří ji například protizemní střely AGM-65 Maverick, klasické i naváděné pumy, kontejnerové pumy, nebo protiletadlové řízené střely AIM-9 Sidewinder.\n\n23. května 2017 spustila filipínská armáda útok ve městě Marawi v provincii Lanao del Sur s cílem zajmout vůdce skupiny Abu Sayyaf, která byla spřízněná s organizací Islámský stát. Výsledkem byla nejdelší městská bitva v moderních filipínských dějinách. Po dvou dnech pozemních bojů se do operace zapojilo i filipínské letectvo. Jeho úkolem bylo uskutečnit letecké údery na asi 30 zbývajících ozbrojenců z džihádistické skupiny Mauti, které se pozemním jednotkám nedařilo vytlačit z jejich pozic ve třech vesnicích v okolí města.\n\nDo konce prvního týdne kampaně nasadilo filipínské letectvo oba své bojové letouny - FA-50 a OV-10 Bronco. Po krátkém příměří, během něhož byli evakuováni civilisté, se 3. června pozemní potyčky a letecké údery obnovily. K \"slovu\" se opět dostaly FA-50, které bombardovaly centrum města. O dva dny později se do blízké palebné podpory pozemních jednotek zapojily spolu s FA-50 i vrtulníky AW109E. Do oblasti nad městem Marawi se stíhačky vrátily znovu 9. června, když prováděly nálety na okolní vesnice pod kontrolou džihádistů z Mauti.\n\nPo počátečních úspěších letadel FA-50 se však odehrál incident, při kterém tyto stroje takříkajíc pálily do vlastních řad. K případu došlo 12. července, kdy se stíhačky FA-50PH pokusily shodit čtyři neřízené pumy na obranné pozice asi 80 militantů ze skupiny Mauti a IS. Jedna z pum dopadla přibližně 200 metrů od vytyčeného cíle a zasáhla budovu, ve které se nacházely vládní jednotky. V důsledku tohoto incidentu byli zabiti dva vojáci a 11 dalších utrpělo zranění. Po provedení téměř 70 úspěšných misí tak musela být celá letka FA-50PH kvůli vyšetřování dočasně uzemněna.\n\nDo bojů se letadla FA-50 znovu zapojila v polovině srpna a byla nasazována až do úplného ukončení celé operace. Ta oficiálně skončila 23. října 2017 po pěti měsících bojů, když filipínský tajemník národní obrany Delfin Lorenzana informoval o vítězství nad teroristy v Marawi.\n\n\n\n\n\n\n"}
{"id": "1068062", "url": "https://cs.wikipedia.org/wiki?curid=1068062", "title": "Renáta Kellnerová", "text": "Renáta Kellnerová\n\nRenáta Kellnerová (* 4. července 1967) je česká manažerka, zakladatelka a předsedkyně správní rady Nadace The Kellner Family Foundation.\n\nV září 1993 se stala členkou představenstva nově založené akciové společnosti PPF moravskoslezský investiční fond, jednoho ze dvou fondů založených investiční skupinou PPF pro druhou vlnu kupónové privatizace.\n\nV prosinci 2002 založila s manželem Petrem Kellnerem Nadaci Educa, ve které působila jako předsedkyně správní rady. Nadace Educa finančně podporovala studenty soukromého osmiletého gymnázia Open Gate ve středočeských Babicích. V květnu 2009 založila s manželem Nadaci The Kellner Family Foundation, která převzala činnost Nadace Educa. V srpnu 2013 se stala předsedkyní představenstva nově založené akciové společnosti Czech Equestrian Team, která se zabývá chovem a výcvikem sportovních koní.\n"}
{"id": "1068068", "url": "https://cs.wikipedia.org/wiki?curid=1068068", "title": "Peter Altmaier", "text": "Peter Altmaier\n\nPeter Altmaier (* 18. června 1958, Ensdorf) je německý politik, člen Křesťanskodemokratické unie (CDU). \n\nOd května 2012 působil ve druhé vládě Angely Merkelové ve funkci federálního ministra pro životní prostředí, ochranu přírody a bezpečnost reaktorů. Od 17. prosince 2013 zastává funkci ministra při úřadu kancléřky ve třetí vládě Angely Merkelové. \n\nPřed federálními volbami na podzim 2017 má za úkol dohlížet na volební program CDU.\n"}
{"id": "1068069", "url": "https://cs.wikipedia.org/wiki?curid=1068069", "title": "Ústava Filipa Orlika", "text": "Ústava Filipa Orlika\n\nÚstava Filipa Orlika (Orlíka) ( ) čili Pakty a ústavy práv a svobod záporožského vojska ( ) je ústavní dokument ukrajinského hejtmana Filipa Orlika z roku 1710. Tato dohoda mezi hejtmanem Filipem Orlikem a atamanem Kostem Hordijenkem, představitelem kozáckého vojska, určovala práva a povinnosti všech členů vojska. Dohodu schválil švédský král Karlem XII. Byla napsaná v latině a zároveň ve staroukrajinštině a skládá se z preambule a šestnácti článků. Podle hodnocení ukrajinských historiků je jednou z prvních evropských ústav. Někteří se sice rozcházejí v názoru, zda se jedná o ústavu dnešního typu, avšak je to dílo, které přispělo k pokroku a výrazně předčilo svoji dobu, neboť první ústavy v Evropě a USA se objevily až o 70 let později. Účinnosti však nenabyla, jelikož byla sepsána v exilu a její autoři neměli možnost vrátit se do země.\n\nPo porážce v bitvě u Poltavy hejtman Ivan Mazepa se svými nejbližšími stoupenci z řad kozáckých důstojníků spolu s pozůstatky ukrajinsko-švédské armády zůstali na území Osmanské říše při snaze zachránit se před ruskou armádou. Zde Ivan Mazepa zemřel. Jeho nejpravděpodobnějším nástupcem byl hejtmanovi blízký písař Filip Orlik. Při jeho volbě byl přijat dokument, který určoval práva a povinnosti hejtmana.\n\nKonstituce byla přijata 5. dubna roku 1710 na kozácké schůzi u města Tighina (turecký název Bendery, dnes je součástí Moldavska) na pravém břehu řeky Dněstr. Proto je někdy nazývána jako Benderská ústava.\n\nPro vymezení státu autoři často použivají pojem území záporožského vojska či Ukrajina.\n\nZákonodárná moc se uděluje generální radě, která má roli parlamentu. Do ní patřili staršinové, rádci, plukovníci z měst a sotníci ze Záporožské Siči (článek 6). Generální rada měla pracovat třikrát do roka, a to v lednu, dubnu a říjnu. Na shromážděních měla jednat o bezpečnosti státu, věcech veřejných, vyslýchala zprávy od hejtmana a mohla jednat o nedůvěře hejtmanovi.\n\nNejvyšší výkonnou moc měl hejtman, jehož vláda byla celoživotní. V době mezi zasedáními rady vykonával její povinnosti. Hejtman neměl právo nakládat se státním pokladem a územím. Nemohl vytvářet vlastní administraci a uplatňovat tresty vůči lidem (články 6,7 a 8). Hejtmanovi byla udělována pevně daná částka pro jeho materiální potřeby, ale jenom po dobu působení ve funkci.\n\n9. května roku 2010 byl v Benderách odhalen pomník Ústavě na počest 300. výročí. Pomník je ve tvaru knihy, do které je vyrytá historie ústavy a její plný název v ukrajinštině a latině.\n\n29. června roku 2011 byl v Kristianstadu otevřen památník a odhalena pamětní deska ukrajinskému hejtmanovi Filipu Orlikovi. Otevření bylo datováno k 15. výročí Ústavy Ukrajiny. Tento čin byl iniciován velvyslanectvím Ukrajiny ve Švédsku. Na stěnu domu, ve kterém pobýval v letech 1716 -1719 Filip Orlik, byla umístěna pamětní deska. Památník, dar Ukrajiny švédskému městu Kristianstad, vytvořila dílna ukrajinských sochařů Olese Sidoruka a Borise Krylova.\n\nPamátník otevřel hejtman města Kristianstad a velvyslanec Ukrajiny ve Švédsku.\n\n\n"}
{"id": "1068070", "url": "https://cs.wikipedia.org/wiki?curid=1068070", "title": "Kostel Navštívení Panny Marie (Květnov)", "text": "Kostel Navštívení Panny Marie (Květnov)\n\nKostel Navštívení Panny Marie je římskokatolický kostel zasvěcený Navštívení Panny Marie v Květnově v okrese Chomutov. Od roku 1963 je chráněn jako kulturní památka. Kostel stojí na terase na nízkém návrší severovýchodně od vesnice. Od osmnáctého do počátku dvacátého století byl známým poutním místem zvaným \"Perla Krušnohoří,\" které navštěvovalo až 20 000 poutníků z obou stran Krušných hor ročně.\n\nPrvní písemná zmínka o kapli, která byla předchůdcem dnešního kostela, pochází až z roku 1592, ale postavena byla již někdy v polovině 16. století. Její správu vykonávali chomutovští jezuité a v roce 1669 pro ni ve Freibergu koupili zvon. Původní kaple tvoří současný presbytář a kratší část lodi, protože v roce 1674 byl kostel rozšířen, přistavěna sakristie a rok později ještě věž. Vznikla také ohradní zeď se schodištěm a malou kaplí Narození Panny Marie naproti západnímu průčelí kostela.\n\nV západním štítu je nad hlavním vstupem výklenek se sochou Panny Marie Květnovské. Hlavní oltář je barokní z doby okolo roku 1700 a jeho součástí je pozdně gotická dřevořezba Panny Marie. Kromě něj jsou v kostele ještě dva boční oltáře zasvěcené svaté Anně a svatému Janu Nepomuckému.\n\nPodle legendy o založení poutního místa zde pasáček proklínal neposlušné stádo ovcí a uslyšel napomenutí Panny Marie, jejíž sošku zahlédl ve křoví. Přinesl ji do vsi, kde se obyvatelé rozhodli vystavět Panně Marii kapli, ale navezený stavební materiál se pokaždé přesunul na místo původního nálezu sošky, a proto kapli postavili na místě dochovaného kostela.\n\n\n"}
{"id": "1068071", "url": "https://cs.wikipedia.org/wiki?curid=1068071", "title": "Richard Riehle", "text": "Richard Riehle\n\nRichard Riehle (* 12. května 1948 Menomonee Falls, Wisconsin) je americký herec.\n\nVe filmu se poprvé představil v roce 1977, nicméně pravidelně začal hrát až od roku 1989. Hrál např. v sitcomech \"Ferris Bueller\" (1990–1991), \"S dětmi na krku\" (2001–2005) a \"Married to the Kellys\" (2003)–2004), představil se v mýdlové opeře \"Mladí a neklidní\" (2007) a působil v internetovém seriálu \"Poor Paul\" (2008–2011). V mnoha dalších seriálech měl epizodní role (např. \"Quantum Leap\", \"Roseanne\", \"To je vražda, napsala\", \"Právo v Los Angeles\", \"Ally McBealová\", \"Buffy, přemožitelka upírů\", \"Nemocnice Chicago Hope\", \"Diagnóza vražda\", \"Sabrina – mladá čarodějnice\", \"Columbo\", \"Pohotovost\", \"Kauzy z Bostonu\", \"Dva a půl chlapa\", aj.). Ve světě Star Treku se objevil ve třech seriálech: \"\" (1992; jako Batai v epizodě „Vnitřní světlo“), \"\" (2000; jako Seamus Driscol v epizodách „Přístav v bouři“ a „Duchové“) a \"\" (2004; jako doktor Jeremy Lucas v epizodách „Kryostanice 12“ a „Augmenti“). Hrál také např. ve filmech \"Glory\" (1989), \"Smažená zelená rajčata\" (1991), \"Zachraňte Willyho!\" (1993), \"Uprchlík\" (1993), \"Casino\" (1995), \"Strach a hnus v Las Vegas\" (1998), \"Mercury\" (1998), \"Banditi\" (2001), \"The Fluffer\" (2001), \"Mysterious Skin\" (2004), \"U nás na farmě\" (2004), \"Pozemšťan\" (2007), \"Halloween II\" (2009), \"Ženy sobě\" (2011), \"\" (2014) nebo \"In Your Eyes\" (2014).\n\n"}
{"id": "1068082", "url": "https://cs.wikipedia.org/wiki?curid=1068082", "title": "Ježov (hrad)", "text": "Ježov (hrad)\n\nJežov je zaniklý hrad v katastrálním území obce Mirošovice na severovýchodním okraji Senohrab v okrese Praha-východ. Hrad stál na ostrožně nad soutokem Kunického potoka a Mnichovky v nadmořské výšce 335 metrů. Část hradního areálu zabralo severní zhlaví železniční stanice Senohraby. Pozůstatky hradu jsou chráněny jako kulturní památka. \n\nPrvní písemná zmínka pochází z roku 1377, kdy hrad již stál a byl uveden jako součást zlenického panství, které Karel IV. udělil v léno Ondřejovi z Dubé. Na konci 14. století se dvakrát krátce po sobě stal jako odúmrť majetkem krále, až ho v roce 1399 získal Bušek z Petrovic. Roku 1463 zlenické panství i s Ježovem koupil Zdeněk Kostka z Postupic a připojil ho ke svému Komornímu Hrádku. Sousední hrad Zlenice byl okolo roku 1465 dobyt a pobořen a je možné, že stejný osud postihl i Ježov. V písemných pramenech je zmíněn až v letech 1525 a 1554. Obě zprávy ho zmiňují jako pustý.\n\nHradní areál byl výrazně změněn stavbou železničního náspu. Ostrožnu chránil mohutný val s příkopem, za kterými se nacházelo předhradí. Větší část zmíněného opevnění zanikla a dochoval se jen krátký úsek na východní straně. Plocha předhradí i hradního jádra byla upravena při stavbě strážního domku. Ten stojí v místech, kudy probíhal druhý příkop okolo jádra. Na jihovýchodní straně se dochovaly části vyzdívky vnější strany příkopu. Podle nalezených úlomků byly některé hradní budovy zastřešeny břidlicovou krytinou, a proto lze předpokládat, že hrad představoval poměrně výstavný objekt.\n\nZbytky hradu jsou volně přístupné.\n\n\n"}
{"id": "1068086", "url": "https://cs.wikipedia.org/wiki?curid=1068086", "title": "Přátelé Miloše Zemana", "text": "Přátelé Miloše Zemana\n\nPřátelé Miloše Zemana, z. s., je spolek, jehož uváděným hlavním cílem je propagace názorů a postojů Miloše Zemana a zároveň kultivace veřejného života v České republice. Spolek podporoval kandidaturu Miloše Zemana na prezidenta v roce 2013 a především v roce 2018, kdy sloužil jako základní prvek jeho kampaně včetně zajišťování většiny financování. \n\nVznikl ještě jako občanské sdružení 24. července 2008, zakládajícími členy byli Miroslav Grégr, Karel Srp a Miroslav Šlouf.\n\nJedním z cílů spolku už v době jeho založení bylo, aby se Miloš Zeman stal českým prezidentem, což ve volbách roku 2013 podařilo. V roce 2009 Přátelé Miloše Zemana založili Stranu Práv Občanů ZEMANOVCI, vznik politické strany tehdy podpořily více než dvě třetiny delegátů na sjezdu v Praze. Strana sama však v dalších sněmovních volbách neuspěla, získala pouze 1,51 % hlasů a do Poslanecké sněmovny se tak nedostala.\n\nV prezidentských volbách roku 2018 spolek vedl masivní kampaň na podporu Miloše Zemana. K 4. lednu 2018 však spolek nebyl registrován jako třetí osoba pro volbu prezidenta na stránkách Úřadu pro pro dohled nad hospodařením politických stran a politických hnutí.\n\nPodle přehledu nepeněžitých bezúplatných plnění spolek v prvním kole poskytl do kampaně plnění ve výši přes 8 mil. Kč. Zemanův poradce Martin Nejedlý záležitost komentoval slovy: „\"Kampaň Miloše Zemana neexistuje. Chceme vyjádřit podporu, nebavme se proto o kampani, ale o podpoře. To je strašný rozdíl.\"“ Dodal, že financování billboardů se voliči dozvědí až v květnu, tedy po prezidentských volbách. Původ peněz nedokázal vysvětlit ani další člen spolku, Jan Veleba.\n\nV lednu 2018 Miloš Zeman zveřejnil seznam dárců spolku. Jedná se o šest firem a čtrnáct osob, mezi kterými je firma Ray Service, majitel reklamní a tiskařské firmy Jiří Rozsypálek, podnikatel Jiří Berger, advokáti Jiří Jestřáb a Richard Tománek, podnikatelé Tomáš Haratek a René Gucký. Dalšími sponzory jsou Jaroslav Menčík, Martin Chládek, Jan Kůna, Petr Tauchman, Petr Sádlo, Luboš Kozák, Jana Verneková, Miloslav Havlíček a firmy J.K.L. PARTNERS s.r.o., CONTRADICTION s.r.o., CAR SERVICE GROUP, Filafil a.s. a Komerc Servis CZ, s.r.o.\n\nV souvislosti s financováním činnosti spolku se v Českém rozhlase objevilo mimo jiné jméno reklamní agentury Olmer ad (dříve IMDZ) spojené s aktivitami českého podnikatele Pavla Tykače a jeho skupiny Severní energetická. 885 tisíc korun z milionu, který agentuře Olmer ad v prosinci 2017 naúčtovala ztrátová firma Contradiction bylo ještě v témže měsící odesláno na účet spolku Přátelé Miloše Zemana. \"Úřad pro dohled nad hospodařením politických stran a hnutí\" financování volební kampaně prověřoval, nicméně transakce typu převodu mezi společností Contradiction a Olmer ad jsou mimo záběr tohoto prověření. Agentura Olmer ad nicméně popírá, že by transakce měla spojitost s následným darem společnosti Contradiction. Společnosti Contradiction popírá, že by transakce a dar měly spojení s obchodními aktivitami některé z firem. Možnost propojení s darem popírá i Pavel Tykač\n\n\"Kolegium zakládajících členů\" se stalo statutárním orgánem sdružení, které ze svého středu volí \"předsedu\", který pak reprezentuje sdružení navenek, které jmenuje a odvolává členy 21členné \"Rady zakladatelů sdružení\", a které rozhoduje o přijetí fyzické nebo právnické osoby za člena sdružení a o zániku členství ve sdružení. Alespoň jednou ročně se schází \"Shromáždění členů sdružení\", které projednává koncepční otázky.\n\nPodle zápisu ve spolkovém rejstříku je předsedou představenstva Zemanův kancléř Vratislav Mynář, dále záznamy uvádějí jako člena představenstva Karla Srpa. Mezi členy patří i Martin Nejedlý a předseda Strany Práv Občanů Jan Veleba. Spolek od svého založení nevykázal ani jednu výroční zprávu.\n\n"}
{"id": "1068087", "url": "https://cs.wikipedia.org/wiki?curid=1068087", "title": "Herkulova věž", "text": "Herkulova věž\n\nHerkulova věž (galicijsky a španělsky: \"Torre de Hércules\") je maják z doby antického Říma stojící na poloostrově, který je součástí území města A Coruña v Galicii na severozápadě Španělska. Maják je 55 metrů vysoký. Je nejstarším římským majákem, který je stále v provozu. Maják patří od 27. června 2009 do světového dědictví.\n"}
{"id": "1068093", "url": "https://cs.wikipedia.org/wiki?curid=1068093", "title": "Jarmanka větší", "text": "Jarmanka větší\n\nJarmanka (\"Astrantia major\") je vytrvalá rostlina, jediný druh rodu jarmanka který roste v české přírodě. Pro svůj vzhled, nenáročnost a trvanlivost je používána jako okrasná zahradní rostlina a bývá za tímto účelem množena a šlechtěna. Při kvetení jsou na jarmance větší nejnápadnější paprskovité listeny z jejichž středů míří směrem vzhůru krátké stopky s drobnými květy.\n\nDruh se vyskytuje převážně jen v Evropě, od Španělska a Velké Británie na západě po Bělorusko a Ukrajinu na východě.\n\nV České republice se vyskytuje na většině území, ovšem místy chybí nebo je vzácná. Nejčastěji roste na vlhkých loukách, ve světlých lesích a v řídkých křovinách kde dává přednost zásaditým, kyprým a na živiny bohatým půdám. Častější je ve středních polohách mezofytika, obvykle v nadmořské výšce od 250 do 1000 m. V Alpách roste i ve výšce 2000 m.\n\nVytrvalá bylina s přímou lodyhou vysokou 30 až 60 cm která vyrůstá z krátkého dřevnatějícího oddenku. Lodyha je dutá, mělce rýhovaná, lysá a obvykle jednoduchá nebo jen řídce větvená. Přízemní listy s řapíkem až 20 cm dlouhým mají čepele dlanitě sečné s 5 až 7 trojlaločnými ostře zubatými úkrojky. Na lodyze vyrůstají tři až čtyři obdobné listy, které jsou ale menší a mají výrazně kratší řapíky s blanitou pochvou; krajní úkrojky mohou někdy srůstat.\n\nNa vrcholu lodyhy roste jedno nebo několik vrcholičnatých květenství s jednoduchými okolíky na dlouhých stopkách sestavených z drobných stopkatých květů. Nápadné, až 3 cm dlouhé, bělavé, zelenavé, načervenalé nebo až purpurové listeny se třemi až pěti podélnými žilkami jsou kopinaté, na bázi srostlé a vpředu zoubkované.\n\nPět vytrvalých kališních lístků je úzce kopinatých a mají dlouhý hrot. Stejný počet poměrně nenápadných zelenavých nebo narůžovělých, kopinatých a zahnutých korunních lístků mívá délku asi 2 mm. V květu je dále pět tyčinek s prašníky, semeník složený ze dvou plodolistů a dvě dlouhé čnělky s bliznami. Květy kvetou obvykle v červnu a červenci, opylovány jsou hmyzem. Ploidie jarmanky větší je 2n = 28.\n\nPlodem je světle hnědá, 6 až 8 mm dlouhá dvounažka poltící se ve dvě podélné eliptické nažky s pěti zřetelnými žebry a několika drobnými výrůstky. Rostlina se rozmnožuje hlavně semeny (nažkami) a na kratší vzdálenosti i rozrůstáním oddenků, pak vytváří husté kolonie.\n\nDruh se v zahradnické praxi pěstuje a šlechtí jako rostlina ozdobná květem. Mimo výše uvedeného rozmnožování semeny (vzniká nevyrovnané potomstvo) se nové rostliny získávají v časném jaře rozdělováním ještě nenarašených trsů nebo modernějším způsobem prostřednictví tkáňových kultur. Na podzim vysetá semena příštím rokem vyklíčí a po rozsazení v následném roce začínají kvést. Rostliny se používají pro výsadbu do parků nebo okrasných zahrad, v hlubokém stínu málo kvetou a na celodenním slunci je nutno jim zajistit dostatek vláhy. Právě rozkvetlá květenství se používají i k řezu, ve váze vydrží asi týden.\n\nNať rostliny obsahující silice, hořčiny, saponiny i třísloviny se sbírala v době kvetení a její odvar se používal jako antialergikum – při alergické rýmě nebo ke koupelí při ekzémech. V některých případech můžeme inhalací potlačit blížící se astmatický záchvat. Jarmanka také zvyšuje tvorbu žaludečních šťáv, užívá se proto pro zlepšení trávení a jako močopudný prostředek. \n\nJarmanka větší se vyskytuje v pěti poddruzích, v České republice roste pouze nominátní poddruh jarmanka větší pravá.\n\n"}
{"id": "1068096", "url": "https://cs.wikipedia.org/wiki?curid=1068096", "title": "Římskokatolická farnost Bukovník", "text": "Římskokatolická farnost Bukovník\n\nŘímskokatolická farnost Bukovník je územním společenstvím římských katolíků v rámci sušicko-nepomuckého vikariátu českobudějovické diecéze.\n\nVes Bukovník se poprvé připomíná k roku 1251, místní plebánie k roku 1260. V pozdější době místní duchovní správa zanikla, samostatná farnost byla obnovena až v roce 1703. Tehdy byla také vybudována nová fara s rozsáhlým hospodářstvím (dnes v soukromých rukou). Ke kostelu byla roku 1620 přistavěna boční kaple a dále upravován byl na konci 17. století. V letech 1989–1990 farnost v Bukovníku spravoval jako administrátor ex currendo pozdější pražský arcibiskup, kardinál Miloslav Vlk.\n\nFarnost Bukovník je součástí kollatury farnosti Strašín, odkud je vykonávána její duchovní správa.\n"}
{"id": "1068109", "url": "https://cs.wikipedia.org/wiki?curid=1068109", "title": "Římskokatolická farnost Albrechtice u Sušice", "text": "Římskokatolická farnost Albrechtice u Sušice\n\nŘímskokatolická farnost Albrechtice u Sušice je územním společenstvím římských katolíků v rámci sušicko-nepomuckého vikariátu českobudějovické diecéze.\nFarnost v Albrechticích existovala již kolem roku 1150. Král Vladislav I. daroval ves premonstrátům z kanonie ve Windbergu. Kolem roku 1240 byl vybudován na místě staršího dnešní kostel sv. apoštolů Petra a Pavla, presbytář byl nově zaklenut ve 14. století. Z 15. století pocházejí dodnes zachované nástěnné malby. V 18. století byl kostel barokně upraven. Ve 20. století přestal být do farnosti ustanovován sídelní kněz.\nFarnost Albrechtice u Sušice je součástí kollatury farnosti Strašín, odkud je vykonávána její duchovní správa.\n"}
{"id": "1068119", "url": "https://cs.wikipedia.org/wiki?curid=1068119", "title": "Italská fotbalová reprezentace do 21 let", "text": "Italská fotbalová reprezentace do 21 let\n\nItalská fotbalová reprezentace do 21 let je italská mládežnická fotbalová reprezentace složená z hráčů do 21 let, která spadá pod Italskou fotbalovou federaci (Federazione Italiana Giuoco Calcio – FIGC). Reprezentuje Itálii v kvalifikačních cyklech na Mistrovství Evropy hráčů do 21 let a v případě postupu i na těchto šampionátech. \nFotbalisté musí být mladší 21. roku na začátku kvalifikace, to znamená, že na evropském šampionátu mohou poté startovat i trochu starší.\n\nItalská jedenadvacítka ve své historii pětkrát triumfovala na Mistrovství Evropy hráčů do 21 let, je tak nejúspěšnější reprezentací v této kategorii:\n\n"}
{"id": "1068120", "url": "https://cs.wikipedia.org/wiki?curid=1068120", "title": "Francouzská fotbalová reprezentace do 21 let", "text": "Francouzská fotbalová reprezentace do 21 let\n\nFrancouzská fotbalová reprezentace do 21 let (francouzsky \"Équipe de France espoirs de football\") je francouzská mládežnická fotbalová reprezentace složená z hráčů do 21 let, která spadá pod Francouzskou fotbalovou federaci (Fédération Française de Football – FFF). Reprezentuje Francii v kvalifikačních cyklech na Mistrovství Evropy hráčů do 21 let a v případě postupu i na těchto šampionátech. \nFotbalisté musí být mladší 21. roku na začátku kvalifikace, to znamená, že na evropském šampionátu poté mohou startovat i trochu starší.\n\nFrancouzská jedenadvacítka ve své historii jednou triumfovala na Mistrovství Evropy hráčů do 21 let:\n\n"}
{"id": "1068125", "url": "https://cs.wikipedia.org/wiki?curid=1068125", "title": "Volta (kráter)", "text": "Volta (kráter)\n\nVolta je velký měsíční impaktní kráter nacházející se u severozápadního okraje Měsíce na přivrácené straně. Má průměr 113 km, pojmenován byl podle italského fyzika Alessandra Volty.\n\nSeverně leží srovnatelně velký kráter Xenophanes, jižně menší Langley a Galvani, jihovýchodně Repsold. Západní okrajový val Volty narušuje menší kráter Regnault, v jehož blízkosti se nachází kráter Stokes.\n\nDno Volty je relativně ploché a nalezneme zde několik menších kráterů, patrný je zejména shluk u východního okraje. Uvnitř Volty se nachází i satelitní krátery Volta B a Volta D.\n\n"}
{"id": "1068128", "url": "https://cs.wikipedia.org/wiki?curid=1068128", "title": "Andrea Doria", "text": "Andrea Doria\n\nAndrea Doria (30. listopad 1466, Oneglie – 25. listopad 1560, Janov) byl italský námořník, admirál, voják, politik, vládce Janovské městské republiky, kníže z Melfi.\n\nPocházel ze starého janovského rodu Doriů, z něhož vzešlo několik vynikajících námořních velitelů. Narodil se v ligurském městě Oneglia, dnes součást města Imperia. V mládí záhy osiřel a stal se vojákem štěstěny neboli žoldnéřem. Díky svým schopnostem se brzy stal kondotiérem čili velitelem námezdných žoldnéřů. Nejprve byl ve službách papeže, později si ho najímala různá italská knížata.\n\nV roce 1503 bojoval na Korsice ve službách janovského loďstva – Janovská republika byla v té době francouzským vazalem – a zúčastnil se vzpoury Janova proti Francouzům, jež přinutil opustit město. Byl za to jmenován admirálem a posléze velitelem janovské flotily. Po několik let pak brázdil vody Středozemního moře a bojoval zejména proti Osmanským Turkům a středomořským pirátům. \n\nMezitím se Janov opět dostal do francouzského područí a roku 1522 jej ovládla vojska římského císaře. Doria vstoupil do služeb francouzského krále Františka I., který ho jmenoval generálním kapitánem. V roce 1524 osvobodil Doria z obklíčení císařských vojsk Marseille a později pomohl vrátit Janov opět pod nadvládu Francouzů. Jeho lodi, jimž velel jeho synovec Filippino Doria, rozdrtily roku 1528 v bitvě u Capo d'Orso španělské loďstvo.\nFrancouzský král se však stavěl k plnění svých závazků velmi liknavě. Když nevyplatil Doriovým vojskům žold a odmítl předat Janovským Savonu, kterou jim slíbil, přešel Doria v červnu 1528 po vypršení svého smluvního závazku na stranu císaře Karla V.\n\nDoria nařídil svému synovci Filippinovi, který se v té době podílel společně s Francouzi na blokádě Neapole, aby opustil blokádu. Sám pak odplul do Janova, odkud s pomocí tamější šlechty vyhnal Francouze a obnovil Janovskou republiku pod ochranou císaře Karla V.\n\nZreformoval janovskou ústavu a sjednotil rozdělenou společnost vytvořením 28 vládnoucích klanů. Patřily k nim rody Cybo, Doria, Fieschi, Giustiniani, Grimaldi, Imperiali, Pallavicini a Spinola.\n\nOdmítl nabídky stát se janovským pánem, či dokonce dóžetem, ale přijal pozici „stálého cenzora“ a až do své smrti se těšil výjimečnému vlivu při zasedání rady republiky. Titul cenzora byl pojat ve smyslu starořímském, tedy jako vysoce vážený starší veřejný úředník (viz Římský cenzor), nikoli jak mu rozumíme dnes. \n\nJanovská republika mu udělila řadu výsad, dva paláce a titul \"Liberator et Pater Patriae\" (Osvoboditel a otec vlasti).\n\nJako císařský admirál velel několika výpravám proti Osmanské říši, jíž vládl sultán Sulejman I., při nichž dobyl Koroni (Corone) a Patru (Patras) a společně s císařem pak v roce 1535 obsadil Tunis, kde osvobodil 20 000 křesťanských zajatců. Pro císaře Karla V., jemuž pomohl ovládnout celou Itálii, byl neocenitelným spojencem v bojích proti Františku I. \n\nV únoru 1538 shromáždil papež Pavel III. proti Turkům Svatou ligu, kterou tvořily Papežský stát, Španělsko, Svatá říše římská, Benátská republika a řád Maltézských rytířů. Velitel osmanského námořnictva Chajruddín Barbarossa \nvšak v září téhož roku v bitvě u Prevezy loďstvo této křesťanské aliance, jehož spoluvelitelem Doria byl, porazil. Byla to jedna ze tří největších námořních bitev ve Středomoří v 16. století. Toto vítězství zajistilo Turkům na příštích 33 let nadvládu nad východním Středomořím, kterou ukončila až bitva u Lepanta v roce 1571.\n\nV roce 1541 doprovázel Doria Karla V. na neúspěšné výpravě na Alžír, s níž nesouhlasil a která skončila díky nepříznivému počasí tragicky. Po dalších pět let pak aktivně podporoval císaře v řadě různých válek, v nichž byl i přes svůj vysoký věk – bylo mu teď již přes 70 – v zásadě úspěšný.\n\nPo uzavření míru mezi Karlem V. a Františkem I. v Crépy v roce 1544 doufal Andrea Doria, že stráví zbytek svého života v klidu. Avšak jeho ohromná moc a bohatství, jakož i arogance jeho synovce Giannettina Dorii, jehož chtěl učinit svým nástupcem a který proti sobě popudil janovskou šlechtu, mu nadělaly mnoho nepřátel. V roce 1547 tak vypuklo spiknutí vedené janovským šlechticem, hrabětem z Lavagny, Giovannim Luigim Fieschim, které mělo zbavit rod Doriů moci. Giannettino byl zabit, ale spiklenci byli poraženi. Při jejich trestání projevil Andrea Doria značnou pomstychtivost, když pro sebe získal většinu jejich lén. Byl rovněž zapleten do vraždy parmského vévody Piera Luigiho Farneseho, který napomáhal Fieschimu.\n\nNásledovala další spiknutí, nejvýznamnější z nich vedl markýz z Massy a Carrary Giulio Cybo (1548), všechna však byla potlačena. Přestože byl Doria velmi ctižádostivý a tvrdý, byl také velký vlastenec a úspěšně odrážel opakované snahy císaře Karla V. o vybudování pevnosti se španělskou vojenskou posádkou v Janově. \n\nAni věkem se nezmenšila jeho energie. V roce 1550 se ve svých 84 opět vydal na moře, aby se vypořádal s berberskými piráty, nebyl však příliš úspěšný. Roku 1552 porazilo osmanské loďstvo vedené admirálem Turgutem Reisem v bitvě u Ponzy španělsko-italskou flotilu Karla V., jíž velel Andrea Doria. Téhož roku se opět rozhořela válka mezi Svatou říší římskou a Francií. Následujícího roku se Francouzi při invazi na Korsiku zmocnili ostrova, který byl tehdy ve správě janovské Banky svatého Jiří. Doria byl opět povolán a strávil roky 1553–1555 na ostrově, kde se střídavými úspěchy bojoval s Francouzi.\n\nV roce 1555 se vrátil do Janova, a protože se již cítil velmi starý a slabý, předal velení nad loďstvem svému prasynovci Giovannimu Andreovi Doriovi, synovi Gianettina Dorii. Giovanni vedl v roce 1560 výpravu proti Tripolisu, ale byl ještě neúspěšnější než jeho prastrýc u Alžíru, když po prohrané bitvě u ostrova Džerby proti loďstvu tureckých admirálů Pijaliho Paši a Turguta Reise jen stěží uprchl. Andrea Doria mu posléze přenechal i svůj veškerý majetek.\n\nNa admirálovu počest bylo pojmenováno několik lodí a dvě třídy válečných lodí italského námořnictva.\n\nJeho jméno nesl také janovský fotbalový klub, který se však roku 1946 sloučil s klubem Sampierdarenese a vytvořili nový oddíl Sampdoria Janov.\n\n"}
{"id": "1068130", "url": "https://cs.wikipedia.org/wiki?curid=1068130", "title": "Babbage (kráter)", "text": "Babbage (kráter)\n\nBabbage je velký starobylý kráter typu valová rovina nacházející se nedaleko zálivu Sinus Roris (Záliv rosy) na přivrácené straně Měsíce. Má průměr 144 km. Je pojmenován podle anglického matematika, filozofa a vynálezce Charlese Babbage. Jeho okrajový val je nepravidelného tvaru a značně narušený. Uvnitř se nachází několik satelitních kráterů, nejvýraznější z nich je Babbage A.\n\nBabbage na jihovýchodě sousedí s další valovou rovinou South.\nSeveroseverozápadně lze nalézt komplexní kráter Pythagoras, jihozápadně leží menší kráter Oenopides.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "1068134", "url": "https://cs.wikipedia.org/wiki?curid=1068134", "title": "Dolmen de la Creu de la Llosa", "text": "Dolmen de la Creu de la Llosa\n\nDolmen de la Creu de la Llosa nazývaný též dolmen de la Creu de la Falibe je kamenná megalitická stavba nalézající se u městečka Saint-Michel-de-Llotes ve francouzském departementu Pyrénées-Orientales.\n"}
{"id": "1068138", "url": "https://cs.wikipedia.org/wiki?curid=1068138", "title": "Mistrovství světa v biatlonu 2015 – stíhací závod žen", "text": "Mistrovství světa v biatlonu 2015 – stíhací závod žen\n\nStíhací závod žen na Mistrovství světa v biatlonu 2015 se konal v neděli 8. března jako v pořadí druhý ženský závod biatlonu v lyžařském středisku v Kontiolahti Stadium. Zahájení stíhacího závodu proběhlo v 16:00 hodin středoevropského času.\n\nObhájkyní titulu byla norská biatlonistka Tora Bergerová, která však po sezóně 2013/14 ukončila sportovní kariéru. Úřadující olympijskou vítězkou v této disciplíně ze sočských her byla Darja Domračevová z Běloruska, která se dokázala z 25. místa na startu vyhoupnou na 7. pozici.\n\nMistryní světa se stala Francouzka Marie Dorinová Habertová, která tak obhájila první pozici na startu a získala už třetí medaili z tohoto šampionátu. Stříbrnou medaili ukořistila německá závodnice Laura Dahlmeierová, pro kterou to byla první seniorská medaile z velkých akcí. Bronz získala Polka Weronika Nowakowská-Ziemniaková, která si tak oproti sprintu pohoršila o jedno místo.\n"}
{"id": "1068139", "url": "https://cs.wikipedia.org/wiki?curid=1068139", "title": "Fosfa", "text": "Fosfa\n\nFosfa a.s. (do 5. června 2014 Fosfa akciová společnost) je chemický podnik sídlící v břeclavské čtvrti Poštorná. Společnost se zabývá především výrobou detergentů, kyseliny fosforečné a fosforečnanů.\n\nPodnik v Poštorné byl vybudován v roce 1884 pražskou firmou Adolf Schram jako závod na výrobu kyseliny sírové a superfosfátu. Výraznou modernizací prošel podnik v 80. letech 20 století. V roce 1984 byla v podniku zahájena výroba krmného dikalciumfosfátu s roční produkční kapacitou 50 tisíc tun, kterou v roce 1986 doplnila výroba tripolyfosfátu sodného (30 tisíc tun za rok).\n\n"}
{"id": "1068141", "url": "https://cs.wikipedia.org/wiki?curid=1068141", "title": "Maupertuis (kráter)", "text": "Maupertuis (kráter)\n\nMaupertuis je starý kráter nacházející se v členitém terénu mezi měsíčními moři Mare Frigoris (Moře chladu) a Sinus Iridum (Záliv duhy) na přivrácené straně Měsíce. Má průměr 46 km a je značně erodovaný. Pojmenován je podle francouzského matematika a filosofa Pierra Louise Maupertuise.\n\nSeverovýchodně se vine soustava brázd Rimae Maupertuis.\nSeverně leží kráter La Condamine a východojihovýchodně Bianchini. Jižně se táhne v oblouku pohoří Montes Jura, které konči u mysu Promontorium Laplace.\n\nV okolí kráteru se nachází několik dalších kráterů. Ty byly označeny podle zavedených zvyklostí jménem hlavního kráteru a velkým písmenem abecedy.\n\n"}
{"id": "1068145", "url": "https://cs.wikipedia.org/wiki?curid=1068145", "title": "Jiří Kislinger", "text": "Jiří Kislinger\n\nJiří Kislinger (* 3. ledna 1952) je bývalý český fotbalový brankář.\n\nV československé lize hrál v letech 1971-1977 za Spartu Praha, s níž roku 1972 získal Československý pohár. V Poháru vítězů pohárů nastoupil za Spartu v roce 1976 v utkání proti MTK Budapešť. Nastoupil ve 37 ligových utkánich. Během vojenské služby byl v Dukle Praha náhradníkem Iva Viktora, ale v lize za Duklu nenastoupil\n\n\n"}
{"id": "1068146", "url": "https://cs.wikipedia.org/wiki?curid=1068146", "title": "Rakouské letectvo", "text": "Rakouské letectvo\n\nRakouské letectvo () je součástí rakouských ozbrojených sil – Bundesheeru. Jehho hlavním úkolem je obrana rakouského vzdušného prostoru, provádění leteckého průzkumu, letecké přepravy, bojové podpory pozemních jednotek a provádění letových činností při řešení následků přírodních katastrof doma i v zahraničí.\n\nRakouské letectvo bylo založeno v květnu 1955 vítěznými spojeneckými mocnostmi a Rakouská státní smlouva v roce 1955 zavázala Rakousko trvalé neutralitě.\n\nV prosinci 1955 začal základní letecký výcvik na několika strojích Jakovlev Jak-11 a Jak-18, které na rakouském území zanechali sovětské jednotky. V krátkém čase k nim přibylo 21 lehkých pozorovacích letadel Cessna O-1 Bird Dog, které rakouské letectvo získalo od USA za symbolickou cenu 1 dolar v rámci poválečné pomoci Rakousku. Od počátku 60. let rakouské letectvo zajišťovalo obranu vzdušného prostoru 30 stíhačkami Saab J 29F Tunnan, které získalo z druhé ruky od Švédského letectva. Vzhledem k omezení, která vyplývají z rakouské neutrality, nebyla tato letadla nikdy vyzbrojena raketami vzduch-vzduch. Letadla J 29F Tunnan zůstala v provozu do roku 1972, kdy je postupně nahradil typ Saab 105Ö. Tato letadla plnila u rakouského letectva úlohu cvičných, průzkumných, přepadových stíhacích a bojových letadel. V 80. letech se ukázalo, že podzvuková letadla nejsou vhodná pro vzdušný boj a nestačí ani na případné narušitele vzdušného prostoru. V květnu 1985 tak rakouské letectvo zakoupilo z druhé ruky od švédských vzdušných sil 24 stíhaček Saab 35Ö Draken, které v roce 1988 nahradily Saab 105Ö v roli hlavních přepadových stíhaček. Letadla Saab 105Ö zůstala v provozu jako cvičné/pozorovací letouny.\n\nPotřeba nadzvukového stíhacího letectva se potvrdila již brzy poté, co byly stíhačky Draken zavedeny do služby. Od roku 1991 během války v Jugoslávii bylo zaznamenáno několik případů narušení rakouského vzdušného prostoru bez povolení letadly jugoslávských vzdušných sil. Při jednom incidentu ze dne 28. června 1991 pronikl jugoslávský MiG-21 až nad Štýrský Hradec, důsledkem čehož byly rozsáhlé požadavky na řešení podobných situací, resp. jim zabránit. Po opakovaném překročení hranic ozbrojenými letadly jugoslávského letectva tak byly navrženy změny týkající se hlavně letecké výzbroje rakouských bojových letadel.\n\nOd roku 1955 bylo rakouským ozbrojeným silám zakázáno provozovat jakýkoliv řízený raketový systém, včetně raket vzduch-vzduch a raket země-vzduch. V období po skončení studené války byly bojové letouny vyzbrojené jen hlavňovými zbraněmi nedostatečné a nevyhovující k úlohám zabezpečení obrany vzdušného prostoru. Rakouský parlament tak hlasoval o změně této části své státní smlouvy a v lednu 1993 byly ze Švédska objednány moderní rakety vzduch-vzduch AIM-9 Sidewinder pro stíhací letouny. Verze Sidewinder s lepšími výkony byla zakoupena přímo ze Spojených států, přičemž dodávky začaly v roce 1995. Francouzské protiletadlové raketové komplety Mistral byly zakoupeny s cílem posílit pozemní protivzdušnou obranu. První Mistraly byly dodány v roce 1993 a poslední dodávky se uskutečnily v roce 1996.\n\nDopravní způsobilost rakouských vzdušných sil byla v roce 2003 zlepšena nákupem tří taktických dopravních letadel C-130 Hercules od Royal Air Force. Tyto letouny byly potřebné pro náročné mírové mise OSN, v nichž Rakousko sehrálo svou roli.\n\nV roce 2005 byly vyřazeny ze služby stíhačky Saab 35 Draken, které byly nahrazeny letadly Eurofighter Typhoon. Před prvními dodávkami stíhaček Typhoon byly od Švýcarských vzdušných sil pronajaty stíhačky F-5E Tiger II jako dočasná výpomoc. Nákup Eurofighterů se stal v Rakousku předmětem kontroverze, problémů a podezření z korupce. Začátkem 21. století Rakousko plánovalo zakoupit 24 stíhaček Eurofighter Typhoon, ale později byl počet snížen na 18. V roce 2007 rakouské ministerstvo obrany snížilo počet objednaných letadel na 15 a v témže roce letectvo převzalo první Eurofighter Typhoon verze Tranche 1, přičemž jednotková cena letadla pro Rakouské letectvo, včetně pozemního zabezpečení a příslušenství, dosáhla 114 milionů eur. Šlo o částečně použité stroje původně určené pro Luftwaffe. Podle původní smlouvy mělo rakouské letectvo získat 18 stíhaček Eurofighter Typhoon verze Tranche 2 za jednotkovou cenu 108 milionů eur. Rakouská letadla verze Tranche 1 mají omezené bojové schopnosti. Jde hlavně o schopnosti vést vzdušný boj a některé chybějící pokročilé schopnosti radaru, avioniky a možnosti použít nejnovější zbraně. Na rozdíl od stíhaček pozdějších výrobních verzí, nemá verze Tranche 1 schopnost vést boj proti pozemním cílům. Poslední 15. letadlo Eurofighter Typhoon bylo dodáno dne 24. září 2009. Značné provozní náklady a velmi nákladné budoucí modernizace vedly v roce 2017 rakouského ministra obrany k rozhodnutí o vyřazení a nahrazení stíhaček Typhoon vojensky a nákladově efektivnějším typem.\n\n\n"}
{"id": "1068148", "url": "https://cs.wikipedia.org/wiki?curid=1068148", "title": "Komunitní bydlení", "text": "Komunitní bydlení\n\nKomunitní bydlení (německy \"Wohngemeinschaft\", také \"sdílený pronájem\") je forma bydlení více osob, většinou nezávislých, bez příbuzenského vztahu, v jednom bytě nebo domě, které využívají společně prostory příslušenství, například kuchyň a koupelnu. Protože se takto využívá standardní byt, nelze komunitní bydlení zaměňovat s užíváním komunálních bytů, které jsou k tomuto účelu stavebně upraveny. V současné době je komunitní bydlení nejvíce rozšířeno v Německu, v Rakousku a ve Švýcarsku.\nKolektivní dům v Litvínově\n"}
{"id": "1068152", "url": "https://cs.wikipedia.org/wiki?curid=1068152", "title": "Edsel", "text": "Edsel\n\nEdsel je značka osobních automobilů vyráběná stejnojmennou pobočkou Ford Motor Company na konci padesátých let.\n\nPočátkem padesátých let přišel ředitel francouzské pobočky firmy Ford Jack Reith s nápadem obohatit nabídku o vůz střední třídy, který by poskytoval veškerý komfort a přitom byl cenově dostupnější než Lincoln. Nový automobil byl vyvíjen pod označením E-car (E jako experiment) a nakonec dostal název Edsel. Kontroverzní bylo už pojmenování podle Edsela Forda, otce tehdejšího prezidenta společnosti Henryho Forda II, který byl pro své nekonvenční názory pokládán za černou ovci rodiny. Ačkoli se většina vedení firmy stavěla k projektu od počátku skepticky, v září 1957 byl vyroben první sériový vůz Edsel. Jeho uvedení na trh bylo spojeno s bombastickou reklamní kampaní, k níž patřila také velká televizní \"The Edsel Show\" vysílaná 13. října 1957 za účasti tehdejších špičkových umělců (Frank Sinatra, Louis Armstrong). Vůz však neměl očekávaný úspěch: důvodem byl především špatný odhad poměrů na trhu, kde tento typ vozů už vycházel z módy. Extravagantní tvary karoserie, zejména vysoká a úzká maska chladiče, se staly terčem posměchu a zákazníci neocenili ani vybavení, které předběhlo svou dobu: posilovač řízení, klimatizace, automaticky ladící autorádio nebo samostatné osvětlení zavazadlového prostoru. Edsel navíc získal pověst nespolehlivého automobilu; montoval se na linkách určených pro jiné typy vozů, což vedlo k velkému množství zmetků. Nakonec se prodalo pouze 110 847 kusů, což bylo hluboko pod očekáváním, a v listopadu 1960 byla výroba Edselu ukončena. Firma vyčíslila své ztráty na tomto projektu na 350 milionů tehdejších dolarů (skoro tři miliardy dnešních).\n\n\nGraham Macbeth: \"Velký obrazový atlas automobilu\", Artia, Praha 1985, s. 282\n\n"}
{"id": "1068154", "url": "https://cs.wikipedia.org/wiki?curid=1068154", "title": "Auvergneský ohař", "text": "Auvergneský ohař\n\nAuvergneský ohař, psáno též auvergnéský, ( Auvergne Pointing Dog, Braque d'Auvergne) je středně velké francouzské psí plemeno. Ačkoliv bylo vyšlechtěno pro lov, v současné době se jedná i o společníky, kteří se snadno přizpůsobí rodinnému životu.\n\nAuvergneský ohař pochází z francouzské oblasti Cantal. Dle doktora Clerarda existují tři možnosti toho, jak se toto plemeno ocitlo ve Francii. První verze říká, že sem byli první psi dovezeni s maltézskými rytíři z Malty, druhá mluví o tom, že byli křížení brakoidní plemena s galskými pointry. Třetí verze je nejpravděpodobnější, tedy že se jedná o staré regionální plemeno, která vznikalo selekcí v průběhu věků. Žádná z těchto verzí ale není vědecky potvrzena. O tom, jak oblíbené a významné toto plemeno bylo, svědčí i to, že jej na svém dvoře choval i Ludvík XIV. Jeho původním využitím byl nejspíše lov a stopování zvěře, k čemuž se hodí díky svým jemným proporcím. V 19. století byl křížen s ohaři z jihu Evropy a tím vznikalo světle zbarvené a aktivnější plemeno, přesto se několik chovatelů dál věnovalo chovu původních auvergneských ohařů, čímž zabránili jejich vymizení. V dnešní době je to lovecký pes i společník pro aktivní lidi. \n\nOficiální používaná zkratka je BA a v Česku se nachází již pár chovatelských stanic auvergneských ohařů, přesto ještě nejsou na veřejnosti moc známí.\n\nAuvergneští ohaři jsou psi s kompaktní stavbou těla a silnou kostrou. Zachovali si brakoidní postavu a elegantní pohyb. V dospělosti se jejich hmotnost pohybuje mezi 22 a 28 kg, standard přesné údaje ale neuvádí. Kohoutková výška dospělé feny by měla být 53–59 cm; u psa je to 57–63 cm. Kůže je mírně volná a pokrytá krátkou a lesklou srstí. Povolené je pouze jedno zbarvení, tedy černé s bílým stříkáním různé intenzity. Hlava by měla být černá, nejlépe rozdělená bílou lysinou, nicméně zbarvení není důležitým bodem při posuzování jedince.\n\nHlava je poměrně velká, má mírně výraznější stop a výrazné nadočnicové oblouky. Linie mozkovny a nosního hřbetu jsou rozbíhavé, což je typicky považováno za znak brakoidních psů. Uši jsou zavěšené spíše vzadu a pokud je pes v pozoru, natočí je dopředu. Mají oblou špičku a při natažení dosahují až ke kořenu nosu. Oči by měly být velké, oválné, tmavě hnědé a s pozorným a přátelským výrazem. Nosní houba je černá a s dobře otevřenými nozdrami. Skus může být nůžkový nebo klešťový.\n\nToto psí plemeno má milou a přátelskou povahu. Je povahově klidné, ale inteligentní. Auvergneský ohař je učenlivý a má velmi citlivý čich. Není příliš dominantní a agresivita se u něj považuje za hrubou chybu. Také má vlohy pro stopování a aportování, dokáže pracovat i samostatně a přizpůsobí se rodinnému životu.\n\nS dětmi má dobrý vztah, právě díky své klidné povaze. Je vhodné jej chovat ve smečce více psů, dokonce i těch více dominantních. Při seznamování s jinými zvířaty, ať už domácími nebo ne, může nastat problém, protože kvůli svým loveckým pudům má auvergneský ohař sklony zvířata pronásledovat a dávit. K cizím se chová odměřeně. Není to dobrý hlídač, prakticky neštěká a nemá ochranářské sklony.\n"}
{"id": "1068158", "url": "https://cs.wikipedia.org/wiki?curid=1068158", "title": "Srážka vrtulníků u Villa Castelli", "text": "Srážka vrtulníků u Villa Castelli\n\nDne 9. března 2015 v 17.15 místního času se poblíž Villa Castelli v argentinské provincii La Rioja srazily při natáčení reality show Dropped francouzské televize TF 1 dva vrtulníky. Mezi soutěžícími bylo i několik francouzských olympioniků.\n\nV době srážky byla dobrá viditelnost, ale se silnými větry a turbulencí obvyklé v této oblasti v blízkosti And. Stroje se srazily ve výšce 100 m. Obě helikoptéry (s imatrikulacemi LQ-FJQ a LQ-CGK) byly typu Eurocopter AS350B3 Ecureuil. V každém vrtulníku byl jeden pilot a čtyři cestující. Mezi oběťmi jsou oba piloti, členové produkce a francouzští olympionici – plavkyně Camille Muffatová, boxer Alexis Vastine a jachtařka Florence Arthaudová.\n\n"}
{"id": "1068160", "url": "https://cs.wikipedia.org/wiki?curid=1068160", "title": "Zdeněk Smištík", "text": "Zdeněk Smištík\n\nZdeněk Smištík (* 22. března 1952) je bývalý český fotbalový útočník. Po skončení aktivní kariéry působil jako trenér.\n\nZačínal v Lokomotivě Veselí nad Moravou. V československé lize nastoupil za Spartu Praha v 11 utkáních a dal 3 góly. V nižších soutěžích hrál mj. za VTŽ Chomutov a TJ Kolín.\n\n"}
{"id": "1068163", "url": "https://cs.wikipedia.org/wiki?curid=1068163", "title": "David Radok", "text": "David Radok\n\nDavid Radok (* 28. července 1954) je český operní režisér, syn Alfréda Radoka.\n\nPo invazi vojsk Varšavské smlouvy emigroval 28. srpna 1968 spolu s rodiči a se sestrou do Švédska, kde měl jeho otec domluvenu pohostinskou režii v Göteborgu v divadle Folkteater.\n\nV roce 1980 debutoval jako režisér inscenací opery Medium od Gian Carla Menottiho v Göteborské opeře. Poté režíroval na významných skandinávských scénách na padesát inscenací oper od raného baroka až po současnost.\n\nJe autorem libreta opery \"Monument\" skladatele Marka Ivanoviće, která vznikla na objednávku Národního divadla Brno a bude mít premiéru v sezóně 2019-2020. Námětem opery je osud sochaře Otakara Švece.\n\n\n"}
{"id": "1068166", "url": "https://cs.wikipedia.org/wiki?curid=1068166", "title": "Julian Jenner", "text": "Julian Jenner\n\nJulian Jenner (* 28. února 1984, Delft) je nizozemský fotbalový útočník, od října 2014 hráč klubu Diósgyőri VTK. Hraje na křídle.\nMimo Nizozemsko působil na klubové úrovni v Německu a Maďarsku.\n\nS profi fotbalem začínal v klubu NAC Breda.\n\nJulian Jenner byl členem nizozemského mládežnického výběru U21. Zúčastnil se domácího Mistrovství Evropy hráčů do 21 let 2007, kde Nizozemci porazili ve finále Srbsko 4:1 a vyhráli druhý titul v řadě.\n\n\n"}
{"id": "1068167", "url": "https://cs.wikipedia.org/wiki?curid=1068167", "title": "Konstancie Vratislavská", "text": "Konstancie Vratislavská\n\nKonstancie Vratislavská (\"Konstancja wrocławska\"; nar. nejpozději v roce 1227 – 23. únor 1257) byla kujavská kněžna z rodu Piastovců, dcera Jindřicha II. Pobožného a české princezny Anny, druhá manželka Kazimíra I. Kujavského\n\nKonstancie se narodila jako druhé dítě svých rodičů nejpozději v roce 1227, jelikož k jejímu sňatku s Kazimírem Kujavským došlo v roce 1239 a podle tehdejšího kanonického práva musela ke dni sňatku dovršit dvanácti let.. Pojmenovaná byla zřejmě podle své babičky Konstancie Uherské. Z jejích sourozenců byla v té době vdaná jen její starší sestra Gertruda Vratislavská. Stejně jako její sourozenci byla umístěna svými rodiči v klášteře Trzebnica, kde studovala pod dohledem své babičky Hedviky. Díky tomu se z Konstancie stala zbožná žena.\n\nV roce 1239 uzavřela manželství s Kazimírem I. Kujavským, druhým synem Konráda Mazovského. O důvodu tohoto sňatku existují dvě teorie. Podle první chtěl Konstanciin otec Jindřich silnou alianci s potenciálním nepřítelem Konrádem Mazovským. Konstanciina sestra Gertruda už byla vdaná za Konrádova nejstaršího syna Boleslava a sňatek Konstancie by alianci s Konrádem Mazovským jen upevnil. Podle druhé teorie se Konstanciin otec dostal do vnitřních i vnějších státních problémů, takže dobré vztahy s mazovským vévodou by byly k užitku. Sňatek by byl efektivním nástrojem pro zesílení spolupráce. \n\nKonstanciin manžel Kazimír se narodil mezi lety 1210-1213. Jeho první manželkou se stala kolem roku 1233 Hedvika (asi 1218 – asi 1235), podle některých historiků dcera Vladislava Odonice Velkopolského. Toto manželství zřejmě zůstalo bezdětné. Konstancie porodila Kazimírovi tyto syny:\n\n\nKonstancie zemřela v roce 1257, podle různých zdrojů 21. nebo 23. února. Pohřbená je na neznámém místě.\n"}
{"id": "1068169", "url": "https://cs.wikipedia.org/wiki?curid=1068169", "title": "Jiří Kylián", "text": "Jiří Kylián\n\nJiří Kylián (* 21. března 1947, Praha) je český choreograf, tanečník a fotograf.\n\nNarodil se dne 21. března 1947 v Praze do rodiny ředitele banky Václava Kyliána a tanečnice Markéty Kyliánové (1912–2016), vystupující mezi dvěma světovými válkami pod uměleckým jménem \"Rita Rita\", jako jeden z jejich dvou synů.\n\nV devíti letech začal navštěvovat baletní přípravku Národního divadla. V roce 1962 nastoupil na Pražskou konzervatoř. Velký vliv na jeho pozdější profesionální rozvoj měla Zora Šemberová, vyučující na konzervatoři, známá také jako první interpretka \"Julie\" v Prokofjevovu baletu Romeo a Julie z roku 1938. V roce 1967 získal stipendium a studoval na londýnské Royal Ballet School. Tam mu také choreograf John Cranko nabídl členství ve věhlasném souboru Stuttgart Ballet. Na léto se vrátil do Čech a po invazi vojsk Varšavské smlouvy v roce 1968 emigroval z Československa do Německa.\n\nV letech 1969 až 1975 působil ve Stuttgart Ballet. V tomto souboru také vytvořil své první choreografie, po náhlé smrti Johna Cranka v roce 1973 vytvořil k jeho památce choreografii \"Return To A Strange Land\" (1974).\n\nZačátkem 70. let vytvořil první choreografii (\"Viewers\" – 1973) pro Nederlands Dans Theater (NDT) v Haagu. Po vytvoření dalších dvou choreografií (\"Stoolgame\" – 1974 a \"La Cathédrale Engloutie\" – 1975) dostal od NDT nabídku na pozici uměleckého ředitele společně s Hansem Knillem , kterou pak zastával v letech 1975–1977 jako spoluředitel a choreograf, v letech 1978–1999 pracoval v NDT jako uměleckým šéf a od roku 1999 nadále jako choreograf. První z jeho významných choreografií období v NDT byla \"Sinfonietta\" (1978), následovala \"Symphony of Psalms\" (1978), a později například \"Silent Cries\" (1986).\n\nSpolu s Carel Birnie, zakladatelem NDT, založil Jiří Kylián v NDT novou skupinu, NDT II pro mladé tanečníky, kde se dva roky připravují k nástupu do hlavní skupiny NDT I či jiného souboru. V roce 1990 zakládá J. Kylián ještě skupinu NDT III pro tanečníky nad čtyřicet let, která pak při NDT existovala až do nástupu nového vedení v roce 2006. Vytvoření této unikátní struktury NDT je oceněno cenou \"Nijinsky Award\". \n\n\nFilmy vytvořené v letech 2006–2017: \n\nFrancouzská Académie des beaux-arts (Akademie krásných umění) zvolila dne 25. dubna 2018 Jiřího Kyliana za svého člena, jako třetího Čecha ve své historii. Před ním se stali členem Akademie v roce 1835 Antonín Rejcha, hudebník a v roce 1896 Václav Brožík, malíř.\n\nSlavnostní inaugurace Jiřího Kyliana proběhla v Paříži dne 13. března 2019. Navíc, Akademie navrhla i vytvoření nové sekce „Choreografie“ ke stávajícím osmi sekcím umění. \n\nJiří Kylián je nositelem mnoha zahraničních a českých cen a vyznamenání, např.:\n\n\n\n\n\n"}
{"id": "1068171", "url": "https://cs.wikipedia.org/wiki?curid=1068171", "title": "Berners Street hoax", "text": "Berners Street hoax\n\nPodfuk v Berners Street provedl v roce 1809 Theodore Hook ve čtvrti Westminster v Londýně. Hook se vsadil se svým přítelem Samuelem Beazeleym, že dokáže libovolný dům v Londýně udělat nejčastějším předmětem hovoru po celý týden, čehož dosáhl tak, že rozeslal tisíce dopisů pod jménem paní Tottenhamové, která žila na Berners Street 54, ve kterých žádal o doručení zboží, návštěvu a pomoc.\n\nV pět hodin ráno 27. listopadu dorazil k domu paní Tottenhamové kominík, aby vymetl komíny. Služebná, která otevřela dveře, mu sdělila, že o vymetení nebyla podána žádost, a že jeho služby nejsou nutné. O několik okamžiků později se přihlásil další kominík, a pak další a další, celkem 12. Když vyprovodila posledního z nich, dorazila flotila vozů s uhlím, následovaná řadou cukrářů přivážejících velké svatební dorty, následně lékař, právníci, vikáři a kněží, zavolaní k někomu v domě, o kom jim bylo řečeno, že umírá. Rybáři, ševci, a více než tucet klavírů byly mezi dalšími, co se objevili, spolu s „šesti urostlými muži nesoucími varhany“. Dorazili také hodnostáři, včetně guvernéra Bank of England, vévody z Yorku a Albany, arcibiskupa z Canterbury a londýnského primátora. Úzké uličky se brzy ucpaly řemeslníky a přihlížejícími. Proud návštěv a zásilek pokračoval až do podvečera a způsobil kolaps velké části Londýna.\n\nHook se usadil v domě přímo naproti 54 Berners Street, odkud on a jeho přítel celý den sledovali, jak se chaos rozvíjí.\n\nPřes snahu najít pachatele se Hookovi podařilo uniknout odhalení, i když mnozí z těch, kteří ho znali, ho podezřívali. Údajně se rozhodl „odpočinout si na týden nebo dva“ a pak vyrazil na cestu po venkově, prý za účelem ozdravného pobytu.\n\nNa parcele na Berners Street 54 je nyní Sanderson Hotel.\n\n"}
{"id": "1068172", "url": "https://cs.wikipedia.org/wiki?curid=1068172", "title": "Bias z Priény", "text": "Bias z Priény\n\nBias (také Biás) (asi 620 př. n. l. — asi 550 př. n. l.) byl řecký právník a filozof, žijící v iónském městě Priéné. Je řazen mezi sedm mudrců archaického Řecka, Satyros z Kallátidy ho dokonce označil za nejvýznamnějšího z nich.\n\nPůsobil jako soudce a politik, díky němu dával Hippónax z Efezu priénskou spravedlnost za vzor ostatnímu Řecku. Pro radu se k němu obracel i sardský samovládce Kroisos, údajně právě na Biantovu přímluvu uzavřel mír s řeckými městy na maloasijském pobřeží. Bias po sobě nezanechal žádné písemné památky, o jeho názorech podávají informace Démétrios z Faléru a Díogenés Laertios. Byl skeptický (prohlásil, že „Většina lidí je špatná“), jinak je ale typickým představitelem myslitele své doby s důrazem na zbožnost, vlastenectví, dobré mravy, zdrženlivost a rozvahu. Byl známý svou dobročinností: vykoupil z otroctví zajaté dívky z Messiny, poskytl jim výchovu se svými dcerami i věno a pak je poslal zpátky k rodičům. Marcus Tullius Cicero vypravuje, že když Peršané dobyli Priénu, prchající obyvatelé zachraňovali vše ze svých domů, jen Bias opouštěl město bez zavazadel, se slovy „Vše své si nosím s sebou“ (tím myslel, že vědomosti jsou jeho nejcennějším majetkem).\n\nBias byl ve starověku pravidelně řazen mezi sedm mudrců; za mudrce ho označil již Platón v dialogu \"Prótagoras\". Je mu připisována řada mravních naučení, životních rad a moudrých výroků:\n\n\n"}
{"id": "1068173", "url": "https://cs.wikipedia.org/wiki?curid=1068173", "title": "Lubjanka (rozcestník)", "text": "Lubjanka (rozcestník)\n\nLubjanka může odkazovat na:\n\n\n"}
{"id": "1068179", "url": "https://cs.wikipedia.org/wiki?curid=1068179", "title": "Kaple Nanebevzetí Panny Marie", "text": "Kaple Nanebevzetí Panny Marie\n\nSeznam kaplí Nanebevzetí Panny Marie v Česku. Následující seznam řazený abecedně podle místa není úplný.\n\n\n"}
{"id": "1068182", "url": "https://cs.wikipedia.org/wiki?curid=1068182", "title": "Kleine Mühl", "text": "Kleine Mühl\n\nKleine Mühl (česky případně Malá Mihela) je rakouská řeka pramenící v \"Bräuerau\" u obcí Julbach a Ulrichsberg v rakouské části Šumavy v nadmořské výšce 680 m. Řeka je dlouhá 33 km a ústí do Dunaje u \"Obermühlu\" (obec Kirchberg ob der Donau).\n\nKleine Mühl spolu s řekami Velká Mihela (německy \"Große Mühl\") a Horský potok (\"Steinerne Mühl\") daly název celé okolní oblasti Horních Rakous Mühlviertel, dříve \"Mühlkreis\".\n"}
{"id": "1068188", "url": "https://cs.wikipedia.org/wiki?curid=1068188", "title": "Gertruda Vratislavská", "text": "Gertruda Vratislavská\n\nGertruda Vratislavská (\"Gertruda wrocławska\"; 1218/20 – 23./30. duben 1244/47) byla mazovská kněžna z rodu Piastovců, dcera Jindřicha II. Pobožného a české princezny Anny, manželka Boleslava I. Mazovského.\n\nGertruda se narodila jako nejstarší dítě svých rodičů mezi lety 1218/20. Stejně jako její sourozenci byla umístěna svými rodiči v klášteře Trzebnica, kde studovala pod dohledem své babičky Hedviky.\n\nV roce 1234 uzavřela manželství s Boleslavem I. Mazovským, nejstarším synem Konráda Mazovského. Její mladší sestra Konstancie Vratislavská se v roce 1239 vdala za Boleslavova mladšího bratra Kazimíra Kujavského. Gertruda zemřela někdy mezi lety 1244/47 a Boleslav se podruhé oženil kolem roku 1248 s Anastázií z Belzy. Obě jeho manželství zůstala bezdětná.\n"}
{"id": "1068192", "url": "https://cs.wikipedia.org/wiki?curid=1068192", "title": "Most U Jánů", "text": "Most U Jánů\n\nSecesní most U Jánů se nachází v Jihlavě, kde vede přes řeku Jihlavu a spojuje Okružní ulici s Polenskou. Od roku 2008 je chráněn jako kulturní památka České republiky.\n\nMost byl vystavěn v letech 1908 – 1909 na základě projektu profesora pražské techniky Ing. Josefa Melana. Jde o jeden z nejstarších dochovaných železobetonových mostů v České republice a ve své době představoval průkopnické technické a estetické řešení. Postaven byl jako součást městské elektrické dráhy, která tudy spojovala vlakové nádraží a Masarykovo náměstí. Dráha byla zrušena v roce 1948, nicméně dopravě most sloužil do roku 1981, kdy jej nahradil most v dnešní Havlíčkově ulici. Od té doby chátral, v roce 2008 musel být na doporučení statika zcela uzavřen a prošel první, zajišťovací, rekonstrukcí.\n\nV roce 2012 prošel zchátralý most kompletní rekonstrukcí, při níž sem byly vráceny koleje jako připomínka na tramvajovou dráhu. Cena za rekonstrukci činila 7,5 milionů Kč. Dnes je most určen chodcům a cyklistům, město uvažuje i o napojení cyklostezky od Helenína, která navazuje na cyklostezku Jihlava – Třebíč – Raabs.\n\n\n"}
{"id": "1068193", "url": "https://cs.wikipedia.org/wiki?curid=1068193", "title": "Amfora (hrušeň)", "text": "Amfora (hrušeň)\n\nAmfora (\"Pyrus communis\" 'Amfora') je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy zimních hrušek, sklízí se v říjnu, dozrává v listopadu, skladovatelné jsou do prosince.\n\nByla vyšlechtěna v ČR v roce 1995, ve šlechtitelské stanici v Těchobuzicích. Odrůda je křížencem odrůd 'Konference' a 'Holenická'.\n\nOdrůda je cizosprašná. Vhodnými opylovači jsou odrůdy 'Clappova', 'Williamsova', 'Charneuská', 'Decora'.\n\nRůst odrůdy je střední. Habitus koruny je mírně rozložitý.\n\nPlodí časně, hojně a pravidelně.\n\nPlod je lahvicovitý, velký. Slupka hladká, žlutozeleně, později žlutě zbarvená. Dužnina je nažloutlá jemná, se sladce navinulou chutí šťavnatá.\n\nOdrůda je považována za poměrně odolnou proti strupovitosti a rzivosti. Je náchylná (60,1–80,0 % napadených) vůči spále růžovitých.\n\nJe vhodná ke skladování a přímému konzumu. Odrůdu lze použít do středních a teplých poloh, vyhovují živné a vlhké půdy, je středně náročná.\n"}
{"id": "1068194", "url": "https://cs.wikipedia.org/wiki?curid=1068194", "title": "Volin", "text": "Volin\n\nVsevolod Michajlovič Eichenbaum (rusky: Все́волод Михйлович Эйхенбум, 11. srpna 1882 – 18. září 1945), později známý jako Volin, byl ruský anarchista, který se podílel na Ruské a Ukrajinské revoluci. Poté byl vykázán do exilu bolševickou vládou. Byl hlavním šiřitelem anarchistické formy známé jako syntetický anarchismus.\n\nNarodil se ve Voroněžské oblasti v centrálním Rusku, kde oba jeho rodiče pracovali jako doktoři. Po dokončení střední školy odešel studovat právo do Petrohradu. V roce 1904 opustil univerzitu, přidal se ke Straně socialistů-revolucionářů a zapojil se do revolučního dělnického hnutí. Angažoval se v kulturních a vzdělávacích aktivitách. Během nich potkal kněze Georgije Gapona a zapojil se do petičního hnutí. Během Krvavé neděle (1905) byl ve skupině, která byla potlačena vojáky ještě předtím, než se dostala k Zimnímu paláci. Během následujících stávek se ujal vedení a založil první Petrohradský sovět za účelem koordinování pomoci a získávání informací pro dělníky. Sovět byl sice potlačen v prosinci 1905 během Ruské revoluce, ale nakonec byl obnoven během Únorové revoluce roku 1917. Po jeho útěku z vězení roku 1907 odletěl do Francie, kde se díky vlivu dalších ruských anarchistů přidal k místnímu anarchistickému hnutí, jehož nejznámějším členem byl Apollon Karelin.\n\nSehrál roli v Ruské občanské válce, poté se stal členem anarchistické organizace Nabat a v roce 1919 se stal součástí Machnovy armády. V lednu 1920 byl zatčen bolševiky, ale v říjnu byl společně s dalšími anarchisty propuštěn díky dohodě mezi Sovětským svazem a Machnovou armádou. O měsíc později byl však znovu zatčen. Ve vězení Taganka držel s dalšími vězni hladovku. Kvůli intervenci Mezinárodních rudých odborů byl v létě 1921 vyhoštěn ze země.\n\nPoté žil se svou rodinou v Berlíně, kde napsal 80stránkový pamflet nazvaný \"Perzekuce anarchistů v sovětském Rusku\". Přeložil do němčiny \"Historii Machnovského hnutí\" a psal pro ruský anarchistický magazín. Dva roky po tom, co dostal pozvánku od Sébastiena Faureho, aby mu pomohl s psaním \"Encyclopédie Anarchiste\", se přestěhoval do Paříže, kde psal pro encyklopedii a pro další publikace.\n\nVelmi ho zasáhla smrt jeho ženy a během 2. světové války byl nucen se neustále přesunovat z jednoho úkrytu do druhého. Po válce se vrátil do Paříže, ale rozvinula se u něj neléčitelná tuberkulóza, na níž zemřel v září 1945. Zanechal po sobě knihu se svými zkušenostmi z revolucí a občanské války, \"La Révolution inconnue (Neznámá revoluce)\", která byla vydána po jeho smrti.\n\nVolin byl plodný spisovatel a anarchistický intelektuál, který sehrál důležitou roli v organizování Nabatu. Konfederace anarchistických hnutí Nabat, byla anarchistická organizace, která se rozvinula na Ukrajině během let 1918 až 1920. Území, na kterém působilo se také nazývá jako Machnovščyna, ačkoli Nabat působil i v některých velkých městech na jihu Ukrajiny.\n\nOrganizace nebyla rozhodnutá, ke které z větví anarchismu se přiklonit. Volin proto chtěl vytvořit platformu, která propojuje tři hlavní větve anarchismu: anarchosyndikalismus, anarchokomunismus a anarchoindividualismus. Návrh přednesený Nabatu k prosazení syntetického anarchismu obsahoval větu: \"Tyto tři prvky (syndikalismus, komunismus, individualismus) jsou tři aspekty jednouduchého procesu budování organizované dělnické třídy pro anarchokomunistickou společnost, ve které materiál slouží jen k naplnění lidské nezávislosti.\"\n\nAnarchistické hnutí ve většině zemí bylo rozděleno na tři větve. Tím pádem by její sjednocení znamenalo zefektivnění celého anarchistického hnutí.\n\n\n\n"}
{"id": "1068195", "url": "https://cs.wikipedia.org/wiki?curid=1068195", "title": "Oldřich Vyhnálek (politik ČSL)", "text": "Oldřich Vyhnálek (politik ČSL)\n\nOldřich Vyhnálek (1919 – ???) byl český a československý politik Československé strany lidové, na počátku normalizace poslanec České národní rady.\nByl členem Československé strany lidové. Po federalizaci Československa usedl roku 1969 do České národní rady, kde setrval do konce volebního období, tedy do voleb v roce 1971.\n\nK roku 1968 je profesně uváděn jako úředník na státním statku Brno-venkov.\n"}
{"id": "1068196", "url": "https://cs.wikipedia.org/wiki?curid=1068196", "title": "Zásada sporu", "text": "Zásada sporu\n\nZásada sporu, přesněji \"zásada vyloučeného sporu\" vyjadřuje, že v témže čase a za týchž podmínek nemůže zároveň platit nějaké tvrzení a jeho protiklad. \nJiž pro klasickou scholastiku je zásada sporu právem prvním principem (principem poznání), a tím i obecnou zásadou. Někteří moderní filosofové (např. G.W. Leibniz) chtěli místo ní klást na první místo tzv. zásadu totožnosti, která požaduje, aby se v určité úvaze zachovával invariantní význam použitých výrazů. Nemá-li být tato zásada pouhou tautologií („Co je, je“; A=A) nebo jinou formou zásady sporu, zůstává její smysl neurčitý.\nZásadu sporu zformuloval Aristotelés takto: \"„Totéž nemůže zároveň náležet a nenáležet témuž a v témž vztahu.“\" (Met. 4,3; 1005b 19n)\nPojem bytí zastává v této zásadě klíčovou roli. Zásada sporu je založena na pojmu bytí a nepodmíněné (automatické) neslučitelnosti bytí a nebytí. To znamená, že pokud jsoucí (to, čemu přísluší bytí) je, v čase a v daném vztahu, nemůže nebýt. Jak můžeme vidět, tak se zásada sporu úzce vztahuje k jsoucnu jako takovému, a proto lze říci, že nespadá tedy v prvé řadě do logiky, nýbrž do ontologie (ontologická zásada sporu). Zkrátka dvě kontradiktoricky protikladné věty nemohou být obě pravdivé a že proto nikdy nesmí být totéž kladeno a popřeno.\n\n"}
{"id": "1068198", "url": "https://cs.wikipedia.org/wiki?curid=1068198", "title": "Kamjanka (rozcestník)", "text": "Kamjanka (rozcestník)\n\nKamjanka je ukrajinské místopisné jméno:\n\n\n"}
{"id": "1068206", "url": "https://cs.wikipedia.org/wiki?curid=1068206", "title": "Drahňovická mokřadla", "text": "Drahňovická mokřadla\n\nDrahňovická mokřadla (místně též Na mokřadlech) jsou unikátním územím luk a tůní o rozloze 4 ha v jinak zalesněném údolí Křešického potoka, které se nachází na katastrálním území obce Drahňovice v okrese Benešov. Louky v nadmořské výšce 250 m jsou typickou ukázkou mokřadních pcháčových luk, které pro zachování druhové variability vyžadují pravidelné sečení. Keřové vrby rostou na loukách ve skupinkách a člení plochu luk do bludiště zajímavých prostorů. Český svaz ochránců přírody Vlašim vybudoval na mokřadlech mělké tůně, které jsou dnes plné života. Okraje tůní porůstá orobinec úzkolistý, bahnité části žabník jitrocelový. V tůních žijí ohrožení skokani zelení, kteří se zde úspěšně rozmnožují. Louka je dostupná pěšky nebo na kole od Divišova (zelená turistická značka), po stezce z Třemošnice pod dálnicí (cyklostezka 0073), po částečně zpevněné cestě z Drahňovic a z Poříčka. Ze zajímavých druhů hub zde byla nalezena polnička bažinná (\"Agrocybe elatella\"), která je uvedena v Červeném seznamu hub (makromycetů) České republiky.\n\n\n\n"}
{"id": "1068212", "url": "https://cs.wikipedia.org/wiki?curid=1068212", "title": "Williamsova", "text": "Williamsova\n\nWilliamsova (\"Pyrus communis\" 'Williamsova') je ovocný strom, kultivar druhu hrušeň obecná z čeledi růžovitých. Plody jsou řazeny mezi odrůdy letních hrušek, sklízí se tvrdé v srpnu, ke konzumaci dozrávají nejpozději v září, v chladírně jsou skladovatelné 2 měsíce.\n\nByla vyšlechtěna v Anglii v 2. polovině 18. století. V USA se pěstuje i pod názvem 'Bartlett pear'. V ČR povolena v roce 1954. Odrůda je křížencem odrůd 'Pařížanka' a 'Charneuská'. \n\nOdrůda je cizosprašná. Vhodnými opylovači jsou odrůdy Konference, Boscova lahvice, Charneuská, není opylována Avranšskou.\n\nRůst odrůdy je střední, později slabý. Habitus koruny je široce pyramidální.\n\nPlodí časně, hojně a pravidelně.\n\nPlod je různý co do tvaru, střední až velký. Slupka hladká, žlutozeleně, později žlutě zbarvená s červeným líčkem. Dužnina je bílá, se sladce navinulou chutí, aromatická, výborná.\n\nOdrůda je považována za málo odolnou proti strupovitosti ve vlhkých oblastech a je středně napadána rzivostí. Je středně náchylná (26,1 – 60,0 % napadených) vůči spále růžovitých.\n\nOdrůdu lze použít do středních a teplých poloh, do živných půd dostatečně zásobených vodou.\n"}
{"id": "1068213", "url": "https://cs.wikipedia.org/wiki?curid=1068213", "title": "Antropodicea", "text": "Antropodicea\n\nAntropodicea (z řeckého slova \"anthrópos\" - člověk, \"dikaios\" - spravedlivý) je neologismus moderní filosofie dějin a filosofické antropologie. S tímto termínem se poprvé setkáváme u francouzského filosofa P. Faulquie, nicméně o jeho významnější rozpracování se zasloužil Hans Blumenberg ve své teorii legitimity novověku (\"Die Legitimität der Neuzeit\", 1966).\n\nVýraz antropodicea vychází ze známého filosoficko-teologického termínu teodicea, který nelze chápat jen jako snahu o ospravedlnění Boha před problémem existence zla, ale je třeba ho uchopit jako výraz uvědomělého člověka, jenž se snaží překročit meze středověké predestinace a dosáhnout odpovědnosti za svůj život. Je tedy jakýmsi projevem zájmu o člověka, proto raději Blumenberg pracuje s výrazem \"antropodicea\", který znamená obhajobu lidského rozumu před obviněními vyplývajících z analýzy rozporů moderních dějin, a také se týkají zčásti neblahých důsledků lidské racionality pro život obecně. Všeobecné sebeobviňování člověka je podle Blumenberga jen pouhým projevem nepřekonané gnose v křesťanství.\n\nProblém zla (tj. globální ohrožení života) se v moderní kultuře jeví spíše jako problém odpovědnosti za budoucnost (než jako očištění ideje Boha nebo převzetí odpovědnosti člověka za minulé viny), jejíž charakter se bude odvíjet od rostoucí úrovně poznání povahy skutečnosti/skutečného. Tento důraz na budoucnost také odráží další význam termínu antropodicea - kritika ideologií.\n\n\n"}
{"id": "1068214", "url": "https://cs.wikipedia.org/wiki?curid=1068214", "title": "Návrat Poincarého", "text": "Návrat Poincarého\n\nNávrat Poincarého (podle J.H. Poincaré) je moderní matematická formulace myšlenky věčného návratu, kterou můžeme najít už u stoiků nebo F. Nietzscheho ad. Návrat Poincarého je založen na principu izolovaného systému, jenž se po určitém časovém intervalu vrátí do původního stavu. Pokud si místo dostatečné dlouhé doby dosadíme neomezený časový interval, tak se izolovaný systém vrátí do výchozího stavu nekonečněkrát. Tato myšlenka je vlastní jak oboru filosofie, tak i klasické fyziky, která si však mnohdy nárokuje jakýsi patent jediné obhajitelnosti (objekty návratu jsou chápány jako „kulečníkové koule“). Dokonce i aplikace kvantové teorie na izolované systémy vykazují určitou formu \"návratu Poincarého\". Při dostatečném dlouhém čase se může vlnová funkce (popisující určitý uzavřený systém – např. vesmír) vrátit do svého počátečního stavu.\n\n"}
{"id": "1068215", "url": "https://cs.wikipedia.org/wiki?curid=1068215", "title": "Seznam kulturních památek ve Skalce u Doks", "text": "Seznam kulturních památek ve Skalce u Doks\n\n"}
{"id": "1068216", "url": "https://cs.wikipedia.org/wiki?curid=1068216", "title": "Arktická katedrála", "text": "Arktická katedrála\n\nArktická katedrála (norsky: Ishavskatedralen) je vžitý název pro kostel ve městě Tromsø, v kraji Troms og Finnmark v severní části Norska, postavený v roce 1965. Ve skutečnosti se nejedná o katedrálu, jak je stavba pro svoji monumentálnost nazývána, ale o farní kostel luterské církve. Kostel je součástí tromsøysundské farnosti arciděkanství v Tromsø v Nord-Hålogalandské diecézi.\n\nKostel navrhl norský architekt Jan Inge Hovig a je postaven převážně z betonu. Betonové panely jsou opatřeny hliníkovým pláštěm. Hlavním dodavatelem stavby byl Ing. F. Selmer A/S Tromsø. Stavba kostela započala 1. dubna 1964 a byla dokončena v roce 1965. Nový kostel byl vysvěcen dne 19. listopadu 1965 biskupem Monradem Nordervalem. Původní varhany, umístěné v kostele v roce 1965, nahradily v roce 2005 nové varhany se třemi manuály a 2940 píšťalami. Kromě církevních obřadů je tento nástroj využíván při varhanních koncertech, které se v kostele pořádají.\n\nVnější stavbu tvoří dvě odstupňované, trojúhelníkové, vzájemně splývající betonové konstrukce, potažené hliníkovými lamelami. Jedenáct vrcholů kostela představuje jedenáct apoštolů po Jidášově zradě.\n\nKostel je určen pro 720 členů. V oltářní části se nachází okno z barevného skla, vytvořené norským umělcem Victorem Sparrem v roce 1972. Obrázek zachycuje Boží ruku, z níž vycházejí tři paprsky světla na postavu Ježíše Krista a dvou vedle stojících lidí. Stejně jako v architektuře kostela, se i zde používá křesťanská symbolika čísla „tři“.\n\n"}
{"id": "1068217", "url": "https://cs.wikipedia.org/wiki?curid=1068217", "title": "Nekonečno (filosofie)", "text": "Nekonečno (filosofie)\n\nNekonečno je podle Ottova naučného slovníku charakterizováno jako výraz toho, co jest, ale jeho omezení si nelze myslit. Má se tím na mysli nekonečný čas, prostor, svět, mnohost bytí, působení (nekonečně intensivní) apod. Je to zkrátka popření či neuznávání konce, ukončení, hranice, ale též odstranění všech mezí.\n\nŘecká filosofie viděla dokonalost v tom, co je zformované a tím tedy ohraničené. Pojem nekonečno (apeiron) se tak jeví jako výraz nehotového, neurčeného, a proto i nedokonalého. Pralátka (materia prima) byla pro Aristotela a scholastiky nekonečná v případě, že nebyla určená žádnou formou, nebo jen (následně) libovolně mnoha formami. Vůči materiální nekonečnosti stojí nekonečnost formy v ohledu na jednotlivé nositele, z nichž žádný nemůže formu vyčerpat. Na středověkých univerzitách dále došlo k rozlišení mezi \"potenciálně nekonečným\" (\"neomezeným\") a \"aktuálně nekonečným\" (\"vlastním nekonečným\"). První je sice v sobě konečné, avšak jeho možnosti jsou nekonečné (může být neomezeně zvětšováno či zmenšováno) – nekonečná dělitelnost nebo multiplikace čísla. Druhý v zásadě eliminuje každou mez, za kterou by v daném ohledu již nic nemohlo být. Podle tomistického učení má tuto nekonečnost čistá forma a čistý akt.\n\nSlovním spojením nekonečnost Boha se míní neomezená plnost Božího bytí, tedy nekonečno vůbec, tj. nejvyšší, do žádné konečné kategorie nenáležející dokonalost Boží. Zahrnuje v sobě nejvyšší jednoduchost. Není však totalitou bytí, jak se domnívá panteismus, ani v sobě neobsahuje individuální bytí stvořeného jako takové, nýbrž má jejich bytné dokonalosti ve vyšším způsobu (asi jako učený matematik vědění svého žáka).\n\n\n"}
{"id": "1068218", "url": "https://cs.wikipedia.org/wiki?curid=1068218", "title": "Helmold z Bosau", "text": "Helmold z Bosau\n\nHelmold (německy Helmold von Bosau, 1120 – po 1177) byl saský kněz, farář v Bosau v blízkosti Plönu v dnešním Šlešvicku-Holštýnsku.\n\nO jeho životě je známo velice málo, několik faktů však lze odvodit z listinných pramenů a samotného jeho díla. Narodil se nejspíše krátce před rokem 1120 v okolí pohoří Harz a své vzdělání počal u augustiniánů v šlešvickém Bad Segerbergu, v letech 1139 až 1143 pokračoval v Brunšviku, kde se setkal se svým učitelem a ochráncem Geroldem. Po té se podílel na misijní činnosti biskupa Vicelina mezi Obodrity. Po smrti Vicelina se stal spolupracovníkem zmíněného Gerolda a v zimě na přelomu let 1155 a 1156 se účastnil jeho vizitační cesty jež popsal svém díle. Brzy poté se stal farářem v Bosau, kde se nacházel jediný fungující farní úřad v celé Vagrii, do které náležel i Starigrad, dnešní Oldenburg. Ač se ve Starigradu nacházelo oficiálně biskupství, bylo toto město pod vládou pohanských Slovanů, a biskup Vicelin a poté i Gerold sídlili právě v západnějším Bosau. Druhý jmenovaný však přeložil biskupství roku 1160 nebo 1163 ze Starigradu do Lübecku. Po smrti Gerolda v roce 1163 začal Helmold psát svou kroniku, právě z podnětu svého zemřelého učitele. Poslední doklad o něm pochází z roku 1177, brzy poté nejspíše zemřel. Poté však v jeho díle pokračoval Arnold z Lübecku, který kroniku dovedl až do roku 1210.\n\nJeho dílo, \"Chronica Slavorum\" (Kronika Slovanů), je důležitým pramenem pro dějiny Svaté říše římské, především snah jejích vládců o ovládnutí oblastí na východ od Saska, v té době obývaných slovanskými kmeny, a Dánska. Kronika je rozdělena do dvou částí, první začíná popisem událostí na přelomu 8. a 9. století za vlády Karla Velikého a končí rokem 1163, druhá se pak zabývá událostmi do roku 1171. Ač je Helmoldovo dílo zaměřeno na oslavu šíření křesťanství a ovládnutí pohanských kmenů objevuje se zde také kritika tvrdého zacházení světských vládců se svými slovanskými poddanými. Významné místo také zaujímají portréty významných současníků, například saského vévody Jindřicha Lva nebo Vicelina, biskupa oldenburského. Kromě toho se zaobírá celkovými dějinami říše, například bojem o investuru a činy císaře Fridricha Barbarossy, a zmiňuje se i o dějinách českých.\n\nPrvní část často a téměř doslovně přebírá pasáže z Činů biskupů hamburského kostela Adama Brémského, avšak v případech kdy tohoto zdroje neužívá uvádí řadu odjinud neznámých a velmi cenných informací. Kromě Adama Brémského ve svém díle cituje Vulgátu a antická díla, v jiných případech spoléhal na ústní zdroje.\n"}
{"id": "1068219", "url": "https://cs.wikipedia.org/wiki?curid=1068219", "title": "Spánkový cyklus", "text": "Spánkový cyklus\n\nSpánkové cykly označují střídání tří základních stavů organismu: Bdělosti, NREM spánku (angl. \"non rapid eye movement\"), REM spánku (angl. \"rapid eye movement\") fázi.\n\nSpánek je pasivní stav organismu, projevující se útlumem činnosti mozkové kůry za účelem obnovení normální činnosti buněk centrální nervové soustavy.\nHistorie zkoumání spánku sahá do 30. let dvacátého století, kdy byly pomocí EEG (elektroencefalografie) zjištěny rozdíly v elektrické aktivitě neuronů při spánku oproti bdělosti. V dnešní době se ke zkoumání spánku, polysomnografickému vyšetření, používá kombinace EOG (elektrookulografie), EEG (elektroencefalografie) a EMG (elektromyografie).\n\nV roce 1937 A. L. Loomis a kolektiv rozdělili spánek na čtyři stádia charakteristická čtyřmi typy frekvence spánkových vln.\n\n(angl. no rapid eye movement, bez rychlého pohybu očí), známý také jako synchronní spánek (typická je pomalá synchronizovaná EEG aktivita), ortodoxní spánek, nebo klasický spánek. U zdravého, mladého člověka tvoří přibližně 70% doby spánku. NREM spánek je navozen skupinami neuronů nacházejících se v preoprické bazální části mozku. Základním rysem je utlumení všech vegetativních funkcí organismu. Krevní tlak klesá o 5 – 15% a snižuje se frekvence srdečních stahů. Tělesná teplota je stabilní, většina svalů je relaxovaná. Pouze antigravitační svalstvo zůstává v činnosti.Podle křivky EEG se rozšiřují čtyři stádia NREM spánku:\n\nPři usínání, lehkém spánku a změně spánkových stádií, dochází ke změně řízení dýchání, což může vést k poruchám dýchání. Při přechodu do třetího a čtvrtého stádia se dýchání stabilizuje a vdechovaný objem se zmenšuje.\n\nTakzvané usínání. Dochází k přechodu ze stavu bdělosti, přes malátnost až k usnutí a k fyzické a psychické relaxaci. Dále se zpomaluje srdeční tep a dýchání. Kontakt s okolím se rozostřuje a může docházet k pocitům vznášení, nebo plování. Pozorujeme pomalé pohyby očí, hyponogogické záškuby (náhlé, nevědomé svalové záškuby) a pseudohalucinace. Toto stádium NREM spánku obvykle trvá 1 – 10 minut a zabírá tedy přibližně 6% celkové doby spánku. Můžeme pozorovat théta vlny. Zajímavostí je, že v tomto rytmu dohází k zlepšení paměti, tudíž opakováním látky před spaním jsme schopni si ji lépe zapamatovat.\n\nPro toto stadium je charakteristická ztráta kontaktu s okolím a vymizení pohybu očí. Jde o lehký spánek, což znamená, že je možné spícího probudit i slabými podněty. Toto stádium obvykle zabírá přibližně 50% doby spánku. Na EEG křivce pozorujeme zpomalení mozkové činnosti a objevují se tzv. spánková vřeténka a K-komplexy. V prvním případě jde o sigma aktivitu – krátké úseky rytmických vln o frekvenci 12 – 14 Hz opakující se přibližně 3 – 8x za NREM. K-komplexy jsou bifázické pomalé vlny delší než 0,5 sekundy, objevující se 1 – 3x za minutu. \n\nJde o první stadium hlubokého spánku a dochází k uvolnění kosterního svalstva. V tomto stádiu se zdají první sny, které si ale po probuzení nepamatujeme. Toto stádium obvykle zabírá přibližně 10% doby spánku. Mozkové vlny jsou široké a pomalé. Pozorujeme vlny théta, delta, spánková vřeténka a K-komplexy.\n\nJde o nejhlubší stadium NREM spánku. Dýchání a tep se dále zpomalují a krevní tlak klesá. Pořád jsme ale schopni reagovat na neobvyklé okolní podněty. Při náhlém probuzení může dojít k dezorientaci, známé jako spánková setrvačnost. Závěrečná stádia NREM spánku jsou nezbytná k regeneraci sil organismu a regeneraci nervového systému. Toto stádium obvykle zabírá přibližně 10% doby spánku. Na EEG pozorujeme, že více než 50% vln tvoří vlny delta. Spánková vřeténka a K-komplexy jsou zredukovány.\n\nREM (angl. Rapid Eye Movement, Rychlý pohyb očí) spánek neboli rychlý spánek jsou rychlé pohyby očí přes zavřená víčka. \nV téhle fázi spánku dochází k výskytu snů a též probíhá zpevnění paměťových stop.\nDále se objevují pohyby svalů na tvářích, nohou a rukách. Nepravidelné dýchání je také součásti REM spánku.\nV průběhu REM spánku dochází k pohybům očí asi 40 až 60 krát za minutu, srdeční frekvence se zvyšuje na hodnoty jako ve dne a mozek je aktivnější (z hlediska EEG záznamu) než v bdělém stavu.\nV průběhu REM spánku jsme téměř kompletně ochrnutí, ušetřen je pouze srdeční sval, bránice, okohybné svaly a hladká svalovina (svalstvo trávicí soustavy a cév)\nFyziologické nálezy ukazují, že v průběhu REM spánku je mozek do značné míry od svých senzorických a motorických spojení izolován, podnětům z jiných částí těla je zabráněno do mozku vstoupit a nedochází také k motorickým projevům. V období REM spánku je mozek velmi aktivní, neboť je spontánně stimulován výboji obřích neuronů, které se nacházejí v mozkovém kmeni. Výběžky těchto neuronů sahají do části mozku, které řídí oční pohyby a jiné motorické aktivity. Následkem toho v průběhu REM spánku mozek zaznamenává, že neurony, které se normálně podílejí na řízení chůze a vidění, jsou aktivovány, přestože tělo samo o sobě nečiní nic.\nSpící osoby, které jsou v průběhu REM probuzeny, téměř vždy sdělují, že snily, když jsou však probuzeny v průběhu NREM spánku, udává z nich pouze asi 25 procent, že prožívaly sen.\nSny, o kterých spící osoby vyprávějí, pokud jsou probuzeny ve fázi REM spánku, jsou většinou zrakově živé a mají bizarní, nelogický charakter-představují takový typ zážitků, který máme právě spojený se slovem ´´sen´´.\nPrvní zmínka týkající se REM spánku pochází z Ameriky od filozofů: Nathaniela Kleitmana , Eugena Aserinského a Williama Dementa. Tihle filozofové zjistili, že při spánku se jejich oči dokážou pod víčky pohybovat v rychlostních frekvencích a tím pádem dochází ke zvýšení mozkové aktivity, avšak antigravitační svalstvo se pomalu uvolňuje.\nREM spánek tvoří přibližně 23% spánku u zdravých dospělých jedinců.\nObvykle se pohybuje 90 minut po usnutí a také se vrací co 90 minut během našeho spánkového procesu. \nVlny, které se vyskytují, nebo jsou přítomny u REM spánku, jsou vlny theta, alfa a pilovité vlny, jimž jsou typickým projevem spánku.\n\nBdění (cizím slovem vigilita) je funkční stav organismu který se vyznačuje rychlými pohyby očí do stran, nebo naopak stálým pohledem jedním směrem. Protikladem bdění jsou takové stavy, jako například kóma, nebo spánek. Při bdění je organismus dráždivý, přijímá, zpracovává a zachovává informace a vydává příkazy výkonným orgánům. Je to stav, kdy člověk reaguje a vnímá věci, které se kolem něho dějí. Na EEG je zobrazena alfa aktiva. Při bdění není žádná snová aktivita. Postupem věku se snižuje podíl delta spánku a zvyšuje se podíl bdělosti.\n\nNa dvacátém týdnu vývoje plodu se začíná objevovat cyklická metodická aktivita. Na 24. – 27. týdnu pozorujeme stavy podobné spánku a od 29. týdne lze rozlišit aktivní a klidný spánek\n\nPotřeba spánku novorozence se pohybuje mezi dvanácti a šestnácti hodinami. Pozorujeme přibližně devadesáti minutové cykly. Bdělost často přechází hned v REM spánek, který u zdravých dětí zabírá polovinu doby spánku. U nedonošených dětí je to často více než tři čtvrtiny spánku. NREM spánek je u novorozenců velmi hluboký a často je neprobudí ani velmi silné rušivé vjemy.\n\nV průběhu třetího měsíce života začne převažovat NREM spánek a začínají se objevovat K-komplexy. Okolo prvního roku tvoří NREM spánek sedmdesát procent doby spánku, prodlužují se spánkové periody a doba bdělosti\n\nV dětství je průměrná doba spánku dvanáct až třináct hodin. Okolo druhého roku mizí dopolední spánek a mezi třetím až pátým rokem mizí i odpolední spánek. Potřeba spánku se snižuje a v preadolescentním věku tvoří doba spánku deset hodin.\n\nDoba spánku je v průměru devět hodin. Klesá množství REM a hlubokého spánku. Výzkumy ukazují, že dospívající jsou o jeden spánkový cyklus napřed. Vstávají později a také chodí spát později.\n\nVe středním věku pozorujeme stabilní spánkový vzor. Většina populace spí sedm a půl hodiny. Doba spánku historicky klesá, což může být způsobeno moderními technologiemi a hektickým životním stylem.\n\nDélka spánku zůstává stejná jako u člověka ve středním věku, ale mění se doba spánku (doba kdy spíme). Ubývá spánku v noci a naopak přibývá spánku přes den. Efektivita spánku klesá. Častěji se objevují tzv. mikrospánky, které si osoba nemusí uvědomovat. Ubývá K-komplexů a snižuje se množství hlubokého spánku. Většina lidí nad sedmdesát let spí pod sedm hodin za noc.\n\nUltradiální proces neboli spánkové cykly je mechanismus, který slouží k řízení přechodů mezi NREM a REM spánkem. Spánkový cyklus může být ovlivněn např. způsobem stravování, užíváním léků, drog, alkoholu, stresem, spánkovými poruchami, nedostatkem spánku atd. Vliv může mít samozřejmě také věk a pohlaví. Ženy spí tvrději než muži. Ve stáří nám stačí méně hodin a spánek se stává neklidným.\nCelkový spánkový cyklus trvá 90 až 110 minut. První cykly se skládají z poměrně krátké REM fáze a dlouhé fáze hlubokého spánku.\nTento ultradiální proces je pro všechny jedince (jak pro miminka, dospělé a staré lidi) univerzální.\nKaždý orgán je vybaven \"biologickými hodinami\" ,které jsou s vnitřními hodinami v synchronii.\nKdyž člověk usíná začne se projevovat 1 spánkový cyklus . Normálně jsou přítomny cykly 1,2,3,4 a kromě primárního cyklu se u všech dalších cyklu střídá NREM spánek s REM spánkem.\nV noci když člověk jde spát nebo usíná začne pracovat hluboký spánek což je stádium 3 a 4 NREM spánku, který postupně je zkracován.\nREM spánek se v noci prodlužuje.\n\nTo, co ovlivňuje rytmus spánku a bdění, nazýváme homeostatický proces. Tento proces funguje na principu zachování tělesné rovnováhy a je dán počtem předchozích hodin spánku a bdělosti. Jedná se tedy o spánkový faktor, který je tzv. spouštěč ospalosti. Ten se v těle hromadí po dobu bdělosti a umožní, že jsme schopni usnout. Po následném spánku je opět vyčerpán a začíná opět jeho shromažďování . \n\nTento proces reguluje jak spánek a bdění, tak i fyziologické pochody ( např. obnova buněk). Lidský organismus je řízen vlastními vnitřními hodinami. Tyto hodiny mají schopnost se synchronizovat s vnějším prostředím, jako je střídání světla a tmy. Při poklesu denního světla dochází k aktivaci vylučování melatoninu, látky nazývané jako spánkový hormon. \n\nKromě již zmiňovaných procesů existuje i infradiánní proces regulující spánek. Tento proces je založen na střídání ročních období. Lidský organismus je ovlivňován sezónními změnami, například v zimě, kdy spíme déle, kdy se brzy stmívá a pozdě svítá. Naopak tomu je v létě, kdy je se pozdě stmívá a brzo svítá.\n\n"}
{"id": "1068220", "url": "https://cs.wikipedia.org/wiki?curid=1068220", "title": "Roman Reigns", "text": "Roman Reigns\n\nLeati Joseph „Joe“ Anoaʻi (* 25. května 1985, Pensacola, Florida, USA) je americký profesionální wrestler.\n\nAnoa'i zápasí pro WWE pod jménem Roman Reigns v show RAW.Je členem rodiny Anoa'i, kam patří hvězdy jako The Rock, Yokozuna, Rikishi a The Usos. Předtím, než se začal věnovat wrestlingu, hrál americký fotbal. V WWE debutoval v roce 2012 jako člen frakce The Shield, o pár měsíců později získal se svým parťákem Seth Rollins WWE Tag Team Championship. V červnu 2014 poté, co se The Shield rozpadl, Reigns začal bojovat o WWE World Heavyweight Championship, měl několik šancí, ale titul nezískal. V září 2014 Reigns musel podstoupit operaci kýly, která ho vyřadila z akce do prosince. O několik týdnů později, Reigns vyhrál Royal Rumble zápas o zápas proti Brock Lesnar na WrestleManii o WWE World Heavyweight Championship. aHodně fanoušků si dodnes říká jak je možné že Roman vykopl po 3 F5,přičemž právěže 3× F5 dokázalo prolomit Streak Undertakera na Wrestlemanii XXX (21-1).na WrestleManii ovšem titul nezískal poté, co se do zápasu přidal Seth Rollins a zachránil celý zápas tím že díky svému Money in the Bank kufříku a vyhrál titul. Roman nadále pokračoval v boji o titul. Dne 22. 11. 2015 se konala PPV akce jménem Survivor Series, kde bylo předem naplánované že Roman získá od Setha titul, protože se ale Seth Rollins se zranil na house show, tak se konal turnaj, který ve finále vyhrál Reigns proti Ambrosovi, jenže přiběhl Sheamus a zpeněžil svůj MITB kufřík a získal titul. Roman po několika marných pokusech získal titul zpět 14. prosince 2015. Vince McMahon prohlásil že bude titul obhajoval na PPV Royal Rumble, čili ten kdo zůstane v ringu jako poslední, získává titul. V Royal Rumble zápasu se po 2 měsiční pauze vrátil Triple H jako 30 účastník a vyřadil Romana Reignse a následně i posledního Dean Ambrose a stal se z něj WWE World Heavyweight Champion.\n\nNa placené akci Fastlane se konal Triple Threat Match – Brock Lesnar vs Roman Reigns vs Dean Ambrose a vítěz se utká s Triple Hem na Wrestlemani 32.Tento zápas vyhrál Reigns po té co použil spear na Deana a odpinoval ho. Poté co vyhrál Fastlane nastoupil na Wrestlemánii 32 proti championovi Triplu H kterého dokázal po 3. spearu odpinovat. Po Wrestlemánii začal mít o titul chuť AJ Styles konali se 2 zápasy o titul jeden na Paybacku a druhý na Extreme Rules ,ale Roman dokázal svůj titul 2× obhájit ,ale nečekaně na konci zápasu Extreme Rules se vrátil Seth Rollins a dal Pedigree Romanovi. Shane McMahon oznámil že se na placené akci Money in the Bank bude konat zápas o titul zápas bude 19.6.2016.\n\nRoman ale titul nedokázal obhájit a novým šampionem se stal Seth Rollins.Ten se ale moc dlouho neradoval jelikož Dean Ambrose který dříve tohoto večera vyhrál Money In The Bank kufřik ho využil na zápas proti Seth Rollins. Dean po jednom Dirty Deeds úspěšně porazil Setha a stal se tak novým šampionem.Roman se titul pokusí získat zpátky na placené akci Battleground kde bude v zápase proti bývalím <nowiki>\"bratům\"</nowiki> Seth Rollins a Dean Ambrose.Tento zápas dokázal vyhrát Dean a tím svůj titul obhájil.\n\nRomanův de-push pokračuje tím že čistě prohrál i s debutujícím Finnem Bálorem v kvalifikačním zápase pro Universal Championship. Další RAW ovšem konfrontoval Rusev součásného United States Championa takže Roman po ztrátě nároku na hlavní titul zřejmě bude bojovat o šampionát spojených států.Zápas se měl konat na akci SummerSlam jenže místo zápasu to byla jen rvačka kde Roman <nowiki>\"</nowiki>zranil<nowiki>\"</nowiki> Rusev. Nadále Roman se zase zaměřil na Universal Titul a kvalifikoval se do zápasu Fatal 4 Way o titul.Titul se mu nepodařilo získat díky Triple Hovi který se nečekaně vrátil a pomstil se Romanovi za WrestleManii 32. Generální manažer Mick Foley dal Romanovi příležitost aby se dostal do hlavního taháku placené akce Clash of Champions pokud porazí Kevin Owens.To se mu nepodařilo a na konci zápasu se vrátil Rusev a napadl Romana.Zápas o United States titul se konal až na Clash of Champion kde Roman Ruseva porazil a stal se novým United States Championem. Roman se také zúčastnil placené akce Survivor Series v zápase RAW vs. SmackDown. Po Survivor Series začal feud s Kevin Owens se kterým bude mít zápas na placené akci Roadblock. Roman svůj US titul ztratil v handicap zápase proti Jeri-KO kde Jericho odpinoval Roman Reigns.Na Royal Rumble vyřadil Undertakera což vedlo k zápasu an WM 33 který Roman vyhrál a poslal Undertakera do důchodu. Roman nadále pokračoval v feudu s Braun Strowman. Braun zničil Romana v backstage segmentu.Na placené akci Payback Braun naprosto zničil Romana a vyhrál čistě.\n\n\n\n\n\n"}
{"id": "1068225", "url": "https://cs.wikipedia.org/wiki?curid=1068225", "title": "SK Olympik Mělník", "text": "SK Olympik Mělník\n\nSportovní klub Olympik Mělník je český futsalový klub z Mělníka, hrající od sezóny 2015/16 druhou celostátní futsalovou ligu – sk. Západ.\n\nKlub byl založen v roce 1992. Většinu své počáteční existence hrál klub okresní soutěže. Po postupu do vyšších soutěží klub musel opustit Mělník a hrát v azylu různě po Středočeském kraji (Slaný, Odolena Voda, Neratovice). Vrátit se mohl až po opravení místní haly v roce 2005, ovšem po třech letech přestala nejvyšší soutěžím opět vyhovovat. V sezóně 2007/08 se klubu povedl historický postup do 1. ligy, kde setrval dvě sezóny. Návrat do 1. ligy proběhl až v sezóně 2013/14 po vítězství ve 2. lize – sk. Západ.\n\nSvé domácí zápasy odehrává klub v neratovickém azylu ve sportovní hale Neratovice s kapacitou 500 diváků.\n\n\"Aktuální k datu: 10. března 2015\"\n\nZdroj: \n\n"}
{"id": "1068230", "url": "https://cs.wikipedia.org/wiki?curid=1068230", "title": "Římskokatolická farnost Protivín", "text": "Římskokatolická farnost Protivín\n\nŘímskokatolická farnost Protivín je územním společenstvím římských katolíků v rámci píseckého vikariátu českobudějovické diecéze.\n\nProtivín byl původně filiálkou farnosti v nedalekém Myšenci. V letech 1661–1662 zde byl postaven barokní špitální kostel sv. Alžběty Portugalské. Ten byl v roce 1683 povýšen na kostel farní, a v Protivíně byla zřízena samostatná farnost. Myšenec se tehdy stal protivínskou filiálkou (samostatná farnost Myšenec byla obnovena až v roce 1856). Roku 1902 byla protivínská farnost povýšena na děkanství.\nTitul děkanství není v současnosti pro farnost používán. Vlastního duchovního správce má Protivín dosud. Ten rovněž spravuje, jako administrátor ex currendo farnosti Heřmaň u Písku, Krč a Myšenec.\n\n"}
{"id": "1068246", "url": "https://cs.wikipedia.org/wiki?curid=1068246", "title": "František Makeš", "text": "František Makeš\n\nFrantišek Makeš (* 9. prosince 1931, Zlín) je český malíř, restaurátor a chemik působící převážně ve Švédsku.\n\nVystudoval Akademii výtvarného umění v Praze u profesora Miloslava Holého. Poté u profesora Bohuslava Slánského absolvoval speciální studium restaurátorství. V 60. letech 20. století se podílel na restaurování maleb Obrazárny Pražského hradu. Vytvářel také kopii obrazu \"Svatý Jeroným\" Mistra Theodorika pro Národní galerii. \n\nOd roku 1968 žije ve Švédsku, kde byl 25 let hlavním konzervátorem a restaurátorem švédských královských sbírek.\n\n"}
{"id": "1068252", "url": "https://cs.wikipedia.org/wiki?curid=1068252", "title": "Reagan Youth", "text": "Reagan Youth\n\nReagan Youth je americká punkrocková kapela zformovaná zpěvákem Davem Rubinsteinem (Dave Insurgent) a kytaristou Paulem Bakijou (Paul Cripple). Kapela vznikla v roce 1980 v Queensu v New Yorku. Je známá především na východním pobřeží USA a je také součástí anarchopunkového hnutí.\n\nKapela fungovala do roku 1990. Tři roky poté Rubinstein spáchal sebevraždu. V roce 2006 Paul Bakija kapelu znovu založil společně s basistou Alem Pikem, bubeníkem Javierem Madriagou a několika dalšími členy.\nReagan Youth je velmi důležitá skupina pro hardcorovou scénu v New Yorku. Pravidelně vystupovali v CBGB a pořádali turné po celých Spojených státech. Často vystupovali s dalšími punkovými kapelami jako jsou Dead Kennedys, Bad Brains, The Misfits a Beastie Boys.\n\n\n\n\n"}
{"id": "1068254", "url": "https://cs.wikipedia.org/wiki?curid=1068254", "title": "Ernst Laudon", "text": "Ernst Laudon\n\nErnst von Laudon, plným jménem Ernst Olivier von Laudon, v českých pramenech Arnošt Laudon, v některých pramenech uváděno též Loudon (6. září 1832 Vídeň – květen 1915 Hadersdorf), byl rakouský šlechtic a politik z Moravy, v 2. polovině 19. století poslanec Říšské rady.\n\nPatřil mu alodiální statek Bystřice pod Hostýnem na Moravě. Od roku 1857 měl titul c. k. komořího. Panství v Bystřici převzal do své správy od otce v roce 1856. K zámku v Bystřici pod Hostýnem měl vřelý vztah. Věnoval se botanice a chovu dobytka. V mládí měl k dispozici kvalitní vychovatele. Měl přehled v botanice a kultuře. Hrál v zámeckém divadle. V dospělosti se zabýval kultivací zámeckého parku. Byl členem Ústřední komise pro chov koní při ministerstvu zemědělství. Coby chovatel zvířat dovážel zahraniční plemena a pokoušel se o šlechtění koní ideálních pro potřeby zemědělské velkovýroby. Přispíval na rozvoj domovské Bystřice. Například do sbírky na výstavbu sirotčince přispěl částkou 1000 zlatých. Několika talentovaným chlapcům z Bystřice zaplatil malířské vzdělání. Roku 1861 uzavřel smlouvu s Michaelem Thonetem na odkup dřeva z místních lesů, díky čemuž se sídlo firmy Gebrüder Thonet přesunulo právě do Bystřice.\n\nByl aktivní i politicky. 7. ledna 1863 byl zvolen na Moravský zemský sněm za velkostatkářskou kurii, I. sbor. V zemských volbách v lednu 1867 zvolen nebyl, ale do sněmu se vrátil již v krátce poté vypsaných zemských volbách v březnu 1867, stejně jako v zemských volbách roku 1870. Zastupoval Stranu ústavověrného velkostatku. Podle jiného zdroje náležel k Straně středního velkostatku.\n\nZemský sněm ho 10. dubna 1867 zvolil i do Říšské rady (tehdy ještě volené nepřímo). Zastupoval v ní velkostatkářskou kurii. Na mandát v Říšské radě rezignoval roku 1868. Do Říšské rady se vrátil v prvních přímých volbách roku 1873 (za velkostatkářskou kurii na Moravě). Rezignaci na poslanecké křeslo oznámil dopisem 27. června 1877. Znovu uspěl ve volbách roku 1879, opět za velkostatkářskou kurii na Moravě. Rezignoval v roce 1883. Později byl členem Panské sněmovny (jmenovaná horní komora Říšské rady).\n\nV roce 1898 získal titul c. k. tajného rady a roku 1901 Řád Františka Josefa.\n\nRoku 1856 se oženil s Henriettou hraběnkou Seilern-Aspang. Měli syna Remigia Oliviera Laudona. Zemřel v květnu 1915.\n"}
{"id": "1068263", "url": "https://cs.wikipedia.org/wiki?curid=1068263", "title": "Reed Birney", "text": "Reed Birney\n\nReed Birney (* 11. září 1954 Alexandria, Virginie) je americký herec.\n\nVe filmu debutoval v roce 1976 ve snímku \"Not a Pretty Picture\", v průběhu 80. let se hrál např. v minisérii \"Kane & Abel\". Dále hrál např. ve filmech \"You Are Here\" (1997), \"Výměna\" (2008) nebo \"In Your Eyes\" (2014). V epizodních rolích se objevil např. v seriálech \"Právo a pořádek\", \"Ze Země na Měsíc\" a \"\". Působil také v seriálech \"Super drbna\" (2007–2009), \"\" (2008) a \"Kings\" (2009), od roku 2013 hraje v seriálu \"House of Cards\" a od roku 2014 v seriálu \"Černá listina\".\n\n"}
{"id": "1068265", "url": "https://cs.wikipedia.org/wiki?curid=1068265", "title": "Bum (kabaret)", "text": "Bum (kabaret)\n\nBum byl kabaret založený Emilem Arturem Longenem, který však existoval pouze krátce v roce 1920 a z něhož vzešel základ souboru Revoluční scéna.\n\nV roce 1920, po neshodách mezi Emilem Arturem Longenem a Jiřím Červeným, majitelem kabaretu Červená sedma, odešel Longen pryč a založil vlastní kabaretní podnik zvaný „Bum“. Shromáždil skupinu komiků, z nichž někteří byli již zářícími hvězdami, další pak nadějnými komiky. Longen do něj přetáhl z Červené sedmy Ference Futuristu a jeho bratra Emana Fialu, z Rokoka pak Sašu Rašilova a Josefa Rovenského. Kabaret působil v sále hotelu Adria na Václavském náměstí v Praze.\n\nLongen se snažil v repertoáru uplatňovat groteskní komiku, útočnou a provokující satiru, vysmívat se měšťáctví.\n\nV souboru se s Longenem sešla řada tehdy předních pražských komiků – Vlasta Burian, Karel Noll, Ferenc Futurista, Eman Fiala, Saša Rašilov, Josef Rovenský, Xena Longenová a další.\n\nExistence kabaretu netrvala dlouho. Spolupráce hlavních šesti komiků, z nichž každý byl velkou osobností skončila po půl roce. Spory byly především mezi Futuristou a Burianem, kteří si přebírali jeden druhému vtipy a přeli se o to, kdo má jít dříve na scénu. Část souboru pak přešla do nově vznikajícího divadélka Revoluční scéna, založeného E. A. Longenem na tomtéž místě.\n\n\n"}
{"id": "1068274", "url": "https://cs.wikipedia.org/wiki?curid=1068274", "title": "Thomas M. Messer", "text": "Thomas M. Messer\n\nThomas Maria Messer (8. února 1920, Bratislava – 15. května 2013, New York, USA) byl dlouholetý ředitel newyorského Guggenheimova muzea.\n\nVyrůstal v Praze a do USA emigroval za dramatických okolností v roce 1939. Americké občanství získal v roce 1944. Během 2. světové války sloužil v americké armádě. Vystudoval historii umění a muzeologii na Harvardově univerzitě. V roce 1961 začal pracovat jako ředitel Guggenheimova muzea, v jehož čele stál 27 let až do roku 1988. \n"}
{"id": "1068280", "url": "https://cs.wikipedia.org/wiki?curid=1068280", "title": "Leopold Godowsky (skladatel)", "text": "Leopold Godowsky (skladatel)\n\nLeopold Godowsky (13. února 1870 – 21. listopadu 1938) byl americký koncertní klavírista, hudební skladatel a hudební pedagog litevského židovského původu. Jako skladatel je znám především pro své transkripce děl jiných autorů, například složil \"Studie na Chopinovy Etudy\". Z jeho dětí se proslavili chemik Leopold Godowsky a herečka Dagmar Godowská.\n\n"}
{"id": "1068287", "url": "https://cs.wikipedia.org/wiki?curid=1068287", "title": "Ernest Meissonier", "text": "Ernest Meissonier\n\nJean-Louis Ernest Meissonier (21. února 1815 – 31. ledna 1891) byl francouzský malíř a sochař tvořící v akademickém stylu. Je známý především vyobrazeními historických a bitevních scén z období od 17. století do napoleonských válek. Již v mládí získal velkou popularitu a svá díla prodával za vysoké ceny, takže si mohl roku 1846 dovolit koupit veliký dům se dvěma ateliéry v Poissy. \n"}
{"id": "1068292", "url": "https://cs.wikipedia.org/wiki?curid=1068292", "title": "Abrahám z Clermontu", "text": "Abrahám z Clermontu\n\nAbrahám z Clermontu nebo Abrahám z Auvergne či Abrahám ze Saint Cirgues (konec 4. století, Sýrie - 476 nebo 477, Clermont-Ferrand, Gálie) byl mnich původem Syřan, který se stal opatem v Clermontu.\n\nNarodil se v Sýrii, ve městě podél řeky Eufrat. Stal se jáhnem. Zemi opustil za pronásledování Sásánů, kdy odešel na pouť do Egypta učit se způsobu života poustevníků této oblasti, ale byl chycen pohraniční stráží, následně mučen a vězněn po dobu pěti let. Pak se mu podařilo uniknout a vydal se do Galie, kde založil novou komunitu mnichů v blízkosti baziliky svatého Kvirika blízko Clermontu. Zemřel v roce 476 nebo 477.\n\nJeho svátek se slaví 15. června. Je považován za patrona proti horečce.\n\n"}
{"id": "1068296", "url": "https://cs.wikipedia.org/wiki?curid=1068296", "title": "Abrahám z Efezu", "text": "Abrahám z Efezu\n\nAbrahám z Efezu byl mnich, arcibiskup Efezu, církevní otec a autor mnoho vlivných pojednání.\n\nPředevším je známý pro dvě kázání: \"Uvedení Páně do chrámu\" a \"Zvěstování Panny Marie\". Jeho homilie vznikla pravděpodobne v Konstantinopoli mezi roky 530 a 550. Je možná nejstarším svědectvím oslavy těchto svátků. Svátek v tomto městě byl potvrzen v 6. století, v Antiochii na koncil stejného století, a na západě v 7. století.\n\nV polovině 6. století založil klášter \"Abrahamittenes\" v Konstantinopoli a byzantský klášter poblíž Jeruzaléma. Mniši z kláštera se nazývají Abrahamité.\n\nJeho svátek se slaví 28. října.\n\n"}
{"id": "1068297", "url": "https://cs.wikipedia.org/wiki?curid=1068297", "title": "Abrahám z Egypta", "text": "Abrahám z Egypta\n\nAbrahám z Egypta byl mnichem v Egyptě a žákem mnicha Agáta Mlčivého. Koptská pravoslavná církev jej považuje za svatého. Jeho svátek se slaví 21. května.\n\n"}
{"id": "1068302", "url": "https://cs.wikipedia.org/wiki?curid=1068302", "title": "Důl Zárubek", "text": "Důl Zárubek\n\nDůl Zárubek, dříve Hermenegild, byl černouhelný hlubinný důl v Polské (Slezské) Ostravě v jižním dobývacím poli společnosti Kamenouhelných dolů Severní dráhy Ferdinandovy.\n\nV budoucím důlním poli Hermenegild prováděla před založením dolu v roce 1843 kutací práce C. k. kutací a vrtební komise, zastupující Vysoký montánní erár (Rakouský stát). První nález uhlí byl 29. září 1844 ve výhradním kutisku v lomu u pravého břehu řeky Lučiny. Byly objeveny 2 sloje o mocnosti 12 palců. V říjnu 1844 C. k. kutací a vrtební komise zahájila hloubení vrtu číslo V. Po navrtání uhelných slojí byla na místě hlubinného vrtu založena kutací jáma č. V, která byla v roce 1856 prodána společnosti Kamennouhelné doly Severní dráhy císaře Ferdinanda (SDCF). V tomtéž roce SDCF zahájila rekonstrukci kutací jámy na jámu těžní. V roce 1858 byla ve vzdálenosti 25 m severně jámy č. V založena jáma větrní a vodní.\n\nNa základě nálezu dobyvatelné uhelné sloje byly Báňským hejtmanstvím vydány propůjčovací listiny důlních měr v roce 1862. Propůjčeno bylo 20 důlních měr na těžbu uhlí. Důl byl pojmenován podle generálního ředitele Severní dráhy císaře Ferdinanda – \"Hermenegilda Francesconiho\". Jáma samotná nesla označení číslo V. První modernizace a rekonstrukce dolu proběhla v roce 1874. V roce 1897 byla postavena první třídírna uhlí soustavy Mayer-Sauer (třídění uhlí suchou cestou). Areál dolu byl osvětlován elektrickými lampami. V letech 1911 – 1914 byla provedena rozsáhlá rekonstrukce a modernizace dolu. Technický a stavební projekt povrchové úpravy dolu Hermenegild byl shodný s přestavbou dolu Michael v Michálkovicích. Jejich jednotné provozní, technické a architektonické řešení vypracoval ostravský architekt František Fiala (1878 – 1927). Základem koncepce přestavby bylo oddělení pohybu havířů od dopravy uhlí a materiálu. Toto moderní řešení si vyžádalo zbourání dosavadních objektů a výstavbu nových. V nové strojovně byly soustředěny elektrické agregáty, které zabezpečovaly chod dolu. Jáma byla upravena pro dvojí těžní zařízení. V roce 1914 proběhla centralizace těžby uhlí z dobývacích polí dolů Vilém a Jakub. Jámy těchto dolů byly převedeny na jámy větrní. Ukončení přestavby a slavnostní otevření nově vybudovaného dolu (v roce 1914) bylo zakončeno přejmenováním dolu podle názvu místní části Polské (Slezské) Ostravy na Zárubek. 1. srpna 1926 došlo ke sloučení dolů Zárubek a Alexander. Důlní pole dolu Alexander bylo dobýváno pomocí důlních děl ze strany dolu Zárubek. Na dole Alexander v roce 1927 začala modernizace a přestavba (elektrifikace). Po 2. světové válce byl důl Zárubek znárodněn a od 1. ledna 1946 začleněn do národního podniku OKD Ostrava jako důlní závod Zárubek. Připojením dolu Jan Maria k dolu Zárubek v roce 1954 bylo možné dotěžení zbytkových uhelných pilířů v ohradníku dolu Jan Maria a v roce 1963 zastavit jeho provoz a jámy zasypat. K dalšímu organizačnímu slučování došlo 1. ledna 1967, kdy byl důl Zárubek spojen s dolem Petr Bezruč v jeden podnik s názvem Důl Ostrava. Důl Zárubek se stal závodem 2. K poslednímu sloučení – dolů Ostrava a Hlubina pod společným názvem Důl Ostrava, došlo 1. července 1987. \n\nPoslední slavnostní fárání těžní klecí na 2. patro se uskutečnilo 19. června 1997 a pak byl zasypán i zbytek jam a došlo k likvidaci povrchových objektů. Historické budovy a těžní věž byly přes námitky památkářů, historiků a příznivců technických památek zlikvidovány. Ocelová konstrukce těžní věže, vysoké 37,6 m, byla zlikvidována odstřelem v roce 1998. V roce 2002 byly povrchové objekty zbourány a území asanováno. Na připomínku Dolu Zárubek byl postaven památník z jedné lanovnice v místě těžní jámy. \n\nV roce 1864 byla \"těžní jáma\" V vybavena ležatým parním těžním strojem o výkonu 30 HP. \n\nV roce 1874 byla jáma rekonstruována a vybavena ležmým dvouválcovým těžním parním strojem o výkonu 120 HP. Byl vyroben ve Strojírnách hraběte Salma v Blansku. Byla postavená nová těžní věž železné konstrukce.\n\nV roce 1914 byl v budově strojovny instalován hlavní a pomocný moderní elektrický těžní stroj vyrobený ve Vítkovických železárnách s motory (stejnosměrné, výkon 1160/2200 kW) a měniči Ward-Leonard-Illgner od firmy Siemens-Schuckert, Vídeň. Dva bubny každého těžního stroje měly průměr 4500 mm a šířku 1400 mm, lano mělo průměr 41 mm, dvě těžní klece se dvěma etážemi pro dva vozíky za sebou nebo 13 osob na etáž. Rychlost jízdy 6 m/s pro mužstvo a 12 m/s pro těžbu. Výška těžní věže od ohlubně po střed lanovnic 37,6 m, průměr lanovnic 4500 mm. Těžní věž byla příhradová vzpěrová vyrobená ve Vítkovických železárnách. Ve strojovně byly instalovány výkonné kompresory. Výrobu stlačeného vzduchu pro pohon důlních strojů a zřízení zabezpečoval dvoustupňový kompresor Škoda. Výkon motoru byl 1700 HP, výkon kompresoru 12 700 m/ hod. A dva pístové kompresory dodané firmou Spojené pražské strojírny s výkony 6600 m/hod., výkon elektrických motorů 740 HP každý.\n\nVětrání dolu zabezpečovala od roku 1858 vodní jáma. Větrání dolu bylo přirozené. Pro zlepšení účinnosti větrání byla postavena nad jámou 13,3 m vysoká větrní věž. Kolem roku 1861 byla, v místě původního hlubinného vrtu XIII z roku 1849, vyhloubená větrní jáma č. 13. Vrt byl hluboký 94 m, větrní jáma byla vyhloubena do hloubky 56,9 m a byla vybavena větrní pecí. Pro nepotřebnost byla v roce 1884 opuštěna, větrání již zabezpečoval důl Jakub a následně důl Vilém a Alexander.\nPrůsak vod z terasovitých štěrkopísků řeky Lučiny a Ostravice významně ovlivňoval důlní práce. Velké přítoky důlní vody musely zvládat velkokapacitní čerpací zařízení. Odvodňování důlního pole bylo soustředěno na vodní jámu Hermenegild, která se nacházela v centru brachysynklinální kotliny ostravské dílčí uhelné pánve. Přítoky důlních vod byly v průměru 3 m/min., které ovšem značně kolísaly. V době jarního tání se přítok důlních vod zvýšil až na 4 m/min., kdežto v suchých letních měsících klesl přítok na 2 m/min. V roce 1862 bylo instalováno čerpadlo s dřevěným tahadlovým soutyčím o výkonu 350 HP. Postupně se zaváděly modernější a výkonnější čerpadla. V roce 1928 byla důlní voda čerpána následovně: z druhého patra (164 m) a z pátého patra (324 m) na povrch. Z 8. patra z hloubky 418 m na páté patro. Na 2. patře byly 3 pumpy: dvě odstředivé čtyřstupňové pumpy firmy bratří Sulzerové-Winterthur s výkonem 4000 l/min (vyrobeny v roce 1913) a jedno trojpístové čerpadlo z roku 1904 firmy Märky-Bromovský-Schulz s výkonem 4000 l/min. Na 5. patře byla dvě trojpístová čerpadla z roku 1904 firmy Märky-Bromovský-Schulz s výkonem 2000 l/min. Na 8. patře byla 3 čerpadla: odstředivé 11stupňová čerpadlo s výkonem 500 l/min soustavy Andritz (1922) a dvě odstředivá 7stupňová čerpadla z Královopolských strojíren s výkonem 500 l/min (1923) a 1000 l/min (1927). Na 6. patře byla ještě málo výkonná vzduchová pumpa s výkonem 150 l/min.\n\n\"Kotelna\" dolu Zárubek sloužila k ohřevu vody pro koupelny a na vytápění budov. Byly v ní umístěny 4 dvouplamencové kotly, každý s 96 m otopné plochy. \n\nV roce 1862 byl důl připojen na Báňskou dráhu, odbočka byla v km 4,060.\n\n\"Těžní jáma V\" měla v roce 1864 hloubku 161,2 m. V roce 1884 byla jáma Hermenegild hluboká 292 m. Protože procházela 4 – 6 m silnou vrstvou štěrku, byla vyzděna do hloubky 15,6 m tj. až do pevného karbonského pohoří. V roce 1897 byla hluboká 296 m, v roce 1928 dosáhla hloubky 552 m, její konečná hloubka byla 834,8 m. \n\n\"Jáma vodní\" byla v roce 1884 hluboká 297 m a vyzděná do hloubky 12 m. V roce 1897 dosáhla konečné hloubky 332 m. Její částečná likvidace zasypáním do úrovně 2. patra probíhala v roce 1989 (červen – září).\n\nDobývaly se sloje porubských, jakloveckých a svrchních hrušovských vrstev ostravského souvrství. V roce 1856 bylo vytěženo 4 108 tun uhlí. Uhlí bylo těženo ve slojích průměrné mocnosti 40–240 cm, úklon 0 – 30 °, metodou piliřování se zakládkou nebo na zával, nebo stěnováním směrným a dovrchním postupem, z hloubky 970 m. Na přelomu 80. a 90 let 20. století byly dotěžovány mohutné jaklovecké sloje v ohradníku dolu Zárubek. 14. dubna 1990 došlo při dobývání sloje Hugo k důlnímu požáru. Protože se jej nedařilo zlikvidovat, byl celý důl Zárubek uzavřen dne 15. dubna 1990. V období od 11. srpna 1992 až o 5. února 1993 byla těžní jáma likvidována zasypáním do úrovně 2. patra.\n\nPrvní třídírna byla postavena už v roce 1897. Vytěžené uhlí ve vozících z naráží těžní budovy putovalo řetězovým plným mostem k dvojčinnému výklopníku. Prázdné důlní vozíky putovaly prázdným mostem zpátky do jámové budovy. Vyklopené uhlí z natřásacích sít padalo na přebírací pás (výroba Vítkovické železárny), kde se ručně vybírala hlušina (jalovina). Takto vytříděné uhlí skluzem bylo sypáno do připravených vagónů. Kámen (hlušina, jalovina) byl vhazován pomocí skluzů do vozíků na kámen a odsunut na odval, pokud nebyl použit na základku v dole. Vytříděné drobné uhlí a uhlí menší kusovosti (zpod sít) putovalo na přebírací pás a do zásobníku. Proplástek nebo velké neprodejné kusy uhlí putovaly do drtiče s výkonem 60 t/h. Výkon třídírny byl 200 t/h.\n\nKe třídění mokrou cestou byl k dispozici Baumův systém.\n\nÚdaje dle\n\nDůl Zárubek měl v roce 1914 celkem 5 jam (důl Vilém a důl Jakub) a po roce 1928 celkem 7 (důl Alexander).\n\nPro ubytování havířů společnost SDCF postavila kolonii Zárubek (původně Hermenegild). Z 37 obytných domů bylo 8 úřednických s 27 byty a 29 dělnických domů se 138 byty. Kolonie patří mezi nejstarší v revíru, její vznik se datuje už do roku 1850. S likvidací kolonie se začalo v roce 1928, poslední domy byly zbořeny v období 1953 – 1957. Uvolněný terén byl zavezen haldovinou.\n\nPoslední kolonií dolu Zárubek byla vzorová Jubilejní kolonie (1928), která měla nahradit demolovanou nejstarší obytnou zástavbu dolů Vilém a Hermenegild. Kolonii tvořilo 9 jednopatrových domů, dalších 20 domů bylo postaveno až v letech 1938 – 1941.\n\n\n\n"}
{"id": "1068303", "url": "https://cs.wikipedia.org/wiki?curid=1068303", "title": "Kaple Navštívení Panny Marie (Žďár)", "text": "Kaple Navštívení Panny Marie (Žďár)\n\nKaple Navštívení Panny Marie je novogotická sakrální stavba ve Žďáru v okrese Mladá Boleslav.\n\nPseudogotická kaple Navštívení Panny Marie byla vysvěcená v roce 1904. O její výstavbu se zasadili zdejší občané, zejména rodina Kovářova.\n\nKaple je podélná s polygonálním presbytářem. Má západní věž v níž se nachází hrotitý portál. Hrotitá okna jsou bez kružeb mezi opěráky. V interiéru se nachází pseudogotický mobiliář z dílny Bušků v Huse u Sychrova.\n\n\n"}
{"id": "1068305", "url": "https://cs.wikipedia.org/wiki?curid=1068305", "title": "Wirtanen", "text": "Wirtanen\n\n46P/Wirtanen je kometa s oběžnou dobou 5,44 roku, která byla objevena 17. ledna 1948 americkým astronomem Carlem A. Wirtanenem (jehož jméno nese), při jeho pozorování na Lickově observatoři. Kometa náleží do Jupiterovy rodiny komet s krátkoperiodickým oběhem a průměr jejího jádra byl stanoven na cca 1,2 km.\n\nKometa 46P/Wirtanen měla být původním cílem sondy Rosetta, avšak kvůli technickým problémům při vypuštění sondy byl vybrán náhradní cíl v podobě komety 67P/Churyumov-Gerasimenko.\n\nNejbližšího dalšího perihélia dosáhne 12. prosince 2018. \n\n"}
