{"id": "1169926", "url": "https://cs.wikipedia.org/wiki?curid=1169926", "title": "Haradzišča", "text": "Haradzišča\n\nHaradzišča (bělorusky \"Гарадзішча\", rusky \"Городище\") je sídlo městského typu v Bělorusku, ležící na horním toku řeky Servač. Je centrem Haradziščanského selsovětu Baranavického rajónu v Brestské oblasti. V roce 2009 zde žilo 2 219 obyvatel.\n\nNachází se 20 km severně od města Baranavičy, 25 km od železeniční stanice Baranavičy-Paljeskija na lince Brest — Minsk, na silniční komunikaci Baranavičy — Navahrudak.\n\nPrvní zmínka o osadě Haradzišča pochází z poloviny 13. století, kdy se nacházela na území Litevského velkoknížectví. Ve 2. polovině 15. století je osada uvedena jako královské nádvoří. V roce 1494 zde Jan Kjezhajlavič založil kostel.\n\nNa přelomu 15. a 16. století byla Haradzišča ve vlastnictví knížete Sjamjona Bělského, od roku 1501 jej vlastnila velkokněžna Aljena Ivanaŭna. V 16. a 17. století byla osada součástí Navahrudského povětu Navahrudského vojvodství a náležela Ňamiravým, Chadkjevičům, Hastomským nebo Pacavým. V roce 1640 zde Kamenští zbudovaly kamenný kostel. Na konci 17. století osada přešla na rod Zjanovičů.\n\nV důsledku druhého dělení Republiky obou národů (1793) připadla Haradzišča Ruské říši a v roce 1795 se osada stala centrem volosti Navahrudského povětu. Od roku 1798 zde operovala řeckokatolická církev a kostel. Po potlačení osvobozeneckého povstání v roce 1831 ruské úřady zkonfiskovaly osadu hraběte Ljudvika Pacy. Od roku 1833 byla osada v majetku Buchavěckých. Potlačením národního osvobozeneckého povstání v roce 1864 carském úřady násilně zavedly v kostele Moskevský patriarchát.\n\nV roce 1866 zde bylo 60 domů, 2 pravoslavné církve (bývalý kostel a řeckokatolická církev), veřejná škola (otevřena v roce 1863), kaple, synagoga, 4 modlitebny, chudobinec, jízdní poštovní stanice, cihelna, pivovar, rada. Pravidelně se konaly 2 veletrhy. Byl zde také lékař. V roce 1909 ve městě a stejnojmenném panství stálo 246 domů, v provozu byla pošta a telegraf, veřejná školy (v roce 1901 v ní studovala 96 studentů, z nichž bylo pouze 9 dívek), lékárna, nemocnice, volostní rada, 2 pravoslavné církve, synagoga, 5 židovských modlitebny, cihelna, více než 19 obchodů, hospice, jízdní poštovní stanice, 2 veletrhy. Za první světové války byla v roce 1916 v blízkosti městečka uskutečnila Skrobava-Haradziščanská operace (též známá jako Baranavická operace).\n\nV důsledku Rižského míru (1921) se Haradzišča ocitla na území meziválečné Polské republiky a stala se centrem gminyv Navahrudském povětu. V té době zde bylo 165 domů. V polovině 30. let 20. století 1930 zde byla gminská rada, škola, lékárna.\n\nV roce 1939 přistoupila Haradzišča k běloruské SSR. Dne 15. leden 1940 obdržela oficiálně status sídla městského typu a stala se zároveň i centrem rajónu. Ve druhé světové válce od 24. června 1941 do 8. července 1944 bylo sídlo pod německou okupací. V roce 1957 došlo ke sloučení\nNavamyšského a Haradziščanského rajónu v nový Baranavický rajón.\n\n\n"}
{"id": "1169930", "url": "https://cs.wikipedia.org/wiki?curid=1169930", "title": "Pio Vito Pinto", "text": "Pio Vito Pinto\n\nPio Vito Pinto (* 29. března 1941 Noci) je italský kněz, děkan Římské roty.\n\nNa kněze byl vysvěcen v diecézi Avellino. V období od 25. března 1995 do 22. září 2012 byl prelátem-auditorem Římské roty. Papež Benedikt XVI. jej jmenoval 22. září 2012 děkanem Římské roty, čímž se stal nástupcem Antoni Stankiewicze. 10. prosince 2012 byl jmenován prezidentem odvolacího soudu vatikánského městského státu ( \"Corte di Apello dello Stato Città del Vaticano\").\n\n"}
{"id": "1169935", "url": "https://cs.wikipedia.org/wiki?curid=1169935", "title": "Lítačka", "text": "Lítačka\n\nLítačka může být: \n\n"}
{"id": "1169937", "url": "https://cs.wikipedia.org/wiki?curid=1169937", "title": "Patrick O’Sullivan", "text": "Patrick O’Sullivan\n\nPatrick O'Sullivan (* 1. února 1985 v Torontu, Ontario) je bývalý americký a kanadský hokejový útočník.\n\nPatrick O'Sullivan se narodil v Torontu, Ontario, vyrůstal ale ve Winston-Salem, Severní Karolína. Jeho otec John O'Sullivan se taky narodil v Torontu, hrával nižší hokej ve Winston-Salem Thunderbirds soutěž Atlantic Coast Hockey League. Patrick O'Sullivan byl psychicky a fyzicky zneužíván svým otcem, zneužívání pokračovalo i v době, kdy začal hrát za Mississauga Ice Dogs v Ontario Hockey League (OHL). V některých případech musel vynechat zápasy. Jeho otec ho šlehal těžkým koženým švihadlem a někdy i elektrickým kabelem. Patrick byl také někdy vyhozen z domu jen v pyžamu během zimy. Při zápasech v OHL, otec John na něho křičel, nadával a bušil do skla. Po první rvačce se svým otcem odešel domů a zavolal policii, po pár dnech byl jeho otec zatčen přímo u hřiště. Patrick snesl obvinění na svého otce, soud rozhodl, že se otec nesmí k němu přiblížit na třicet metrů. Patrick později popsal zneužívání v knize Můj táta-tyran.\n\nV roce 2000 se připojil k americkému národnímu týmu v rozvojového programu. O rok později se stal jedničkou draftu juniorské ligy OHL, vybrán byl týmem Mississauga IceDogs, ve kterém strávil čtyři roky. Podle očekávání z draftu, se stal nejlepším nováčkem soutěže, byl nejlepším střelcem, nahrávačem a rovněž nejproduktivnějším hráčem ligy. I přes to že byl zneužívaný otcem, podával úžasné výkony, skvělé výkony podával i v reprezentaci mládeže, v mistrovství světa do 18 let v roce 2002 byl nejlepším útočníkem amerického výběru. Americká reprezentace získala zlaté medaile. Juniorskou reprezentaci reprezentoval celkem třikrát. V Mistrovství světa juniorů 2004 vstřelil ve finále proti Kanadě vítěznou branku, americká reprezentace se radovala ze zisku zlatých medailí.\n\nV létě 2003 byl vybrán draftem NHL ve druhém kole z 56. místa týmem Minnesota Wild, za který nenastoupil. Na rozehrání byl poslán na jejich farmu v Houston Aeros vystupující v AHL. Za Houston Aeros odehrál celý ročník 2005/2006, první sezonu mezi seniory odehrál skvěle, ze 78 odehraných zápasů nastřádal 93 kanadských bodů, čímž si vysloužil trofej Red Garrett Memorial Award. 24. června 2006 byl s prvním výběrem draftu vyměněn do klubu Los Angeles Kings za slovenského útočníka Pavola Demitru. V Los Angeles Kings se dočkal vysněné premiéry v NHL, první zápas odehrál 6. října 2006 proti Anaheim Ducks. V následujícím druhém zápase proti St. Louis Blues zaznamenal první bod v kariéře NHL. Ještě v tomto měsíci se dočkal první vstřelené branky, 18. října 2006 právě proti jeho bývalého týmu, ve kterém nenastoupil, ale hrával pouze na jejich farmě, prostřelil v první třetině brankáře Mannyho Fernandeze. Sezonu 2006/2007 ještě nehrával pravidelně za Los Angeles Kings, byl často posílán na farmu v Manchester Monarchs. Stabilním hráčem v Los Angeles Kings byl od sezony 2007/2008, ve které zaznamenal nejvíce bodů v kariéře.\n\nV průběhu sezony 2008/2009 byl vyměněn do Carolina Hurricanes za Justina Williamse, ve stejný den byl ještě vyměněn za Erika Cole do Edmonton Oilers. Za Edmonton Oilers hrál do roku 2010. 30. června 2010 byl vyměněn za Jima Vandermeereho z Phoenix Coyotes. Coyotes ihned nechal vyplatit smlouvu a O'Sullivan se stal nechráněným hráčem. 17. září 2010 se dohodl na jednoleté smlouvě s klubem Carolina Hurricanes, ve kterém již nastoupil. V organizaci Hurricanes dlouho nesetrval, o dva měsíce později, byl zapsán na waivers list, byl 23. listopadu 2010 stažen týmem Minnesota Wild. Většinu sezony strávil opět na farmě v Houston Aeros, stejně jako na začátku kariéry. S Houston Aeros dokráčeli až do finále playoff o Calder Cup, ve kterém prohráli 2:4 na zápasy s týmem Binghamton Senators. 5. srpna 2011 se dohodl na smlouvě s týmem Phoenix Coyotes, kteří ho právě před rokem vykoupili ze smlouvy. Ve Phoenix Coyotes již nepředváděl dobré výkony a byl posílán na farmu Portland Pirates, 2. března 2012 zapůjčil Phoenix O'Sullivana týmu Peoria Rivermen výměnou za Bretta Sterlinga. 26. září 2012 se dohodl na svém první zahraniční angažmá, smlouvu podepsal na jeden rok s finským klubem IFK Helsinky hrající SM-liigu. Za IFK Helsinky odehrál pouhých osm zápasů. Žádné další angažmá si nenašel a později ukončil kariéru.\n\n\n\n\n\n"}
{"id": "1169939", "url": "https://cs.wikipedia.org/wiki?curid=1169939", "title": "Škoda Beta", "text": "Škoda Beta\n\nBeta byl projekt lehkého dvoumístného užitkového automobilu s nosností 600 kg, montovaného v závodě Škoda Elcar Ejpovice v letech 1995–1996. Byl předchůdcem automobilu Tatra Beta. \n\nPrvní elektrický prototyp vznikl již v roce 1993 v Ejpovicích pod vedením Ing. K. Kleinmonda. \n\nVozidlo, původně navržené jako elektromobil s pohonem na akumulátory NiCd, bylo vyvinuto začátkem 90. let 20. století ve firmě Škoda Elcar Ejpovice ve spolupráci s LIAZ Jablonec a Tatra Kopřivnice. Pro předpokládanou sériovou produkci byl založen společný podnik Škoda Tatra s. r. o. se sídlem v Příboře, Místecká 1111. \n\nZprvu bylo náplní ejpovické Škody Elcar přestavování Favoritů na elektromobily, ovšem se skoupením Škody Automobilové koncernem Volkswagen přestala být boleslavskou Škodou tato montáž podporována. Jedním z důvodu byla i výroba Golfu Citystromer. Ejpovičtí tudíž zpočátku předpokládali, že Bety nahradí Škodu Eltra 151 Pick-Up, což se od roku 1993 také stalo. \n\nZajímavostí je, že Beta nesměla nést jméno Škoda, protože to je od roku 1991 registrovaná značka Škody Auto a. s. \n\nLehká karoserie z ocelového rámu a sklolaminátového skinu dává tušit, že Beta byla koncipována jako elektromobil - žádná maska chladiče, malý motorový prostor, lehká konstrukce. Původní elektromobily měly dojezd až 120 km a trakční akumulátory byly umístěny pod podlahou nákladového prostoru. Velké množství dílů je shodných s vozy Škoda Favorit, Škoda Forman a Škoda Pick-Up. \n\nVýrobu převzala z Ejpovic nově založená společnost Škoda Tatra s.r.o., ve které měla Škoda Truck, známá svým tahačem Xena, podíl 60 % a Tatra 40 %.\n\nV roce 1996 se Beta oficiálně představila při výstavě Autoshow Praha '96 a od roku 1997 se měla rozjet výroba v moravském Příboře naplno. Počítalo se zatím jak s verzí s útrobami Hyundai (Tatra Beta), tak s Favoritovou verzí. Ředitel společnosti L. Soudek se prý za zpěvu H. Vondráčkové směle rozhlašoval, že do konce roku 1996 bude vyrobeno přes 500 ks. V Příboře bylo vyrobeno jenom několik kusů a další v Ejpovicích, kde dále probíhal vývoj elektromobilů, prototypů s netypickými nástavbami a opravy či výměny karosérií. \n\nVšech zhruba 100 vozů Škoda Beta bylo vyrobeno jako součást ověřovací série, proto se na ně nevztahovala některá nařízení. \n\nTřídveřový malý dvojmístný dodávkový automobil s příhradovým skeletem z ocelových profilů a laminátovou karosérií.  \n\n    Přední náprava McPherson se spodními trojúhelníkovými rameny a tlumičové jednotky s vinutými pružinami, torzní stabilizátor\n\n    Zadní náprava u verze Škoda - Škoda Favorit s teleskopickými tlumiči\n\n    Řízení Hřebenové s bezpečnostním kloubovým hřídelem volantu\n\n    Délka 3.890, Šířka 1.660, Výška (při pohotovostní hmotnosti) 1.740, Rozvor 2.465, Rozchod kol (přední/zadní) 1.420/1.380\n\n    Obj. nákl. prostoru / ložná plocha délka-šířka 2.250\n\n    Pohotovostní hmotnost 970 kg\n\n    Celková hmotnost 1.570 kg\n\n    Užitečné zatížení 600 kg\n\nMotor                 třífázový asynchronní s oddělenými výstupy 40kW max. (Škoda Plzeň)\n\nPřevod               1 TRVALÝ + zpátečka pákou s kontaktem na elektronickou změnu otáčení motoru\n\n    Baterie               S OBČASNOU údržbou, NiCd 30 kusů po 6V 100Ah (Saft)\n\n    Regulace           frekvenční PWM přes AC měnič (Elektropřístroj)\n\n    Parametry          max. rychlost: 100km/h max. dojezd: max 120km\n\nVyrobeno bylo několik málo prototypů s různou elektrovýzbrojí a bateriemi. \n\nVerze, které měly být sériově vyráběné: \n\nBeta EL 126, baterie 126 V, dojezdu 70 km na jedno nabití, s užitečným zatížením 420 kg,\n\nBeta EL 144, baterie 144 V, dojezdu 85 km a užitečným zatížením 390 kg,\n\nBeta EL 162, baterie 166 V, dojezdu 100 km a užitečným zatížení 350 kg,\n\nBeta EL 180, baterie 180 V, dojezdu 115 km a užitečným zatížení 310 kg.\n\n    Není jisté, kolik se dochovalo elektrických Bet a kolik jich bylo celkem vyrobeno. \n\n    Většinou měly žlutou barvu. \n\n    Motor: Škoda 781.135B, 1 289 cm3, 40 kW\n\nPřevodovka: manuální, 5 stupňů + zpátečka\n\npalivo: benzín motorový 95, spotřeba Ø 9 l/100 km\n\nBarvy: Bílá RAL 9002, červená RAL 3020, modrá RAL 5012, žlutá RAL 1018. Vůz výrobního čísla 000038 byl přelakován na metalickou zelenou. \n\n"}
{"id": "1169945", "url": "https://cs.wikipedia.org/wiki?curid=1169945", "title": "Pinus discolor", "text": "Pinus discolor\n\nPinus discolor je malá severoamerická tříjehličná borovice, velmi podobná borovici \"Pinus johannis\".\n\n\nStálezelený, jehličnatý, jednodomý, větrosprašný a pomalu rostoucí strom, dorůstající do výšky 15 m. Kmen je většinou vícenásobný a jen vzácně jednotlivý. Koruna je nízká, hustá, kulatá, rozprostřená, s o 3-4 m vně prodlouženými větvemi. Borka je u mladých stromů hladká a šedá, u starších stromů drsná a šupinovitá, pouze mělce rozbrázděná a hřebenitá. Letorosty jsou tmavošedé a drsné, s mírně dolů směřujícími základnami listenů. Jehlice jsou ohebné a vyskytují se ve svazečcích (\"Fasciculus\") po 3 (vzácně též po 2 a 4); jehlice jsou 3-5 cm dlouhé a 0,9-1,2 mm tlusté, se 2 vnějšími pryskyřičnými kanálky na horních površích; s jedním cévním svazkem; s průduchy (\"Stomata\") pouze na spodních površích, s typickým různobarevným vzhledem, protože horní povrchy jsou tmavozelené a spodní povrchy jsou stříbrnomodrošedozelenobílé; okraje jehlic jsou celé; svazečkové pochvy jsou zprvu oranžovohnědé, později šedé, stočené dozadu do růžice, později někdy opadávající, 3 mm dlouhé.\n\nSamičí (semenné) šištice – šišky (\"Megastrobilus\") jsou nezralé hnědé, 9-11 mm dlouhé a 5-7 mm široké a rostou po jedné či po dvou na krátkých tenkých stopkách; zralé šišky jsou oranžovohnědé, pryskyřičnaté, obdélníkové, zavřené, 3,5 cm dlouhé a 2-3 cm široké a po rozevření 4-5,5 cm dlouhé; šišky se rozevírají při zralosti a brzy potom opadávají dohromady s 3-4 mm dlouhými stopkami. Šupiny šišek se mírně lesknou, jsou tenké a tuhé; semena plodí pouze 3-15 středních šupin, zatímco šupiny u základny a vrcholu šišky jsou malé a neplodné. Výrůstky (\"Apophysis\") jsou nepravidelně kosodélníkové, malé, tenké, ploché, 10-15 mm široké, se slabým příčným hřebenem. Přírůstek prvního roku (\"Umbo\") je horní, snížený a s nepatrným a brzy opadávajícím trnem. Semena jsou tmavooranžovohnědá, 10-12 mm dlouhá a 10 mm široká; s tvrdým, 0,5-1 mm silným osemením a bílým endospermem; semena jsou jedlá. Křídla semen jsou nevyvinutá a 0,5-1 mm dlouhá a po vypadnutí semen zůstávají v šišce. Děložních lístků (\"Cotyledon\") je 6-11. Semena dozrávají v říjnu.\n\nBorovice \"Pinus discolor\" je blízce příbuzná borovici \"Pinus johannis\". Obě tyto borovice jsou si velmi podobné. Několik rozdílů ve vzrůstu a ve velikosti šišek a semen je založeno na vzorcích malých rozměrů a dalším průzkumem se mohou stát neprůkaznými. Též byly zjištěny rozdíly ve složení pryskyřice, ale platnost tohoto výzkumu byla taktéž zpochybněna.\n\nDomovinou stromu je Mexiko (státy Durango, Chihuahua a Sonora) a Spojené státy americké (státy Arizona a Nové Mexiko, především v horském pásmu Santa Catalina Mountains, též kolem národní observatoře Kitt Peak a také v jižní části náhorní plošiny Koloradská plošina).\n\nStrom tvoří lesní krajiny často s jalovci \"Juniperus\", dalšími druhy borovic, například s \"Pinus edulis\", \"Pinus monophylla\" varieta \"fallax\", \"Pinus reflexa\", borovicí těžkou \"Pinus ponderosa\", dále například se smrkem Engelmannovým \"Picea engelmannii\", smrkem pichlavým \"Picea pungens\" a také s cypřišem arizonským\n\"Cupressus arizonica\" na hornatinách, stolových horách a náhorních plošinách v nadmořských výškách 700–2400 m. Strom je mrazuvzdorný do – 12 °C a potřebuje plné slunce.\n\nStrom patří mezi hlavní hostitele trpasličího jmelí \"Arceuthobium pendens\".\n\nDřevo stromu je používáno jako palivo. Málokdy bývá borovice \"Pinus discolor\" pěstována jako okrasa.\n\n"}
{"id": "1169947", "url": "https://cs.wikipedia.org/wiki?curid=1169947", "title": "Radioservis", "text": "Radioservis\n\nRadioservis je vydavatelství Českého rozhlasu se sídlem v Praze. Bylo založeno v roce 1995 a jeho právní formou je akciová společnost, kde jediným akcionářem je Český rozhlas. Od 15. května 2014 provozuje internetový obchod radioteka.cz, kde většina nahrávek je z archivu Českého rozhlasu.\n\nRadioservis je vnitřně rozdělen na střediska podle předmětu činnosti:\n"}
{"id": "1169949", "url": "https://cs.wikipedia.org/wiki?curid=1169949", "title": "John Wrighton", "text": "John Wrighton\n\nJohn Wrighton (* 10. března 1933) je bývalý britský atlet, který se věnoval hladké čtvrtce a štafetovým běhům, mistr Evropy z roku 1958.\n\nNa mistrovství Evropy ve Stockholmu v roce 1958 získal dvě zlaté medaile – zvítězil v běhu na 400 metrů a byl členem vítězné britské štafety na 4x x 400 metrů. Na olympiádě v Římě o dva roky později doběhla britská štafeta na této trati i s Wrightonem na pátém místě.\n\n"}
{"id": "1169950", "url": "https://cs.wikipedia.org/wiki?curid=1169950", "title": "Silnice II/635", "text": "Silnice II/635\n\nSilnice II/635 je úsek bývalé státní silnice č. 35 vedoucí z Olomouce do Mohelnice. Tvoří doprovodnou komunikaci k dálnici D35, která tuto silnici nahradila. Délka silnice je 32,7 km.\n\nV úseku Unčovice - Litovel silnice tvoří peáž se silnicí II/449.\n\nV souvislosti s výstavbou dálnice D35 a silnice pro motorová vozidla I/35 se počítá, že většina délky stávající silnice I/35 se stane silnicí II/635, a to v úseku Turnov - Hradec Králové - Mohelnice - Olomouc. Se svou délkou cca 217 km by se měla stát nejdelší silnicí II. třídy v ČR.\n"}
{"id": "1169960", "url": "https://cs.wikipedia.org/wiki?curid=1169960", "title": "Josyp Folys", "text": "Josyp Folys\n\nJosyp Folys, cyrilicí Йосип Фолис, též Josef Folis (26. října 1862 Sknyliv – 9. října 1917 Vídeň), byl rakouský řeckokatolický duchovní a politik ukrajinské (rusínské) národnosti z Haliče, na počátku 20. století poslanec Říšské rady.\n\nPůsobil jako řeckokatolický farář v Sknylivě. Byl národním aktivistou v regionu Lvova. Svůj majetek odkázal ukrajinským institucím.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 64. Mandát obhájil ve volbách do Říšské rady roku 1911. Poslancem byl do své smrti roku 1917. Pak ho v parlamentu nahradil Volodymyr Bačynskyj.\n\nPatřil k Ukrajinské národně demokratické straně. Zmiňuje se jako mladorusín. Po volbách roku 1907 byl uváděn coby člen poslaneckého Rusínského klubu, po volbách roku 1911 jako člen klubu Ukrajinské parlamentní zastoupení.\n\nZemřel v říjnu 1917 ve všeobecné nemocnici ve Vídni na těžkou žaludeční chorobu.\n"}
{"id": "1169974", "url": "https://cs.wikipedia.org/wiki?curid=1169974", "title": "Bohuslav Škereň", "text": "Bohuslav Škereň\n\nBohuslav Škereň (* 18. července 1944) je bývalý český fotbalista, záložník.\n\nV československé lize hrál za TŽ Třinec. Nastoupil ve 106 ligových utkáních a dal 14 ligových gólů.\n\n\n"}
{"id": "1169975", "url": "https://cs.wikipedia.org/wiki?curid=1169975", "title": "Galič", "text": "Galič\n\nGalič () je město v Kostromské oblasti v Ruské federaci. Při sčítání lidu v roce 2010 mělo přes sedmnáct tisíc obyvatel.\n\nGalič leží na jižním břehu Galičského jezera ve vzdálenosti přibližně 120 kilometrů na severovýchod od Kostromy, správního střediska celé oblasti. Nejbližší města jsou Čuchloma 45 kilometrů na severovýchod od Galiče a Buj 48 kilometrů západně od Galiče.\n\nPřes Galič vede Transsibiřská magistrála; leží na 500. kilometru od Moskvy.\n\nGalič se jmenuje podle města Halyč na Ukrajině.\n\nZa rok založení se považuje 1158 nebo 1159 a za zakladatele Jurij Dolgorukij, který založil rovněž Moskvu.\n\nV roce 1246 se Galič stal hlavním městem vlastního knížectví, ale v roce 1363 bylo toto knížectví začleněno do Moskevského velkoknížectví.\n\nV roce 1609 v období Smuty vyplenily Galič vojska Polsko-litevské unie.\n\n"}
{"id": "1169976", "url": "https://cs.wikipedia.org/wiki?curid=1169976", "title": "Vladimír Hadrava", "text": "Vladimír Hadrava\n\nVladimír Hadrava (* 14. dubna 1944) je bývalý český fotbalový brankář.\n\nV československé lize hrál za TŽ Třinec. Nastoupil v 57 ligových utkáních. Do Třince přišel v létě 1972 z TJ VŽKG.\n\n\n"}
{"id": "1169979", "url": "https://cs.wikipedia.org/wiki?curid=1169979", "title": "Jozef Petrán", "text": "Jozef Petrán\n\nJozef Petrán (* 19. března 1950) je bývalý slovenský fotbalový útočník.\n\nV československé lize hrál za Lokomotívu Košice a AC Nitra. Nastoupil ve 13 ligových utkáních. V lize dal 2 góly.\n\n\n"}
{"id": "1169980", "url": "https://cs.wikipedia.org/wiki?curid=1169980", "title": "Galič (rozcestník)", "text": "Galič (rozcestník)\n\nGalič může být:\n"}
{"id": "1169981", "url": "https://cs.wikipedia.org/wiki?curid=1169981", "title": "Karačev", "text": "Karačev\n\nKaračev () je město v Brjanské oblasti v Ruské federaci. Při sčítání lidu v roce 2010 mělo bezmála dvacet tisíc obyvatel.\n\nKaračev leží na východním okraji Středoruské vysočiny na řece Sněžeti, levém přítoku Desny v povodí Dněpru. Od Brjansku, správního střediska celé oblasti, je Karačev vzdálen přibližně 45 kilometrů na východ.\n\nPrvní zmínka o Karačevu je z roku 1146. Od roku 1246 byl centrum svého vlastního knížectví.\n\nOd roku 1396 patřil Karačev k Litevskému velkoknížectví, pak od roku 1503 k\nMoskevskému velkoknížectví.\n\nV období Smuty v 17. století vyplenila město vojska Polsko-litevské unie.\n\nZa druhé světové války dobyla Karačev 6. října 1941 německá armáda a 15. srpna 1943 jej dobyly zpět jednotky Brjanského frontu Rudé armády v rámci operace Orelské operace.\n\n"}
{"id": "1169988", "url": "https://cs.wikipedia.org/wiki?curid=1169988", "title": "Ricardo La Volpe", "text": "Ricardo La Volpe\n\nRicardo Antonio La Volpe Guarchoni (* 6. únor 1952, Buenos Aires) je bývalý argentinský fotbalový brankář. V současnosti je trenérem.\n\nS argentinskou reprezentací se stal mistrem světa roku 1978, byť na závěrečném turnaji jako náhradník Ubaldo Fillola nechytal. V národním týmu odehrál 8 utkání.\n\nJako hráč působil v argentinské a mexické nejvyšší soutěži, v Argentině v dresu CA Banfield a San Lorenzo Almagro, v Mexiku v klubech Atlante México a CF Oaxtepec.\n\nPo skončení hráčské kariéry se stal trenérem, v letech 2002–2006 vedl mexickou reprezentaci, a to i na mistrovství světa v Německu roku 2006.\n"}
{"id": "1169989", "url": "https://cs.wikipedia.org/wiki?curid=1169989", "title": "Arthur Schnabel", "text": "Arthur Schnabel\n\nArthur Heinrich Schnabel (16. září 1947 ve Schweigenu, Německo – 22. října 2018) byl německý zápasník – judista, sumista, bronzový olympijský medailista z roku 1984.\n\nK judu se dostal teprve ve svých 22 letech v Mannheimu, kde žil a pracoval jako pekař-cukrář. Kombinoval několik sportů – zápasil, vzpíral, hrál fotbal, boxoval a byl u začátků sportovního suma v devadesátých letech.\n\nV roce 1976 se stal ve svých 29 letech poprvé členem západoněmecké judistické reprezentace a vybojoval si účast na olympijských hrách v Montrealu. Naději na olympijskou medaili mu však vzal ve třetím kole překvapivě mohutný Senegalec Djiba na šido. V dalších letech si držel pozici amatéra a mezi váhové kategorie se nedostával. Trenéři však využívali jeho bojovnosti a zkušeností v kategorii bez rozdílu vah. V roce 1980 přišel kvůli bojkotu o olympijské hry v Moskvě, vydržel však další čtyři roky a v roce 1984 byl v 37 letech součástí západoněmeckého výběru pro olympijské hry v Los Angeles. Na těchto olympijských hrách sice vybojoval bronzovou olympijskou medaili, ale do historie se zapsal svým zápasem druhého kola proti fenomenálnímu Japonci Jasuhiro Jamašitovi, ve kterém se Jamašita vážně zranil. V seniorské reprezentaci skončil záhy, ale sportovní kariéru zatím neukončil. V roce 2015 získal jeden z mnoha svých titulů mistra světa v judu mezi veterány.\n\n"}
{"id": "1170004", "url": "https://cs.wikipedia.org/wiki?curid=1170004", "title": "Mykola Hlibovyckyj", "text": "Mykola Hlibovyckyj\n\nMykola Hlibovyckyj, cyrilicí Микола Глібовицький, též Nikolaus Hlibowizki (9. prosince 1876 Čeremchiv – 18. listopadu 1918 Lisna Slobidka), byl rakouský politik ukrajinské (rusínské) národnosti z Haliče, na počátku 20. století poslanec Říšské rady.\n\nPocházel z rodiny děkana a faráře. Navštěvoval národní školu Černovicích a gymnázium v Kolomyji. Absolvoval právnickou fakultu Vídeňské univerzity. Uvádí se jako kandidát advokacie v Zoločivě.\n\nJako politik byl orientován moskofilsky (prorusky). Počátkem 20. století se společně s českým politikem Karlem Kramářem a Slovincem Ivanem Hribarem podílel na koncepci novoslovanství. V roce 1900 spoluzakládal starorusínskou Národní stranu. Napsal několik politických studií, též prózu a poezii, a přispíval do tisku. Byl redaktorem rusofilských lvovských listů \"Halyčanyn\" a \"Ruskoje slovo\". Na počátku první světové války čelil pronásledování z politických důvodů a byl internován.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 63. Po volbách roku 1907 byl uváděn coby člen poslaneckého Starorusínského klubu.\n"}
{"id": "1170005", "url": "https://cs.wikipedia.org/wiki?curid=1170005", "title": "Česká rozvojová agentura", "text": "Česká rozvojová agentura\n\nČeská rozvojová agentura (ČRA, CzechAid) je česká vládní agentura, která plní úkoly v oblasti \"zahraniční rozvojové spolupráce (ZRS).\" Především má na starosti přípravu a monitoring projektů dvoustranné ZRS ČR a distribuci prostředků na ně určených. Zajišťuje také podporu projektů během jejich realizace. ČRA byla založena roku 2008 jako implementační agentura Ministerstva zahraničních věcí ČR a v současné době řeší rozvojové projekty ve 12 zemích na 3 kontinentech. ČRA má mezi 20-25 stálými zaměstnanci a sídlí v Praze na Malé Straně v Nerudově ulici 257/3. ZRS je jednou z forem mezinárodní pomoci, kterou Česká republika poskytuje pod společnou značkou \"„Česká republika pomáhá“\". Od roku 2016 vystupuje agentura s novým logem pod mezinárodní značkou CzechAid.\n\nHlavním cílem činnosti České rozvojové agentury je snížení chudoby, zlepšení kvality života a podpora udržitelného rozvoje. ČRA směřuje k naplnění tzv. Cílů udržitelného rozvoje. Projekty se soustředí na 11 hlavních sektorů:\n\nZvláštní aktivitou je pak program vysílání expertů, jehož cílem je poskytnout rozvojovým zemím know-how, které Česká republika získala v období ekonomické transformace. Program vysílání expertů byl spuštěn 1. 1. 2015 a je pilotován ve 3 zemích, které procházejí obdobnou zkušeností – Gruzie, Moldavsko a Srbsko.\n\nV roce 2016 ČRA působí ve 12 zemích na 3 kontinentech (3 další partnerské země patří do kategorie tzv. phase-out zemí, kde jsou projekty ZRS ČR postupně ukončovány do roku 2017). Dle Koncepce zahraniční rozvojové spolupráce České republiky na období 2010-2017, tedy oficiálního vládního programu pro ZRS ČR, byly při výběru zemí uplatněny 4 okruhy kritérií: dvoustranné a rozvojové vztahy s ČR, potřebnost rozvojové spolupráce na straně partnerské země (úroveň socioekonomického rozvoje), připravenost země pomoc přijímat a zohlednění dělby práce s ostatními dárci.\n\nMezi partnerské země pro ZRS ČR patří v roce 2016 5 programových zemích, kterými jsou:\nDále ČRA realizuje projekty také v pěti tzv. projektových zemích, kterými jsou:\nOd roku 2014 uskutečňuje ČR také rozvojové projekty v rámci mimořádné pomoci:\nTzv. phase-out země, kde jsou dle Koncepce ZRS ČR na období 2010-2017 aktivity ČRA postupně ukončovány, jsou:\n\nHlavní náplní činnosti je příprava a realizace dvoustranných (bilaterálních) projektů mezi Českou republikou a partnerskými zeměmi.  Na realizaci těchto projektů spolupracuje jak s Ministerstvem zahraničních věcí ČR a zastupitelskými úřady ČR v jednotlivých zemích, tak s partnery z řad neziskového sektoru, soukromého sektoru i akademické obce.\n\nPracovníci ČRA kontinuálně provádějí jak formulaci nových projektových výzev na základě potřeb v partnerských zemích, tak také evaluaci probíhajících projektů. Partneři ČRA se mohou přihlásit do výběrového řízení na některou z veřejných zakázek, které ČRA v rámci svých projektů vypisuje, nebo se mohou v dotačním řízení ucházet o dotaci. ČRA také spolupracuje s obdobnými vládními agenturami jiných států a s dalšími institucemi, které se zabývají mezinárodní rozvojovou spoluprací (např. OSN).\n\nČRA se také podílí na informačních, vzdělávacích a osvětových aktivitách a jedním z cílů její činnosti je informovat českou veřejnost o tom, jak Česká republika pomáhá v zahraničí. \n\nOrganizační struktura ČRA se dělí na 3 odborná oddělení a kancelář ředitele spolu s administrativním oddělením. O identifikaci potřeb v jednotlivých partnerských zemích, monitoring probíhajících projektů a vztahy s partnerskými zeměmi se stará teritoriální oddělení. Formulační oddělení je zodpovědné za přípravu nových projektů a vypisování výběrových řízení. ČRA má také oddělení vztahů s partnery, které se kromě komunikace s partnery v jednotlivých zemích i v ČR stará také o vnější komunikaci a prezentaci ČRA a informování veřejnosti o svých aktivitách. Ředitelem ČRA je od roku 2013 ing. Michal Kaplan.\n\n"}
{"id": "1170010", "url": "https://cs.wikipedia.org/wiki?curid=1170010", "title": "Bad Salzuflen", "text": "Bad Salzuflen\n\nBad Salzuflen je lázeňské město v Německé spolkové zemi Severní Porýní-Vestfálsko v Lippe. Na konci roku 2013 mělo toto město 52 121 obyvatel. Samotné město leží na východním okraji Ravensberské kotliny na soutoku řek Salze a Werra. Ve srovnání s jinými městy a oblastmi v Lippe je město i jeho okolí hustě obydlené. Město je obklopeno vesnicemi a poli. od roku 2008 je město součástí chráněné oblasti Teutoburský les.\n\nBad Salzuflen na východě sousedí s městem Lemgo, s Lage na jihu, na jihozápadě s Leopoldshöhe. Všechny tři komunity jsou součástí okresu Lippe. Na západ leží krajské město Bielefeld a na severozápadě město Herford. Na severu Bad Salzuflen hraničí s Vlotho v okrese Herford.\n\nMěsto je rozděleno do dvanácti částí; \"Bad Salzuflen, Biemsen-Ahmsen, Ehrsen-Breden, Grastrup-Holsen, Holzhausen, Lockhausen, Papenhausen, Retzen, Schotmar, Werl-Aspe, Wülfer-Bexten\" a největší okres \"Wüsten\". Nejvíce zalidněné okresy jsou \"Bad Salzuflen\" s asi 19 700 obyvateli, dále \"Schotmar\" s 8 900 obyvateli a \"Werl-Aspe\" s 7 500 obyvateli.\n\nCo se podnebí týče, pak panuje v Bad Salzuflen vlhké mírné klima typické pro střední Evropu a s maximem deště během léta. Roční průměrná teplota 9,3 ° C, nicméně ročně zde naprší 743 mm srážek, což je o něco více, než je průměr ve zbytku Německa. Toto počasí pravděpodobně způsobuje Teutoburský les, jehož součástí Bad Salzuflen oficiálně je.\n\nPrvní osady na území dnešního města Bad Salzuflen vznikaly v průběhu 11. století. Tato oblast byla tehdy známá jako \"Uflon\", což značí \"les\". Později se tato oblast rozdělila na tři s různými názvy; \"Uflen\", \"Mitteluflen\" a \"Dorf Uflen\". Celý název tedy znamená \"solné koupele v lese\".\n\nJiž ve středověku byl pramen \"Paulinenquelle\" využíván pro ozdravné účely. Díky podzemním pramenům vznikl i znak města. Postupem času si díky lukrativnímu obchodu získalo město své zastánce a příznivce, mimo jiné i hrabata ze Šternberka. Ta zajistila městu opevnění; kruhové opevnění s celkem čtyřmi branami. Všechny brány stojí i v současné době; brána \"Schliepsteiner\" stojí na severu města, brána \"Heßkamper\" je na severovýchodě, brána zvaná \"Arminius\" zase na jihovýchodě a poslední brána, zvaná \"Herfordská\", stojí na západě města, směrem na Herford. K tomu všemu byly postaveny ještě tři strážní věže, i ty stále stojí.\n\nAž do třicetileté války obchod vzkvétal a přinášel do města velké bohatství. Staré přepychové domy, zvané \"Bürgerhäuser\", jsou tohoto bohatství důkazem. Stejně tak luxusní radnice postavená mezi lety 1545 a 1547. Avšak nejstarší dochovanou budovou ve městě je třípodlažní dům \"Traufenbau\" z roku 1520. Třicetiletá válka obchod zruinovala, avšak město se díky výrobě soli a pramenům dokázalo znovu postavit na nohy a stalo se jedním z mála středověkých měst, která netrpěla finančními potížemi. Po objevení několika dalších pramenů byla ukončena výroba ve většině jiných odvětví a vše se začalo soustředit pouze na lázeňství.\n\nAž do 14. dubna roku 1914 se město jmenovalo pouze \"Salzuflen\", až tohoto dne obdrželo \"Bad\".\n\nV Bad Salzuflenu se nachází městské divadlo s téměř pěti sty místy k sezení. Další kulturní záležitostí je \"Kurpark\", který ale sousedí s \"Country Park\"; 120 akry zeleně vhodné pro dlouhé procházky. Jedná se o jeden z největších parků v Německu. Samotný \"Kurpark\" se rozkládá podél řeky Salze a je zde možnost půjčení lodě nebo jízdy na kole. Ze společenských událostí jsou oblíbené trhy zemědělců, pořádané každou středu a sobotu v Schotmar a v úterý, čtvrtek a sobotu v Salzhof.\n\nBad Salzuflenský Maraton se ve městě koná každoročně již od roku 1933 a to poslední sobotu v únoru. Závod organisuje LC 92 Bad Salzuflen. Vyhlášení jsou také místní vánoční trhy, pořádané od listopadu do Vánoc.\n\n\nBad Salzuflen podepsal smlouvy o spolupráci s těmito městy:\n\n"}
{"id": "1170013", "url": "https://cs.wikipedia.org/wiki?curid=1170013", "title": "Daniel Killer", "text": "Daniel Killer\n\nDaniel Pedro Killer (* 21. prosinec 1949, Rosario) je bývalý argentinský fotbalista. Nastupoval většinou na postu obránce.\n\nS argentinskou reprezentací se stal mistrem světa roku 1978, byť na závěrečném turnaji nenastoupil. V národním týmu odehrál 22 utkání, v nichž vstřelil 3 branky.\n\nS klubem Rosario Central se stal dvakrát mistrem Argentiny. V Argentině hrál na nejvyšší úrovni též za Racing Club Avellaneda, Newell's Old Boys, Vélez Sársfield, Unión Santa Fe a Estudiantes Río Cuarto. Jednu sezónu strávil též v kolumbijské první lize, v dresu CA Bucaramanga.\n"}
{"id": "1170016", "url": "https://cs.wikipedia.org/wiki?curid=1170016", "title": "Mitsubishi SpaceJet", "text": "Mitsubishi SpaceJet\n\nMitsubishi SpaceJet, dříve známý jako Mitsubishi Regional Jet, je japonský dvoumotorový proudový regionální dopravní letoun vyvíjený společností Mitsubishi Aircraft Corporation ve dvou základních variantách – MRJ70 pro 78 a MRJ90 pro 92 pasažérů. Uvedení letounu do služby je plánováno na rok 2018. Typ MRJ je vyvíjen jako přímá konkurence dopravních letadel rodiny Embraer E-Jet, Bombardier CSeries a Suchoj Superjet 100. Je také prvním japonským civilním dopravním letounem vyvinutým od roku 1962, kdy proběhl roll-out typu NAMC YS-11. K 11. listopadu 2015 společnost Mitsubishi eviduje objednávky na celkem 407 letounů MRJ.\n\nVývoj letounu MRJ byl zahájen v březnu 2008. Dle prvotního harmonogramu měl být letoun veřejnosti představen ve druhém čtvrtletí 2012, zanedlouho však byl termín posunut o rok a následně kvůli problémům se získáním vybrané pohonné jednotky znovu na jaro 2014. Od září 2015 byly zahájeny statické a dynamické zkoušky na dracích výrobních čísel 90001 (statické) a 90002 (dynamické), přičemž na draku pro dynamické zkoušky bylo simulováno zatížení odpovídající 80 000 letů, tedy cca 27 letům plného provozu. Po dalších odkladech proběhl slavnostní roll-out prvního prototypu MRJ90 (imatrikulace JA21MJ, výrobní číslo 10001) až počátkem listopadu 2015. První let prototypu, trvající celkem 87 minut, proběhl dne 11. listopadu 2015 na letišti Komaki u města Nagoja. Následně se mají do zkušebního programu zapojit další čtyři prototypy – výrobní čísla 10002 (JA22MJ pro letové zkoušky a kontrolu funkce palubních systémů), 10003 (JA23MJ ke zkouškám letových vlastností a avioniky), 10004 (JA24MJ k testům vnitřního vybavení, hluku a odolnosti vůči námraze) a 10005 (JA25MJ k testům fungování autopilota).\n\nV prosinci 2015 bylo zároveň společností Mitsubishi oznámeno, že dojde k dalšímu zpoždění ve vývoji typu MRJ, neboť na základě prvních zkušeností s prototypem bude na letounu provedena řada nutných úprav, například zesílení konstrukce draku, křídla a podvozku, k modifikaci softwaru avioniky, řídícího systému a ovládání pohonné jednotky. Letové zkoušky jsou (dle harmonogramu platného k začátku roku 2016) naplánovány na roky 2015-2017, přičemž v roce 2018 má letoun získat certifikaci a v témž roce mají začít dodávky letounů jednotlivým uživatelům. Prvním uživatelem typu bude japonská letecká společnost All Nippon Airways. Dalšími uživateli budou mimo jiné společnosti Japan Airlines s 32 objednanými kusy a americká SkyWest Airlines se 100 objednanými kusy.\n\n"}
{"id": "1170018", "url": "https://cs.wikipedia.org/wiki?curid=1170018", "title": "Robbie Brightwell", "text": "Robbie Brightwell\n\nRobert Ian „Robbie” Brightwell MBE (* 28. října 1939 Rávalpindí) je bývalý britský sportovec, atlet, který se specializoval na běh na 400 m, mistr Evropy z roku 1962.\n\nV devatenácti letech startoval na evropském šampionátu ve Stockholmu v roce 1958, kde doběhl pátý ve finále na 200 metrů. Stejného umístění dosáhl na olympiádě v Římě v roce 1960 jako člen britské štafety na 4 x 400 metrů. Dvě medaile vybojoval na mistrovství Evropy v Bělehradu v roce 1962 – zvítězil v běhu na 400 metrů a byl finišmanem stříbrné britské štafety na 4 x 400 metrů. Při své účasti na olympiádě v Tokiu o dva roky později doběhl ve čtvrtkařském finále čtvrtý. Stříbrnou medaili získal jako poslední člen britské štafety na 4 x 400 metrů. Krátce poté ukončil sportovní kariéru.\n\nJeho manželkou je Ann Elizabeth Packerová, olympijská vítězka v běhu na 800 metrů z roku 1964.\n\n"}
{"id": "1170019", "url": "https://cs.wikipedia.org/wiki?curid=1170019", "title": "Günther Neureuther", "text": "Günther Neureuther\n\nGünther Neureuther, (* 6. srpna 1955 ve Steingadenu, Německo) je bývalý německý zápasník – judista, stříbrný a bronzový olympijský medailista z roku 1976 a 1984.\n\nS judem začal v 11 letech v Peitingu. Jeho sportovní kariéru do velké míry odráží kariéru jeho předchůdce v německé reprezentaci Klause Glahna. Oba sportovci nepatřili mezi top favority, ale uměli se ve svých vahových kategoriích šikovně pohybovat. Dále jejich sportovní kariéru přibrzdila základní vojenská služba.\n\nV roce 1976 startoval netradičně v těžké váze na olympijských hrách v Montrealu a po dobrém nalosování se dostal do finále, kde nestačil na Sověta Sergeje Novikova a získal nečekanou stříbrnou olympijskou medaili. V roce 1980 o účast na olympijských hrách v Moskvě přišel kvůli bojkotu Západního Německa. Vše si vynahradil na olympijských hrách v Los Angeles kam odjížděl jako jeden z favoritů. Získal bronzovou olympijskou medaili, když v semifinále nestačil na svého neoblíbeného soupeře Korejce Ha Hjong-čua. Sportovní kariéru ukončil po roce 1985. Věnuje se trenérské a funkcionářské práci.\n\n"}
{"id": "1170020", "url": "https://cs.wikipedia.org/wiki?curid=1170020", "title": "Abe Vigoda", "text": "Abe Vigoda\n\nAbraham Charles „Abe“ Vigoda (24. února 1921 – 26. ledna 2016) byl americký herec. \n\nZtvárnil velký počet rolí, známost mu přinesla zvláště role \"Salvatora Tessii\" ve filmu Francise Forda Coppoly \"Kmotr\", ztvárnění detektiva \"Sgt. Phila Fishe\" na ABC v sitcomu \"Barney Miller\", který běžel od roku 1975 do roku 1977 a televiznímu seriálu \"Fish\" v roce 1978. Vigoda zemřel ve spánku 26. ledna 2016 ve věku 94 let.\n"}
{"id": "1170022", "url": "https://cs.wikipedia.org/wiki?curid=1170022", "title": "Vévodská hrobka", "text": "Vévodská hrobka\n\nVévodská hrobka (německy Herzogsgruft) je pohřební komora pod kněžištěm katedrály sv. Štěpána ve Vídni v Rakousku. Obsahuje 78 schránek s těly, srdci nebo vnitřnostmi 72 členů habsburské a habsbursko-lotrinské dynastie.\n\nPřed svou smrtí (ve věku 25 let) v roce 1365 nařídil vévoda Rudolf IV. zbudovat pro své ostatky kryptu v jím založené katedrále. V ní jsou ostatky uloženy už 650 let. Pro sebe také zřídil kenotaf umístěný nad kryptou před hlavním oltářem. Tento symbolický hrob byl později přestěhován do severního kněžiště, na jehož stěně byl umístěn i epitaf psaný tajnými symboly.\n\nPo Rudolfu IV. zde byla pohřbívána rodina vládnoucí linie rakouských vévodů, avšak poté, co se Habsburkové stali císaři, byli pochováváni v různých městech (Vídeň dosud nebyla stálým sídlem císaře). V roce 1633 byla dokončena Císařská hrobka v kapucínském kostele ve Vídni a stala se novým pohřebištěm dynastie.\n\nBalzamovači věděli již od dob starých Egypťanů, že je třeba odstranit vnitřní orgány, pokud se má zbytek těla zachovat. Schránky s těmito orgány byly obvykle vloženy do rakve, ale když v roce 1654 zemřel římský král Ferdinand IV., byla na jeho přání urna s jeho srdcem uložena v augustiniánském kostele, jeho tělo v Císařské hrobce v kapucínském kostele a schránka s jeho vnitřnostmi v kryptě svatoštěpánské katedrály. Jeho instrukce vedly k založení Hrobky srdcí (Herzgruft) v augustiniánském kostele. Jeho mladší bratr, císař Leopold I., se rozhodl pokračovat v tradici, kdy byly ostatky rozděleny, a také rozšířil Císařskou kryptu, aby měla dostatečnou kapacitu pro budoucí pohřby. Následně byly urny s vnitřnosti pravidelně ukládány ve Vévodské kryptě svatoštěpánského dómu. Následkem této tradice byl každý jeden z celkového počtu 39 osob pohřben na třech různých místech.\n\nDo roku 1754 byla malá obdélníková Vévodská hrobka přeplněna 12 sarkofágy a 39 urnami, proto byla na východním konci rozšířena o oválnou komoru (přímo pod současným umístěním arcibiskupského stolce). Pro některá těla byly vyrobeny nové sarkofágy.\nV roce 1956 byla krypta zrekonstruována a umístění rakví a uren bylo změněno. Sarkofágy vévody Rudolfa IV. a jeho manželky Kateřiny byly umístěny ve středu na podstavci a 62 uren s vnitřními orgány byly přesunuty z dvou řad polic kolem nové komory do skříní v původní hrobce.\n\nPohřbení v kryptě nemuselo být vždy natrvalo. Císař Fridrich III. zde ležel pouhých 20 let, dokud nebyl hotov jeho skvostný hrob nahoře v jižním kněžišti. Tělo jeho bratra arcivévody Albrechta VI. (1418–1463) bylo odstraněno po 300 letech.\n\nVelký přísun ostatků, zcela jiný než pravidelné ukládání uren s vnitřnostmi, nastal jako důsledek rušení klášterů za vlády císaře Josefa II. v roce 1782. Když byly uzavřeny církevní instituce, ve kterých byli někteří členové dynastie pochováni, bylo nutné těla přesunout. Císařská hrobka byla v porovnání s dneškem poloviční a bylo v ní už uloženo 57 těl. Proto císař nařídil, aby těla dvou osob (č. 1 a 14), které zemřely před vybudováním Císařské hrobky, byla uložena ve Vévodské hrobce. Tělo další osoby, císařovny Eleonory (č. 16), která by za normálních okolností měla nárok být pochována v Císařské hrobce, bylo také posláno do Vévodské hrobky, protože ani její manžel (č. 19) nebyl u kapucínů pohřben.\n\nPravděpodobně v tomto období bylo odstraněno tělo vévody Albrechta VI., aby vzniklo místo pro ostatní, a dorazilo tělo (č. 15), na jehož sarkofágu je napsán pouze rok a jména rodičů. Na základě jiných důkazů bylo tělo ztotožněno s jednoroční Annou Lotrinskou, jejíž bratr Karel V., vévoda lotrinský, se oženil s arcivévodkyní Eleonorou Marií Josefou (1653–1697) (ovdovělou polskou královnou a dcerou císaře Ferdinanda III., č. 21) v roce 1678. Snad toto manželství může mít nějakou souvislost, proč zde tato ne-Habsburkovna byla pohřbena, ale přesný důvod není jasný.\n\nJako poslední zde byla v roce 1878 uložena urna s vnitřnostmi arcivévody Františka Karla (č. 78), otce císaře Františka Josefa.\n\nVe Vévodské hrobce jsou pochována těla následujících osob:\n\n\nZamřížované výklenky v původní komoře (před vchodem do komory s rakvemi) schraňují 62 měděných uren obsahujících vnitřní orgány jednotlivých členů habsburské dynastie.\n\n\n"}
{"id": "1170024", "url": "https://cs.wikipedia.org/wiki?curid=1170024", "title": "Římskokatolická farnost Bílsko", "text": "Římskokatolická farnost Bílsko\n\nŘímskokatolická farnost Bílsko je zaniklé územní společenství římských katolíků v rámci strakonického vikariátu Českobudějovické diecéze.\n\nPlebánie v Bílsku byla založena v roce 1359. Současná podoba farního kostela pochází z úprav, které byly provedeny z popudu Mikuláše Diviše Radkovce kolem roku 1630. Od roku 1961 nemá farnost sídelního duchovního správce a je administrována z farností v okolí (buď z Bavorova, nebo z Vodňan).\n\nFarnost Bílsko je od roku 2014 administrována knězem z Bavorova.\n\n"}
{"id": "1170026", "url": "https://cs.wikipedia.org/wiki?curid=1170026", "title": "Volodymyr Kurylovyč", "text": "Volodymyr Kurylovyč\n\nVolodymyr Kurylovyč, ukr. Володимир Курилович, pol. \"Włodzimierz Kuryłowicz\" (12. srpna 1867 Bučač – 7. června 1951), byl rakouský právník a politik ukrajinské (rusínské) národnosti z Haliče, na počátku 20. století poslanec Říšské rady.\n\nPocházel z rodiny řeckokatolického faráře a děkana Mychajila Kurylovyča. Absolvoval Lvovskou univerzitu. Působil jako právník a soudce. V době nástupu do parlamentu je uváděn jako rada zemského soudu ve Lvově. Byl též předsedou okresního soudu v Rymanówě.\n\nV roce 1906 byl zvolen na Haličský zemský sněm za kurii venkovských obcí, obvod Sanok.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 51. Mandát obhájil ve volbách do Říšské rady roku 1911. Ztratil mandát 30. května 1917 na základě pravomocného rozsudku z 21. srpna 1915. Do parlamentu místo něj usedl Roman Czajkowski.\n\nByl starorusínsky orientován. Po volbách roku 1907 byl uváděn coby nezařazený poslanec, dříve člen poslaneckého Starorusínského klubu. Po volbách roku 1911 zasedal jako hospitant v Českém národně sociálním klubu.\n"}
{"id": "1170041", "url": "https://cs.wikipedia.org/wiki?curid=1170041", "title": "Milan Lysek", "text": "Milan Lysek\n\nMilan Lysek (* 1951) je bývalý český fotbalista, obránce.\n\nV československé lize hrál za TŽ Třinec. Nastoupil ve 13 ligových utkáních. Gól v lize nedal.\n\n\n"}
{"id": "1170043", "url": "https://cs.wikipedia.org/wiki?curid=1170043", "title": "Héctor Baley", "text": "Héctor Baley\n\nHéctor Rodolfo Baley (* 16. listopad 1950, Ingeniero White) je bývalý argentinský fotbalový brankář.\n\nS argentinskou reprezentací se stal mistrem světa roku 1978, byť na závěrečném turnaji nenastoupil. V národním týmu odehrál 12 utkání.\n\nS klubem Independiente Buenos Aires se stal mistrem Argentiny (1978). Zúčastnil se i mistrovství světa ve Španělsku roku 1982. V argentinských soutěžích strávil celou kariéru, na nejvyšší úrovni hrál krom Independiente též za Estudiantes de La Plata, CA Colón, Huracán Buenos Aires a Talleres Córdoba.\n"}
{"id": "1170048", "url": "https://cs.wikipedia.org/wiki?curid=1170048", "title": "František Hruška (fotbalista)", "text": "František Hruška (fotbalista)\n\nFrantišek Hruška (* 1948) je bývalý slovenský fotbalista, útočník.\n\nV československé lize hrál za TŽ Třinec. Nastoupil ve 29 ligových utkáních a dal 6 gólů. V nižší soutěži hrál i za Strojárne Martin.\n\n\n"}
{"id": "1170049", "url": "https://cs.wikipedia.org/wiki?curid=1170049", "title": "Josef Kulischer", "text": "Josef Kulischer\n\nJosef Kulischer či Josif Michajlovič Kulišer (; 1. srpna 1878 Kyjev – 17. listopadu 1934 Leningrad) byl ruský ekonom a historik hospodářství židovského původu. Působil jako profesor leningradské univerzity, na níž předtím vystudoval právo. \n\nJeho hlavními pracemi jsou \"Všeobecné hospodářské dějiny středověku a novověku\" (\"Allgemeine Wirtschaftsgeschichte des Mittelalters und der Neuzeit\", 1928 a 1929) a \"Dějiny ruského národního hospodářství\" (\"История русского народного хозяйства\", 1925 a 1926).\n"}
{"id": "1170051", "url": "https://cs.wikipedia.org/wiki?curid=1170051", "title": "Jozef Biely", "text": "Jozef Biely\n\nJozef Biely (* 1949) je bývalý československý fotbalista, záložník.\n\nV československé lize hrál za TŽ Třinec. Nastoupil ve 32 ligových utkáních. Gól v lize nedal.\n\n\n"}
{"id": "1170053", "url": "https://cs.wikipedia.org/wiki?curid=1170053", "title": "Aeronautica Umbra Trojani AUT.18", "text": "Aeronautica Umbra Trojani AUT.18\n\nAeronautica Umbra Trojani AUT.18 (jinak též Umbra T.18) byl celokovový jednomotorový jednoplošný stíhací letoun vyvíjený italskou společností Aeronautica Umbra SA. Na základě zkoušek prototypu nebylo přistoupeno k sériové výrobě, neboť svými výkony nepřevyšoval v té době vyráběné italské stíhací letouny.\n\nPočátky letounu sahají do poloviny 30. let, kdy italský konstruktér Felice Trojani během svého pobytu v SSSR pro sovětské letectvo navrhl projekt dvoumístného stíhacího celokovového dolnoplošníku s označením T.R.18.\n\n\n"}
{"id": "1170054", "url": "https://cs.wikipedia.org/wiki?curid=1170054", "title": "7,62 × 45 mm", "text": "7,62 × 45 mm\n\n7,62 × 45 mm (značený 7,62 × 45 organizací C.I.P.) je puškový náboj s bezokrajovou nábojnicí lahvovitého tvaru, vyvinutý v Československu. Využití našel u zbraní jako puška vz. 52, kulomet vz. 52 a lehký kulomet ZB-530. Od tohoto náboje bylo později upuštěno, protože Československo začalo používat standardní náboj Varšavské smlouvy 7,62 × 39 mm. Jeho úsťová rychlost a energie jsou mírně vyšší než u náboje 7,62 × 39 mm.\n"}
{"id": "1170055", "url": "https://cs.wikipedia.org/wiki?curid=1170055", "title": "Nick Foligno", "text": "Nick Foligno\n\nNick Foligno (* 31. říjen 1987, Buffalo) je americký hokejista, křídelní útočník, v současnosti kapitán klubu Columbus Blue Jackets v National Hockey League. Byl draftován Ottawou Senators z 29. místa roku 2007. Roku 2015 byl vybrán do All-star týmu NHL. Jeho otec Mike Foligno i bratr Marcus Foligno byli rovněž hokejisty.\n\n"}
{"id": "1170058", "url": "https://cs.wikipedia.org/wiki?curid=1170058", "title": "MŠK Kysucké Nové Mesto", "text": "MŠK Kysucké Nové Mesto\n\nMŠK Kysucké Nové Mesto (celým názvem: Mestské kultúrno-športové stredisko Kysucké Nové Mesto) je slovenský fotbalový klub, který sídlí ve městě Kysucké Nové Mesto. Od sezóny 2014/15 působí ve čtvrté lize Stredoslovenského futbalového zväzu, sk. Sever.\n\nZaložen byl v roce 1948 pod názvem ŠK Slovan Kysucké Nové Mesto. Před zahájením ligové sezóny 1960/61 byl klub sloučen s armádní Duklou Žilina. V roce 1961 pak poprvé postoupil do druhé ligy.\n\nSvé domácí zápasy odehrává na městském stadionu MŠK Kysucké Nové Mesto s kapacitou 1 800 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1170068", "url": "https://cs.wikipedia.org/wiki?curid=1170068", "title": "Rubén Pagnanini", "text": "Rubén Pagnanini\n\nRubén Oscar Pagnanini (* 31. leden 1949, San Nicolás de los Arroyos, Buenos Aires, Argentina) je bývalý argentinský fotbalista. Nastupoval především na postu krajního obránce.\n\nS argentinskou reprezentací se stal mistrem světa roku 1978, byť na závěrečném turnaji nenastoupil. V národním týmu odehrál 4 utkání, v nichž vstřelil jeden gól.\n\nS klubem Independiente Buenos Aires se stal dvakrát mistrem Argentiny (1977, 1978). V argentinských soutěžích hrál na nejvyšší úrovni také za Estudiantes de La Plata a Argentinos Juniors. Působil též v USA, v dresu Minnesota Kicks.\n"}
{"id": "1170069", "url": "https://cs.wikipedia.org/wiki?curid=1170069", "title": "Nevhodný typ", "text": "Nevhodný typ\n\nNevhodný typ je sedmé album skupiny Iné Kafe. Oficiálně vyšlo až v lednu 2015, ale pro ty, co si ho objednali předem, vyšlo už v prosinci 2014. Album vyšlo s odstupem tří let po albu Právo na šťastie, aby měli členové kapely dostatek času i na vlastní věci.\n\n\n\"Poznámka: Místo baskytaristy Petera \"Forus\" Fóra, který z kapely odešel, se stal baskytaristou Roman Hulín, který je uveden na tomto albu.\"\n\n"}
{"id": "1170075", "url": "https://cs.wikipedia.org/wiki?curid=1170075", "title": "Drukpa Kagjü", "text": "Drukpa Kagjü\n\nDrukpa Kargyud, také Dugpa Kagyü (Wyl. \"Brug pa bka brgyud\") je jednou ze škol tradice Kagjü a dominantní náboženská tradice tibetského buddhismu v Bhútánu. Zakladatelem linie Drukpa Kargud byl Lingje Repa Pema Dorje (1128–1188) a jeho hlavní žák Tsangpa Gyare Yeshe Dorje (1161–1211), první Drukchen Rinpočhe. Mezi velké mistry této školy patřli například mahásiddha Götsangpa Gönpo Dorje (1189–1258), proslulý tantrik, bláznivý jogín Drukpa Kunley 1455–1529 a velký učenec, meditační mistr a historik, známý jako vševědoucího Pema Karpo (1527–92) – IV. Gyalwang Drukpa a 24. člen Bílé dynastie Guruů.\n\nLinie získala jméno Drukpa ve dvanáctém století, když v roce 1206 viděl Tsangpa Gyare Yeshe Dorje letět devět draků do nebe od země Namdruk, a pojmenoval linii „Drukpa“, „Linie draků“ kvůli této příznivé události. Tsangpa Gyare tak může být považován za zakladatel linie Drukpa Kargyud.\n\nSoučasnou hlavou linie Drukpa Kargyud je v pořadí XII. Gyawang Drukpa – Jigme Peme Wangchen.\n\nPrvní zmínky nacházíme v překladech Františka Drtikola ze 30. let 20. století, mimo jiné texty výše zmíněného Pema Karpo, jejichž meditační praxi Drtikol vykonával a učil.\n\nDo Čech a na Slovensko přináší tuto linii oficiálně až roku 2003 Jigme Dondam Dorje (vl. jm. Dr. Jan Lípa), jeden z tibetských tulku.\n\nLinie Drukpa Kargyud je úzce spjata s Učením Fráni Drtikola.\n\n"}
{"id": "1170076", "url": "https://cs.wikipedia.org/wiki?curid=1170076", "title": "FTC Fiľakovo", "text": "FTC Fiľakovo\n\nFTC Fiľakovo je slovenský fotbalový klub, který sídlí ve městě Fiľakovo. Založen byl v roce 1908 pod názvem Füleki Haladás ATC. Od sezóny 2016/17 působí ve třetí fotbalové lize, sk. Střed.\n\nSvé domácí zápasy odehrává na stadionu FTC Fiľakovo.\n\nZdroj: \n\n\n\nZdroj: \n\n\n\nZdroj: \n\n"}
{"id": "1170079", "url": "https://cs.wikipedia.org/wiki?curid=1170079", "title": "Zemská silnice B210", "text": "Zemská silnice B210\n\nZemská silnice Badener Straße B210 je silnice ve spolkové zemi Dolní Rakousko. Začíná ve městě Alland a končí ve městě Ebreichsdorf. Propojuje mezi sebou dálnici Wiener Außenring A21, Süd Autobahn A2 a Südost Autobahn A3. Zároveň také propojuje zemské silnice Mödlinger Straße B11, Wiener Neustädter Straße B17 a Ödenburger Straße B16. Silnice je pojmenována po lázeňském městě Baden, kolem kterého prochází. Její celková délka je zhruba 31,5 km.\n\nPoznámka: v tabulce uvedené kilometry a nadmořské výšky jsou přibližné. \nPro vytvoření článku byly použity: \n"}
{"id": "1170086", "url": "https://cs.wikipedia.org/wiki?curid=1170086", "title": "Arie Haan", "text": "Arie Haan\n\nArend \"Arie\" Haan (* 16. listopad 1948, Finsterwolde) je bývalý nizozemský fotbalista. Nastupoval především na postu záložníka.\n\nS nizozemskou reprezentací získal dvě stříbra na mistrovství světa (1974, 1978). Zúčastnil se i mistrovství Evropy 1980. V národním týmu působil v letech 1972–1980, odehrál 35 utkání, v nichž vstřelil 6 gólů.\n\nS Ajaxem Amsterdam třikrát vyhrál Pohár mistrů evropských zemí (1970/71, 1971/72, 1972/73), jednou Interkontinentální pohár (1972). S Anderlechtem Brusel dvakrát triumfoval v Poháru vítězů pohárů (1975/76, 1977/78) a dvakrát též v Superpoháru UEFA (1976, 1978). V evropských pohárech odehrál 83 zápasů, dal v nich 14 branek.\n\nS Ajaxem je trojnásobným mistrem Nizozemska (1969/70, 1971/72, 1972/73). Stal se též třikrát mistrem Belgie, jednou s Anderlechtem (1980/81), dvakrát se Standardem Lutych (1981/82, 1982/83). Má tři nizozemské poháry (1969/70, 1970/71, 1971/72) a jeden belgický (1975/76).\n\nPo skončení hráčské kariéry se stal trenérem. Jeho největším trenérským úspěchem bylo, když VfB Stuttgart přivedl v sezóně 1988/89 do finále Poháru UEFA.\n"}
{"id": "1170090", "url": "https://cs.wikipedia.org/wiki?curid=1170090", "title": "Lužnička", "text": "Lužnička\n\nNázev Lužnička má více vodních toků:\n\n"}
{"id": "1170094", "url": "https://cs.wikipedia.org/wiki?curid=1170094", "title": "Andreas Preschel", "text": "Andreas Preschel\n\nAndreas Preschel, (* 1. února 1961 ve Schwerinu, Německá demokratická republika) je bývalý německý zápasník – judista.\n\nPřipravoval se v policejním klubu SC Dynamo Hoppegarten nedaleko Berlína. V roce 1983 se stal nečekaným mistrem světa v polotěžké váze. V dalších letech však jeho sportovní kariéru ovlivnila vážná zranění. Na olympijské hry v Los Angeles byl ještě před bojkotem východního bloku nominován kolega z Dynama Ulf Rettig. Sportovní kariéru ukončil předčasně v roce 1985. Pracoval pro východoněmeckou tajnou policii Stasi. Po znovusjednocení Německa se věnuje trenérské práci u juniorů.\n\n"}
{"id": "1170097", "url": "https://cs.wikipedia.org/wiki?curid=1170097", "title": "MFK Veľké Kapušany", "text": "MFK Veľké Kapušany\n\nMFK Veľké Kapušany (celým názvem: Mestský futbalový klub Veľké Kapušany) je slovenský fotbalový klub, který sídlí ve městě Veľké Kapušany. Založen byl v roce 1924 pod názvem TÖREK-VÉS Nagykapos. Od sezóny 2014/15 působí ve čtvrté lize Východoslovenského futbalového zväzu, sk. Jih.\n\nSvé domácí zápasy odehrává na stadionu MFK Veľké Kapušany.\n\nTrénoval zde mj. Václav Jutka.\n\nZdroj: \n\n\n\nZdroj: \n\n\n\nZdroj: \n\n"}
{"id": "1170102", "url": "https://cs.wikipedia.org/wiki?curid=1170102", "title": "Římskokatolická farnost Lomec", "text": "Římskokatolická farnost Lomec\n\nŘímskokatolická farnost Lomec je územním společenstvím římských katolíků v rámci strakonického vikariátu Českobudějovické diecéze.\n\nKostel na Lomci nedaleko Nestanic byl vystavěn v letech 1692–1702 jako naplnění slibu, který dal hrabě Karel Filip Buquoy. Ač šlo o místo mimo větší osídlení, byla zde v roce 1700 zřízena expozitura. Roku 1704 byl nový kostelík, postavený v poměrně netypické podobě solitérní věžovité stavby, vysvěcen. V roce 1720 byl kostelík mírně rozšířen přístavkem, obsahujícím sakristii, propojenou s lodí kostela. Ač se jedná o místo mimo větší osídlení, byla roku 1786 při kostele zřízena lokálie, která byla v roce 1859 povýšena na samostatnou farnost, zahrnující několik okolních vesnic. Bývalý lovecký zámeček nedaleko kostela byl adaptován na faru.\n\nZa doby komunismu byly na relativně odlehlý Lomec umístěny Šedé sestry III. řádu sv. Františka, které si pro svou potřebu adaptovaly a rozšířily farní budovu. Stavba trvala celkem 15 let a na doporučení tehdejšího českobudějovického biskupa Josefa Hloucha ji vedl Zdeněk Jiráň z Českých Budějovic. Dokončený klášter, vzniklý přestavbou fary, vysvětil 3. listopadu 1979 tehdejší českobudějovický kapitulní vikář Josef Kavale.\n\nŠedé sestry působí na Lomci stále. Místní farnost je administrována ex currendo z Vodňan.\n\n"}
{"id": "1170103", "url": "https://cs.wikipedia.org/wiki?curid=1170103", "title": "FK Čaňa", "text": "FK Čaňa\n\nFK Čaňa (celým názvem: Futbalový klub Čaňa) je slovenský fotbalový klub, který sídlí v obci Čaňa. Založen byl v roce 1923 pod názvem ŠK Čaňa. Od sezóny 2014/15 působí ve čtvrté lize Východoslovenského futbalového zväzu, sk. Jih.\n\nSvé domácí zápasy odehrává na stadionu FK Čaňa s kapacitou 3 000 diváků. Mezi rivaly FK Čaňa patří FK Haniska a FK Geča 73. Klub zažil sve největší úspechy kolem roku 2000. \n\nZdroj: \n\n\n\nZdroj: \n\n\n\nZdroj: \n\n"}
{"id": "1170110", "url": "https://cs.wikipedia.org/wiki?curid=1170110", "title": "Římskokatolická farnost Vodňany", "text": "Římskokatolická farnost Vodňany\n\nŘímskokatolická farnost Vodňany je územním společenstvím římských katolíků v rámci strakonického vikariátu Českobudějovické diecéze.\n\nVodňany vznikly v polovině 13. století, a již v roce 1260 se zde uvádí existence plebánie. Roku 1658 byla místní farnost povýšena na děkanství. Na konci 19. století byl děkanský kostel Narození Panny Marie regotizován. V letech 1938–1952 existovalo \"Vodňanské arcikněžství\". Vodňanský vikariát existoval v letech 1790–1961.\n\nVe farnosti je ustanoven sídelní administrátor, který spravuje zároveň ex currendo farnosti Chelčice, Lomec a Skočice.\n\n\n"}
{"id": "1170111", "url": "https://cs.wikipedia.org/wiki?curid=1170111", "title": "Edmundo M. Abaya", "text": "Edmundo M. Abaya\n\nMons. Edmundo Madarang Abaya (19. ledna 1929, Candon – 20. září 2018) byl filipínský římskokatolický kněz a emeritní arcibiskup Nueva Segovia.\n\nNarodil se 19. ledna 1929 v Candonu. Po základní škole vstoupil do Immaculate Conception Minor Seminary ve Viganu. Poté navštěvoval UST Central Seminary kde studoval teologii a filosofii. Roku 1947 byl poslán do Říma kde studoval na Papežské univerzitě sv. Tomáše Akvinského. Na kněze byl vysvěcen 21. března 1953 v katedrále svatého Pavla ve Viganu. Po kněžské svěcení působil jako profesor v Immaculate Heart Minor Seminary, farní kněz u svatého Josefa v Laoagu.\n\nRoku 1964 odešel do USA kde studoval na Marquette University. Po návratu z USA byl jmenován rektorem Immaculate Conception Minor Seminary. Později působil v mnohých farnostech v Candonu, Narvacanu a Viganu. Byl také generálním vikářem arcidiecéze Nueva Segovia.\n\nDne 11. prosince 1978 jej papež Jan Pavel II. jmenoval biskupem diecéze Laoag. Biskupské svěcení přijal 19. ledna 1979 z rukou arcibiskupa Bruna Torpiglianiho a spolusvětiteli byli arcibiskup Antonio Lloren Mabutas a biskup Victorino Cristobal Ligot.\n\nDne 22. května 1999 byl ustanoven metropolitním arcibiskupem Nueva Segovia.\n\nDne 12. února 2005 přijal papež Jan Pavel II. jeho rezignaci z důvodu dosažení kanonického věku 75 let.\n\n"}
{"id": "1170113", "url": "https://cs.wikipedia.org/wiki?curid=1170113", "title": "Chesapeake Bay retrívr", "text": "Chesapeake Bay retrívr\n\nChesapeake Bay retrívr (anglicky: \"Chesapeake Bay Retriever\") je americké psí plemeno původně vyšlechtěné pro přinášení střelených vodních ptáků a honů na divoké kachny. Lidově se mu v Česku říká česepík. Plemeno je uznané Mezinárodní kynologickou federací (FCI), která jej řadí do skupiny slídiči, retrívři a vodní psi, do sekce retrívři, kam se řadí například labradorský nebo zlatý retrívr. Číslo oficiálního standardu je 263.\n\nChesapeake Bay retrívr byl vyšlechtěn ve Spojených státech amerických v průběhu 19. století. Jeho hlavním využitím bylo aportování střelených vodních ptáků nebo také hon na divoké kachny, avšak v současné době uvidíme Chesapeake Bay retrívry spíše jako společenské psy. Podle pověsti byli předci tohoto plemene přivezeni do Spojených států na anglické lodi, která uvízla v mělkých vodách Chesapeacké zátoky ve státě Maryland. To se stalo roku 1807 a dvě štěňata, která se nacházela v této lodi, červený pes \"Sailor\" a černá fenka \"Canton\", byla darována kapitánovi Georgeovi Lawovi, kterému se podařilo anglickou brigu z mělčiny vyprostit. Štěňata byla později křížena s místními psy, především s žlutými a žlutě hnědými kunhaundy. Jejich potomky měli tedy údajně být Chesapeake Bay retrívři. Jak moc je tato pověst pravdivá nelze s přesností určit, avšak žlutohnědí kunhaundi pravděpodobně byli skutečnými předky dnešních česepíků. Samotný Sailor a Canton byli popisováni jako příslušníci plemene St. Johnova vodního psa; dnes již vymřelého plemene, které se podílelo i na šlechtění zlatých retrívrů.\n\nRoku 1855 byl stanoven první standard Chesapeake Bay retrívrů. Od roku 1964 byl chesapeak bay retrívr oficiálně označován jako národní plemeno Marylandu. Právě toto plemeno se také stalo maskotem univerzity Maryland.\n\nMajiteli Chesapeake Bay retrívrů byli například George Armstrong Custer, prezident Theodore Roosevelt nebo herci Paul Walker a Tom Felton.\n\nChesapeake Bay retrívr, někdy psáno také Chesapeake Bay retriever, je velké psí plemeno. Svým vzhledem je nezaměnitelné, nejen kvůli mohutnému a dobře osvalenému tělu ale také kvůli zvláštní vlnité srsti, která se nachází pouze na zádech. Ve standardu se cení také čilá a veselá povaha, která je pro česepíky typická. Osrstění se skládá z krátké, tvrdé, vlnité krycí srsti a husté, jemné, vlnité podsady. Takové osrstění bylo postupem času u tohoto plemene vyšlechtěno. Co se týče barvy srsti, pak jsou povoleny všechny odstíny hnědé od čokoládové až po barvu suché trávy.\n\nHlava Chesapeake Bay retrívra je široká a kulatá, s mírně vyjádřeným stopem. Uši malé, vysoko nasazené, volně visící podél hlavy a středně silné. Oči jsou středně velké, velmi jasné, nažloutlého nebo jantarového zbarvení, s inteligentní a bystrým výrazem. Nosní houba je černá, s dobře otevřenými nozdrami. Zuby musí být silné a zdravé, dává se přednost nůžkovému skusu, ale klešťový je tolerován. Hlava pevně sedí na dlouhém, širokém a dobře osvaleném krku, ten harmonicky na navazuje na hřbet. Hřbet je středně dlouhý, široký, s dobře klenutými žebry. Hrudník silný, hluboký a široký. Ocas střední délky, od kořene ke špičce se zužuje a srst na něm nevytváří prapor. V klidu jej pes nosí po hřbetní linií, avšak v rámci výstavního postoje je předepsaný rovně nesený nebo mírně zatočený ocas. Je nežádoucí, aby ocas byl křivý, tedy stočený k jedné straně. Nohy jsou dobře osvalené, dlouhé, zakončené kulatými tlapkami s černými drápky.\n\nPovahově je Chesapeake Bay retrívr mírně odlišný od ostatních retrívrů. Je samostatnější, statečnější, houževnatější a především samostatně přemýšlející pes. Je také čilý, aktivní, energický s téměř nevyčerpatelnou zásobou energie, kterou si může vybít jak na honech, tak při dlouhých procházkách nebo psích sportech, jako je agility nebo dogfrisbee. Jsou silně ochranářští vůči své rodině a mají také silnější sklony k hlídání majetku. Obecně panuje také tvrzení, že jsou Chesapeake Bay retrívři méně společenští, než například flat coated retrívři. Česepíci mají také rozdílný způsob práce; vždy se drží vepředu a snaží se odhadnout vaše záměry, naopak labradoři poslušně vyčkávají na pokyn psovoda, než začnou cokoliv dělat. Toto psí plemeno dobře snáší děti, jejich hry si nechá líbit a pokud mu je něco nepříjemné, prostě uteče. Na druhou stranu, vztah Chesapeake Bay retrívrů s jinými domácími zvířaty bývá dost napjatý. Česepíci mají vyvinuté lovecké pudy a mají proto sklony pronásledovat vše, co se na jejich vkus pohybuje až příliš rychle. Může se stát, že jedinec, který vyrůstá například s kočkou, ji po několika letech soužití začne pronásledovat, dokud ji neuloví a to pouze proto, že ji viděl utíkat. Záleží ale také na povaze jednotlivců. K cizím se tito psi chovají odtažitě, nikoliv ale agresivně nebo plaše.\n\nChesapeake Bay retrívr je poměrně zdravé psí plemeno, ale společně s ostatní retrívry trpí i na stejné choroby, tou nejčastěji viděnou bývá dysplazie kyčelního kloubu. Ta většinou bývá způsobena dvěma možnými faktory; pes je obézní, nebo byl na jeho klouby v době vývinu kladen příliš velký nátlak. Další, co je u čespíků často k vidění, je Von Willebrandova choroba. Jedná se o vrozenou poruchu srážlivosti krve. Mezi lidmi platí, že potká jednoho člověka z tisíce, u psů je to mnohem častěji a nejen u retrívrů, na tuto chorobu obzvláště trpí například hovawarti. I alopecie je častou chorobou tohoto plemene. Alopecie mohou být zánětlivé nebo nezánětlivé, ty zánětlivé pak bývají spojeny s řadou dalších onemocnění. Ve zkratce se jedná o onemocnění kůže, které s sebou přináší i vypadávají chlupů.\n\n"}
{"id": "1170122", "url": "https://cs.wikipedia.org/wiki?curid=1170122", "title": "Europeana (rozcestník)", "text": "Europeana (rozcestník)\n\nHeslo Europeana může odkazovat na:\n\n"}
{"id": "1170126", "url": "https://cs.wikipedia.org/wiki?curid=1170126", "title": "Tag rugby", "text": "Tag rugby\n\nTag rugby je bezkontaktní varianta klasického ragby, v níž hraje 7 hráčů proti 7 hráčům na venkovních hřištích nebo 5 hráčů proti 5 hráčům ve sportovních halách. \n\nHra vychází z mezinárodních pravidel rugby union a rugby league, tím učí hráče základní dovednosti, jako je běh dopředu s míčem, vyhýbání se protihráči, přihrávka spoluhráči, postupné obraně a dalším dovednostem podobným například pro basketbal nebo házenou. Výhodou tag rugby je jeho jednoduchost a rychlost, možnost hrát i v menších kolektivech nebo hrát tuto hru při nepříznivém počasí v halách.\n\nHra je určená pro všechny věkové kategorie a je vhodná i pro smíšená družstva.\n\nVe hře se snaží útočící družstvo dosáhnout bodů položením tzv. pětky do brankoviště soupeře a to pomocí postupného průniku přes jeho obranu. Bránící družstvo se naopak snaží zastavit postup soupeře pomocí strhávání barevných pásků z opasku hráče s míčem a současně vyčkává na chybu útočících hráčů a na jejich technický přestupek, aby tím získalo míč pro svoje družstvo.\n\nKe hře se používá stejný míč jako pro klasické ragby a barevné rozlišovací pásky, které mají hráči obou družstev vždy zavěšené po jednom na každém boku. \n"}
{"id": "1170130", "url": "https://cs.wikipedia.org/wiki?curid=1170130", "title": "Hassan Muath Fallatah", "text": "Hassan Muath Fallatah\n\nHassan Muath Fallatah (* 27. ledna 1986) je saúdskoarabský fotbalista hrající na postu obránce, který v současnosti hraje za saúdskoarabský klub Al Shabab FC.\n\n"}
{"id": "1170139", "url": "https://cs.wikipedia.org/wiki?curid=1170139", "title": "Husův dům", "text": "Husův dům\n\nHusův dům je dům čp. 22/I v Praze na Novém Městě v Jungmannově ulici č. 9. Jde o původně středověký dům, renesančně a raně barokně přestavován, do současné podoby přestavěn pro Synodní radu Českobratrské církve evangelické architektem Bohumírem Kozákem v roce 1923.\n\nBěhem přestavby v roce 1923 byl do té doby dvoupatrový dům zvýšen o tři patra. Fasáda do ulice byla kubisticky upravena, uprostřed na krakorec byla umístěna socha Jana Husa od Ladislava Kofránka, kolem sochy je nápis „Ústředí Českobratrské církve evangelické“ a reliéfy otevřené Bible s písmeny alfa a omega a Beránka. Pod dekorativní kubistickou římsou, oddělující nová podlaží od původních, je na fasádě nápis „Husův dům“.\n\nV letech 1935–1936 byla ve dvoře postavena pětipatrová funkcionalistická novostavba, taktéž podle projektu Bohumíra Kozáka.\n\nDům je chráněn jako kulturní památka České republiky.\n\nV současnosti v domě sídlí Synodní rada Českobratrské církve evangelické, Ústřední církevní kancelář Českobratrské církve evangelické (ÚCK), nakladatelství Kalich s knihkupectvím a další evangelické instituce, např. Spolek evangelických kazatelů, Sdružení evangelické mládeže či redakce časopisu \"Český bratr\". V domě je také penzion a v budově ve dvoře je divadlo Kalich. V letech 1950–1995 zde sídlila také dnešní Evangelická teologická fakulta Univerzity Karlovy.\n\n"}
{"id": "1170140", "url": "https://cs.wikipedia.org/wiki?curid=1170140", "title": "Mykola Lahodynskyj", "text": "Mykola Lahodynskyj\n\nMykola Lahodynskyj, cyrilicí Микола Лагодинський, též Nikolaus Lahodynskyj (21. října 1866 Dobrovody – 12. května 1919 Deljatyn), byl rakouský politik ukrajinské (rusínské) národnosti z Haliče, na počátku 20. století poslanec Říšské rady.\n\nPocházel z rodiny řeckokatolického duchovního. V roce 1890 absolvoval Lvovskou univerzitu. Roku 1897 získal titul doktora práv. Pracoval jako advokát v Macošyně, od roku 1900 v Deljatynu. V době nástupu do parlamentu je uváděn jako advokát v Deljatynu. V jeho kanceláři působil na praxi ukrajinský právník Marko Čeremšyna.\n\nOd roku 1890 byl členem Ukrajinské radikální strany a v letech 1914–1919 působil jako její předseda. Mezi jeho spolupracovníky patřil Lev Bačynskyj. V letech 1908–1912 byl pokladníkem haličského spolku Sič. Byl předsedou spořitelny Ruska kasa a předsedou spolku Ruska besida v Deljatynu.\n\nV roce 1913 byl zvolen na Haličský zemský sněm. Působil také coby poslanec Říšské rady (celostátního parlamentu Předlitavska), kam usedl v doplňovacích volbách do Říšské rady roku 1907, konaných podle všeobecného a rovného volebního práva. Byl zvolen za obvod Halič 55. Nastoupil 17. června 1907 poté, co rezignoval Kyrylo Trylovskyj, jenž byl v řádných volbách několik týdnů předtím zvolen najednou ve dvou volebních obvodech a v tomto na mandát rezignoval. Mandát obhájil v řádných volbách do Říšské rady roku 1911.\n\nV době svého působení na Říšské radě je uváděn podle některých zdrojů coby zástupce Ukrajinské národně demokratické strany. Po volbách roku 1907 byl uváděn coby člen poslaneckého Rusínského klubu. Po volbách roku 1911 zasedal v klubu Ukrajinské parlamentní zastoupení. V Říšské radě vedl radikální frakci Rusínského klubu.\n\nZa první světové války byl členem Ukrajinské národní rady ve Vídni. Po válce, v době krátké existence Západoukrajinské lidové republiky, byl soudcem polního soudu armády tohoto ukrajinského státního útvaru.\n"}
{"id": "1170142", "url": "https://cs.wikipedia.org/wiki?curid=1170142", "title": "Mistrovství Evropy v krasobruslení 2016", "text": "Mistrovství Evropy v krasobruslení 2016\n\nMistrovství Evropy v krasobruslení 2016 byl 108. ročník soutěže evropských krasobruslařů, organizovaný Mezinárodní bruslařskou unií (ISU). Konal se od 27. ledna do 31. ledna 2016 ve slovenském hlavním městě Bratislava. Ta tuto událost hostila počtvrté v historii (1958, 1966, 2001). Soutěže probíhaly ve čtyřech kategoriích – muži, ženy, sportovní dvojice a taneční páry.\n\nPrávo zúčastnit se mistrovství měli sportovci registrovaní v evropských národních krasobruslařských svazech a kteří 1. července 2015 dosáhli hranice 15 let. Kromě těchto základních pravidel byla jako kvalifikační kritérium určena minimální hodnota technických prvků, kterou museli sportovci překročit.\n\nMezinárodní bruslařská unie určila pro sezonu 2015/2016 minimální hodnotu technických prvků (TES), kterou museli sportovci překonat alespoň jednou na soutěži v aktuální či předchozí sezoně, aby se kvalifikovali na Mistrovství Evropy (zohledňovaly se jen události zařazené do oficiálního kalendáře ISU).:\nKaždá země měla právo nominovat jednoho soutěžícího do soutěže. Na základě umístění na předcházejícím mistrovství Evropy měly následující země právo nominovat víc než jednoho účastníka:\nProgram byl uváděn v místním čase UTC+1 (středoevropský čas). Oproti oficiálnímu rozpisu byly začátky některých soutěží posunuté o 45 minut později. V tabulce jsou uvedené skutečné začátky:\n\nMaskotem bratislavského mistrovství Evropy byla „\"Zimka\"“, krasobruslařka s modro-tyrkysovou širokou zvonovou sukní, která měla podle organizátorů symbolizovat „nejdynamičtější prvky krasobruslení – tedy skok a piruetu“. Vizuální podobu maskota vytvořili studenti Katedry vizuální komunikace Vysoké školy výtvarných umění v Bratislavě tak, aby šlo o něco netradičního (ne zvíře či imaginární symbol) a aby zároveň byl maskot přitažlivý pro mladé publikum a děti. Jméno bylo vybrané z návrhů fanoušků krasobruslení tak, aby bylo lehce vyslovitelné pro cizince a aby reflektovalo tento zimní sport. Pro Zimku se rozhodli i proto, že zimka je zdrobnělina, kterou často používají děti a ty chtěli organizátoři zaujmout a přitáhnout ke krasobruslení.\n\nKostým maskota vytvořila v průběhu týdne firma, přičemž na výrobu oděvu z lycry a skelných vláken spotřebovala přibližně 8 metrů látky.\n\nPodle rozhodnutí Rady Mezinárodní bruslařská unie z 27. října 2015 byly stanoveny následující finanční odměny pro soutěžící na Mistrovství Evropy 2016, kteří se kvalifikovali a soutěžili ve volných jízdách, resp. volných tancích, a zároveň se umístili do 8. místa při soutěži jednotlivců, resp. do 5. místa v kategorii sportovních dvojic a do 6. místa v kategorii tanečních párů (oproti předcházejícímu mistrovství Evropy došlo ke snížení odměňovaných míst z prvních dvanácti v každé kategorii):\nCelkově tak ISU vyplatila na finančních odměnách soutěžícím 289 500 USD.\n\n"}
{"id": "1170144", "url": "https://cs.wikipedia.org/wiki?curid=1170144", "title": "Edda Művek", "text": "Edda Művek\n\nEdda Művek je maďarská rocková hudební skupina. Založena byla roku 1973 pod původním názvem „Griff”. Slovo „művek” v názvu značí původně dělnický původ skupiny - pochází z východomaďarského Miskolce, přezdívaného pro svůj rozvinutý těžký průmysl „Steel City”.\n\nSkupinu původně založil József Hálasz, student miskolcké univerzity. V první sestavě s ním hráli jeho kamarádi ze školy - spolu chtěli odehrát na místním rockovém hudebním festivalu. Zpočátku vystupovali pod jménem „Griff”, které si ale brzo změnili na „Edda”. Jde o název dvou básnických sbírek, pocházejících z prastaré severské mytologie; při hledání vhodného názvu skupiny je našel ve své knihovně otec jednoho ze členů kapely, Zoltána Ferencze a nakonec byl přijat jako nejlepší. Po několika vystoupeních v kampusu místní univerzity začala popularita skupiny růst a jejich jméno přesáhlo hranice města. \n\nDíky častým změnám v sestavě (jednotliví členové průběžně dělali zkoušky v rámci studia) se skupina scházela jen občasně. Původní zpěvák Zoltán Zsiga z uskupení odešel a nahradil ho Attila Fodor, kterého si vybral momentální frontman kapely, Attila Pataky. Pataky byl také tou dobou jediným členem skupiny, který se hudbě věnoval na plný úvazek a chtěl skupinu povýšit na profesionální úroveň. Krátce poté se rozhodl zakladatel József Hálasz přestěhovat do Zalaegerszegu a proto ho na pozici bubeníka vystřídal József Szepcsik, který ale již roku 1977 umírá na závažnou nemoc. Po odchodu Hálasze se rozhodl Pataky doplnit do názvu skupiny slovo „Művek”, vyjadřující původ skupiny.\n\nZbylí členové skupiny chtěli v činnosti pokračovat a Attila Pataky proto kontaktoval Józsefa Hálasze, zdali by se chtěl ke skupině opět připojit. Hálasz souhlasil a původní sestava tak byla obnovena. Roku 1979 mu však byla diagnostikována rakovina a o rok později na její následky zemřel. Tou dobou již byla skupina známá po celém Maďarsku a všichni se rozhodli věnovat se hudbě naplno. \n\nV roce 1977 potkal Pataky při hledání nových členů skupiny Istvána Slamovitse a po tom co ho Slamovits přesvědčil o svých kvalitách jej přijal na post hlavního kytaristy a skladatele. Společně vytvořili silné duo, které později napsalo největší hity skupiny. V roce 1979 Edda poprvé vystoupila v Budapešti a poté začala vážně „konkurovat” i tamním nejvyhlášenějším kapelám a stala se jednou z mála úspěšných skupin, nepocházejících přímo z hlavního města. Ve stejném roce také nahrála svůj první singl Minden Sarkon Álltam Már. Svoje debutové studiové album vydala následujícího roku pod eponymním názvem Edda Művek 1. Některé písně z tohoto alba se postupem času staly v Maďarsku skutečnými hity a samotná deska byla velmi úspěšná - prodalo se téměř 600 000 kopií a byla oceněna diamantovou deskou. Popularitě napomohla i spolupráce na několika filmech, ke kterým tandem Pataky-Slamovits složil soundtracky. Poté odešel baskytarista a příležitostný zpěvák Alfonz Barta, který emigroval do Švýcarska.\n\nRoku 1983 ve skupině začalo vzrůstat napětí a dva hlavní „tahouni” se čím dál více vzdalovali svými představami o dalším pokračování tvorby. Po vydání třetího studiového alba se koncem roku rozhodli skupinu rozpustit. Poslední koncert odehráli v domovském Miskolci 17. prosince 1983 - byl nahráván a později vydán jako živé album pod názvem Edda Művek 4. Tím skončilo první období kapely.\n\nPo roční přestávce se Attila Pataky rozhodl skupinu opět obnovit. Čtveřice Pataky, László Fortuna (jediný člen z původní sestavy), Péter Csomós a Endre Csillag odjela roku 1984 do Norska. Zde v této sestavě hrála po místních hospodách a klubech a také skládali nový materiál. O rok později se vrátili zpět do Maďarska a s novými místními muzikanty skupina obnovila činnost. Znovuzrození skupiny přijali fanoušci s nadšením a na prvním koncertu sklidila velké ovace. I tento koncert byl natočen a vydán spolu s novými skladbami na albu Edda Művek 5. V následujících letech se složení skupiny průběžně měnilo a sestava se ustálila až v roce 1988. Průběžně se také vydávala na turné k novým albům a některé koncerty se odehrály na netradičních místech, jako byly například ocelárny či nápravná zařízení. Roku 1991 skupinu opustil kytarista István Alapi a odešel do Kanady. Nahradil ho Péter Kun, který však o dva roky později tragicky zahynul u Balatonu při nehodě na motocyklu. Na počest tohoto mladého talentovaného hudebníka skupina odehrála několik vzpomínkových koncertů. Poté se Pataky obrátil na Alapiho a ten se ke skupině vrátil. \n\nZatím poslední změna v sestavě se odehrála v roce 1997, kdy z kapely odešel bubeník Tibor Donászy. Jeho nástupcem se stal Zoltán Hetényi. V následujícím roce skupina vydala své první album v angličtině, nazvané „Fire And Rain”. \n\nSkupina si stále udržuje vysokou popularitu v domácím Maďarsku i zahraničí, koncertuje a vydává nová alba v obvyklém intervalu tří až čtyř let. V roce 2008 vydala první živé DVD a o rok později také již třicáté studiové album Átok és áldás. \n\n\nV roce 1985 byli Pataky a Fortuna jediní dva stálí členové - ostatní hudebníci byli najati či hráli se skupinou jen příležitostně. Krátkou dobu během roku 1987 hráli Alapi a Csillag jako kytaristé, Csillag následně emigroval do Rakouska.\n\n<div style=\"float:left;\">\n\n\n\n\n\n"}
{"id": "1170148", "url": "https://cs.wikipedia.org/wiki?curid=1170148", "title": "Kost Levyckyj", "text": "Kost Levyckyj\n\nKost Levyckyj, cyrilicí Кость Левицький, též Kostjantyn Levyckyj, Костянтин Левицький (17. nebo 18. listopadu 1859 Tysmenycja – 12. listopadu 1941 Lvov), byl rakouský právník a politik ukrajinské (rusínské) národnosti z Haliče, na počátku 20. století poslanec Říšské rady, po válce předseda vlády Západoukrajinské lidové republiky.\n\nV době nástupu do parlamentu je uváděn jako advokát ve Lvově. Pocházel z rodiny řeckokatolického duchovního. Vystudoval Vídeňskou univerzitu a Lvovskou univerzitu. V roce 1884 získal titul doktora práv. Od roku 1890 měl ve Lvově vlastní advokátní kancelář.\n\nByl členem vědecké Ševčenkovy společnosti, ředitel rusínského zemského svazu spořitelen. Byl členem ústředního výboru spolku \"Prosvita\". Patřil mezi spoluzakladatele prvního ukrajinského právnického periodika \"Časopis pravnyca\" a v letech 1899–1900 byl členem jeho redakce.\n\nV roce 1899 spoluzakládal Ukrajinskou národně demokratickou stranu a v letech 1902–1911 byl jejím předsedou. V roce 1908 byl zvolen na Haličský zemský sněm, kde předsedal ukrajinskému poslaneckému klubu.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 66. Mandát obhájil ve volbách do Říšské rady roku 1911.\n\nV době svého působení na Říšské radě je uváděn coby zástupce Ukrajinské národně demokratické strany. Po volbách roku 1907 byl uváděn coby člen poslaneckého Rusínského klubu. Po volbách roku 1911 zasedal v klubu Ukrajinské parlamentní zastoupení. Na Říšské radě předsedal parlamentnímu ukrajinskému klubu.\n\nZa první světové války byl předsedou Ukrajinské národní rady ve Vídni. Po válce, v době krátké existence Západoukrajinské lidové republiky, se stal předsedou vlády tohoto státního útvaru (oficiálně předseda státního sekretariátu). Ve funkci setrval do počátku roku 1919. Po obsazení území Západoukrajinské lidové republiky Polskem působil v exilové ukrajinské vládě ve Vídni. Počátkem 20. let předsedal ukrajinské delegaci na mírových jednáních v Rize a Ženevě. Roku 1924 se vrátil do Lvova. Byl činný v ukrajinských organizacích. Přispíval do ukrajinských periodik. Předsedal svazu ukrajinských právníků. V roce 1939 ho sovětská okupační armáda zajala a byl po 20 měsíců vězněn v Moskvě. Později se mohl vrátit do Lvova. V červenci 1941 tam založil Ukrajinskou národní radu, která se snažila využít prvotního rozkladu sovětské nadvlády nad historickou Haličí k obnovení ukrajinských národnostních cílů.\n"}
{"id": "1170152", "url": "https://cs.wikipedia.org/wiki?curid=1170152", "title": "Business Institut", "text": "Business Institut\n\nBusiness Institut EDU je vzdělávací instituce, se sídlem v pražských Vršovicích, specializující se na profesní vzdělávací programy MBA, BBA, DBA a LLM. Instituce byla založena v roce 2009 a dnes patří mezi největší MBA školy v České republice. Škola má v současnosti více než 1100 absolventů. Od roku 2013 probíhá výuka také v Bratislavě.\n\nVýuka probíhá kombinací e-learningu a interaktivních lektorských setkání. Studijní programy jsou rozloženy do tří nebo dvou semestrů. Studenti postupně prochází jednotlivými tematickými moduly, jejichž výstupy jsou postupové práce na vybrané téma. Studium je zakončeno ústní závěrečnou zkouškou a obhajobou závěrečné práce.\n\nProfesní vzdělávací program MBA je zaměřen na rozvoj manažerských dovedností a praktických zkušeností. Na výběr je z 21 specializací, např. Management, Organizace a řízení, Řízení lidských zdrojů, Projektové řízení a plánování, Management ve zdravotnictví, Marketing, Media a soft skills, Řízení informačních technologií, Veřejná správa aj. Studenti si mohou zvolit také studium on-line nebo program vyučovaný v anglickém jazyce. Délka studia je 18 měsíců.\n\nProfesní vzdělávací program BBA je koncipován jako příprava na vyšší stupeň vzdělávacího programu MBA a umožňuje účastníkům bez vysokoškolského vzdělání a rozsáhlejších profesních zkušeností doplnit si zejména teoretické znalosti. Na výběr jsou čtyři studijní obory: Personální management, Marketing, Media a komunikace, Finanční management, Základy managementu. Délka studia je 12 měsíců.\nProfesně vzdělávací program DBA představuje nejvyšší stupeň manažerského vzdělání. Jeho cílem je rozvoj pokročilých schopností a dovedností v oblasti managementu a leadershipu s důrazem na efektivní strategická rozhodnutí a hledání nových procesů a inovativních řešení v praxi. Délka studia je 18 měsíců.\n\nStudijní program LLM je zaměřený na obchodní právo v kontextu práva Evropské unie. Program je určen především uchazečům s předchozím právním vzděláním a představuje přínos zejména pro advokáty, koncipienty, právníky, notáře a další právní specialisty. Délka studia je 20 měsíců.\n\nInstituce pravidelně pořádá vzdělávací a společenské akce nad rámec kurikula, které slouží k získání dalších zajímavých informací a formálnímu i neformálnímu setkávání studentů, absolventů a odborné veřejnosti. Mezi přenášející v minulosti patřili například Ing. Dalibor Dědek, Jan Pirk, Tomáš Čupr, Margareta Křížová, Jan Cimický, Roman Vaněk, Vladimír Železný a další osobnosti českého byznysu.\n\n"}
{"id": "1170155", "url": "https://cs.wikipedia.org/wiki?curid=1170155", "title": "Dove Cameron", "text": "Dove Cameron\n\nDove Cameron (* 15. ledna 1996, Seattle, Washington, Spojené státy americké) je americká herečka a zpěvačka. Proslavila se díky populárnímu seriálu Liv a Maddie a filmové sérii \"Následníci\".\n\nDove se narodila v Seattlu, Washington Philipovi Alanu Hostermanovi a Bonnie Wallace. V 8 letech začala hrát ve veřejném divadle. Když jí bylo 14, přestěhovala se do Los Angeles, aby začala hrát profesionálně. Tam navštěvovala Burbanskou střední školu a zpívala v National Championship Show Choir.\n\nDove má skotské a francouzské předky. Je velmi dobrá ve francouzštině. Byla obětí šikany, počínaje pátou třídou až do konce střední školy. Její otec zemřel v roce 2011, když jí bylo 15 let.\n\nOd roku 2013 začala Dove hrát dvojitou roli v seriálu \"Liv a Meddie\". První ukázka seriálu se vysílala 19. července 2013 a první díl jsme mohli viděl 5. září 2013. Také se objevila ve filmu \"Cloud 9\" s Lukem Benwardem, který měl premiéru 17. ledna 2014. Dove získala roli ve filmu \"Barely Lethal\". který měl premiéru v roce 2015.\n\n31. července 2015 měl premiéru film \"Následníci\", ve kterém si zahrála roli Mal. Film sledovala v den premiéry na stanici Disney Channel 6,6 milionů diváků a dvě písničky, na kterých se podílela se dostaly do žebříčku Billboard Hot 100. V březnu 2016 vydala cover hudební video k písničce Christiny Aguilery „Genie in a Bottle“. Roli Mal si zopakovala v pokračování filmu \"Následníci 2\", který byl premiérován v roce 2017. V srpnu 2016 byla obsazena do televizního filmu stanice NBC \"Hairspray Live!\" jako Amber Von Tussle. V roce 2017 byla obsazena do filmu \"Já, knedlíček\" ve kterém si zahrála po boku Jennifer Aniston. Ve stejném roce také získala roli Ruby v seriál \"Agenti S.H.I.E.L.D..\" Jako Mal se opět objevila ve filmu \"Následníci 3\", který bude mít premiéru v létě 2019.\n\nV roce 2018 bylo oznámeno, že si zahraje roli Cher v muzikálové adaptaci filmu \"Praštěná holka\" z roku 1995. V listopadu 2018 bylo oznámeno, že si zahraje v muzikálu \"The Light in the Piazza\" v Londýně po boku Renee Flemingové.\n\nNa začátku září 2015 založila se svým přítelem Ryanem McCartanem kapelu The Girl and the Dreamcatcher V říjnu 2015 vydali svou první píseň „Written in the Stars“. Další píseň s názvem „Glowing in the Dark“ vydali v lednu 2016. V červnu 2016 vydali „Make You Stay“. V červenci 2016 vydali první EP \"Negatives\" se šesti skladbami.\n\nV roce 2013 začala chodit s hercem a zpěvákem Ryanem McCartanem. V dubnu 2016 oznámili zasnoubení, v říjnu 2016 zasnoubení odvolali. Od roku 2017 chodí s hercem Thomasem Doherty.\n\n"}
{"id": "1170160", "url": "https://cs.wikipedia.org/wiki?curid=1170160", "title": "Jevhen Levyckyj", "text": "Jevhen Levyckyj\n\nJevhen Levyckyj, cyrilicí Євген Левицький (17. ledna 1870 Kačanivka – 21. listopadu 1925 Vídeň), byl rakouský právník a politik ukrajinské (rusínské) národnosti z Haliče, na počátku 20. století poslanec Říšské rady.\n\nV době nástupu do parlamentu je uváděn jako advokát v Zoločivu. Vystudoval gymnázium v Ternopilu, pak práva na Vídeňské univerzitě a Lvovské univerzitě. Získal titul doktora práv a pracoval coby advokát ve Vídni.\n\nV roce 1892 předsedal Všeslovanskému studentskému sjezdu ve Vídni. V roce 1890 se podílel na založení Ukrajinské radikální strany. Po rozkolu ve straně spoluzakládal roku 1899 Ukrajinskou národně demokratickou stranu.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 59 (Obertyn-Tłumacz-Potok Złoty-Stanisławów-Tyśmienica-Bohorodczany). Mandát obhájil ve volbách do Říšské rady roku 1911.\n\nV době svého působení na Říšské radě je uváděn coby zástupce Ukrajinské národně demokratické strany. Po volbách roku 1907 byl uváděn coby člen poslaneckého Rusínského klubu. Po volbách roku 1911 zasedal v klubu Ukrajinské parlamentní zastoupení.\n\nZa první světové války byl předsedou Ukrajinské národní rady ve Vídni a podílel se na osvětové práci mezi ukrajinskými zajatci ruské armády. Po válce, v době krátké existence Západoukrajinské lidové republiky, se stal vyslancem tohoto státního útvaru ve Švýcarsku, pak v Německu. V letech 1920–1923 byl vedoucím mise exilové vlády Západoukrajinské lidové republiky v Československu. Roku 1923 sae vrátil do Vídně.\n"}
{"id": "1170180", "url": "https://cs.wikipedia.org/wiki?curid=1170180", "title": "Silnice II/358", "text": "Silnice II/358\n\nSilnice II/358 je 59 km dlouhá silnice II. třídy spojující Slatiňany a silnici I/37 s městy Chrast, Skuteč, Litomyšl (křížení s I/35) a Česká Třebová, kde končí na křižovatce se silnicí I/14.\n\n"}
{"id": "1170181", "url": "https://cs.wikipedia.org/wiki?curid=1170181", "title": "Malý Gríč", "text": "Malý Gríč\n\nMalý Gríč (Malý Kric) je výrazný vrchol pohoří Vtačnik. Jeho nadmořská výška činí pouze 876 metrů, avšak jeho návštěvníky uchvátí především výhled. Malý Gríč se nachází nad městem Handlová v severní části již zmíněného pohoří Vtačnik, tedy v Trenčínském kraji. Je sopečného původu a na severní straně je možné najít skalnatý žlab, kde se tvoří několik vodopádu, v zimně ledopádů. Východní strana Malého Gríče je určená především pro horolezce.\n\nNejhladší přístup je z Handlové po zeleně značené cestě na Tři studánky (\"Tri Studničky\") a odtud po žluté přímo na vrchol. Celá cesta trvá necelé dvě hodiny.\n"}
{"id": "1170182", "url": "https://cs.wikipedia.org/wiki?curid=1170182", "title": "Silnice II/356", "text": "Silnice II/356\n\nSilnice II/356 tvoří alternativní trasu k silnici II/358 na trase Chrast - Luže - Nové Hrady (samotná silnice II/356 končí napojením na silnici II/357 u Leštiny). \n\nMěří 13,1 km.\n\n"}
{"id": "1170183", "url": "https://cs.wikipedia.org/wiki?curid=1170183", "title": "Lamine Koné", "text": "Lamine Koné\n\nLamine Koné (* 1. února 1989, Paříž, Francie) je fotbalový obránce, od ledna 2016 hráč anglického klubu Sunderland AFC. V mládežnických kategoriích reprezentoval Francii, na seniorské úrovni reprezentuje Pobřeží slonoviny.\n\n\nNastupoval za francouzskou mládežnickou reprezentaci do 20 let.\nV A-mužstvu Pobřeží slonoviny debutoval v roce 2014.\n\n"}
{"id": "1170190", "url": "https://cs.wikipedia.org/wiki?curid=1170190", "title": "Pagoda Hoang Phuc", "text": "Pagoda Hoang Phuc\n\nPagoda Hoang Phuc (vietnamsky: \"Chùa Hoằng Phúc)\" je pagoda v obci My Thuy, okres Le Thuy v provincii Quang Binh, tedy v centrálním Vietnamu. Nachází se asi 500 km jižně od hlavního města Hanoje a 50 km jižně od Dong Hoi. První chrám byl postaven před více než 700 lety, takže Hoang Phuc je jeden z nejstarších chrámů ve středním Vietnamu. Chrám byl několikrát přestavěn a přejmenován. V roce 1985 se chrám zhroutil po tom, co celý střední Vietnam zasáhla tropická cyklóna. S rekonstrukcí pagody se začalo až v prosinci roku 2014 a práce byly dokončeny v lednu roku 2016.\n"}
{"id": "1170195", "url": "https://cs.wikipedia.org/wiki?curid=1170195", "title": "Kiržač", "text": "Kiržač\n\nKiržač () je město ve Vladimirské oblasti v Ruské federaci. Při sčítání lidu v roce 2010 mělo bezmála třicet tisíc obyvatel.\n\nKiržač leží u ústí potoka Vachčilky do řeky Kiržače (přítoku Kljazmy v povodí Volhy).\n\nOd Vladimiru, správního střediska celé oblasti, je Kiržač vzdálen přibližně 125 kilometrů na západ.\n\nMěsto zde vzniklo kolem kláštera, který byl založen v roce 1332 z příkazu Ivan I. Kality nebo z příkazu Sergeje Radoněžského.\n\nKlášter byl uzavřen v roce 1764.\n\nV roce 1778 se Kiržač stal městem.\n\n"}
{"id": "1170200", "url": "https://cs.wikipedia.org/wiki?curid=1170200", "title": "Loretánská kaple v Chlumci nad Cidlinou", "text": "Loretánská kaple v Chlumci nad Cidlinou\n\nZaniklá Loretánská kaple v Chlumci nad Cidlinou na Královéhradecku se nacházela severně od náměstí, v areálu muzea mezi mezi ulicemi Kozelkova a Pod Loretou, v linii ulice Říhova. Budova muzea a další stavby bývalého špitálu jsou chráněny jako nemovitá kulturní památka České republiky.\n\nLoretánská kaple (\"Santa Casa\") byla postavena roku 1719 z iniciativy Václava Norberta Oktaviána hraběte Kinského, který byl majitelem chlumeckého panství. Původně měla být kaple součástí kláštera piaristů, kde měla být centrem nově zřízeného poutního místa. Tento záměr však nebyl realizován a výstavba byla ukončena roku 1740.\n\nJako architekt byl k realizaci stavby poutního místa vybrán František Maxmilian Kaňka. Areál byl postaven jako uzavřený, čtyřkřídlý, s okosenými rohy a s ambity ve všech křídlech. Santa Casa byla zbudována uprostřed areálu a byla vybavena čtyřmi oltáři. Podle fundační listiny z roku 1740 byl u kaple vydržován kaplan, který měl každý den sloužit zádušní mše za zemřelé příslušníky rodu Kinských a který se měl starat o výuku a upevňování katolické víry. Veřejné bohoslužby zde měly být slouženy tak, aby neodváděly věřící od účasti na mši v chlumeckém farním kostele.\n\nSanta Casa byla zrušena za josefínských reforem výnosem z 24. října 1786. Chlumecký děkan Unfried i vrchnost se snažili rozhodnutí zvrátit, ale jejich žádost byla roku 1787 zamítnuta. Areál byl nadále využíván jako špitál.\nLoretánská kaple byla zbořena roku 1805. Z jejího vnitřního vybavení, přeneseného do severního nároží ambitu, byla zřízena provizorní svatyně. Ve 20. století byly budovy bývalé Lorety přeměněny na byty a arkády zazděny. Vše stavebně chátralo.\n\nZ uvažovaného poutního místa se dochovala budova při Kozelkově ulici se vstupní branou a arkády lemující nádvoří, které byly při rekonstrukci roku 2002 opět uvolněny. Od téhož roku se zde nachází Městské muzeum Loreta.\n\n\n\n"}
{"id": "1170202", "url": "https://cs.wikipedia.org/wiki?curid=1170202", "title": "Jeremias Gotthelf", "text": "Jeremias Gotthelf\n\nJeremias Gotthelf, rodným jménem Albert Bitzius (4. říjen 1797, Murten – 22. říjen 1854, Lützelflüh) byl švýcarský spisovatel a protestantský farář. Svůj literární pseudonym si zvolil podle hlavního hrdiny jedné ze svých raných próz \"Bauernspiegel\" (1837).\n\nNarodil se v rodině protestantského pastora. Vyrůstal ve vesnici Utzenstorf, v regionu bernský Emmental. Roku 1812 odešel do Bernu, kde získal středoškolské vzdělání a spoluzaložil (1819) také studentské bratrstvo \"Zofingia\". Roku 1820 byl vysvěcen na pastora. Rok poté začal navštěvovat univerzitu v Göttingenu, ale za další rok ho pastorační povinnost přinutila k návrátu domů. Pracoval nejprve jako otcův asistent, od roku 1824, kdy jeho otec zemřel, byl sám pastorem, nejprve v Herzogenbuchsee, později (1829) v Bernu, poté v Lützelflüh (1832), kde se oženil (1833) a kde také dožil.\n\nZpočátku zastával liberální ideje, posléze se přiklonil ke konzervatismu. Silně ho též ovlivnil pedagogický systém Johanna Heinricha Pestalozziho. Jako \"lidovýchovu\" chápal i svou činnost literární.\n\nVe svých literárních dílech popisoval život rolnictva z bernské oblasti, proti jehož vykořistování brojil (zejména romány \"Jak čeledín Uli k štěstí přijde\" z roku 1841 a \"Pachtýř Uli\" z roku 1849). Nicméně jeho prózy nejsou jen sociálně-kritické a realistické, mají i mystické, ba někdy až hororové prvky (např. \"Černý pavouk\"). Jako hlavní obrana proti zlu a temnotě je v nich vždy nalezena náboženská víra.\n\nJeho díla jsou psána německy, ale ve švýcarských místních dialektech.\n\n\nJeho učitelem byl švýcarský básník a filozof Johann Rudolf Wyß (1782 – 1830), který si kvůli studijním nedokonalostem Jeremiase postěžoval také jeho mamince: \nAutorův památník je ve švýcarské obci Lützenflüh, blízko Bernu. Je umístěn na faře, kde působil; zde byl také pohřben. Gotthelfovo dílo \"Černý pavouk\" se odehrává v nedalekém Sumiswaldu.\n\n\n\n"}
{"id": "1170208", "url": "https://cs.wikipedia.org/wiki?curid=1170208", "title": "Notocolossus", "text": "Notocolossus\n\nNotocolossus („jižní kolos“) byl rod obřího titanosaurního sauropoda, který patřil k největším dosud vědě známým suchozemským živočichům. Nebyl úplně největším známým dinosaurem, ale patří přibližně do první desítky dnes známých obřích druhů. \n\nTento obří sauropodní dinosaurus žil v době před asi 86 miliony let, tedy v období pozdní křídy, na území provincie Mendoza v Argentině. Fosilie byly objeveny v sedimentech souvrství Plottier. Představuje tak dalšího z obřích titanosaurů, objevených v tomto jihoamerickém státě. Vědecky ho popsal argentinský paleontolog Bernando González Riga s kolegy koncem roku 2015. Zajímavostí je kromě obří velikosti i zachování kostních elementů \"chodidla\", což se u takto velkých sauropodů zatím nikdy dříve nepovedlo.\n\n\"Notocolossus\" nebyl tak velký jako \"Argentinosaurus huinculensis\" ani \"Puertasaurus reuili\" (pocházející rovněž z Argentiny), nebyl ale výrazně menší. Byla objevena ohromná pažní kost o délce 176 cm a jeden obratel, který by v kompletním stavu měřil asi 150 cm na šířku. Z toho odvodili autoři popisné studie délku asi 25 - 28 metrů (možná ale i přes 30 metrů) a hmotnost přibližně 60,4 tuny. Tento dinosaurus tedy vážil asi tolik, co deset dospělých slonů. Jeho blízkým příbuzným byl podobně veliký titanosaur \"Dreadnoughtus schrani\".\n\nV roce 2019 odhadl americký badatel Gregory S. Paul hmotnost tohoto sauropoda v rozmezí 45 až 55 tun (což je zhruba o 20 tun méně než u argentinosaura).\n\n\n"}
{"id": "1170210", "url": "https://cs.wikipedia.org/wiki?curid=1170210", "title": "Buvolec severoafrický", "text": "Buvolec severoafrický\n\nBuvolec severoafrický (\"syn\". buvolec stepní severoafrický, \"Alcelaphus buselaphus buselaphus\") je již vyhynulý a zároveň nominální poddruh buvolce stepního. Bylo jej možné najít v Africe na sever od Sahary a i tím se od ostatních buvolců lišil; ostatní poddruhy bychom našli výlučně na jih od Sahary.\n\nBuvolec severoafrický byl popisován jako písčitě zbarvený poddruh buvolce, s výjimkou šedavých chlupů v okolí tlamy a nosních dírek a s černým chomáčkem srsti na ocase. Buvolec severoafrický se blízce podobal dalšímu poddruhu buvolce, buvolci lelwel. Ten měl podobnou stavbu těla i zbarvení, avšak tento druh neměl bílou ani černou masku na obličeji. K ramenům měří buvolec severoafrický okolo 110 cm a rohy mají při pohledu zepředu tvar písmene \"U\".\n\nStejně jako ostatní buvolci, i tento poddruh byl vysoce společenský. Luis del Mármol Carvajal napsal, že viděl stáda až o dvou stech kusech na severu Maroka v roce 1573. Podle biologů 19. století dávali buvolci severoafričtí přednost skalnatým oblastem s dostatkem vegetace před písečnými a suchými stanovišti. Hlavním predátorem tohoto poddruhu byl, v současné době v přírodě vyhynulý, lev berberský.\n\nBuvolec severoafrický se údajně pohyboval po celé Africe severně od Sahary, především na území států Maroko a Egypt. Právě zdejší populace vymizely nejdříve. Pravděpodobně se také ještě před dobou železnou vyskytovali v Levantě, ale například Francis Harper uvádí, že se v minulosti volně vyskytovali buvolci severoafričtí v Izraeli i Arábii. V roce 1738 byla velká stáda hlášena i severně od Atlasu.\n\nPrudký pokles populace buvolců začal v 19. století, zejména po dobytí Alžírska francouzskými vojsky. V té době bývala vybíjena celá stohlavá stáda najednou, většinou měli posloužit jako potrava pro francouzské vojáky. Od roku 1867 je bylo možné nalézt jen v pohořích severozápadní Afriky, která jsou v těsné blízkosti nebo přímo v Sahaře. Roku 1870 vymizela z pohoří Atlas poslední populace a jedno z posledních volně žijících zvířat bylo vidění roku 1902 u Tataouine.\n\nPo několika letech, kdy už se pomýšlelo na oficiální označení poddruhu za vymřelý, bylo v roce 1917 patnáct dospělých kusů viděno nedaleko Outat El Haj v Maroku. Tentokrát opravdu poslední zvíře bylo viděno o několik let později, roku 1925, v Missour. Harper ve své publikaci z roku 1945 tvrdí, že pravděpodobně ještě v pohoří Atlas několik kolonií bylo, naopak různým kampaním pořádaným mezi lety 1920 a 1930 se nepodařilo v Alžírsku, Maroku ani Tunisku najít žádná zvířata. Od roku 1933 byl tento poddruh chráněn londýnskou úmluvou. Od té doby již žádná další zvířata poddruhu buvolec severoafrický viděna nebyla. Pouze v roce 2013 neznámý Maročan nahlásil, že viděl jednoho buvolce okusovat listí na stromě a tvrdil, že to byl určitě buvolec severoafrický, totožnost tohoto zvířete se ale nepodařilo blíže prozkoumat.\n\nBuvolci severoafričtí byli často odchytávání a přesouvání do britských, francouzských nebo německých zoologických zahrad, především na začátku 20. století, kdy se začalo spekulovat o možném vymření. Na druhou stranu, v muzeích těchto zemí se žádné exponáty nepodařilo najít. Poslední buvolec severoafrický žijící v zajetí, někdy nesprávně označován jako vůbec poslední svého druhu, byla samice a zemřela roku 1923 v Paříži. V roce 1905 se podařilo nalézt jediný muzejní exponát tohoto druhu a to v Akademii přírodních věd ve Filadelfii, jednalo se o vycpanou samici.\n\n"}
{"id": "1170215", "url": "https://cs.wikipedia.org/wiki?curid=1170215", "title": "Jiří Hanzal", "text": "Jiří Hanzal\n\nJiří Hanzal (* 25. září 1945, Zlín) je český archivář a historik žijící ve Švýcarsku, odborník na dějiny novověku, zejména na dějiny Romů.\n\nV letech 1963–1968 studoval na filozofické fakultě brněnské univerzity obor archivnictví. V roce 1979 získal titul Doktor filozofie v oboru Dějiny novověku na filozofické fakultě univerzity Palackého v Olomouci. V letech 1968–1976 pracoval v Okresním archivu ve Zlíně, v letech 1976–1980 v Archivu města Brna.\n\nV roce 1980 emigroval do Švýcarska, kde byl činný jako archivář, knihovník a historik v Curychu, Basileji, Aarau a Oltenu. V letech 1990–1993 spolupracoval na historických projektech ve Státním archivu v Basileji, následně v letech 1993–2004 působil v Kantonální knihovně Aarau a od roku 2004 do roku 2009 jako vedoucí vysokoškolské knihovny v Oltenu. Byl iniciátorem a dlouholetým koordinátorem prvního celošvýcarského elektronického knihovního katalogu CHVK (Schweizer Virtueller Katalog).\n\nOd roku 2010 je předsedou Československého spolku Domov v Basileji.\n\nVěnuje se vědecké a publikační činnosti s těžištěm na dějiny Cikánů (Romů) od 15. do 18. století a na dějiny správy. Spolupracoval na knihách s regionální tematikou a na výstavách s archivní a historickou tematikou. Je autorem monografií a početných publikací ve vědeckých časopisech (dějiny Cikánů, dějiny správy, biogramy aj.).\nJe zván k hostovským přednáškám, např. na Karlově univerzitě v Praze, Masarykově univerzitě v Brně, Univerzitě J. E. Purkyně v Ústí nad Labem a Jihočeské univerzitě v Českých Budějovicích.\nRoku 2015 mu byla udělena medaile Za zásluhy o české archivnictví.\n\n\n\n"}
{"id": "1170217", "url": "https://cs.wikipedia.org/wiki?curid=1170217", "title": "Jan Mikołaj Żytkow", "text": "Jan Mikołaj Żytkow\n\nJan Mikołaj Żytkow (též Jan Mikolaj Zytkow) (9. září 1944 – 16. ledna 2001) byl polský vědec, specializující se na počítačovou vědu, a filozof.\nOd roku 1982 žil v USA, kde působil jako profesor v Pittsburghu, ve Wichitě a v Charlotte.\n"}
{"id": "1170219", "url": "https://cs.wikipedia.org/wiki?curid=1170219", "title": "Granwald Scott", "text": "Granwald Scott\n\nWarren Granwald Scott (* 28. listopadu 1987, Kapské Město) je jihoafrický fotbalový záložník a reprezentant, od ledna 2017 hráč jihoafrického klubu Bidvest Wits F.C. Mimo Jihoafrickou republiku působil na klubové úrovni na Slovensku. Nastupuje ve středu zálohy.\n\nSvoji fotbalovou kariéru začal v celku Kensington FC. Následně zamířil do Ajaxu Cape Town, jehož je odchovanec. Před sezonou 2004/05 se propracoval do seniorské kategorie a byl oporou mužstva. V zimě 2015/16 Ajax opustil a odešel na Slovensko, kde se dohodl na dvou a půlletém kontraktu s opcí se Slovanem Bratislava. V klubu nakonec vydržel pouze rok, jelikož v prosinci 2016 se dohodl s vedením na předčasném ukončení smlouvy. V lednu 2017 zamířil jako volný hráč (zadarmo) zpět do vlasti, kde se stal novou posilou týmu Bidvest Wits F.C.\n\nV A-mužstvu Jihoafrické republiky debutoval v přátelském zápase hraném 7. ledna 2012 proti reprezentaci Rovníkové Guiney (remíza 0:0), nastoupil na první poločas.\n\n"}
{"id": "1170223", "url": "https://cs.wikipedia.org/wiki?curid=1170223", "title": "Stepan Onyškevyč", "text": "Stepan Onyškevyč\n\nStepan Onyškevyč, cyrilicí Степан Онишкевич, též Stephan Onyszkewycz (21. prosince 1861 Uhniv – 1945), byl rakouský řeckokatolický duchovní a politik ukrajinské (rusínské) národnosti z Haliče, na počátku 20. století poslanec Říšské rady.\n\nV době působení v parlamentu je uváděn jako farář v obci Chyševyči. Pocházel z rodiny řemeslníka. Vystudoval univerzitu a sloužil jako jednoroční dobrovolník u 84. pěšího regimentu ve Vídni.\n\nSpolu s Ivanem Frankem, Mychajlem Hruševským nebo Volodymyrem Ochrymovyčem patřil mezi zakladatele a členy vedení Ukrajinské národně demokratické strany.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 53. Mandát obhájil ve volbách do Říšské rady roku 1911.\n\nV době svého působení na Říšské radě je uváděn coby zástupce Ukrajinské národně demokratické strany. Po volbách roku 1907 byl uváděn coby člen poslaneckého Rusínského klubu. Po volbách roku 1911 zasedal v klubu Ukrajinské parlamentní zastoupení.\n\nPo první světové válce, v době krátké existence Západoukrajinské lidové republiky, se stal členem národní rady (prozatímního zákonodárného sboru) tohoto státního útvaru.\n"}
{"id": "1170224", "url": "https://cs.wikipedia.org/wiki?curid=1170224", "title": "Ľudovít Hojný", "text": "Ľudovít Hojný\n\nĽudovít Hojný (14. listopadu 1939 – 9. února 1991) byl slovenský fotbalista, záložník. Po skončení aktivní kariéry působil jako trenér.\n\nV československé lize hrál za Jednotu Trenčín. Dal 1 ligový gól.\n\n\n"}
{"id": "1170225", "url": "https://cs.wikipedia.org/wiki?curid=1170225", "title": "Albert Anker", "text": "Albert Anker\n\nAlbert Samuel Anker (1. duben 1831, Ins (francouzsky Anet) – 16. červenec 1910, Ins) byl švýcarský malíř a ilustrátor. Pro zachycení švýcarského venkova 19. století je nazýván \"národním malířem\".\n\nAlbert Anker se narodil jako druhé dítě zvěrolékaře v Insu (Anet). Školu navštěvoval v Neuchâtelu, kde v letech 1845 až 1848 navštěvoval první kursy kreslení. Vystudoval gymnázium v Bernu, kde maturoval v roce 1851. \n\nRoku 1851 začal studovat teologii na univerzitě v Bernu, později na univerzitě v německém Halle. Stále však přesvědčoval otce, aby mu dovolil studovat umění, což se podařilo roku 1854, kdy se začal učit v ateliéru Charlese Gleyra, v Paříži. V letech 1855 až 1860 studoval na umělecké škole École nationale supérieure des beaux-arts. Po studiích si zřídil ateliér v domě svých rodičů a zúčastňoval se pravidelně výstav ve Švýcarsku a Paříži.\n\nV roce 1864 se oženil s Annou Rüfli z Langnau. Manželé měli šest dětí, ze kterých dvě zemřely předčasně. Zbývající čtyři zpodobňoval na některých svých dílech. \n\nV roce 1890 opustil definitivně Paříž a ukončil své studijní cesty. Od té doby žil výhradně v Insu (Anet). V roce 1899 naposledy navštívil Paříž a v roce 1900 mu bernská univerzita udělila čestný doktorát. V září 1901 ho postihlo dočasné ochrnutí pravé ruky. Proto již nemohl pracovat na velkých plátnech a vytvořil více než 500 akvarelů v pozici, které jeho ochrnutí umožňovalo – v křesle a s listem papíru na kolenou. \n\nAlbert Anker zemřel v rodném Insu. \n\nPatří mezi nejvýznamnější malíře 19. století, kteří se věnovali obrazům s dětskými tématy (\"Chlapec spící v seně\", \"Děti při snídani\", \"Dívka loupající brambory\", \"Dívka pletoucí si vlasy\", \"Holčička s dominovými kostkami\", \"Školák\" ad.) \n\nS oblibou maloval též žánrové scény ze švýcarského venkova, díky nimž má dodnes ve švýcarské kultuře specifické postavení \"národního malíře\".\n\nVzhledem k užívaným barvám je někdy řazen k impresionismu.\n\n"}
{"id": "1170230", "url": "https://cs.wikipedia.org/wiki?curid=1170230", "title": "Fyziogeneze", "text": "Fyziogeneze\n\nFyziogeneze (z řeckého ϕύσις phýsis ‚příroda‘ a γένεσις genesis ,vznik, počátek, zrod, původ') zkoumá vývoj jedince v závislosti na prostředí.\n\nPoprvé termín (physiogenesis) použil americký geolog a paleontolog Edward Drinker Cope (1840-1897) pro nejvýznamnější příčinu vzniku variací (\"cause of variation\") v rostlinné říši, která tkví ve fyzikálně-chemických vlastnostech prostředí. Cope se odvolává na starořecké znalosti změn charakteru rostlin zasazených do nové půdy a především na pozorování Darwinova oblíbeného profesora botaniky J. S. Henslowa. Druhou příčinou evoluce byla pro Copeho kinetogeneze (hlavní příčina změn u živočichů).\n"}
{"id": "1170233", "url": "https://cs.wikipedia.org/wiki?curid=1170233", "title": "Othmar Schoeck", "text": "Othmar Schoeck\n\nOthmar Schoeck (1. září 1886, Brunnen – 8. březen 1957, Curych) byl švýcarský hudební skladatel vážné hudby.\n\nStudoval na Curyšské konzervatoři, v letech 1907–1908 pak soukromě u Maxe Regera v Lipsku. Po návratu do Curychu začal komponovat, nejprve pro mužské sbory (např. \"Elegie\", \"Geselen\" aj.), později i pro orchestr (zejména pro symfoniky v Sankt Gallenu, které vedl). Odmítl módu atonální hudby a vždy kladl důraz na klasickou melodii. Roku 1927 měla premiéru jeho nejslavnější opera \"Penthesilea\", postavená na Kleistově stejnojmenném dramatu.\n"}
{"id": "1170234", "url": "https://cs.wikipedia.org/wiki?curid=1170234", "title": "Anti (album)", "text": "Anti (album)\n\nAnti je osmé studiové album barbadoské R&B a Pop zpěvačky Rihanny. Album bylo nahráno u Roc Nation a překvapivě vydáno 28. ledna 2016. Vedoucím singlem je píseň „Work“ (ft. Drake), která byla vydána jen den před vydáním alba. Album bylo vydáno exkluzivně na streamovací hudební službě Tidal, která držela výhradní streamovací práva na první týden od vydání. Po dobu jednoho dne bylo album zdarma ke stažení. Fyzický release na CD proběhl 5. února 2016.\n\nV květnu 2014 Rihanna opustila hudební nahrávací společnost Def Jam Recordings, kde vydala svých prvních sedm alb. Následně se upsala ke společnosti Roc Nation, která jí již v té době vedla managment. V roce 2014 rovněž podepsala reklamní smlouvu se společností Samsung, dle které měla Rihanna propagovat výrobky Samsung, zatímco Samsung zase album \"Anti\".\n\nV lednu 2015 byl vydán singl „FourFiveSeconds“ (ft. Kanye West a Paul McCartney), který byl označován za první píseň z alba \"Anti\". Folk-popový singl byl úspěchem, v řadě zemí se umístil na první příčce hitparád. V USA dosáhl na 4. příčku v Billboard Hot 100 a získal certifikaci 2x platinový singl. Další singl „Bitch Better Have My Money“ byl zveřejněn v březnu 2015. Píseň nahraná v žánru trap byla opět komerčním úspěchem. V USA se vyšplhala na 15. příčku hlavního žebříčku a prodalo se jí přes milion kusů. V dubnu poté následoval třetí singl „American Oxygen“. Ten se umístil v USA na 78. příčce. Na všech třech se produkčně podílel Kanye West, který byl rovněž označen za výkonného producenta alba.\n\nOd dubna 2015 ovšem příval nových písní utichl. Další singl byl vydán až v lednu 2016. Dne 27. ledna byl vydán singl „Work“ (ft. Drake) s tím, že se jedná o první singl k albu. \"Work\" debutoval na 9. a vyšplhal se na 1. příčku žebříčku Billboard Hot 100. První tři singly se na finální verzi alba neobjevily.\n\nDne 30. března byly současně vydány dva singly, a to „Kiss It Better“ a „Needed Me“.\n\nAlbum \"Anti\" bylo překvapivě vydáno 28. ledna 2016 bez předchozího ohlášení. Vydání alba předcházelo vydání singlu „Work“ (ft. Drake), jež byl vydán 27. ledna. Žádný z předchozích singlů se na finální verzi alba neobjevil. Album bylo exkluzivně vydáno na streamovací hudební službě Tidal, kde bylo dáno zdarma ke stažení jak pro uživatele Tidalu, tak i pro všechny ostatní. Tidal ke streamování alba získal týdenní exkluzivní práva. Album tak sloužilo rovněž k propagaci Tidalu, jehož hlavním vlastníkem je Jay-Z, rovněž majitel nahrávací společnosti Roc Nation, kde \"Anti\" vyšlo. Částečným vlastníkem služby je i sama Rihanna.\n\nZa pouhých čtrnáct hodin od vydání bylo album \"Anti\" z Tidalu staženo milionkrát a téměř 14 milionkrát streamováno. Po stažení milionu kusů skončila možnost stahování zdarma, která byla součástí kampaně ANTIdiaRy, sponzorované společností Samsung. Společnost RIAA udělila albu certifikaci platinová deska již den po vydání. Nicméně další hudební giganti jako Billboard 200 a Nielsen SoundScan do svých žebříčků nepočítají milion prodaných kusů společnosti Samsung, která je poskytla zdarma ke stažení přes Tidal.\n\nO první týden se v USA prodalo jen malé množství kusů, jelikož počítaná doba skončila brzy poté, co Tidal přestal nabízet album zdarma. Album tak proto debutovalo na 27. příčce žebříčku Billboard 200. V druhý týden skočilo na první příčku se 124 000 prodanými kusy (166 000 ks i po započtení streamů). Byl to nejlepší mezitýdenní skok za posledních osm let. Celkem se v USA prodalo přes 300 000 kusů alba, které díky stremingu získalo ocenění 2x platinová deska.\n\nAlbum bylo doprovázeno propagačním turné Anti World Tour, které začalo v únoru v USA. Americká část probíhala až do května 2016. Od června probíhala evropská část turné. V Praze se koncert konal 26. července 2016. Celé turné skončilo ve Švýcarsku v srpnu 2016.\n\nV prosinci 2019 album překonalo 200. týden v řadě v žebříčku Billboard 200. Rihanna tak byla první afroamerickou zpěvačkou, která toho dosáhla.\n\n"}
{"id": "1170236", "url": "https://cs.wikipedia.org/wiki?curid=1170236", "title": "Jacko Ostapčuk", "text": "Jacko Ostapčuk\n\nJacko Ostapčuk, cyrilicí Яцко Остапчук, též Jacko Ostapczuk (4. ledna nebo 4. srpna 1873 Nyžči Lubjanky – 30. ledna 1959 Užhorod), byl rakouský politik ukrajinské (rusínské) národnosti z Haliče, na počátku 20. století poslanec Říšské rady, v meziválečném období politický činný na Podkarpatské Rusi.\n\nPocházel z rolnické rodiny. Jeho otec Dmytro Ostapčuk byl poslancem Haličského zemského sněmu.\n\nVychodil školu v Krasnosilce a pak navštěvoval gymnázium v Zbaraži. Od mládí byl politicky aktivní v ukrajinském národním hnutí a byl z politických důvodů vyloučen ze studia na středních školách. Vrátil se proto k rodičům a pomáhal na jejich hospodářství. V době svého působení v parlamentu je Jacko Ostapčuk uváděn jako majitel hospodářství v obci Kapustynci.\n\nPoliticky byl nejprve aktivní v Ukrajinské radikální straně, ke které patřil do roku 1897. Od roku 1899 byl členem Ukrajinské sociálně demokratické straně. V letech 1905–1907 redigoval její tiskový orgán \"Červonyj prapor\".\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 68. Po volbách roku 1907 byl uváděn coby člen poslaneckého klubu Zastoupení rusínsko-ukrajinských sociálních demokratů. Během svého parlamentního působení se spřátelil s Tomášem Masarykem.\n\nV roce 1912 se na radu Masaryka přestěhoval do obce Radvaň nad Laborcom v tehdejším horním Uhersku. Zakoupil zde zemědělskou usedlost a podílel se na veřejném dění.\n\nZa první světové války se podílel na osvětové práci mezi ruskými zajatci ukrajinské národnosti.\n\nV meziválečném období působil v Československu, na území Podkarpatské Rusi. V roce 1920 patřil společně s Štefanem Kločurakem a Jevhenem Puzou mezi zakladatele Sociálně demokratické strany na Podkarpatské Rusi. Podílel se na vydávání jejích periodik. Stranu opustil kvůli názorovému rozkolu v roce 1929.\n\nV roce 1923 se s rodinou přestěhoval z Radvaně nad Laborcom do vesnice Strabyčovo u Mukačeva, kde koupil zemědělské hospodářství. Po maďarské okupaci Podkarpatské Rusi byl zatčen. Po propuštění odešel na Slovensko a pak do Prahy. Následně žil v Staré Boleslavi a psal paměti. V roce 1957 se s manželkou vrátil do Užhorodu.\n\nZemřel na zápal plic v lednu 1959.\n"}
{"id": "1170237", "url": "https://cs.wikipedia.org/wiki?curid=1170237", "title": "Trevor Phillips", "text": "Trevor Phillips\n\nTrevor Phillips, OBE (* 31. prosince 1953) je britský spisovatel, hlasatel a bývalý politik. V březnu 2015 byl jmenován na tříleté funkční období předsedou Rady pro partnerství \"John Lewis Partnership\", pro kterou je to první podobná událost od roku 1928.\n\nJe místopředsedou představenstva \"National Equality Standard\", a dalších institucí včetně předsednictví \"Green Park Diversity Analytics\"; je ředitelem WebberPhillips, která se zabývá analýzou dat a ředitelem nezávislé televizní produkční společnosti \"Pepper Productions\". Je členem správní rady \"Barbican Arts Centre\" a rady \"Aldeburgh Music\"; dále členem správní rady nadace \"Social Mobility Foundation\" a řady charitativních aktivit.\n\nJe bývalým předsedou britské \"Komise pro rovnost a lidská práva\" (\"EHRC\") a bývalým televizním moderátorem.\n\nŠéfem britské \"Komise pro rasovou rovnost\" (\"Commission for Racial Equality\") se stal v roce 2003, a po jejím zrušení v roce 2006 byl jmenován na plný úvazek do křesla její nástupnické instituce EHRC (zpočátku nazývanou Komise pro rovnost a lidská práva), která měla širší působnost v boji proti diskriminaci a podpoře rovnosti napříč různých skupin lidí, jako je: věk, zdravotní postižení, pohlaví, rasa, náboženství a víra, sexuální orientace a pohlaví. EHRC měla také úlohu při podpoře a ochraně lidských práv a bezpečnosti, jako instituce pro lidská práva ve Velké Británii (\"National human rights institutions\"), vedle samostatných komisí v Severním Irsku a Skotsku. Phillipsovo předsednicví EHRC židle (ze kterého byl uvolněn na částečný úvazek v roce 2009) bývá občas předmětem kontroverzí.\n"}
{"id": "1170241", "url": "https://cs.wikipedia.org/wiki?curid=1170241", "title": "Jevhen Petruševyč", "text": "Jevhen Petruševyč\n\nJevhen Petruševyč, cyrilicí Євген Петрушевич, též Eugen Petruszewycz (3. června 1863 Busk – 29. srpna 1940 Berlín), byl rakouský právník a politik ukrajinské (rusínské) národnosti z Haliče, na počátku 20. století poslanec Říšské rady, po první světové válce prezident krátce existující Západoukrajinské lidové republiky, potom předák exilové ukrajinské vlády.\n\nV době svého působení v parlamentu je uváděn jako advokát ve Skole.\n\nPocházel z rodiny řeckokatolického duchovního. Vychodil gymnázium a absolvoval Lvovskou univerzitu. Sloužil jako jednoroční dobrovolník v armádě v 10. pěšího regimentu. V letech 1896–1897 byl kandidátem advokacie ve Lvově. Pracoval na praxi v advokátní kanceláři Stepana Fedaka. Od roku 1897 do roku 1905 byl advokátem v Sokali, potom od roku 1910 ve Skolu.\n\nVeřejně a politicky se angažoval. V letech 1900–1905 předseda spolku Ruska rada, v roce 1905 se stal předsedou pobočky organizace Prosvita v Sokali.\n\nPatřil do Ukrajinské národně demokratické strany. Od roku 1908 do roku 1914 zasedal coby poslanec Haličského zemského sněmu. Působil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 65. Mandát obhájil ve volbách do Říšské rady roku 1911.\n\nV době svého působení na Říšské radě je uváděn coby zástupce Ukrajinské národně demokratické strany. Po volbách roku 1907 byl uváděn coby člen poslaneckého Rusínského klubu. Po volbách roku 1911 zasedal v klubu Ukrajinské parlamentní zastoupení. V letech 1907–1916 byl místopředsedou a v letech 1916–1918 pak předsedou poslaneckého ukrajinského klubu na Říšské radě.\n\nZa první světové války byl členem Ukrajinské národní rady ve Vídni. Ve dnech 18. – 19. října 1918 předsedal ukrajinskému ustavujícímu shromáždění ve Lvově. Vedl jednání s rakousko-uherskými úřady o předání moci ve východní Haliči. Po válce, v době krátké existence Západoukrajinské lidové republiky, se stal prezidentem tohoto státního útvaru. Od června 1919 mu byl udělen titul diktátora a byl tak zároveň prezidentem i předsedou vlády této republiky. V roce 1920 podnikl cestu do Paříže a Londýna a pokoušel o mezinárodní uznání ukrajinského státu.\n\nPo obsazení území Západoukrajinské lidové republiky Polskem působil jako předák exilové ukrajinské vlády ve Vídni. Po tlaku polské vlády musel opustil Rakousko a Československo a odešel do Německa. Po rozpuštění exilové vlády byl nadále aktivní v ukrajinském hnutí. Po německém útoku na Polsko sepsal memorandum německým úřadům, ve kterém podporoval ukrajinské státoprávní aspirace.\n\nZemřel v roce 1940 v Hermsdorfu v Berlíně. Pochován byl v Berlíně, později jeho ostatky převezeny na Lyčakovský hřbitov ve Lvově.\n"}
{"id": "1170242", "url": "https://cs.wikipedia.org/wiki?curid=1170242", "title": "Arnošt Josef z Valdštejna", "text": "Arnošt Josef z Valdštejna\n\nArnošt Josef z Valdštejna (7. června 1654 Praha – 28. června 1708 Praha) byl český šlechtic, podnikatel a politik. Vynikl jako budovatel rozsáhlého rodového majetku ve středních a severních Čechách. Od smrti Albrechta z Valdštejna byl v dějinách rodu jedním z nejbohatších Valdštejnů.\n\nPocházel z tzv. hrádecké větve rodu Valdštejnů. Byl synem hraběte Ferdinanda Arnošta z Valdštejna († 1656), předčasně zemřelého politika a diplomata, a jeho druhé manželky Marie Eleonory, rozené hraběnky z Rottalu (1629–1655). Měl dva starší bratry Ferdinanda Františka (1651–1667) a Jana Maxmiliána (1652–1668), oba však zemřeli v dětském věku. V roce 1679 se v Praze oženil s Marií Annou Kokořovcovou z Kokořova (1651–1687), vdovou po Maxmiliánu z Fürstenberka (1651–1676), který padl ve válce. Marie Anna Kokořovcová proslula především jako iniciátorka vzniku křížové cesty pod hradem Bezděz. Z jejich manželství se narodilo šest dětí, synové František Josef (1680–1722) a Jan Josef (1684–1731) si rozdělili dědictví po otci a na rozdíl od něj se také více angažovali ve státních úřadech.\n\nV roce 1674 převzal do vlastní správy majetek zděděný po otci (panství Zvířetice, Valečov, Hrubá Skála, Klášter Hradiště nad Jizerou), po matce zdědil panství Štiřín u Prahy. Již v roce 1675 koupil od svého strýce Karla Ferdinanda panství Mnichovo Hradiště. O dva roky později dalším nákupem získal Bělou pod Bezdězem a v roce 1680 od hrabat Heissensteinů zakoupil panství Doksy. Za Mnichovo Hradiště, Bělou a Doksy zaplatil Arnošt Josef třičtvrtě miliónu zlatých, na Mladoboleslavsku pak skupoval ještě další menší statky, aby dosáhl kompaktního pozemkového celku (posledním významným nákupem bylo panství Zásadka za 100 000 zlatých v roce 1695). Kromě vlastního majetku spravoval jako poručník za svého mladšího syna Jana Josefa panství Duchcov, zděděný po strýci, pražském arcibiskupovi Janu Bedřichovi z Valdštejna.\n\nNejvýznamnější akvizicí Arnošta Josefa Valdštejna se stala koupě panství Křivoklát v roce 1685. Tento přesun dosud korunního majetku do soukromého vlastnictví (Valdštejn jej kupoval od zástavního držitele Ferdinanda ze Schwarzenbergu) vyvolal ve své době značnou pozornost. Za bezmála půl miliónu zlatých získal panství zahrnující 3 města, 54 vesnic, 4 hrady a 2 zámky. Na svých panstvích podporoval různorodé podnikatelské aktivity, z Křivoklátska se snažil vybudovat centrum železářství, což mělo úspěch především za války o španělské dědictví, kdy byla zvýšená poptávka po munici a palných zbraních.\nI když byl ambiciózním podnikatelem zaměřeným především na zisk, ve vztahu k poddaným zachovával všechny právní regule, proto se selské bouře v roce 1680 jeho majetku zcela vyhnuly. Privilegiem z roku 1700 dokonce snížil povinné platby městu Bělé pod Bezdězem, naopak se nevyhnul dlouholetým sporům s městem Turnov, které spadalo pod mnichovohradištské panství. Své ekonomické zájmy hájil především vůči majitelům sousedních panství, což jej vedlo k četným soudním sporům, díky svému finančnímu zázemí si ale mohl dovolit najímat nejlepší právníky. V době jeho úmrtí se výnos statků pohyboval kolem 30 000 zlatých ročně, dalších 250 000 zlatých měl jako pohledávky u četných věřitelů, půjčkami podporoval také církevní dráhu svého strýce, pražského arcibiskupa Jana Bedřicha z Valdštejna, nebo diplomatickou kariéru bratrance Karla Arnošta.\n\nStavební úpravy probíhaly za Arnošta Josefa na zámcích v Bělé pod Bezdězen a v Doksech, hlavním rodovým sídlem se ale tehdy stalo Mnichovo Hradiště, kde v letech 1697–1703 probíhala nákladná přestavba zámku pod vedením italského architekta M. A. Canevalla. V Mnichově Hradišti ještě před stavbou zámku založil kapucínský klášter. Stavební aktivity se dotkly i křivoklátského panství (například v Krušovicích, zde se ale jednalo jen o budování hospodářského zázemí). Další dosud honosné hrady a zámky se však v této době postupně měnily v ruiny (Hrubá Skála, Zvířetice, Valečov, Zásadka). Zámek Klášter Hradiště nad Jizerou v sousedství Mnichova Hradiště byl zachován díky tomu, že sem byla umístěna centrální správa valdštejnských panství.\n\nV letech 1672–1674 pobýval u dvora ve Vídni, pak ale veškerou energii věnoval budování rodového dominia v severních a středních Čechách a nabídky ke vstupu do státních služeb odmítal. Obdržel čestné hodnosti císařského tajného rady a komořího, byl jmenován i královským místodržícím v Čechách, ale politickým aktivitám se vyhýbal, jeho další cesty k císařskému dvoru do Vídně byly již jen ojedinělé a týkaly se spíše soukromých záležitostí. V letech 1694–1695 byl principiálním komisařem českého zemského sněmu, ačkoliv se nikdy předtím sněmovních jednání nezúčastnil. V květnu 1708 byl jmenován nejvyšším hofmistrem Českého království a zdá se, že jeden z nejvyšších postů v zemské správě získal odměnou za půjčku ve výši 100 000 zlatých, kterou krátce předtím poskytl státu v době války o španělské dědictví. Funkci nejvyššího hofmistra ale prakticky nevykonával, protože zemřel necelý měsíc poté.\n\n"}
{"id": "1170243", "url": "https://cs.wikipedia.org/wiki?curid=1170243", "title": "Křesťanství v Iráku", "text": "Křesťanství v Iráku\n\nKřesťané v Iráku jsou považováni za jednu z nejstarších křesťanských komunit na světě. Velkou většinu iráckých křesťanů tvoří domorodí, aramejsky mluvící Asyřané, považovaní za potomky starověkých Mezopotánců. Další početnou skupinou iráckých křesťanů jsou Arméni a existují také malé skupiny kurdských, arabských a tureckých křesťanů.\n\nPočet iráckých křesťanů dosahoval 1 500 000 v roce 2003, tehdy tvořili 6% populace, což bylo snížení oproti 12% ze 4,5 milionové populace v roce 1947. V roce 1987 dosahoval počet křesťanů 1,4 milionu, což bylo 8% populace. V průběhu války v Iráku po roce 2003 poklesly odhady počtu iráckých křesťanů na 450 000 až 200 000. Mezi nejrozšířenější Asyrské denominace v Iráku patří Chaldejská katolická církev.\n\nKřesťané žijí převážně v Bagdádu, Basře, Irbílu a Kirkúku nebo v asyrských vesnicích v Ninivské planině na severu. Asyrští křesťané žijí v oblastech severního Iráku; a v regionech sousedících se severovýchodní Sýrií, severozápadním Íránu a jihovýchodního Turecka v oblasti zhruba odpovídající starověké Asýrii.\n\nV Iráku není dovolen proselytismus, zejména vůči Muslimům. Muslimové, kteří změní své vyznání na křesťanství se stávají objektem společenského a oficiálního útlaku, který může vyústit i v trest smrti. Existují však případy, kdy muslimové přijmou víru a své odpadnutí od islámu vyhlásí neveřejně a tajně. Tito praktikující křesťané pak nemůžou být uvedeni v žádné statistice.\n"}
{"id": "1170246", "url": "https://cs.wikipedia.org/wiki?curid=1170246", "title": "Félix Vallotton", "text": "Félix Vallotton\n\nFélix Vallotton (28. prosinec 1865, Lausanne - 29. prosinec 1925, Paříž) byl švýcarsko-francouzský malíř a grafik.\n\nStřední školu (\"Collège Cantonal\" v Lausanne) ukončil roku 1882 a vzápětí se odstěhoval do Paříže s cílem studovat malířství. Byl přijat na Julianovu akademii, kde ho vedli Jules Joseph Lefèbvr či Gustave Boulanger. Zpočátku byl ohromen zejména díly starých mistrů v Louvru a tvořil dle tradic akademismu. Jeho první díla z této etapy si také v roce 1886 získala uznání v oficiálním pařížském Salonu. Pak však změnil styl. Velký vliv na to měla jeho návštěva výstavy japonských grafik ukiyo-e, kterou v roce 1890 pořádala v Paříži \"École des Beaux-Arts\". Vallotona japonské grafiky uhranuly (byl pak jejich doživotním vášnivým sběratelem) a roku 1891 kvůli přiblížení se k jejich stylu začal užívat dřevoryt. První, který vytvořil, byl portrét básníka Paula Verlaina. Právě dřevoryty posléze Vallotona proslavily po celém světě. Tak jako jiné malíře jeho doby ho zajímala krajina, světlo, barvy, ale nevyhýbal se ani ruchu městského života, davům na ulicích, demonstracím, později zobrazoval i boje první světové války. Vytvořil více než 200 rytin a více než 1700 maleb.\n\nV době, kdy \"konvertoval\" k dřevorytu, se také stal členem výtvarné skupiny Nabis, k níž patřili také Édouard Vuillard, Pierre Bonnard, Ker Xavier Roussel či Maurice Denis. Skupina ctila zejména dílo Paula Gauguina. V roce 1900 si vzal za ženu Gabrielle Rodrigues-Henriquesovou, bohatou dědičkou galeristické rodiny Bernheimových, a zároveň s tím mu bylo uděleno francouzské státní občanství. V galerii Bernheim-Jeune, která patřila jeho ženě, pak vystavovala díla celá skupina Nabis.\n\nPsal také umělecké kritiky, studie o umění, divadelní hry a romány. Jeho literární pokusy však kritika nepřijala vlídně.\n\nV 90. letech 19. století se začal více politicky angažovat, když se zapojil do obrany Alfreda Dreyfuse.\n"}
{"id": "1170248", "url": "https://cs.wikipedia.org/wiki?curid=1170248", "title": "Miroslav Radolský", "text": "Miroslav Radolský\n\nMiroslav Radolský (1951 - 13. ledna 2014) byl slovenský fotbalista, útočník. Po skončení aktivní kariéry působil jako trenér a fotbalový funkcionář.\n\nV československé lize hrál za ZVL Žilina a Slavia Praha. Dal 1 ligový gól. Ve druhé nejvyšší soutěži hrál během vojny za Duklu Banská Bystrica a dále i za BZVIL Ružomberok a ZZO Čadca. V Poháru UEFA nastoupil v roce 1976 ve dvou utkáních proti bulharskému týmu Akademik Sofia a dal v nich 1 gól.\n\n\n"}
{"id": "1170249", "url": "https://cs.wikipedia.org/wiki?curid=1170249", "title": "Mezinárodní společenství skautů a skautek", "text": "Mezinárodní společenství skautů a skautek\n\nMezinárodní společenství skautů a skautek (ISGF, ) je celosvětová organizace dospělých skautů na podporu skautingu, kteří chtějí posílit dialog mezi komunitami prostřednictvím komunitně zaměřených projektů na celém světě.\n\nISGF je otevřen pro bývalé členy WAGGGS, WOSM a dospělým, kteří neměli možnost být skauty nebo aktivními vůdci Skautů, ale věří ve Skautské ideály.\n\nOrganisace byla vytvořena v roce 1953 pod jménem \"International Fellowship of Former Scouts and Guides\" (\"IFOFSAG\").\n\nISGF je podporováno WOSM a WAGGGS, a má členy ve 63 zemích. Dále má členy v \"Central Branch\" (jednotlivý členové nebo skupiny) ve 38 zemích. \n\nV roce 2003, 80,000 členů oslavilo 50. výročí ISGF realizaci projektů ve prospěch komunit, v nichž žijí a pracují, nebo po celém světě.\n"}
{"id": "1170250", "url": "https://cs.wikipedia.org/wiki?curid=1170250", "title": "Karel Krejčík (1956)", "text": "Karel Krejčík (1956)\n\nKarel Krejčík (* 1. září 1956) je bývalý český fotbalista, útočník. Po skončení aktivní kariéry působí jako trenér.\n\nV československé lize hrál za Spartak Hradec Králové. Gól v lize nedal.\n\nV roce 1997 vedl v lize AFK Atlantic Lázně Bohdaneč.\n\n\n"}
{"id": "1170255", "url": "https://cs.wikipedia.org/wiki?curid=1170255", "title": "Bernard de Menthone", "text": "Bernard de Menthone\n\nSvatý Bernard de Menthone také Svatý Bernard z Aosty či Svatý Bernard z Mont-Joux (983 nebo 1008 Menton, Savojsko – 15. června 1081 nebo 1086, podle některých zdrojů dne 28. května 1007 Novara) byl řeholní kanovník, který je podle katolického kalendáře připomínán 15. června. Je patronem horolezců, lyžařů, obyvatel a pocestných v alpských oblastech. Osobnost svatého Bernarda z Aosty je spojena se stejnojmenným alpským průsmykem Col du Grand-Saint-Bernard, ve kterém založil klášter. Z těchto míst také svatobernardský pes, jedno z plemen bernardýna.\nLegenda praví, že sv. Bernard se narodil kolem r. 981 v aostském zámku Menton, ve významné šlechtické rodině. V Paříži vystudoval práva, filosofii a teologii a pravděpodobně se chystal pro církevní kariéru, když jej rodina začala nutit k aliančnímu sňatku. Pro stálé odpírání poslušnosti rodině byl uvězněn ve věži, odkud byl vysvobozen sv. Mikulášem přes okno. Záhy po této události započal s christianiazicí alpských oblastí, působil při budování několika biskupství, založil dodnes prosperující klášter k ochraně průsmyku Mont-Joux (dnes po něm pojmenovaném) hojně již tehdy využívaného i křesťanskými poutníky.\n\nJiž ve 12. století byl v alpských oblastech uctíván jako svatý, i když byl svatořečen papežem Inocencem XI. až v roce 1681 (někdy je však jeho svatořečení uváděno již z roku 1120), a papež Pius XI., sám bývalý významný horolezec, jej roku 1923 prohlásil patronem obyvatel Alp, horolezců a lyžařů. Sv. Bernard bývá zobrazován s ďáblem a věží (připomínka vysvobození z věže sv. Mikulášem).\n\nBernard je mužské křestní jméno germánského původu, které vzniklo spojením výrazů pro \"medvěd\" (Bär) a \"tvrdý, drsný\" (hart), dá se tedy překládat \"drsný jako medvěd\". Podle českého kalendáře má svátek 20. srpna.\n\n\n\n\n"}
{"id": "1170259", "url": "https://cs.wikipedia.org/wiki?curid=1170259", "title": "1. FK Svidník", "text": "1. FK Svidník\n\n1. FK Svidník (celým názvem: Prvý futbalový klub Svidník) je slovenský fotbalový klub, který sídlí v okresním městě Svidník. Založen byl v roce 1925 pod názvem ŠK Svidník. Od sezóny 2015/16 působí ve třetí fotbalové lize, sk. Východ.\n\nSvé domácí zápasy odehrává na městském stadionu Svidník.\n\nKlub byl založen v roce 1925 pod názvem ŠK Svidník. Ve federální éře klub prožíval nejúspěšnější léta v 70. a 80. letech 20. století pod názvem TJ OZKN. V samostatné lize se pak klub propadl hlouběji do regionálních soutěží, zvrat nastal v roce 2002 co byl klub sloučen s nedalekým třetiligovým Hrabovčíkem. Svidník tak hrál od sezóny 2002/03 třetí nejvyšší soutěž, Hrabovčík se pak musel spokojit se svidnickou čtvrtou ligou.\n\nV roce 2005 byla klubu nabídnuta druholigová licence, Svidník ji ovšem odmítl. Přesně o rok později, po odmítnutém administrativním postupu, pak klub paradoxně sestoupil ze třetí ligy. Od té doby se hrály ve Svidníku opětovně nižší krajské soutěže. Štěstěna se na klub usmála znovu v roce 2015, kdy se třetiligové Humenné potýkalo s problémy s hřištěm vlastněným městem. Majitelé humenského klubu se téhož roku rozhodli přesunout klub do nedalekého Svidníku, kde nabídnutou možnost třetiligové licence s radostí přijali. Od sezóny 2015/16 se pak stal svidnický klub znovu třetiligovým, tentokráte na úkor zániku slavnějšího celku z Humenného.\n\nZdroj: \n\n\n\nZdroj: \n\n\n\nZdroj: \n\nPoznámky:\n\n"}
{"id": "1170261", "url": "https://cs.wikipedia.org/wiki?curid=1170261", "title": "Sociální adaptace", "text": "Sociální adaptace\n\nSociální adaptace je interakční proces odehrávající se mezi subjektem adaptace (jedinec, sociální útvar) a sociálním prostředím, kterým se subjekt adaptace vyrovnává s novými nebo změněnými faktory sociálního prostředí, a do tohoto prostředí se začleňuje. Jedinec nebo skupina upravuje své chování tak, aby zapadl do změněného kulturního či sociálního prostředí. Adaptace může vést až k asimilaci.\n\nNejvýznamnější a první sociální skupinou, v níž se člověk adaptuje na život ve společnosti, je rodina. Ta jedinci vštěpuje jazyk, normy chování, morální hodnoty, poskytuje vzory. Samotná adaptace probíhá pasivně (přebíráním) ale i aktivně, když sám jedinec ve větší či menší míře ovlivňuje sociální skupinu a samotnou společnost. Sociální adaptace je trvalý, celoživotní proces. Její stupeň je do značné míry individuální: některé složky sociálního prostředí může jedinec či skupina přijmout, jiné může odmítat, a to na vědomé i podvědomé úrovni. Samotná změna sociálního prostředí může být skutečná, nebo jen zdánlivá, rovněž objektivní stupeň její změny může jednotlivec či sociální skupina vnímat různě. Významný vliv v této oblasti mají dnes především masmédia.\n"}
{"id": "1170266", "url": "https://cs.wikipedia.org/wiki?curid=1170266", "title": "Logická analýza", "text": "Logická analýza\n\nLogická analýza je postup rozkladu na součásti, v němž rozhodující roli hrají pojmy nebo kategorie logiky, jako například logický pojem pojmu, logický pojem výrazu, logický pojem významu, logický pojem užívání výrazu, logický pojem vyjadřování atd.\n\nLogická analýza je zkoumání struktury jazykových výrazů z hlediska logiky, t. j. s ohledem na využití jazykových výrazů při úsudku nebo logickém vyplývaní. Výsledkem logické analýzy jména je termín, výsledkem logické analýzy věty je formule.\n\nV analytické filosofii je logická analýza analýza, jejímž předmětem je význam a používání těch jazykových výrazů, o nichž se předpokládá, že vyjadřují příslušný význam.\n\nPodle G. E. Moora je logická analýza analýza, která má formu postupu definování. Moore rozlišuje v logické analýze analysandum, čili to, co se má analyzovat, a analysans, čili to, co analyzuje. Například ve výrazu \"Vedení je dobře zdůvodněna, pravdivá víra.\" je výraz vedení analysandum a výraz dobře zdůvodněná, pravdivá víra analysans. Tvrzení, které je v této analýze obsažené, je tvrzení vztahu synonymie mezi analysandom a analysansom v jazyce. Pokud je toto tvrzení pravdivé, má status analytické pravdivosti.\n"}
{"id": "1170269", "url": "https://cs.wikipedia.org/wiki?curid=1170269", "title": "Václav Daněk", "text": "Václav Daněk\n\nJméno a příjmení Václav Daněk nosí více osob:\n"}
{"id": "1170270", "url": "https://cs.wikipedia.org/wiki?curid=1170270", "title": "Kostel Narození svatého Jana Křtitele (Lysá nad Labem)", "text": "Kostel Narození svatého Jana Křtitele (Lysá nad Labem)\n\nKostel Narození sv. Jana Křtitele je farní kostel v Lysé nad Labem na náměstí Bedřicha Hrozného. Barokní chrám byl postaven v první polovině 18. století podle návrhu Františka Maxmiliána Kaňky. Na dokončení kostela se podílel Anselmo Lurago. Kolem kostela obíhá ohradní zeď osazená sochami světců, církevních otců, evangelistů a archandělů. Architektem ohradní zdi z roku 1741 je Anselmo Lurago. Kostel a ohradní zeď s postavami světců jsou chráněny jakožto nemovité kulturní památky České republiky.\n\n\n\n\n\n"}
{"id": "1170271", "url": "https://cs.wikipedia.org/wiki?curid=1170271", "title": "Knihovna Evangelické teologické fakulty Univerzity Karlovy", "text": "Knihovna Evangelické teologické fakulty Univerzity Karlovy\n\nKnihovna Evangelické teologické fakulty Univerzity Karlovy sídlí v suterénu fakultní budovy v Praze v Černé ulici. Její fond obsahuje asi 150 000 publikací, více než 200 pravidelně odebíraných periodik a velké množství archivních periodik.\n\nKnihovna vznikla stejně jako fakulta v roce 1919. Ministerstvo školství a národní osvěty její vznik podpořilo částkou 50 000 korun. V roce 1920 bylo ve fondu asi 3000 publikací, v roce 1939 kolem 30 000. Významnou formou rozšiřování knihovny byly dary, touto cestou se do fondu dostala např. knihovna po faráři Janu Karafiátovi. Od konce 30. let do počátku 80. let 20. století knihovnu vedl Václav Sobotka, za zásluhy o knihovnu mu byl v roce 1990 udělen čestný doktorát fakulty. Za druhé světové války, v roce 1942, zachránil profesor František Michálek Bartoš knihovnu před převozem do Rakouska a knihy byly uloženy ve sklepě Husova domu. Rozdělení fakulty na evangelickou a Husovu československou v roce 1950 se knihovny výrazně nedotklo. V roce 1953 byla knihovna provizorně umístěna v bývalém shromažďovacím sálu v Husově domě a zde zůstala až do konce 80. let. V roce 1969 měla již 70 000 svazků. V roce 1990 se knihovna stejně jako celá fakulta stala součástí Univerzity Karlovy a v roce 1995 byla přestěhována do současné fakultní budovy v Černé ulici. V roce 2000 byl po čtyřleté rekonstrukci otevřen volný výběr knih.\n\nNejstarším tištěným exemplářem ve fondu knihovny je Bible benátská z roku 1506.\n\n"}
{"id": "1170273", "url": "https://cs.wikipedia.org/wiki?curid=1170273", "title": "Mychajlo Petryckyj", "text": "Mychajlo Petryckyj\n\nMychajlo Petryckyj, cyrilicí Михайло Петрицький (5. listopadu 1865 Kopyčynci – únor 1921 Charkov), byl rakouský politik ukrajinské (rusínské) národnosti z Haliče, na počátku 20. století poslanec Říšské rady.\n\nPocházel z měšťanské rodiny. Jeho starší bratr Petro Petryckyj byl řeckokatolickým duchovním a veřejným činitelem. Mychajlo vystudoval učitelský ústav v Ternopilu. Krátce pracoval jako učitel na základní škole, ale pak absolvoval obchodní akademii ve Lvově a byl aktivní v podnikání. Ve Lvově obchodoval se stříbrem. Patřil mezi nejbohtatší a nejvlivnější obchodníky v regionu. Podílel se na zakládání ukrajinských spolků, podporoval školství.\n\nV době svého působení v parlamentu je uváděn jako redaktor v obci Kopyčynci. Veřejně a politicky se angažoval. Vydával list \"Hajdamaky\". Od roku 1890 byl členem Ukrajinské radikální strany. Od roku 1907 patřil do Ukrajinské národně demokratické strany. V roce 1902 se podílel na organizování velké rolnické stávky v kopyčynském regionu.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 70. Mandát obhájil ve volbách do Říšské rady roku 1911.\n\nV době svého působení na Říšské radě je uváděn coby zástupce Ukrajinské národně demokratické strany. Po volbách roku 1907 byl uváděn coby člen poslaneckého Rusínského klubu. Po volbách roku 1911 patřil mezi nezařazené poslance.\n\nZa první světové války byl členem Ukrajinské národní rady ve Vídni. Po válce, v době krátké existence Západoukrajinské lidové republiky, byl členem prozatímního zákonodárného sboru tohoto ukrajinského státního útvaru. Zároveň byl staršinou v ukrajinské haličské armádě. Zemřel roku 1921 Charkově v zajetí bolševiků. Byl zastřelen.\n"}
{"id": "1170277", "url": "https://cs.wikipedia.org/wiki?curid=1170277", "title": "Ondřej Šefčík", "text": "Ondřej Šefčík\n\nOndřej Šefčík (* 26. dubna 1974 Opava) je český obecný lingvista, indoevropeista, bohemista a slavista, specializující se na fonologii. Je synem slezského historika a archiváře Ericha Šefčíka z Kravař.\n\nVystudoval obor český jazyk a literatura na Filozofické fakultě Masarykovy univerzity (1992–1997). V roce 2001 získal titul Ph.D. v oboru srovnávací indoevropská jazykověda na Ústavu jazykovědy tamtéž (školitel prof. Adolf Erhart). Titul PhDr. získal roku 2011.\nOd roku 2001 pracuje v Brně na Ústavu jazykovědy a baltistiky Filozofické fakulty MU, od roku 2003 je jeho vedoucím.\nV letech 2002 až 2007 pracoval v Etymologickém oddělení Ústavu pro jazyk český AV ČR v Brně na částečný úvazek.\nV letech 2009 až 2014 byl členem Rady České tiskové kanceláře, v letech 2011 až 2014 byl jejím předsedou.\nJe členem a předsedou brněnské pobočky Jazykovědného sdružení.\n\n\n\n"}
{"id": "1170280", "url": "https://cs.wikipedia.org/wiki?curid=1170280", "title": "Libocký hřbitov", "text": "Libocký hřbitov\n\nLibocký hřbitov se nachází v Praze 6 v městské části Liboc v ulici Libocká za čp. 27. Dnes není již používán, jeho provoz byl ukončen na počátku 20. století, kdy začal být pro potřeby obce nevyhovující. Byl tedy zrušen a odsvěcen. Hroby a náhrobky byly přesunuty na Vokovický hřbitov. Na tomto hřbitově tak zůstala jen márnice, v níž je několik křížů a náhrobků, ohradní zdi, podstavec ke kříži a kříž zarostlý ve stromě.\n\nHřbitov byl založen roku 1842, kdy byl zrušen starý hřbitov u kostela svatého Fabiána a Šebestiána v Liboci. Je památkově chráněn.\n\n"}
{"id": "1170284", "url": "https://cs.wikipedia.org/wiki?curid=1170284", "title": "Jednašeska ftvojom klube", "text": "Jednašeska ftvojom klube\n\nJednašeska ftvojom klube je EP bratislavské skupiny H16 vydané pod vydavatelstvím Hip-Hop.sk. EP je k dispozici i ve vinylové verzi, kde se nacházejí na jedné straně tři skladby a na druhé jejich hudební podklady bez rapu. O hudební produkci se postarali Grimaso, Jazzy, Opak, Otecko a Vec. Majk Spirit tehdy působil pod uměleckým jménem Dylema a Otecko pod jménem Kardinál Korec.\n\nNa albu jsou tyto skladby.\n\n\n"}
{"id": "1170287", "url": "https://cs.wikipedia.org/wiki?curid=1170287", "title": "Modibo Maïga", "text": "Modibo Maïga\n\nModibo Maïga (* 3. září 1987) je malijský fotbalista hrající na postu útočníka, který v současnosti hraje saúdskoarabský klub Al Nassr. Od roku 2007 hraje za malijskou reprezentaci.\n\nOd roku 2000 hrál za mládež malijského Stade Malien, později se dostal do A-týmu, ale v nestrávil tam ani rok. Odehrál pouze tři zápasy.\n\nV létě 2004, ve svých 15 letech přestoupil do Raja Casablancy, vyhrál s ní Arabskou Ligu Mistrů a titul marocké ligy. V Casablance strávil 2 roky.\n\nV roce 2007, ve svých 20 letech přestoupil do francouzského Le Mans FC, podepsal čtyřletou smlouvu. \n\nHrál zde po boku Gervinha a Stéphane Sessègnona.\n\nV roce 2010 podepsal smlouvu s FC Sochauxem-Montbéliard. Během sezóny 2010-11 vytvořil společně s Brownem Ideye bezvadné duo, společně nastříleli 30 gólů. Hodně také pomohli ke kvalifikaci Sochauxu v Poháru UEFA.\n\n12. srpna 2011 se rozhodl, že už za Sochaux hrát nechce, byl přesunut do B-týmu.\n\nNa podzim 2011 se hodně mluvilo o jeho přestupu do Newcastle United za 7 000 000 £, ale bohužel selhal na lékařských prohlídkách.\n\n17. července 2012 podepsal smlouvu s anglickým West Hamem United FC. Debutoval 18. srpna 2012 jako náhradník za Carltona Cola v 81. minutě v zápasu proti Aston Ville, bohužel prohráli 1:0. Ve West Hamu strávil 3 roky, hodně také strávil na hostováních, za West Ham odehrál 34 zápasů.\n\n31. ledna 2014 odešel na hostování do Queens Park Rangers FC. Debutoval 1. února 2014 v zápasu proti Burnley FC.\n\nV Srpnu 2014 odešel na hostování do francouzského FC Méty. Debutoval 1. září 2014 v zápasu proti SM Caen, vstřelil 2 góly, ale zápas i tak bohužel skončil prohrou 3:2.\n\nV srpnu 2015 podepsal smlouvu se saúdskoarabským Al Nassr FC.\n"}
{"id": "1170289", "url": "https://cs.wikipedia.org/wiki?curid=1170289", "title": "Ruzyňský toleranční hřbitov", "text": "Ruzyňský toleranční hřbitov\n\nRuzyňský toleranční hřbitov se nachází v Praze v městské části Ruzyně, v Huberově ulici. Je chráněn jako kulturní památka České republiky.\n\nJde o hřbitov evangelický, jeden z mnoha evangelických hřbitovů založených po roce 1784 po vyhlášení tzv. tolerančního patentu Josefem II. a jeden ze dvou na území Prahy. V revolučním roce 1848 se zde shromáždili pražští studenti, aby uctili památku bojovníků padlých v Bitvě na Bílé hoře. Poslední pohřeb se zde konal roku 1945. V roce 2000 byla obnovena zeď kolem hřbitova. Hřbitov je volně přístupný. Někdy je uváděn jako nejmenší hřbitov v Praze. Avšak nejmenším je Benický hřbitov. Druhý evangelický hřbitov se nachází ve Strašnicích (1795).\n\n\n"}
{"id": "1170290", "url": "https://cs.wikipedia.org/wiki?curid=1170290", "title": "Karacubovo násobení", "text": "Karacubovo násobení\n\nKaracubovo násobení je asymptoticky rychlý násobící algoritmus, který v roce 1960 vymyslel sovětský matematik Anatolij Alexejevič Karacuba jako tehdy asymptoticky nejrychlejší algoritmus násobení dlouhých čísel. Jeho složitost je pro dvě \"n\"-ciferná čísla nanejvýš formula_1 jednociferných násobení. Tradiční školský algoritmus násobení přitom vyžaduje formula_2 násobení. Od doby Karacubova objevu byly vymyšleny algoritmy asymptoticky ještě rychlejší, Toomovo-Cookovo násobení a Schönhageovo-Strassenovo násobení. Karacubův algoritmus je přesto stále používán, protože je pro určitou délku vstupních čísel v praxi nejrychlejší.\n\nV roce 1952 vyslovil Andrej Nikolajevič Kolmogorov domněnku, že tradiční a tehdy jediný známý školský násobící algoritmus je pro úlohu násobení dlouhých čísel asymptoticky optimální. V roce 1960 pak Kolmogorov organizoval seminář na Lomonosovově univerzitě zaměřený na matematické problémy v kybernetice, kde tehdy třiadvacetiletý student Karacuba vymyslel algoritmus , který násobí dvě \"n\"-ciferná čísla v formula_3, čímž domněnku vyvrátil. Kolmogorova algoritmus zaujal a napsal o něm v roce 1962 do časopisu \"Doklady Akaděmii Nauk SSSR\" článek \"Umnoženije mnogoznačnych čisel na avtomatach\", ve kterém zveřejnil také výsledek Jurije Petroviče Ofmana. Jako autoři byli uvedeni „A. Karacuba a Ju. Ofman“, ovšem Karacuba se o článku dozvěděl až s jeho zveřejněním.\n\nZákladním krokem Karacubova algoritmu je vzorec, z kterého vyplývá možnost převést vynásobení dvou čísel formula_4 a formula_5 pomocí třech násobení menších čísel se zhruba polovinou cifer a několika ciferných posunů a sčítání.\n\nNechť jsou formula_4 a formula_5 \"n\"-ciferná čísla zapsaná v soustavě o základu \"z\". Pro libovolné přirozené číslo formula_8 menší než formula_9 můžeme zadaná čísla zapsat jako\n\nkde formula_12 a formula_13 jsou menší než formula_14. Jejich součin je pak\n\nkde\n\nTyto vzorce vyžadující čtyři násobení znal už Charles Babbage. Karacuba si povšiml, že za cenu několika sčítání navíc je možné výpočet provést jen pomocí tří násobení. Při formula_20 a formula_21 jako ve vzorcích výše můžeme spočítat \n\nčehož pravdivost je zřejmá z:\n\nPři výpočtu součinu 12345 a 6789 máme formula_25 a zvolíme formula_26. Činitele rozložíme do podoby:\nK výpočtu součinu nám pak stačí tři násobení na menších číslech:\nPomocí těchto součinů už získáme výsledek jen pomocí posunů a sčítání:\n\nMají-li vstupní čísla alespoň formula_34 číslice, pak pomocná násobení podle výše uvedeného postupu pracují s činiteli o méně než formula_9 číslicích. I na tato pomocná násobení je pak možné využít postup výše a tak rekurzivně dojít až k tak krátkým číslům, pro která komplikovaný postup nenabízí zrychlení a tedy jejich součin spočítáme přímo školským algoritmem.\n"}
{"id": "1170292", "url": "https://cs.wikipedia.org/wiki?curid=1170292", "title": "Václav Daněk (překladatel)", "text": "Václav Daněk (překladatel)\n\nVáclav Daněk (* 9. července 1929 v Praze) je český básník, překladatel z ruštiny, ukrajinštiny, urdštiny, perštiny, mongolštiny a maďarštiny, editor sborníků a kulturní organizátor (PEN klub, Umělecká beseda atd.). V letech 1954-1994 pracoval jako redaktor v Českém rozhlasu.\n\nNarodil se v učitelské rodině v Praze. Gymnázium studoval v Táboře a poté v Chomutově. Maturoval v roce 1948. V letech 1949–1951 hrál v divadle Na Fidlovačce. V letech 1950–1954 studoval dramaturgii na Divadelní fakultě Akademie múzických umění v Praze. Po absolutoriu nastoupil do Československého rozhlasu jako redaktor a pracoval zde až do odchodu do důchodu v roce 1994, v posledních pěti letech jako šéf experimentálního Audiostudia.\n\nPřátelil se s dalšími básníky a překladateli poezie, jako byli Josef Hiršal, Bohumila Grögerová či Emanuel Frynta.\n\n\nPřeložil díla básníků Alexandra Bloka, Osipa Mandělštama, Josifa Brodského, Daniila Charmse, Sergeje Jesenina, Andreje Vozněsenského, Arsenije Tarkovského, Bulata Okudžavy, Belly Achmadulinové, Sándora Weörese, Muhammada Ikbála a dalších.\n\n\n\n\n\n"}
{"id": "1170298", "url": "https://cs.wikipedia.org/wiki?curid=1170298", "title": "Vokovický hřbitov", "text": "Vokovický hřbitov\n\nVokovický hřbitov se nachází v Praze 6 v městské části Liboc a Vokovice v ulici Evropská 224, hřbitovem prochází hranice těchto dvou katastrálních území. Má rozlohu 2,27 hektaru.\n\nZaložen byl v roce 1902 pro obce Vokovice a Veleslavín a nedlouho po jeho založení sem byly přestěhovány hroby a náhrobky z rušeného Libockého hřbitova. Hřbitov má tvar nepravidelného mnohoúhelníku, jeho nejdelší úhlopříčka je asi 280 metrů dlouhá. Vokovická část hřbitova má deset oddělení a je východně od vchodu, veleslavínská má tři oddělení podél severní zdi a je zde kaple. Proti vchodu se nachází rozptylový háj, kolem kterého jsou rozmístěny urnové hroby. Při severní zdi je památník obětem květnového povstání roku 1945.. Ve východní části je hrob libockých rychtářů – rodiny Holečkovy, tento rod je v Liboci od roku 1520. \n\nKancelář hřbitova se nalézá v jihozápadním rohu.\n\n"}
{"id": "1170301", "url": "https://cs.wikipedia.org/wiki?curid=1170301", "title": "Mistr sportu v horolezectví", "text": "Mistr sportu v horolezectví\n\nMistr sportu v horolezectví patří mezi národní sportovní tituly, udělované v horolezectví. Vyšším stupněm je Zasloužilý mistr sportu. Oceněný obdržel medaili Mistra sportu.\n\nV československé tělovýchově patřilo horolezectví do roku 1989 mezi nezávodní a neolympijské sporty, sportovními výkony měly tedy tituly mistr sportu a zasloužilý mistr sportu odpovídat úrovni mistrů republiky a mistrů světa.\n\nZrušením Sokola a vytvořením Státního výboru pro tělesnou výchovu a sport (SVTVS) v roce 1953 se horolezecká sekce vyčlenila z oddělení turistiky a přešla do oddělení sportů. Do tělovýchovného hnutí byla zavedena jednotná sportovní klasifikace a horolezci vypracovali systém výkonnostních tříd. V této době byly také uděleny tituly Mistr sportu prvním horolezcům. V úvahu byly vzaty pouze velehorské výstupy, na pískovce a na ostatní terény se hledělo jen jako na přípravu.\n\nPrvní tituly Mistr sportu byly československým sportovcům předávané od roku 1951, v horolezectví pak od třetího vyhlašování, 13. prosince 1953 (Cermanovi a Puškášovi), předával je předseda SVTVS generál Janda. První českou horolezkyní byla Blažena Karasová, oceněná v roce 1954.\n\n\n\n\n\n\n\n"}
{"id": "1170304", "url": "https://cs.wikipedia.org/wiki?curid=1170304", "title": "Richard Bretaňský", "text": "Richard Bretaňský\n\nRichard Bretaňský (1396 – 2. červen 1438) byl osmým potomkem a nejmladším synem Jana IV. Bretaňského a jeho třetí manželky Jany Navarrské. Je známý jako otec Františka II. Bretaňského, ale o jeho životě se příliš neví. Během života zastával mnoho titulů a hodností. V roce 1419 byl jmenován kapitánem-generálem Guyenne a Poitou, stal se hrabětem z Étampes a pánem z Palluau et de Châteaumur de Thouarcé, 8. května 1423 se stal hrabětem z Bourgomeaux-l'Evêque et de Ligron a v říjnu 1425 hrabětem z Mantes.\n\nJeho otec byl pra prapravnukem Petra I. Bretaňského, který byl pravnukem Ludvíka VI. Francouzského. To z Richarda dělalo člena rodu Kapetovců. Byl také pra prapravnukem Jindřicha III. Plantageneta, přes svou pra prababičku Beatrix Anglickou.\n\nV roce 1423 se oženil s Markétou Orleánskou, dcerou Ludvíka Orleánského, bratra Karla VI. Francouzského, a Valentiny Visconti, dcery Giana Galeazza Viscontiho a jeho první manželky Izabely Francouzské.\n\nMarkéta byla jeho druhou sestřenicí, měli stejného pradědečka, Jana II. Francouzského. Byla také členkou vedlejší větve rodu Valois z dynastie Kapetovců.\n\nNevěsta přijala jako věno hrabství Vertus, Richard se tak stal z práva své manželky hrabětem. Měli spolu sedm dětí, z nichž dvě, František a Kateřina měly vlastní potomstvo. Richard měl také nemanželskou dceru s milenkou.\n\nRichard byl několikrát spřízněný s anglickou i francouzskou královskou rodinou.\n\nJeho matka Jana se později provdala za Jindřicha IV. a stala se anglickou královnou. Richardův nevlastní bratr a nástupce Jindřicha IV., Jindřich V. Anglický, se prohlásil dědicem francouzského trůnu, znovu zahájil Stoletou válku a oženil se se sestřenicí Richardovy manželky, Kateřinou z Valois. Jeho nevlastní synovec, Jindřich VI. Anglický, nástupce svého dědečka a strýce Richardovy manželky, Karla VI. na francouzském trůnu, byl nepřítelem dauphina Karla. Richard byl také příbuzný s rodem Courtenay, kteří byli potomky Ludvíka VI., přes jeho mladšího syna, Petra I. z Courtenay.\n\nSňatkem se v roce 1423 stal hrabětem z Vertus-en-Champagne et de Bénon, baronem z Clisson, pánem z Courtenay, de Piffonds, de Houdan et de l'Epine-Gaudin a v roce 1424 châtelain de Renac et de Bois-Raoul near Redon.\n\nRichard se stal z práva manželky hrabětem z Étampes. Ta práva na hrabství zdědila po svém otci, formálně jim byla poskytnuta králem Karlem VII. Nicméně, o své nároky se přeli s Filipem Dobrým Burgundským. Lze předpokládat, že se Filip snažil pomstít smrt svého otce narušením Karlovy vlády. Karel byl pravděpodobně zodpovědný za atentát na zesnulého vévodu v roce 1419. Filip obsadil vévodství a držel ho až do roku 1434, kdy ho předal svému bratranci, Janovi II. z Nevers. Nicméně, země byla v září 1435 navrácena Richardovi.\n\nRichard zemřel 2. června 1438.\n\nDva z jeho starších bratrů se stali otcovými nástupci. Než Richard zemřel, zemřeli zbývající žadatelé otcova titulu, a tak se jediným legitimním dědicem stal Richardův syn František. Ten se tak stal dědicem Étampes a Bretaně.\n\nRichardova dcera Kateřina se v roce 1438 provdala za Viléma II. Oranžského.\n"}
{"id": "1170305", "url": "https://cs.wikipedia.org/wiki?curid=1170305", "title": "Estonská strana středu", "text": "Estonská strana středu\n\nEstonská strana středu je centristická politická strana v Estonsku. Jejím předsedou je Edgar Savisaar. Strana má 27 členů ve 101 místném estonském parlamentu, což jí dělá druhou nejsilnější estonskou parlamentní stranou. Založena byla roku 1991. Do estonského parlamentu se dostala v roce 1992.\n"}
{"id": "1170307", "url": "https://cs.wikipedia.org/wiki?curid=1170307", "title": "Dmytro Markov", "text": "Dmytro Markov\n\nDmytro Markov, cyrilicí Дмитро Марков (24. října 1868 Hrušiv – 26. července 1938 Bratislava), byl rakouský politik ukrajinské (rusínské) národnosti z Haliče, na počátku 20. století poslanec Říšské rady, v meziválečném období žil v Československu.\n\nPocházel z rodiny majitele hospodářství. Vystudoval gymnázium a roku 1893 absolvoval teologickou fakultu Lvovské univerzity. V letech 1894–1895 působil jako řeckokatolický duchovní v obci Rajtarovyči. Pak mu zemřela manželka i dítě. Následně v letech 1896–1900 studoval práva na Univerzitě v Innsbrucku, kde byl roku 1900 promován na doktora práv. Působil na právní praxi ve Vídni. V době působení v parlamentu je uváděn jako čekatel advokacie ve Lvově.\n\nByl veřejně a politicky činný. Spolupracoval s rusínskými periodiky. Kvůli porušení shromažďovacího zákona byl soudně potrestán. Byl orientován moskofilsky (prorusky). Napsal několik politických pojednání: \"Ruskaja i ukrajinskaja ideja v Avstryy\" (1912), \"Pro terpinnja rosijskoj nacionalnoj partiji v Halycyni\" (1912) nebo \"Presledovanja za pravoslavnuju veru v Uhorskoj Rusy\" (1913). Od roku 1913 zasedal coby poslanec Haličského zemského sněmu.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 65. Mandát obhájil ve volbách do Říšské rady roku 1911. Poslanecké křeslo ztratil 30. května 1917 na základě pravomocného rozsudku z 21. srpna 1915.\n\nVe volbách roku 1907 je řazen mezi starorusínské kandidáty. V době svého působení na Říšské radě je uváděn coby radikální Rus. Po volbách roku 1907 byl na Říšské radě nezařazeným poslancem. Po volbách roku 1911 zasedal jako hospitant v Českém národně sociálním klubu.\n\nZa první světové války byl roku 1915 obviněn z velezrady pro své rusofilské aktivity a ve Vídni odsouzen k trestu smrti, který byl později zmírněn na doživotní vězení. Do roku 1918 byl vězněn v Terezíně. Propuštěn byl po rozpadu Rakouska-Uherska. Po první světové válce, v době krátké existence Západoukrajinské lidové republiky, se zapojil do diplomatických jednání o státoprávní budoucnosti ukrajinského etnika. Roku 1918 vedl delegaci, která prezidentovi Tomáši Garrigue Masarykovi navrhla, aby se Podkarpatská Rus připojila k vznikajícímu Československu. Následně byl delegátem na Pařížské mírové konferenci.\n\nV meziválečném období žil dlouhodobě v Praze, pak se přestěhoval na Slovensko, kde v Sabinově působil jako notář. Zemřel v červenci 1938 v Bratislavě.\n\nJeho bratrem byl Osyp Markov, ukrajinský novinář.\n"}
{"id": "1170309", "url": "https://cs.wikipedia.org/wiki?curid=1170309", "title": "Adi Mehremić", "text": "Adi Mehremić\n\nAdi Mehremić (* 26. dubna 1992, Sarajevo, SFR Jugoslávie) je bosenský fotbalový obránce či záložník, od ledna 2017 hráč klubu SKN St. Pölten. Nastupuje na pozici levé obránce či záložníka nebo stopera (středního obránce). Je bývalým mládežnickým reprezentantem své země. Mimo Bosnu a Hercegovinu působil na klubové úrovni na Slovensku, v Lotyšsku, Rakousku a Česku. Hovoří plynně česky i slovensky.\n\nProfesionální kariéru odstartoval v týmu FK Radnik Hadžići, kde dlouho nepobyl, neboť před sezonou 2011/12 přestoupil do FK Velež Mostar. Následovalo působení v klubu FK Olimpic. V průběhu podzimu 2013 poprvé okusil zahraniční angažmá, když se upsal slovenskému MFK Ružomberok, s kterým podepsal do konce roku s následnou opcí. V březnu 2014 odešel do Lotyšska, do týmu FK Spartaks Jūrmala, podepsal zde na rok. V lednu 2015 směřovaly jeho kroky do druholigového českého klubu MFK Frýdek-Místek.\n\nPřed jarní částí ročníku 2015/16 uzavřel dvouapůlletý kontrakt se slovenským klubem FK Senica. Ve slovenské nejvyšší soutěži v dresu Senice debutoval pod trenérem Dušanem Vrtěm v ligovém utkání 20. kole (27. 2. 2016) proti FO ŽP Šport Podbrezová (prohra Senice 0:1), odehrál celý zápas. V týmu nakonec působil pouze půl roku. Během této doby odehrál 13 utkání, ve kterých branku nevstřelil.\n\nPřed sezonou 2016/17 zamířil společně s Petrem Pavlíkem do klubu TJ Spartak Myjava. Po odhlášení A-týmu Myjavy z nejvyšší slovenské ligy v zimní přestávce ročníku 2016/17 se stal volným hráčem.\n\nV lednu 2017 se dohodl na smlouvě do června 2019 s rakouským klubem SKN St. Pölten.\n\n"}
{"id": "1170313", "url": "https://cs.wikipedia.org/wiki?curid=1170313", "title": "Pinus johannis", "text": "Pinus johannis\n\nPinus johannis je malá mexická borovice s velmi ozdobnými jehlicemi. Je to jediný dvoudomý zástupce celého rodu \"Pinus\".\n\n\nStálezelený, jehličnatý, dvoudomý a větrosprašný keř nebo strom, dorůstající do výšky 2-4 m. Kmen je většinou násobný a jen vzácně jednotlivý. Větve jsou o 3-4 m vně prodloužené. Koruna je nízká, hustá, zaoblená a rozprostřená. Borka je u mladých stromů hladká a šedá, u starších stromů hrubá a šupinovitá a pouze s mělkými brázdami a hřebeny. Letorosty jsou drsné, tmavošedé, s mírně dolů směřujícími základnami listenů. Jehlice jsou ohebné, vyskytují se ve svazečcích (\"Fasciculus\") po 3 (vzácně též po 2 a 4). Jehlice jsou 3-5 cm dlouhé a 0,9-1,2 mm tlusté, se 2 vnějšími a horními pryskyřičnými kanálky, s jediným cévním svazkem, s průduchy (\"Stomata\") pouze na spodních površích a s typickým různobarevným vzhledem, protože horní povrchy jsou tmavozelené a spodní povrchy jsou stříbrnomodrošedozelenobílé- Okraje jehlic jsou celistvé; svazečkové pochvy jsou oranžovohnědé, 3 mm dlouhé, pozvolna šednoucí a zkroucené dozadu do růžice, později někdy opadávající.\n\nSamičí (semenné) šištice - šišky (\"Megastrobilus\") jsou v prvním roce hnědé, 9-11 mm dlouhé a 5-7 mm široké, rostou po jedné nebo po dvou na krátkých tenkých stopkách, ve zralosti jsou červenohnědé, pryskyřičnaté, obdélníkové, v zavřeném stavu 3-4,5 cm dlouhé a 2-3 cm široké, po rozevření 4-5,5 cm široké; šišky se otevírají ve zralosti a brzy opadávají; stopky šišek jsou 3-4 mm dlouhé a opadávají se šiškami. Šupiny šišek jsou tenké a tuhé, pouze prostředních 3-15 šupin je plodných, šupiny na základnách a vrcholech šišek jsou malé a neplodné. Výrůstky (\"Apophysis\") jsou nepravidelně kosodélníkové, malé, tenké, ploché nebo mírně vyvýšené a 10-15 mm široké, se slabým příčným hřebenem. Přírůstek prvního roku (\"Umbo\") je horní, snížený, s nepatrným a brzy opadávajícím trnem. Semena jsou tmavooranžovohnědá, 11-14 mm dlouhá a 10 mm široká; s 0,5-1 mm silným a tvrdým osemením a bílým endospermem. Křídla semen jsou nevyvinutá a 0,5-1 mm dlouhá. Děložních lístků (\"Cotyledon\") je 6-11.\n\nPlatnost borovice \"Pinus johannis\" jako druhu je zpochybňována, někteří botanici ji považují za synonymum pro borovici \"Pinus discolor\" a jiní za varietu borovice \"Pinus culminicola\": \"Pinus culminicola\" varieta \"johannis\", nicméně vzhledem k odlišným morfologickým znakům, především mezi všemi borovicemi jedinečnou dvoudomostí, považují mnozí další botanici borovici \"Pinus johannis\" za samostatný druh. Borovice \"Pinus johannis\" je blízce příbuzná s borovicemi \"Pinus culminicola\" a \"Pinus edulis\".\n\nDomovinou stromu je Mexiko (státy Coahuila, Nuevo León a Zacatecas).\n\nBorovice \"Pinus johannis\" roste v nadmořských výškách 1700–2800 m. Roční srážkové úhrny se pohybují v rozpětí 300-400 mm a průměrná roční teplota je 16 °C, v prosinci a lednu také s mrazy, strom je mrazuvzdorný do –12 °C. Strom tvoří lesy například s borovicemi \"Pinus cembroides\" (na strmých svazích na půdách vápencového původu v nadmořských výškách 2700 m ve státě Zacatecas) a \"Pinus nelsonii\" (v nadmořských výškách 2800 m ve státě Nuevo León).\n\nVětve tohoto stromu jsou občas využívány jako palivové dříví. Semena borovice \"Pinus johannis\" jsou jedlá, a jsou z tohoto důvodu sbírána. Pro své velmi půvabné modrozelené jehlice bývá strom občas pěstován jako okrasa.\n\nProtože není borovice \"Pinus johannis\" považována organizací IUCN za platný druh, není ani touto organizací ohodnocena z hlediska ohrožení. Strom je nicméně vzácný, jedinečný a zranitelný pro jeho využívání a ztráty přirozeného prostředí, související s rozvojovými činnostmi.\n\n"}
{"id": "1170315", "url": "https://cs.wikipedia.org/wiki?curid=1170315", "title": "Fulham Railway Bridge", "text": "Fulham Railway Bridge\n\nFulham Railway Bridge (nebo Putney Railway Bridge) je most londýnského metra přes řeku Temži spojující Fulham v městské části Hammersmith and Fulham a Putney v městské části Wandsworth. Tento most a nedaleký Kew Railway Bridge jsou jedinými dvěma mosty metra přes Temži.\n\nMost je součástí linky District Line, v rámci které se nachází na úseku mezi stanicemi Putney Bridge ve Fulhamu a East Putney v Putney. Postaven byl v letech 1887–1889 společností Head Wrightson a jeho hlavními inženýry byly William Jacomb a W. H. Thomas. Otevřen byl 3. června 1889 spolu s ostatními stanicemi District Line. Most je příhradový, má 5 rozpětí a jeho celková délka je 228,6 metrů. Výška mostu nad hladinou Temže při nízkém přílivu je 12,8 m. \n\nSoučástí mostu je chodník, který je na východní straně mostu. Fulham Railway Bridge je tak jeden ze tří mostů přes londýnský úsek Temže, které slouží i pro železniční dopravu i pro pěší (dalšími dvěma jsou Barnes Railway Bridge a Hungerford Bridge).\n"}
{"id": "1170316", "url": "https://cs.wikipedia.org/wiki?curid=1170316", "title": "Hlavec plochý", "text": "Hlavec plochý\n\nHlavec plochý (\"Platysternon megacephalum\") je druh želvy z monotypického rodu \"Platysternon\", žijící v horských potocích Jihovýchodní Asie včetně ostrova Chaj-nan.\n\nHlavec má tělo zploštělého tvaru, což je dáno prostředím prudce tekoucích bystřin. Krunýř je dlouhý okolo 20 cm. Za svůj název druh vděčí masivní trojúhelníkové hlavě, která se nevejde pod krunýř a je proto kryta zvláštním kostěným štítem. Hlavec má hákovitou horní čelist, díky níž může rozbíjet pevné schránky korýšů a měkkýšů, kteří jsou jeho hlavní potravou. Zobák, stejně jako silné drápy a dlouhý silný ocas, mu navíc umožňuje přidržovat se kamenů a plazit se tak proti silnému proudu. Dokáže rovněž šplhat po stromech, je však těžkopádný plavec.\n\nMaso hlavce je v asijské kuchyni vyhledávanou specialitou, intenzivní lov z něho učinil ohrožený druh. Bývá chován také v teráriích, kvůli své bojovnosti ovšem musí být držen stranou od ostatních želv.\n\n\n"}
{"id": "1170318", "url": "https://cs.wikipedia.org/wiki?curid=1170318", "title": "Alexandre del Valle", "text": "Alexandre del Valle\n\nAlexandre Del Valle (* 6. září 1969, Marseille) je francouzský politolog, publicista a novinář.\n\nJe autorem mnoha knih, článků a vědeckých prací v oblasti mezinárodních vztahů a geopolitiky.\n\nVystudoval vojenskou historii, historii politických institucí a obrany státu na univerzitě Montpellier 3 Paul-Valéry, na Institutu politických věd v Aix-en-Provence a na Institutu politických studií v Miláně.\n\nObhájil doktorskou práci na Univerzitě Montpellier 3 Paul-Valéry \"\"Západ a Druhá dekolonizace: Indeginismus a islamismus od studené války až po současnost\"\".\n\nAlexandre Del Valle vyučuje geopolitiky a mezinárodní vztahy na Vysoké obchodní škole ESC-La Rochelle (Francie).\n\nCelkem Del Valle vydal sedm knih, ve kterých analyzoval vzestup radikálního islamismu, který nazval nový typ totalitarismu; západní civilizaci a krizi západní identity; geopolitiku Turecka a její kandidatuře do Evropské unie; stejně jako konflikt v Sýrii.\n\nV jeho první knize \"\"Islamismus a Spojené státy: spojenectví proti Evropě\"\" (1997), Del Valle analyzuje podporu mudžahedínů ze strany USA během války v Afghánistánu (1979 - 1989) a roli Spojených států v užívání islamistů v boji proti SSSR.\n\nVe studii \"\"Existuje umírněný islám\"?\", Del Valle uvedl, že\" jménem Práv člověka a svobody náboženských menšin povzbuzuje sekularizovaný a antiteokratický Západ expanzi dobyvatelského a teokratického náboženství na své vlastní půdě\" Del Valle píše: \"Západ se chová sebevražedně a nechává islamisty beztrestně šířit jejich propagandu, například ve Švýcarsku, v Anglii nebo Itálii. Islamisté jsou uznáváni jako reprezentanti islámu, což vede k tomu, že se islám dále radikalizuje. Jednoduše řečeno, muslimové jdou za islámem, který jim je prezentován.[...] Islamisté se nechtějí integrovat, chtějí svět islamizovat“\n\nDel Valle tvrdí, že \"Američané podněcují islámský radikalismus, snaží se vyvolat obavy v souvislosti s tureckým islamismem a zabránit „přirozenému spojenectví“ EU s Ruskem\".\n\nAlexandre Del Valle upozorňuje, že \"se postkřesťanský Západ ani v jednom případě nesnažil ochraňovat sunnity utiskované křesťany v Egyptě, Nigérii nebo Súdánu. Navíc mocnosti NATO po roce 1990 nejednou vyslaly svá vojska proti proruským režimům. Pod znakem \"solidarity\" se \"spojenci\" z Perského zálivu a Organizace islámské konference ochraňovaly Bosnu a Hercegovinu, Kosovo, Kuvajt a libyjské a nyní i syrské islamisty\".\n\nV knize \"Verdi, rossi, neri\", nakl. Lindau 2009, Alexandre Del Valle poukazuje, že \"protože rasistický neonacizmus, ultralevicový revoluční komunizmus, fondamentalistický islamizmus jsou de facto spojenci v zápase proti evropské demokracii\".\n\n\n"}
{"id": "1170324", "url": "https://cs.wikipedia.org/wiki?curid=1170324", "title": "Běsi", "text": "Běsi\n\nBěsi jsou antinihilistický román Fjodora Dostojevského, poprvé publikovaný v letech 1871–1872 v časopise \"Ruský věstník\", knižně pak v roce 1873. Jedná se o třetí ze čtyř velkých Dostojevského románů napsaných po jeho návratu ze sibiřského vyhnanství. Běsi jsou sociální a politickou satirou, psychologickým dramatem a také rozsáhlou tragédií.\n\nBěsi jsou alegorií vykreslující katastrofální důsledky politického a morálního nihilismu, který se v Rusku šířil v 60. letech 19. století. Fiktivní ruské město upadá do chaosu, když se stává ohniskem pokusu o revoluci, který zorganizoval vůdce spiklenců Petr Verchovenskij. Knize dominuje tajemná aristokratická postava Nikolaje Stavrogina – Verchovenského morální protějšek. Stavrogin má mimořádný vliv na srdce a mysl téměř všech ostatních postav. Idealistická, Západem ovlivněná generace 40. let, v románu zastoupená postavou Stěpana Verchovenského (jenž je otcem Petra Verchovenského a také někdejším učitelem Nikolaje Stavrogina), je zobrazena jako nevědomý původce a pomahač „démonických“ sil, které se zmocnily města.\n\nKoncem 60. let Rusko zaznamenalo zvýšený výskyt politických nepokojů způsobených radikálními studentskými kroužky, jež byly pod vlivem liberálních, socialistických a revolučních myšlenek importovaných z Evropy. V roce 1869 Dostojevskij pojal myšlenku „románu-pamfletu“, namířeného proti radikálům. Zápletka románu byla inspirována vraždou studenta Ivana Ivanova, za níž stál anarchista Sergej Něčajev. Již předtím Dostojevskij pracoval na filozofickém románu (se zamýšleným názvem \"Život velkého hříšníka\"), jenž měl zkoumat psychologické a morální důsledky ateismu. Politickou polemiku a psychologický román spisovatel nakonec sloučil do jednoho rozsáhlého díla – \"Běsů\".\n\n\n"}
{"id": "1170327", "url": "https://cs.wikipedia.org/wiki?curid=1170327", "title": "Bambuľkine dobrodružstvá", "text": "Bambuľkine dobrodružstvá\n\nBambuľkine dobrodružstvá je československý rodinný 30dílný televizní seriál z roku 1982. Texty k písním napsal Peter Guldan.\n\nMalá pětiletá Bambuľka (hraje Monika Haasová) se dostane k dědovi Josefovi (hraje Július Pántik), který ji začne vychovávat. V každém dílu je na různých příhodách dětem vysvětleno, jak se v dané situaci správně zachovat. Film provázejí dětské písničky.\n\n\n"}
{"id": "1170328", "url": "https://cs.wikipedia.org/wiki?curid=1170328", "title": "Vladimíra Klimecká", "text": "Vladimíra Klimecká\n\nVladimíra Klimecká (* 17. července 1964 Horní Bečva) je česká spisovatelka a laureátka Literární ceny Knižního klubu za rok 2013.\n\nVladimíra Klimecká se narodila v roce 1964 v Zlínském kraji a vystudovala na gymnáziu Františka Palackého ve Valašském Meziříčí. Poté krátce pracovala v oční optice v Rožnově pod Radhoštěm. Po svatbě se přestěhovala na jižní Moravu do Hodonína, kde žila 16 let. Pracovala v Čedoku, Moravských naftových dolech (MND) a poté více než 20 let ve státní správě na majetkoprávním oddělení.\n\nPsaní, kterému se věnuje už od mládí, je pro ni především koníčkem a odpočinkem. V mládí rovněž hojně četla a i když nemá žádné spisovatelské vzdělání, právě zážitek z dobré knihy ji inspiroval k vlastní tvorbě. Zpočátku psala především povídky, její knižní prvotinou je historický román pro mladé lidi \"Poturčenec\". Román \"Druhý život Marýny G.\" zachycuje na osudech čtyř generací žen dějiny 20. století na Valašsku. Kniha byla oceněna Literární cenou Knižního klubu za rok 2013.\n\nDěj knihy se odehrává především v obci Bukoviny na jižním svazích beskydské Kněhyně, majestátné hory dodnes patřící více přírodě než lidem. Zde na počátku dvacátého století taky začíná příběh Marušky, nemanželského dítěte z Ostravy, které si osvojili místní bezdětní manželé Bartkovi žijící v poslední chalupě v dolině. Z Marušky se časem pro okolí stala Marýna od Lučanských (dle původních majitelů chalupy). Jí sága rodu začíná, a z každým další příběhem, s každou další hrdinkou, se posunujeme v čase kupředu. A přestože se ne vždy odehrává na tomto místě, vždy se vyprávění vrací k osadě Bukoviny.\n\nVladimíra Klimecká je členkou Literárního kruhu autorů Hodonínska. Žije ve Vacenovicích u Kyjova. Má tři děti a dvě vnoučata. Valašsko, její rodný kraj, je jí stále blízké a ráda se tam vrací.\n\n\n\n"}
{"id": "1170331", "url": "https://cs.wikipedia.org/wiki?curid=1170331", "title": "Kaple svatého Jana Křtitele (Knížecí)", "text": "Kaple svatého Jana Křtitele (Knížecí)\n\nKaple svatého Jana Křtitele stála v osadě Knížecí, která je místní částí města Velký Šenov. Postavena byla roku 1775 v barokním slohu, přestavěna roku 1858. Po druhé světové válce chátrala, až byla roku 1978 zbořena.\n\nPrvní kaple byla ve vsi Knížecí postavena roku 1775. Dřevěný kříž, který stál původně na jejím místě, byl uschován pod střechou nového svatostánku. Kaple byla v roce 1858 přestavěna a rozšířena. V následujících letech pořídili místní obyvatelé také nové vybavení; roku 1871 to byl nový zvon a roku 1886 nový oltář. Jeho autorem byl \"Josef Hille\" ze sousedního Císařského, oltářní obraz svatého Jana Křtitele namaloval neznámý malíř z Rychnova u Jablonce nad Nisou. Zvon musel být během první světové války (roku 1917) odevzdán pro válečné účely. Po skončení války si obyvatelé obce pořídili zvon nový. Po druhé světové válce byla téměř celá obec Knížecí vysídlena. Kaple přežila poválečné demolice, nikdo se však o ni nestaral, a tak rychle chátrala. Její osud byl zpečetěn v 70. letech 20. století. V roce 1976 se z věže ztratil zvon a o dva roky později byla kaple zbořena. Ruiny kaple posloužily jako stavební materiál pro výstavbu rekreačních chat (část portálu je umístěna na domě č. ev. 3). Torzo stavby je v soukromém vlastnictví. Kaple nebyla památkově chráněna a nebyla zapsána v katastru nemovitostí.\n\nKaple stála na obdélném půdorysu s odsazeným polokruhovým zakončením. V průčelí byl obdélný portál s označením letopočtu přestavby. Trojúhelníkový štít ohraničený lizénami zdobil štukový kříž. V každé z bočních stěn bylo jedno malé, segmentově zakončené okno, presbytář okno neměl. Fasáda byla hladká, na nárožích bosovaná. Ze zadní části střechy vybíhal šestiboký sanktusník s cibulovitou stříškou. Střechu pokrývala břidlice položená na původní šindele. Interiér kaple byl zaklenut plackou, v presbytáři konchou. Z vnitřního vybavení (oltář, lavice, obrazy) se nezachovalo nic.\n\n"}
{"id": "1170332", "url": "https://cs.wikipedia.org/wiki?curid=1170332", "title": "Magnus Moan", "text": "Magnus Moan\n\nMagnus Hovdal Moan (* 26. srpna 1983 Lillehammer) je norský reprezentant v severské kombinaci. Žije v Trondheimu a závodí za klub Byåsen IL.\n\nV roce 2003 získal s norským družstvem stříbrnou medaili na mistrovství světa juniorů v klasickém lyžování a vyhrál celkovou klasifikaci Kontinentálního poháru. V roce 2004 se stal mistrem Norska ve sprintu i v individuálním závodě. Získal titul mistra světa v závodě družstev na MS 2005 v Oberstdorfu a byl rovněž členem vítězného týmu na ZOH 2014 v Soči. Vyhrál ve své dosavadní kariéře dvacet pět závodů Světového poháru (řadí se tím na páté místo historických tabulek), v celkové klasifikaci skončil nejlépe na druhém místě v sezónách 2005/06 a 2008/09. Jeho silnou zbraní je běžecká část závodů.\n\n"}
{"id": "1170333", "url": "https://cs.wikipedia.org/wiki?curid=1170333", "title": "Lánský puč", "text": "Lánský puč\n\nSousloví „lánský puč“ označuje schůzku, která se odehrála 26. října 2013 na zámku v Lánech po vyhlášení výsledků voleb do Poslanecké sněmovny. Prezident Zeman se zde sešel s vlivnými členy tzv. protisobotkovské frakce ČSSD v čele s Michalem Haškem. Po tomto setkání se frakce pokusila svrhnout předsedu Bohuslava Sobotku. Plán však nevyšel, Sobotka si svou pozici udržel a stal se předsedou vlády.\n\nZ odborného hlediska se o puč nejednalo. Spojení „lánský puč“ je používáno spíše jako mediální zkratka pro výše popsané události.\n\nPři 2. prezidentské volbě v roce 2003 kandidoval Miloš Zeman s podporou části politiků sociální demokracie. Vypadl však již po prvním kole. Po jeho neúspěchu se začalo mluvit o tzv. zrádcích, tj. politicích ČSSD, kteří jej nepodpořili. Mezi ně se řadil například tehdejší ministr financí Bohuslav Sobotka, předseda poslanecké sněmovny Lubomír Zaorálek nebo ministr vnitra Stanislav Gross. Zeman se poté stáhl do ústraní na Vysočinu, kde pobýval až do svého vítězství v prezidentských volbách v roce 2013. Obecně je chápán jako odpůrce Bohuslava Sobotky, Lubomíra Zaorálka či Jiřího Dienstbiera a neskrývá nesouhlas s většinou jejich názorů.\n\nVe volbách do Poslanecké sněmovny v roce 2013 sice ČSSD zvítězila, ovšem ne tak, jak se předpokládalo. Strana očekávala volební výsledek okolo 30 % hlasů, nakonec ale od voličů získala podporu o deset procent menší – 20,45 % hlasů. Tento výsledek znamenal pro stranu velké zklamání, a proto se hlavní představitelé tzv. protisobotkovské frakce rozhodli provést změny ve vedení strany. Tato příčina je však považována za zástupnou. Důvodem byla spíše dlouholetá rivalita mezi Sobotkou na straně jedné a Haškem a Zemanem na straně druhé. Ostatně podle informací časopisu Respekt se Haškova frakce připravovala na svrhnutí Sobotky delší dobu. Volební výsledek posloužil pouze jako záminka.\n\nOd vyhlášení předběžných výsledků voleb se diskutovalo o možnosti uzavření koalice mezi vítěznou ČSSD, hnutím ANO 2011 Andreje Babiše a KDU-ČSL. Ještě v sobotu 26. října 2013 večer, tedy v den uzavření volebních místností, se představitelé tzv. protisobotkovské frakce v ČSSD v čele s 1. místopředsedou strany Michalem Haškem sešli na zámku v Lánech s prezidentem Milošem Zemanem, jenž je rovněž považován za odpůrce Bohuslava Sobotky, a jednali o dalším postupu v rámci ČSSD po neuspokojivém výsledku strany ve volbách.\n\nNovinář České televize Vladimír Keblúšek si všiml toho, že členové protisobotkovské frakce nejsou v Lidovém domě, a vyslal reportéry na Pražský hrad a do Lán. Tam se redaktorce podařilo zachytit jednání za rozsvícenými okny, žádné konkrétní politiky ovšem kamera nezachytila. Když se Michal Hašek, Zdeněk Škromach a další vrátili do sídla sociální demokracie, novináři je konfrontovali se zjištěním ČT a ptali se, zda se lánská schůze uskutečnila. Všichni účastníci i prezidentova mluvčí Hana Burianová setkání popřeli. \n\nO den později schválilo předsednictvo ČSSD výzvu k odstoupení Sobotky z čela strany, pro kterou hlasovali mj. účastníci lánské schůzky (Michal Hašek, Milan Chovanec, Zdeněk Škromach, Jeroným Tejc a Jiří Zimola). Sobotka odmítl odstoupit, a tak byl odvolán z týmu pověřeného vyjednávat o koalici, jehož členy se stali Hašek, Chovanec, Tejc a Lubomír Zaorálek. Sobotkův spojenec Jiří Dienstbier popsal postup proti předsedovi strany jako popravu a předseda ANO Andrej Babiš označil dění v ČSSD za destabilizaci politické situace.\n\nSobotka oznámil, že povede vlastní vyjednávání o vládě, na čemž se domluvil i s Babišem. Na podporu předsedy ČSSD se konala u Pražského hradu demonstrace a Sobotka se na protest proti lánské schůzce nezúčastnil večerního předávání státních vyznamenání na Pražském hradě. ANO a KDU-ČSL se rozhodly, že s vyjednáváním o vládě počkají, až bude vyřešena situace v ČSSD. V úterý 29. října Hašek v pořadu Interview Daniely Drtinové na ČT24 několikrát tvrdil, že se lánská schůzka s prezidentem nekonala, avšak ještě během rozhovoru vyšlo najevo, že lhal. Schůzku totiž potvrdil Milan Chovanec, jehož vyjádření zaznělo na konci pořadu. Hašek se potom odvolával na to, že se s účastníky schůzky domluvili, že nebudou o setkání veřejně hovořit, což Chovanec porušil. Nakonec i on schůzku s prezidentem potvrdil.\n\nToto vyjádření přidal na svůj facebookový profil Michal Hašek 30. října 2013: „Doposud jsme respektovali společnou dohodu všech účastníků, že o tomto standardním politickém setkání levicových politiků s levicovým prezidentem nad výsledkem voleb nebudeme veřejně hovořit. Vzhledem k tomu, že jeden z účastníků tuto dohodu nedodržel, schůzku potvrzujeme. Kategoricky odmítáme jakoukoli interpretaci této schůzky jako údajné přípravy tzv. puče v ČSSD.“ Jsou pod ním podepsaní i Jeroným Tejc, Zdeněk Škromach a Jiří Zimola. Ospravedlňují jím popírání schůzky v minulých dnech.\n\nChovanec dal Sobotkovi k dispozici svou funkci ve vedení strany, ale místopředsedou zůstal. Zimola, Škromach, Hašek a Tejc postupně z funkcí ve vedení odstoupili. Hašek a Tejc však po odstoupení znovu vyzvali k odpovědnosti za výsledek voleb i Sobotku. Prezident Zeman odmítl označení lidí, kteří hlasovali proti Sobotkovi, za pučisty a odmítl další vyjádření k situaci uvnitř strany.\n\nÚstřední výkonný výbor ČSSD 10. listopadu 2013 zrušil usnesení předsednictva vyzývající Sobotku k rezignaci, pověřil jej vyjednáváním o budoucí vládě a potvrdil jeho nominaci na předsedu vlády za ČSSD. Tím se jeho post stal nezpochybnitelným.\n\nNa sjezdu ČSSD v Praze, který se konal v březnu 2015, byl Sobotka potvrzen ve funkci předsedy strany, Milan Chovanec se stal 1. místopředsedou. Žádný jiný účastník lánské schůzky se do předsednictva strany nedostal.\n\n„Věděl jsem, že Sobotka pracuje, že na jednání chodí připravený, že se snaží zapojovat odborné komise, že má systém práce a že hraje jakoby s čistými kartami. Především mi hodně vadilo, že se na grémiu strany i předsednictvu domluvilo, že po volbách bude hlavním vyjednavačem za ČSSD Sobotka a sám Hašek o tom hovořil, že to tak musí být. A najednou, asi za dvacet hodin, bylo vše jinak. Lidé kolem Haška začali říkat, že Sobotka by měl být vyřazen, a já se divil, co se stalo. Potom jsem se samozřejmě dozvěděl o těch Lánech. Takto se politika dělat nemůže,“ uvedl v červnu 2015 předseda Senátu Milan Štěch, který se během lánského puče postavil na Sobotkovu stranu.\n\n"}
{"id": "1170334", "url": "https://cs.wikipedia.org/wiki?curid=1170334", "title": "Noví filozofové", "text": "Noví filozofové\n\nNoví filozofové ( nebo \"nouvelle philosophie\") je skupina francouzských filozofů (A. Glucksmann, Bernard-Henri Lévy, Jean-Paul Dollé, Guy Lardreau, Christian Jambet a jiní), kteří vystoupili v 70. letech 20. století proti marxismu, revolučním učením a základním myšlenkám klasické\nevropské filozofie – ideje zákonitosti a poznatelnosti světa, rozumného přetváření společnosti a společenského pokroku.\n\nDějiny lidské společnosti se jim jeví jako monotónní opakování forem nadvlády.\n"}
{"id": "1170335", "url": "https://cs.wikipedia.org/wiki?curid=1170335", "title": "Kamila Gasiuk-Pihowicz", "text": "Kamila Gasiuk-Pihowicz\n\nKamila Gasiuk-Pihowicz (* 8. května 1983 ve Varšavě) je polská právnička a politička, poslankyně Sejmu. \n\nVystudovala práva na Univerzitě kardinála Stefana Wyszyńského a ekonomii na Vysoké škole ekonomické ve Varšavě.\n\nV roce 2015 se stala členkou strany Nowoczesna a od 18. srpna byla její tiskovou mluvčí. Při parlamentních volbách na podzim 2015 byla zvolena poslankyní. V Sejmu zasedá v komisi pro spravedlnost a lidská práva a v zdravotnické komisi. V prosinci společně s šesti dalšími poslanci a poslankyněmi vystoupila z klubu Nowoczesnej a vstoupila do klubu Občanské platformy, jehož se stala místopředsedkyní.\n\nKamila Gasiuk-Pihowicz je vdaná a má dvě děti.\n"}
{"id": "1170337", "url": "https://cs.wikipedia.org/wiki?curid=1170337", "title": "Orphan Black", "text": "Orphan Black\n\nOrphan Black je kanadský sci-fi televizní seriál vytvořený scenáristou Greamem Mansonem a režisérem Johnem Fawcettem, v hlavní roli je Tatiana Maslany, která hraje několik různých postav - tyto postavy jsou klony. Hlavní postavou je \"Sarah Manning\", mladá dívka, sirotek, která se v první epizodě náhodou setkává se svou dvojnicí, policejní detektivkou \"Elizabeth Childs.\" Sarah je svědkem Elizabethiny sebevraždy a rozhodne se ukrást její identitu.\n\nSeriál natáčí kanadská produkční společnost Temple Street Productions ve spolupráci s televizními stanicemi BBC America a Space. Seriál byl poprvé vysílán 30. března 2013 na stanicích Space (v Kanadě) a na BBC America (ve Spojených státech). Poslední díl seriálu byl odvysílán 12. srpna 2017.\n\nV pilotní epizodě \"Orphan Black\" potkává \"Sarah\" na nádraží \"Beth Childs\", která vypadá jako její dvojník. Beth spáchá sebevraždu tím, že skočí pod vlak, Sarah využije příležitosti, vezme si její kabelku s doklady a ukradne Beth její identitu i zaměstnaní policejní detektivky. V první sérii seriálu Sarah zjišťuje, že je jedním z několika ženských klonů, rozptýlených v Severní Americe a Evropě, a že se tyto klony někdo snaží zabít. S pomocí svého nevlastního bratra, Felixe Dawkins, a dvou dalších klonů, Alison Hendrix a Cosimy Niehaus, Sarah zjišťuje, že za klonováním stojí vědecké hnutí nazývané Neoluce, které věří, že lidstvo může využít genetiku k ovlivnění vývoje svého vlastního druhu. Toto hnutí má svou základnu ve vlivném a bohatém výzkumném institutu \"Dyad\", který kromě vědeckého výzkumu rovněž zasahuje do politiky a snaží se prosadit svůj eugenický program. Dyad chce ale také využít technologii klonování, využívá pozorovatele - lidi, kteří žijí s klony a sledují je.\n\n"}
{"id": "1170339", "url": "https://cs.wikipedia.org/wiki?curid=1170339", "title": "Stíny minulosti", "text": "Stíny minulosti\n\nStíny minulosti je název českého výboru z antologie sovětských ukrajinských vědeckofantastických povídek \"Střela vesmíru\" ((1985, Стріла Всесвіту). Výbor vydalo roku 1989 nakladatelství Albatros jako 228. svazek své sešitové edice Karavana. Povídky vybrala a přeložila Jaroslava Bitzanová, knihu ilustroval Jan Hejda.\n\nOriginální antologie, kterou sestavili Michajlo Fedotovič Slabošpickij a Olexandr Konstantinovič Teslenko, obsahuje osmnáct povídek, z nichž bylo do českého výboru převzato následujících deset (jména autorů jsou uvedena podle obsahu výboru):\n\n"}
{"id": "1170340", "url": "https://cs.wikipedia.org/wiki?curid=1170340", "title": "White Mountains", "text": "White Mountains\n\nNázev White Mountains, česky Bílé hory, může označovat:\n\n\n\n"}
{"id": "1170341", "url": "https://cs.wikipedia.org/wiki?curid=1170341", "title": "Juraj Lihosit", "text": "Juraj Lihosit\n\nJuraj Lihosit (* 25. dubna 1944, Martin) je slovenský filmový a televizní režisér.\n\nDětství prožil v Žilině. Absolvoval střední průmyslovou školu filmovou v Čimelicích. Později šel na filmovou a televizní dramaturgii na Vysoké škole múzických umění, ale studium nedokončil. V praxi začínal jako produkční v ČST, později jako asistent a pomocný režisér také ve Slovenské filmové tvorbě. V hraném filmu se výrazněji prosadil jako asistent režie ve filmu Ľalie poľné od Elo Havetty. Střídavě pracoval pro televizi a na Kolibě.\n\nV roce 1977 natočil hraný debut (televizní) s názvem \"Ako sa Vinco zaťal\" dle námětu Jany Galvancové a Ondreje Šulaje. Film se odehrává na vesnici v období SNP, kde je hlavní postavou rváč a frajer Vinco (Ivan Romančík st.). Ten se odmítá přidat k partyzánům a zároveň i prozradit úkryt partyzánů Němcům. Film se v roce 1979 dostal do trezoru, kde byl až do roku 1989. Navzdory tomu mohl v natáčení pokračovat, i když mnohá témata měl tabu. Měl problém psát si vlastní scénáře, proto ostatní tvorba vznikla na základě nabídnutých prací. Soustředil se na filmy a pořady pro děti a mládež. Hraný debut v Slovenské filmové tvorbě přichází o něco později v roce 1983 filmem Sojky v hlavě podle scénáře Dušana Duška. Jde o lyrickou komedii o láskách a zklamáních chlapce z malého města.\n\nNa spolupráci s Dušanem Duškem navázal i v roce 1988 dalším filmem \"Vlakári\", který opět zachycuje slovenskou mládež. Vnitřní svět chlapce nám ukazuje jeho touhy, představy spojené zejména se spolužačkou Katkou. Další z příběhových linií sleduje Vojtův vztah s otcem, kteří se po hospitalizaci matky ocitli doma sami. Zanedbanou péči tak nahrazují prarodiče (Jozef Kroner). Kromě lyrické stylizace, která má popsat divákům co prožívá chlapec uprostřed dospívání, se několikrát objevuje i stylizace groteskní. Kromě Koliby byla Lihositovým zaměstnavatelem i televize. Sem patří například televizní film \"Na začiatku cesty\", nebo \"Vianočné čary \" a \"Anonym\" (1980). Poslední ze zmíněných patří do kategorie, které se Juraj Lihosit věnoval - tvorba pro děti. Nejvýrazněji v 30dílném seriálu Bambuľkine dobrodružstvá z roku 1982. Původní počet dílů byl 13, později se zvýšil na 26 a nakonec na 30. V této sféře natočil také seriál večerníčků Veselý strach pro STV, které také napsal Dušan Dušek. Hlavní postavou byla opět holčička v předškolním věku (Adélka), která v sedmi 8 minutových příbězích mluví o svém strachu. Seriál využíval také animované pasáže (Valéria Takáčová). V letech 1978 až 1982 natočil více než 100 televizních programů různých žánrů: dokumentární filmy, televizní inscenace, publicistické pořady, folklórní pásma, programy pro děti, medailony osobností, kulturní a vzdělávací programy ...\n\nV roce 2011 získal cenu Elsa Morante Cinema Bratislava, kterou uděluje italský institut významné osobnosti z oblasti filmu a kultury. Kromě Slováka je oceněn i Ital, konkrétně tehdy jím byl Roberto Fraenza. \n\nDo této kategorie patří množství profilů známých osobností jako Ladislava Chudíka, Jozefa Kostky, Štefana Nosáľa, Jána Kostry, Josefa Budského či Janka Alexyho. V roce 1982 ve spolupráci s Dežo Ursinym natočil film o zanikání starého a formování nového života v současných lesích s názvem \"Spievanie na zore\". Po roce 1989 se přestal věnovat dramatické tvorbě a vrátil se k dokumentární. Natočil tak film \"Odchody a návraty\" o emigrantech - známých bývalých z V-klubu. Zajímavým projektem byl také dokument \"Svedectvo z obrazovky\", ve kterém se věnoval televizním hlasatelkám odstaveným v době normalizace a jiným dobou \"postiženým\" (Dubček, Kusý, Kočtúch, Kaliský, Július Strinka, Budaj...). Už zde se dostává do kontaktu s dalším jím preferovaným tématem - Alexander Dubček. Natočil o něm filmy jako \"Blízky človek\" a \"Dubček sa narodil v Uhrovci\" z roku 1993.\n\nV procesu výroby je velký hraný projekt Dunajská sága, který má mít podobu filmu i televizního seriálu. V centru pozornosti jsou osudy významné bratislavské rodiny Kovatsovců na pozadí dějinných událostí od začátku 19. století do roku 1944. \n\n\n\n\n"}
{"id": "1170344", "url": "https://cs.wikipedia.org/wiki?curid=1170344", "title": "Artois", "text": "Artois\n\nArtois [\"artua\"] může označovat:\n\n\n\n"}
{"id": "1170353", "url": "https://cs.wikipedia.org/wiki?curid=1170353", "title": "Antrim", "text": "Antrim\n\nAntrim může označovat:\n"}
{"id": "1170366", "url": "https://cs.wikipedia.org/wiki?curid=1170366", "title": "Třídomí", "text": "Třídomí\n\nTřídomí () je zaniklá osada ve Slavkovském lese v okrese Sokolov. Rozprostírala se pod vrchem Krudum (838 m n. m.), v nadmořské výšce okolo 600 m, přibližně 4 km západně od Horního Slavkova.\nPřekladem z původního německého názvu vznikl ve 20. letech 20. století český název osady.\nNa místě zaniklé osady byly postaveny v 60. letech 20. století chaty, které slouží k rekreačním účelům. Třídomí je součástí Horního Slavkova a v roce 2011 bylo v osadě přihlášeno k trvalému bydlení 14 obyvatel.\n\nTřídomí je také název katastrálního území o rozloze 5,31 km².\n\nOsada vznikla nejspíš v 17. století a je zakreslena v Müllerově mapě z roku 1720. Prvně zmiňována je v písemných pramenech v roce 1719, kdy patřila k loketskému panství. Od roku 1850 bylo Třídomí osadou obce Nadlesí.\nPo skončení druhé světové války došlo k odsunu německého obyvatelstva a osada nebyla dosídlena. Místo nich přišla armáda do nově vzniklého Vojenského výcvikového prostoru Prameny.\nDomy v opuštěné obci chátraly, většina jich byla armádou zničena. Po opuštění vojenského prostoru zde ještě v roce 1956 stály zbytky 20 domů, z nichž některé byly opravitelné. Zbytky staveb byly postupně rozebírány na stavební materiál pro nové rekreační objekty, které zde byly postaveny v 60. letech 20. století.\nK osadě patřily dvě hájenky, tzv. \"Dolní\" a \"Horní hájenka\". \"Horní hájenka\" zchátrala a v 80. letech 20. století byla zlikvidována, \"Dolní hájenka\" se zachovala dodnes (rok 2016) a je ve vlastnictví soukromé osoby.\nDominantou Třídomí, ukázkou lidové architektury, byl tzv. \"Kempfův dům\" (\"Kempfhaus\"). Byla to stavba s roubeným přízemím a hrázděným patrem. Dům byl postaven v 18. století a stržen kolem roku 1910.\nOd poloviny 18. století stojí v Třídomí barokní kaplička neznámého zasvěcení. Ta se zachovala, i když slouží nevhodně jako předsíň vstupu do chaty.\n\nNecelý kilometr severně od osady leží Evropsky významná lokalita Nadlesí. V katastrálním území Třídomí se nachází ruina znovuobjeveného kostela svatého Mikuláše pod Krudumem.\n\n"}
{"id": "1170373", "url": "https://cs.wikipedia.org/wiki?curid=1170373", "title": "Sixball", "text": "Sixball\n\nSixball (z anglického \"six\" = číslovka 6, \"ball\" = míč) je míčová hra, která vznikla v roce 2014 na Slovensku ještě pod původním názvem \"Fajnball\". Sixball je charakteristický zejména netradiční podobou speciálního inteligentního hřiště s šesti odrazovými plochami, z nichž vychází také samotný název sportu. Základní verze hry je určena pro 4 hráče ve věku od tří let včetně zdravotně postižených. Sport je zaměřen především na zlepšování fyzické kondice, postřehu, motorických dovedností i schopnosti koncentrace.\n\nZákladem sportu Sixball je uzavřené hřiště o rozměrech 5 x 5 x 2,5 m. Hrací prostor je rozdělen na čtyři shodné rovnoramenné trojúhelníky, které vymezují prostor pro jednotlivé hráče. Na obvodových stěnách jsou za každým hráčem umístěny branky s citlivými elektronickými panely pro záznam gólů, jejichž počet se zobrazuje i na displejích. Hraje se na polotvrdé kožené žíněnce.\n\nPrůběh utkání je pak zaznamenávám pomocí kamer, které ho zároveň promítají na obrazovce před hřištěm.\n\nSixballové hřiště existuje v několika interiérových i exteriérových variantách, které se liší materiálem, designem, nebo počtem průhledných, či neprůhledných stěn.\n\nDůležitou součástí sportu je sixballový míč. Míč může být buď lehký pěnový - určen pro mladší hráče, nebo tvrdší a těžší - určen pro starší hráče a trénované sportovce. Samotní hráči pak nepotřebují žádné speciální vybavení, nebo oblečení.\n\nÚkolem každého hráče je dát co nejvíce gólů do branek soupeřů a zároveň ubránit tu svou. Vítězem se pak stává ten, který dostane nejméně gólů od svých protihráčů.\n\nHraje se na žíněnce vkleče nebo v tzv. \"\"dynamickém sedě\"\". Hráč se pohybuje po kolenou, plazením, kutálením, branku chrání celým tělem. Do míče se trefuje otevřenou dlaní tzv. \"„z voleje“\". Speciální variantou je pak hra ve stoje, pouze s pomocí nohou.\n\nMůže se využívat odrazu míče o zdi, podlahu i strop. Míč se nesmí zastavovat, chytat, zalehávat, nebo s ním driblovat (vedení míče pomocí opakovaných odrazů o zem). Jedná se o nekontaktní sport. Hráč tedy neopouští svůj vymezený prostor, ani se nemůže dotýkat protihráčů.\n\nHra probíhá bez přestávky 3 až 5 minut. (Důsledky za přestupky jsou udělovány až na konci zápasu).\n\nNa dodržování pravidel dohlíží rozhodčí, který v případě potřeby využívá i záznamu z kamer. Malý přestupek (\"úmyslné zalehnutí/sevření míče, úder pěstí, nadhození míče, kopnutí do míče, nebo postavení se\") znamená pro hráče připočtení 1 bodu. Velký přestupek (\"nesportovní chování\") vylučuje hráče ze hry.\n\nSixball hrají obvykle 4, nebo 8 hráčů najednou. Další variantou je hra pouze pro 2 hráče, v tomto případě se vedlejší elektronické branky vypnou.\n\nSixball může hrát každý ve věku od tří let. Určen je také těm, kteří bojují s handicapem, nebo se zotavují po utrpěném zranění.\nZároveň se osvědčil jako doplňkový sport pro aktivní sportovce a to zejména proto, že velmi dobře procvičuje nejen celé tělo, ale i rychlé reakce a soustředění.\n\nLidem s fyzickým handicapem, nebo lehčím mentálním postižením sixball přináší nejen pohyb a zábavu, ale také vytváří přirozený prostor k začleňování se do kolektivu.\n\nHraním sixballu se procvičuje fyzická kondice, postřeh, motorické dovednosti i schopnost soustředit se. Umožňuje tak budování zdraví, ale také přátelských vztahů mezi hráči a to napříč všemi věkovými kategoriemi. Přináší také nové příležitosti k začleňování handicapovaných, nebo zatraktivnění aktivního sportování u mladé generace. \n\nVýhodou hry je stálý pohyb v přirozené poloze těla - tzv. \"dynamickém sedě\", při kterém je hmotnost těla rozložena rovnoměrně do kolenního a bederního kloubu. Záda jsou nenásilnou formou udržována ve vzpřímené poloze. Hraní zabraňuje jednostrannému zatížení, udržuje a stimuluje přirozené procesy těla. Neustála změna pozice má pozitivní vliv na svalový systém, metabolismus, krevní oběh, nervový systém i správné držení páteře.\n\nSixball vznikl v roce 2014 na Slovensku, kde ho také 13 let vyvíjel a testoval Juraj Skript, ředitel ZŠ J. A. Komenského v Snine a československý reprezentant v zápasení.\n\nHlavním záměrem bylo vytvořit sport, který by atraktivní formou vrátil pohyb do škol. Do konce roku 2015 tak byla vystavěna trojice sixballových hřišť ve vybraných základních školách na Slovensku. Ukázalo se, že hraní sixballu v hodinách tělocviku, během přestávek i v rámci sportovních kroužků pozitivně působí na pozornost dětí a jejich koncentraci při výuce. Pedagogové dokonce zaznamenali pokles agresivního chování a projevů šikany. \n\nPrvní sixballové hřiště v České republice bylo postaveno v listopadu roku 2015 při příležitosti sportovního veletrhu Sport Life. Sixball se ale v České republice začal rozvíjet úplnou náhodou a to díky příběhu mladé dívky, která se na videu podělila se svojí zkušeností ze sixballové hry. Marjánka byla celý svůj život na vozíčku, přesto potřebovala nohy procvičovat a tak si mohla sixball na Slovensku vyzkoušet. Kromě toho, že jí hraní bavilo, cítila poprvé v životě svalovou horečku a to v nohách, v kterých doposud necítila vůbec nic. Příběh Marjánky natolik oslovil Mariána Dolinského, který se na základě této zkušenosti rozhodl Sixball zavést i v České republice. \n\nDíky tomu, se již během roku 2015 začal rozvíjet projekt na vytvoření sixballové sportovní ligy a stavbu série hřišť, jak na školách, tak ve sportovních, zábavných, či business centrech po celé České republice.\n\n"}
{"id": "1170375", "url": "https://cs.wikipedia.org/wiki?curid=1170375", "title": "Kvalitný materiál", "text": "Kvalitný materiál\n\nKvalitný materiál je studiové album bratislavské hiphopové skupiny H16 vydané vydavatelstvím Hip-Hop.sk a EMI. Album mělo původně vyjít v dubnu 2006 ve vydavatelství Hip-Hop.sk/Universal Music, ale kvůli problémům s vydavatelstvím Universal Music album nakonec vyšlo pod Hip-Hop.sk/EMI. Album obsahuje hosty jako Rytmus, Tina, Vec, Čistychov a Slipo (oba z petržalské skupiny LUZA) a o hudební produkci se postarali členové H16 Abe, Grimaso a Otecko, nebo i Vec a český DJ Wich. Album bylo nahráno ve studiu Creative Music House a o mix se postaral DJ Jazzy.\n\nAlbu předcházel dvojklip pro skladby Idem si svoje / Ide karta a rádio verze byla použita i na výběrovce Nejbr Hip-Hop mix 1. První informace o albu hovořily o jednom intru, 14 skladbách a jednom skitu. Skit nakonec nebyl použit na albu a byla přidána ještě jedna skladba.\n\nPilotním singlem z alba se stala skladba \"Nech vidia\" s hostem Rytmem. K skladbě byl natočen videoklip, o který se postarali Imagine Vision a který dosáhl úspěchu v pořadu Music One na Markíze, byl nasazen v hitparádě XXL na STV a jistý čas patřil mezi nejhranější klipy na hudební stanici Musicbox. Později byl zpřístupněn k volnému stažení na stránce www.hip-hop.sk\n\nPoslední videoklip byl natočený ke skladbě \"Zarábaj keš\" a členové H16 si v tomto klipu zkusili role prodavače hotdogů a roznášečů pizzy.\n\nNa skladbu \"Nejsom falošný\" byl učiněn remix, kde se kromě H16 objevili i Supercrooo a Vec. Remix se objevil na výběrovce Nejbr Hip-Hop mix 2.\n\nAlba se prodalo přes 7000 kopií a dostal ocenění - Platinovou desku. Album bylo také nominováno na cenu hudební akademie Aurel 2006 v kategorii Hip-Hop, ale cenu vyhrál Rytmus s albem Bengoro.\n\n"}
{"id": "1170376", "url": "https://cs.wikipedia.org/wiki?curid=1170376", "title": "Bolo raz jedno teliatko", "text": "Bolo raz jedno teliatko\n\nBolo raz jedno teliatko je československý animovaný seriál, který zobrazuje příběhy malého zvídavého telátka. Nakreslil ho a režíroval Zdeněk Ostrčil.\n\n"}
{"id": "1170377", "url": "https://cs.wikipedia.org/wiki?curid=1170377", "title": "Šumberova díra", "text": "Šumberova díra\n\nŠumberova díra je jeskyně, která se nachází v katastru obce Kanice v národní přírodní rezervaci Hádecká planinka, jež je součástí chráněné krajinné oblasti Moravský kras. Jeskyni je možné nalézt na vrcholu Šumbera, který leží severně od televizního vysílače na vrcholu Hádeckého kopce. Orientačním bodem je také památník S. K. Neumanna, který se nachází v těsné blízkosti jeskyně. V nevelké jeskyni Šumberova díra probíhal v minulosti archeologický a speleologický průzkum.\n"}
{"id": "1170378", "url": "https://cs.wikipedia.org/wiki?curid=1170378", "title": "Městské muzeum v Chotěboři", "text": "Městské muzeum v Chotěboři\n\nMěstské muzeum v Chotěboři (patřící pod příspěvkovou organizaci Cekus Chotěboř) je muzeum v Chotěboři. Sídlí v zámku Chotěboř na Riegrově ulici v Chotěboři.\n\nMuzeum bylo v Chotěboři založeno v roce 1885, 26. dubna byl obecním zastupitelstvem schválen \"Statut muzea města Chotěboře\" a tak bylo tehdejší \"Městské muzeum\" zřízeno jako zařízení města, město tak bylo vlastníkem sbírek a provozovatelem muzea. Velkou podporou pro vznikající muzeum byla tehdejší \"Občanská záložna\", která podporovala provoz muzea a také poskytla pro sbírky muzea místnost ve svém sídle, tam muzeum působilo až do roku 1933, zpočátku však byly sbírky umístěny v budově radnice na náměstí (nynější náměstí T. G. Masaryka). Městské muzeum byl spravováno devítičlenným kuratoriem, kdy předsedou byl purkmistr Chotěboře Felix Hubáček, později, 26. prosince 1885, byl založen \"Muzejní spolek\", kdy předsedou spolku byl Jan Václav Dobrzenský, místopředsedou byl také Felix Hubáček. Muzejní spolek i kuratorium zaniklo v roce 1911.\n\nPrvním správcem muzea byl Josef Václav Neudörfl, ten působil v muzeu až do své smrti v roce 1911, činnost muzea upadala, problémy byly primárně s umístěním sbírek a depozitu v budově \"Občanské záložny\". Po smrtí J. B. Neudörfla sbírky byly v neutěšeném stavu a městská rada byla požádána o asistenci s řešením situace. Dalším správcem muzea byl pak 7. listopadu 1911 ustanoven Čeněk Houba, ten uspořádal sbírky a založil inventář sbírek. V roce 1928 Čeněk Houba skončil na vlastní žádost s prací správce. Dalším správcem se 1. března 1929 stal učitel dějepisu gymnázia v Chotěboři Jan Ullmann, ten působil jako správce do roku 1945. Muzeum se v roce 1933 přestěhovalo z místnosti Občanské záložny do budovy radnice, kde muzejní místnost sloužila primárně jako depozitář, v těchto prostorech muzeum sídlilo do roku 1939. Posléze byla místnost předána do užívání německému vojsku a muzeum bylo přesunuto do skladu nářadí městské elektrárny (nyní budova v ulici Hromádky z Jistebnice, čp. 607), tam došlo k rozkradení a devastaci sbírek. V prostorách elektrárny muzeum sídlilo do roku 1948, kdy dostalo výpověď a nový správce (od roku 1945 Jaroslav Tichý) získal místnost v budově židovské modlitebny na Palackého třídě čp. 332, sbírky se tedy přesunuly do těchto prostor, nejcennější kusy však byly přesunuty do bytu správce a dalších pracovníků muzea.\n\nDalší stěhování proběhlo v roce 1952, kdy muzeum bylo přestěhováno do 1. patra zámku v Chotěboři, kdy tak muzeum konečně mohlo zpřístupnit svoje sbírky a zahájit výstavní činnost. V roce 1959 muzeum získalo prvního zaměstnance, na konci srpna 1964 byl správce muzea Tichý donucen vzdát se funkce správce a rozvoj muzea tak stagnoval. Od 1. září působil ve funkci správce a prvního placeného ředitele Karel Nejedlý, v roce 1966 získalo muzeum do správy celý zámek a ten tak prošel v první polovině 70. let rekonstrukcí exteriéru i interiéru a došlo také ke změnám, které upravili zámek pro potřeby výstavní a muzejní činnosti. V osmdesátých letech došlo k rozšíření a úpravě výstavních sálů a byla zpřístupněna zámecká kaple a oratoř.\n\nZámek byl v roce 1992 v restituci vrácen původním majitelům Dobrzenským, muzeum tak působí v zámku na základě nájemní smlouvy na dobu určitou do roku 2018. Rozšíření nájemní smlouvy bylo podepsáno v listopadu 2015 a muzeum tak bude působit dle této smlouvy v prostorách zámku do konce ledna 2019. Prvním porestitučním majitelem zámku byl Jan Maxmilián Dobřenský z Dobřenic, současným majitelem zámku je Jan Josef Dobřenský z Dobřenic.\n\nStálá expozice byla zrušena, nově vytvořena by měla být v roce 2016. Věnovat by se měla historii muzea, města osobnostem Chotěboře. Muzeum se věnuje výstavní činnosti a to tak, že organizuje minimálně 5 výstav každý rok.\n\n"}
{"id": "1170380", "url": "https://cs.wikipedia.org/wiki?curid=1170380", "title": "Brig o' Doon", "text": "Brig o' Doon\n\nBrig o 'Doon (známý také jako \"Auld Brig\" nebo \"Old Bridge of Doon\") je středověký obloukový most při skotském městě Ayr.\n\nMost byl postaven v 15. století, pravděpodobně kolem roku 1460. Podle historika Johna R. Humea ho dal postavit biskup James Kennedy, který zemřel v roce 1466, ale první písemná zmínka o mostě pochází z roku 1512. Most přemosťuje řeku Doon při Alloway, předměstí města Ayr. Hlavní rozpětí mostu má délku 22 m a vrchol oblouku se nachází 7.9 m nad řekou. \n\nV roce 1816 byl nedaleko od mostu Brig o 'Doon postaven nový most New Bridge of Doon, který slouží pro silniční dopravu\nStarý most dnes slouží pouze pro chodce.\n\nMost je známý i díky básni Roberta Burnse \"Tam o 'Shanter\" z roku 1791. V blízkosti se nachází i Burnsův památník s památnou zahradou ze začátku 19. století.\n\nStarý most je vyobrazen na skotské pětilibrové bankovce z roku 2007\n"}
{"id": "1170382", "url": "https://cs.wikipedia.org/wiki?curid=1170382", "title": "SN 1987A", "text": "SN 1987A\n\nSN 1987A je supernova na okraji mlhoviny Tarantule ve Velkém Magellanově oblaku (blízké trpasličí galaxii). Nachází se přibližně 51,4 kiloparseků (168 000 světelných let) od Země, tedy tak blízko, že byla na jižní polokouli viditelná pouhým okem. Je to zatím (2016) poslední pouhým okem pozorovaná supernova od objevu SN 1604, která se ovšem nachází mnohem blíže, přímo v Mléčné dráze. Světlo ze supernovy SN 1987A přiletělo k Zemi 23. února 1987 a jako první supernova v tomto roce dostala označení \"1987A\". V květnu dosáhla její hvězdná velikost hodnoty 3 mag a v dalších měsících postupně klesala. Pro moderní astronomy to byla první příležitost k podrobnému zkoumání výbuchu supernovy a její pozorování přineslo řadu podrobností o supernovách se zhrouceným jádrem. Zvláště důležité bylo přímé pozorování předpokládaného záření gama ve formě spektrálních čar radioaktivních jader kobaltu (Co a Co). Tím byla radioaktivní energie potvrzena jako zdroj dlouhodobého záření supernovy po jejím výbuchu.\n"}
{"id": "1170384", "url": "https://cs.wikipedia.org/wiki?curid=1170384", "title": "Anton Kadlec", "text": "Anton Kadlec\n\nAnton Kadlec (* 1953) je bývalý slovenský fotbalista, záložník.\n\nV československé lize hrál za Inter Bratislava. Nastoupil v 1 utkání. Gól nedal.\n\n\n"}
{"id": "1170388", "url": "https://cs.wikipedia.org/wiki?curid=1170388", "title": "William Muir", "text": "William Muir\n\nWilliam Muir (27. dubna 1819 Glasgow – 11. červenec 1905 Edinburgh) byl britský úředník, historik a islamista. Své historické práce věnoval především raným dějinám islámu. Mimo jiné je autorem termínu „satanské verše“.\n\nVětší část kariéry v letech 1837–1876 strávil ve vládních službách v Bengálsku a Indii, pak pracoval v letech 1876–1885 v Indické radě v Londýně a závěr kariéry strávil na Edinburské univerzitě.\n\nBratrem Williama Muira byl indolog John Muir.\n"}
{"id": "1170394", "url": "https://cs.wikipedia.org/wiki?curid=1170394", "title": "Vojtech Hornáček", "text": "Vojtech Hornáček\n\nVojtech Hornáček (* 1952) je bývalý slovenský fotbalový brankář.\n\nV československé lize hrál za Inter Bratislava. Nastoupil v 8 ligových utkáních. Byl náhradníkem Miroslava Kovaříka. Do Interu přišel v lednu 1974 z ČH Bratislava.\n\n\n"}
{"id": "1170395", "url": "https://cs.wikipedia.org/wiki?curid=1170395", "title": "Jozef Procházka", "text": "Jozef Procházka\n\nJozef Procházka (* 12. října 1949) je bývalý slovenský fotbalista, útočník.\n\nV československé lize hrál za Spartak Trnava. V lize gól nedal. Do ligové Trnavy přišel z Petržalky.\n\n"}
{"id": "1170417", "url": "https://cs.wikipedia.org/wiki?curid=1170417", "title": "Cornel Șerban", "text": "Cornel Șerban\n\nCornel Ilie Șerban, (* 24. srpna 1964) je bývalý rumunský zápasník – judista.\n\nPřipravoval se v bukurešťském policejním klubu SC Dinamo. Kvůli snědší pleti měl přezdívku \"Arab\". V roce 1984 nebyl nominován na olympijské hry v Los Angeles na úkor zkušenějšího Constantina Niculaeho. V roce 1986 ukončil vysokoškolská studia a upřednostnil práci agenta tajné policie Securitate. Později se pohyboval v různých funkcích na rumunském ministerstvu vnitra (DGIPI). V roce 2009 byl obviněn z korupce.\n\n"}
{"id": "1170418", "url": "https://cs.wikipedia.org/wiki?curid=1170418", "title": "Žabotinskij", "text": "Žabotinskij\n\nPříjmení Žabotinskij nese více osobností:\n\n"}
{"id": "1170420", "url": "https://cs.wikipedia.org/wiki?curid=1170420", "title": "David Jenkins", "text": "David Jenkins\n\nDavid Andrew Jenkins (* 25. května 1952 Pointe-à-Pierre) je bývalý britský sportovec, atlet, který se specializoval na běh na 400 m, mistr Evropy z roku 1971.\n\nV 19 letech jako čerstvý britský reprezentant nečekaně zvítězil v běhu na 400 metrů na evropském šampionátu v Helsinkách v roce 1971. Na olympiádě v Mnichově o rok později vybojoval se svými kolegy stříbrnou medaili ve štafetě na 4 x 400 metrů. Úspěšný byl rovněž na mistrovství Evropy v Římě v roce 1974. Doběhl druhý ve finále běhu na 400 metrů a byl finišmanem vítězné britské štafety na 4 x 400 metrů. Na olympiádě v Montrealu v roce 1976 postoupil do finále běhu na 400 metrů, kde doběhl sedmý. Stejného úspěchu dosáhl na olympiádě v Moskvě v roce 1980. Jeho posledním mezinárodním úspěchem byla stříbrná medaile na mistrovství Evropy v roce 1982 v Athénách ve štafetě na 4 x 400 metrů. Svůj osobní rekord na 400 metrů 44,93 vytvořil v roce 1975.\n\n"}
{"id": "1170421", "url": "https://cs.wikipedia.org/wiki?curid=1170421", "title": "Hannes Meyer", "text": "Hannes Meyer\n\nHans Emil \"Hannes\" Meyer (18. listopad 1889, Basilej – 19. červenec 1954, Crocifisso di Lugano) byl švýcarský architekt, představitel modernismu a funkcionalismu, spjatý s idejemi marxismu.\nNejprve se vyučil zedníkem, kresličem a stavbyvedoucím. Posléze navštěvoval “kurzy pro stavební nadšence“ na basilejské průmyslovce. Roku 1909 odjel do Berlína, kde začal pracovat v architektonické kanceláři Alberta Fröhlicha. Později přešel do kanceláře Emila Schaudta. Začal v Berlíně též navštěvovat večerní kurzy na uměleckoprůmyslové škole. Roku 1912 odjel do Londýna, kde studoval urbanismus v Bathu. Roku 1916 se stal asistentem architekta Georga Metzendorfa v Mnichově. V roce 1919 se vrátil do Basileje a začal se živit jako samostatný architekt a také jako učitel architektury. Roku 1928 byl jmenován ředitelem slavné desavské školy Bauhaus. O dva roky později však byl z politických důvodů - pro své levicové názory - odvolán. Vzápětí dostal pozvánku do Moskvy, kde se stal profesorem architektury na vysoké škole W.A.S.I. V Moskvě zůstal do roku 1936, kdy Stalin se Ždanovem začali prosazovat návrat ke klasicismu. Vrátil do Švýcarska a znovu začal pracovat jako architekt. V roce 1939 však byl pozván mexickým prezidentem Lazaro Cardonasem do Mexika, aby zde vedl nově založený Ústav pro výstavbu měst a plánování. Nabídku přijal a vedl tuto instituci do roku 1949. Tehdy se nadobro vrátil do Švýcarska. Zbytek života zasvětil psaní teoretických statí o architektuře. Jeho velkým tématem bylo kolektivní bydlení.\n\nJádro jeho architektonického díla spadá do let 1919 (návrat z Londýna do Basileje) až 1930 (odchod do Moskvy). Jedním z prvních slavných projektů bylo Sídliště Freidorf ve švýcarském městě Muttenz (1919-21). K nejslavnějším stavbám patří Palác Společnosti národů v Ženevě z roku 1927 či budova školy Peters-Schulhaus v Basileji ze stejného roku. V letech 1928-1930 postavil některé výrazné stavby v Bernau u Berlína, zejména tzv. Učitelské domy ADGB a Spolkovou školu ADGB. V sídle Bauhausu, v Desavě, zanechal stopu především svými pavlačovými domy na sídlišti Törten. Z pozdních prací bývá citován Družstevní útulek pro děti ve švýcarském městě Mümliswil.\n"}
{"id": "1170423", "url": "https://cs.wikipedia.org/wiki?curid=1170423", "title": "At-Taawoun FC", "text": "At-Taawoun FC\n\nAt-Taawoun Football Club uváděný i jako At-Taawon Football Club (arabsky: التعاون) je saúdskoarabský fotbalový klub založený roku 1956 se sídlem v Burajdě. Klub hraje saúdskou nejvyšší ligu, Saudi Pro League.\n\n"}
{"id": "1170428", "url": "https://cs.wikipedia.org/wiki?curid=1170428", "title": "Paul Alo'o Efoulou", "text": "Paul Alo'o Efoulou\n\nPaul Alo'o Efoulou (* 12. listopadu 1983) je kamerunský fotbalista hrající na postu útočníka, který v současnosti hraje za saúdskoarabský klub Al Taawoun FC.\n"}
{"id": "1170435", "url": "https://cs.wikipedia.org/wiki?curid=1170435", "title": "Atria", "text": "Atria\n\nAtria je nejjasnější hvězda souhvězdí Jižního trojúhelníku. Tvoří obrazec s hvězdami β a γ Trianguli Australis, po kterém bylo souhvězdí pojmenováno. Tradiční název hvězdy vznikl zkrácením Bayerova označení, stejně je tomu i u některých jiných hvězd jižní polokoule (například Acrux, Becrux (též Mimosa), Gacrux a Decrux v souhvězdí Jižního kříže.\n\nJedná se o obří hvězdu spektrální třídy K2. Její poloměr je asi 130krát větší než poloměr Slunce, umístěná doprostřed Sluneční soustavy by hvězda svým okrajem dosáhla téměř až k oběžné dráze Venuše.\n\nPravděpodobně je dvojhvězdou s druhou složkou spektrální třídy G0V, která má přibližně hmotnost Slunce a oběžnou dobu asi 130 let, obíhá ve vzdálenosti kolem 50 astronomických jednotek.\n\nHvězda je také umístěna na vlajce Brazílie, kde představuje stát Rio Grande do Sul.\n"}
{"id": "1170437", "url": "https://cs.wikipedia.org/wiki?curid=1170437", "title": "Queensferry Crossing", "text": "Queensferry Crossing\n\nQueensferry Crossing (dříve Forth Replacement Crossing) je název pro silniční most při skotském městě Edinburgh.\n\nVýstavba mostu byla zahájena v září 2011. Jde o třetí most postaveným v ústí zálivu Firth of Forth (prvním byl železniční Forth Rail Bridge a druhým byl silniční most Forth Road Bridge). Celková délka zavěšeného mostu je 2700 metrů. Výše tří pylonů je 207 metrů a maximální vzdálenost mezi nimi 650 metrů. Kvůli výstavbě mostu byl odstraněn maják z malého ostrova \"Beamer Rock\", na kterém byla později zahájena výstavba středního pylonu. Pro veřejnost byl most otevřen v srpnu 2017.\n"}
{"id": "1170445", "url": "https://cs.wikipedia.org/wiki?curid=1170445", "title": "Zaklínač 3: Divoký hon", "text": "Zaklínač 3: Divoký hon\n\nZaklínač 3: Divoký hon ( ', ') je RPG videohra s otevřeným světem, uzavření videoherní trilogie ze ságy o Zaklínači. Hru vyvinula a vydala společnost CD Projekt RED dne 19. května 2015 na platformy Microsoft Windows, PlayStation 4 a Xbox One.\n\nHráč je vybaven dvěma meči. Ocelový meč slouží pro boj s lidmi a zvířaty, zatímco speciální zaklínačský stříbrný meč pro boj s příšerami. Do hráčovy výbavy patří také kuše, kterou získá v první lokaci. Vedle zbraní používá Geralt také znamení, jakýsi druh magie. Zná jich celkem pět – Aard, Axii, Igni, Quen a Yrden. Aard vyvolá telekinetickou vlnu, Axii slouží k ovlivňování mysli nepřátel a civilistů, Igni vyvolá zážeh ohně, Quen vytvoří ochranný štít kolem zaklínače a Yrden zpomaluje nepřátelé v oblasti. Jako další podpora slouží nejrůznější bomby, pochutiny a lektvary, které si Geralt může sám vytvářet skrze užití alchymie.\n\nPři následování příběhu třetího \"Zaklínače\" se hráč také na pár chvil vtělí do Ciri a prožívá s ní tak některé události. Při hraní za Ciri však nemůže používat inventář či znamení, při boji má k dispozici pouze ocelový meč. Mise za Ciri jsou také striktně lineární.\n\nVývoj hry stál 81 miliónů USD.\n\nK základní hře vyšla dvě zásadní rozšíření \"Srdce z kamene\" (') a \"O víně a krvi\" (') a dalších 16 menších DLC nabízených zdarma. První dvojice DLC byla uvolněna již v den vydání 19. května 2015. Jednalo se o sadu temerského brnění a alternativní vousy a vlasy pro Geralta. Další DLC měla být uvolňovány vždy po dvou po jednom týdnu. Druhou dvojicí se stal bonusový úkol zabývající se ztracenými horníky a alternativní vzhled čarodějky Yennefer.\n\nNa českém webu \"Hrej.cz\" získala v recenzi Tomáše Krajči hodnocení 5/5: „\"Spojení desítky hodin dlouhé hlavní příběhové linky a obrovského množství dalšího zajímavého obsahu dělá ze Zaklínače 3 jednu z her s aktuálně nejlepším poměrem \"cena/výkon.\"\"“\n\nDalší český web \"Games.cz\" udělil skrze recenzi Miloše Bohoňka hodnocení 10/10.\n\nZa šest týdnů od uvedení na trh se prodalo přibližně 6 miliónů kopií.\n\nNa udílení videoherních cen \"The Game Awards\" pro rok 2015 vyhrál Zaklínač 3 v kategoriích Hra roku a Nejlepší RPG a její vývojáři ze studia CD Projekt RED byli vyhlášeni Vývojáři roku. V anketě INVAZE 2015 na českém webu \"Hrej.cz\" získala prvenství v hráči volených kategoriích Nejlepší RPG (62,90 % hlasů) a Absolutně nejlepší hra (41,61 % hlasů), DLC \"Srdce z kamene\" pak první místo v kategorii Nejlepší rozšíření (47,31 % hlasů). Ve skupině, ve které vybírala vítěze redakce webu, se umístila na třetím místě v kategoriích Nejlepší design a Nejlepší grafika. Nejlepším RPG roku byla vyhlášena v redakční části soutěže Best of 2015 na \"Games.cz\". V čtenářském hlasování obsadilo Geraltovo dobrodružství jednoznačné první místo v sekcích Hra roku a Nejlepší RPG, DLC Srdce z kamene pak taktéž první místo v kategorii Nejlepší DLC – datadisk, a to jak v redakční, tak i ve čtenářské části.\n\nRozšíření O víně a krvi se objevilo mezi pěticí nominovaných her v kategorii Nejlepší RPG na \"The Game Awards\" za rok 2016 a tuto kategorii nakonec vyhrálo.\n\n\n"}
{"id": "1170458", "url": "https://cs.wikipedia.org/wiki?curid=1170458", "title": "Epifan ze Salaminy", "text": "Epifan ze Salaminy\n\nEpifan ze Salaminy (řecky Ἐπιφάνιος, asi 315, Besanduk v Palestině – 403, Salamina na Kypru) byl kyperský biskup a církevní otec. Katolická a pravoslavná církev jej uctívají jako světce.\n\nNarodil se v židovské rodině, později však přijal křesťanskou víru. Rozhodl se žít jako poustevník. Byl velmi vzdělaný. Ovládal hebrejský, syrský, egyptský, řecký a latinský jazyk. V roce 333 inicioval založení kláštera v Eleutheropolis. Roku 367 se stal biskupem v Salamině na Kypru. Přes biskupské důstojenství nadále zachovával monastické zvyklosti, žil skromně a asketicky.\n\nUznával nauku o prvenství svatého Petra ve sboru apoštolů (na které má základ katolické papežství). Vymezoval se proti Origenovi, kterého považoval za heretika. Vystupoval rovněž proti Kolyrydiánům, sektářům, kteří měli nezdravě vyhrocenou úctu k Panně Marii. Rovněž však vystupoval proti Antydikomarianům, kteří naopak Pannu Marii považovali za zcela obyčejnou ženu.\n\nEpifan zemřel v roce 403. V katolické církvi je jeho památka připomínána 12. května.\n\n\n"}
{"id": "1170478", "url": "https://cs.wikipedia.org/wiki?curid=1170478", "title": "Union Bridge", "text": "Union Bridge\n\nUnion Bridge je visutý silniční most přes řeku Tweed na anglicko-skotských hranicích v blízkosti města Berwick-upon-Tweed. Most se nachází mezi obcemi Paxton a Horncliffe zhruba 6 km vzdušnou čarou na západ od Berwicku. Union Bridge je nejstarším existujícím visutým mostem ve Velké Británii a nejstarším visutým mostem na světě, který dodnes slouží pro silniční provoz.\n\nVýstavba mostu probíhala mezi srpnem 1819 a 16. červencem 1820 a autorem návrhu mostu byl průkopník v oblasti stavby visutých mostů Samuel Brown. Výstavba mostu stála 6449 liber. Otevřený byl deset dnů po dokončení. \n\nHlavní rozpětí mostu má délku 137 m a do dokončení velšského mostu Menai Suspension Bridge byly Union Bridge spolu s tibetským mostem Chushul Chakzam, jehož hlavní rozpětí mělo také délku 137 m, mosty s nejdelším rozpětím na světě. Mostovka, široká 5,5 m, byla opravována v letech 1871 a 1974. Původně se zde vybíralo mýtné; v roce 1883 bylo zrušeno a v roce 1952 byla zbořena celnice. \n\nMost byl uzavřen mezi březnem a srpnem 2007 kvůli opravám a v prosinci 2008 kvůli sesuvu svahu. \n"}
{"id": "1170479", "url": "https://cs.wikipedia.org/wiki?curid=1170479", "title": "240 (číslo)", "text": "240 (číslo)\n\nDvě stě čtyřicet je přirozené číslo, které následuje po čísle dvě stě třicet devět a předchází číslu dvě stě čtyřicet jedna. Římskými číslicemi se zapisuje CCXL.\n\n\n\n\nSilnice II/240 je česká silnice II. třídy vedoucí na trase Praha-Střešovice – Horoměřice – Kralupy nad Vltavou – Velvary – Černuc – Roudnice nad Labem – Polepy – Liběšice – Horní Vysoké – Verneřice – Františkov nad Ploučnicí\n\n\n"}
{"id": "1170480", "url": "https://cs.wikipedia.org/wiki?curid=1170480", "title": "241 (číslo)", "text": "241 (číslo)\n\nDvě stě čtyřicet jedna je přirozené číslo, které následuje po čísle dvě stě čtyřicet a předchází číslu dvě stě čtyřicet dva. Římskými číslicemi se zapisuje CCXLI.\n\n\n\nSilnice II/241 je česká silnice II. třídy vedoucí na trase Praha-Sedlec – Černý Vůl\n\n\n"}
{"id": "1170483", "url": "https://cs.wikipedia.org/wiki?curid=1170483", "title": "242 (číslo)", "text": "242 (číslo)\n\nDvě stě čtyřicet dva je přirozené číslo, které následuje po čísle dvě stě čtyřicet jedna a předchází číslu dvě stě čtyřicet tři. Římskými číslicemi se zapisuje CCXLII.\n\n\n\n\nSilnice II/242 je česká silnice II. třídy vedoucí na trase Praha-Sedlec – Roztoky\n\n\n"}
{"id": "1170484", "url": "https://cs.wikipedia.org/wiki?curid=1170484", "title": "Informační horizont", "text": "Informační horizont\n\nInformační horizont je definován jako soubor informačních zdrojů, které má člověk k dispozici při vyhledávání informací. Vyvstává jako vějíř možností, kterou cestou postupovat při uspokojování informační potřeby a je součástí orientačního stádia informačního chování člověka. Informační zdroje v informačním horizontu chápeme v co nejširším smyslu slova. Každý člověk má svůj vlastní informační horizont. Může obsahovat osoby a sociální sítě, vyhledávací nástroje, webové stránky, knihovny, databáze, systémy na experimentování a pozorování, dokumenty v různých formách a formátech (knihy, časopisy, videozáznamy, sborníky). Při vytváření mapy informačního horizontu hrají důležitou roli doporučení expertů (učitelé, školitelé) a kolegů. Interakce s jinými lidmi poukazují na hodnotu zdrojů v našem informačním horizontu a mění ho. Například pokud učitel doporučuje určitý zdroj studentovi, pozitivně ovlivní jeho informační horizont. Informační zdroje v informačním horizontu se kategorizovány i na počáteční zdroje, doporučující zdroje, zdroje na zúžení problému a finální zdroje. Kritériem je nejen časový postup při využívání jednotlivých druhů zdrojů, ale i postup od orientačního (referenčního) stadia vyhledávání k hloubkovému, zaměřenému a analytickému. Na základě výzkumů informačního chování lze informační horizonty rozdělit na relativně stabilní horizonty, které odrážejí stabilní preference člověka při hodnocení zdrojů v různých situacích a na dynamické horizonty, které jsou závislé na problému a situace.\n\nPokud si chceme vytvořit informační horizont jako začátek vyhledávání, měli bychom popsat specifické situace, které nás podněcují k hledání informací. Nejdůležitější je kontext obsahující studijní úkol, vědecký problém či projekt. Podrobněji si třeba určit zejména typy vhodných informací, typy informačních zdrojů, odpovědět na otázku proč právě konkrétní typy zdrojů a informací mohou řešit náš informační problém. Také je vhodné určit si posloupnost využití informačních zdrojů a pořadí důležitosti typů informací. Často se využívá dělení informací na důležité, méně důležité, okrajové. Při určování a znázorňování informačního horizontu nám pomáhá zejména nedávná zkušenost s využíváním informací a zdrojů. V paměti máme zaznamenány úspěšné strategie, které jsme použili při řešení předchozích informačních problémů, zejména způsob využití a případné chyby, kterým se chceme vyhnout. Proto při metodě popisu informačního horizontu výzkumníci žádají účastníky, aby popsali i situace, kdy bylo těžké (anebo lehké) najít informace a kdy byli spokojeni, případně nespokojení při hledání informací.\n\nPři každodenním informačním chování jsou definovány horizonty informačních zdrojů. Tyto horizonty vznikají v širším kontextu tzv. vnímaného informačního prostředí. Člověk při vytváření informačního horizontu přistupuje k informačním zdrojům selektivně, a při tom posuzuje možnou relevanci informačního zdroje. Rozlišují se v horizontu informačních zdrojů do tří zón:\nInformační horizont je zde vlastně úhlem pohledu při plánování vyhledávání a využívání informací. Můžeme ho nazvat i \"myšlenkovým okem\".\n"}
{"id": "1170487", "url": "https://cs.wikipedia.org/wiki?curid=1170487", "title": "243 (číslo)", "text": "243 (číslo)\n\nDvě stě čtyřicet tři je přirozené číslo, které následuje po čísle dvě stě čtyřicet dva a předchází číslu dvě stě čtyřicet čtyři. Římskými číslicemi se zapisuje CCXLIII.\n\n\n\n\nSilnice II/243 je česká silnice II. třídy vedoucí na trase Praha-Ďáblice – Líbeznice\n\n\n"}
{"id": "1170488", "url": "https://cs.wikipedia.org/wiki?curid=1170488", "title": "Bad Berleburg", "text": "Bad Berleburg\n\nBad Berleburg je město v okrese Siegen-Wittgenstein, spolkové zemi Severní Porýní-Vestfálsko v Německo. Podle katastrální výměry půdy se jedná o jedno z největších německých měst. Bad Berleburg se nachází asi 30 km od města Siegen a přibližně 35 km od Marburgu. V roce 2014 mělo město 19 515 obyvatel.\n\nBad Berleburg leží v severovýchodní části okresu Siegen-Wittgenstein ve středu vrchoviny Rothaar. Město leží velmi blízko hranice s okresem Olpe. Na severu je město ohraničeno okresem Hochsauerland. Na jihu pak Bad Berleburg hraničí s Bad Laasphenem a na jihozápadě s Erndtebrückem. Říčka Odeborn taktéž protéká Bad Berleburgem a pokračuje dále na jih, kde se vlévá do řeky Eder.\n\nK Bad Berleburgu od roku 1975 patří i tyto vesnice:\n\nArcheologické nálezy potvrzují, že areál dnešního Bad Berleburgu byl osídlen již v 7. století př. n. l.. Na kopcích obcí Aue, Dotzlar a Wemlighausen jsou z té doby pozůstatky kruhových tvrzí. Nicméně, o dalších možných obyvatelích se nic neví a to až do doby 8. století n. l., kdy se objevili první záznamy o obci. Tehdy roku 800 a později 802, se objevili záznamy o obcích, které dnes pod Bad Berleburg spadají; Arfeld a Raumland. Další dokumenty, tentokrát z roku 1059, již uvádějí i obce Alertshausen, Beddelhausen, Elsoff a Schwarzenau. Obce Widechinstein byla poprvé uvedena o století později, roku 1174. Samotný Bad Berleburg, tehdy ještě pod názvem Berleburg, je datován do roku 1258, kdy se toto označení objevuje ve spisech kláštera Grafschaft. Na území tohoto města byl zámek, který od 30. března 1258 patřil hraběti Siegfriedovi I. Po něm přešel zámek na Siegfrieda II., jenže ten byl poslední z rodu a když zemřel, dědictví přešlo na jeho zetě Salentina von Sayna, zakládajícího člena rodu Sayn-Wittgenstein.\n\nV roce 1488 a poté znovu roku 1522 město zachvátily velké požáry. Až do roku 1605 se neobjevují další dokumenty, až toho roku, když zemřel hrabě Ludvík, se město stalo hlavním centrem hrabství Sayn-Wittgenstein-Berleburg, kde pobývali především radikální pietisté. V letech 1726 až 1742 byla vytištěna známá \"Berleburská bible\".\n\nPo postavení železnice v roce 1911 dorazila do Berleburgu i vlna industrializace, i když bylo celé město nadále zaměřené především na výrobky ze dřeva. Na jiný druh průmyslu město přešlo až po druhé světové válce. Po své příjemné klima bylo město od roku 1935 nazývání \"klimatické lázně\". Roku 1951 zde bylo založeno \"Kneippovo lázeňské sdružení\". První rok od otevření lázní zde přenocovalo přes 11 000 lidí a město se stalo jedním z největších lázeńských měst v Německu. Od roku 1971 se město oficiálně jmenuje \"Bad Berleburg\".\n\nV roce 1998 měl Bad Berleburg podle sčítání lidu 21 177 obyvatel, o rok později to bylo 21 190 a roku 2000 21 219 obyvatel. Od té doby počet obyvatel pouze klesal; v roce 2001 21 135 obyvatel, roku 2003 už pouze 20 884 obyvatel a pokles byl zaznamenán i roku 2004, kdy zde trvale žilo 20 794 obyvatel. Ke 31. prosinci 2014 žilo v Bad Berleburgu již pouze 19 515, což je oproti roku 1998 pokles o téměř dvě tisíce.\n\n\n"}
{"id": "1170493", "url": "https://cs.wikipedia.org/wiki?curid=1170493", "title": "Let ČSA 584", "text": "Let ČSA 584\n\nLet ČSA 584 směřoval 21. prosince 1948 z Prahy do Lodu. Před dalším mezipřistáním v Athénách se pilot ve špatném počasí a s blížícím se soumrakem rozhodl neletět přímo do Athén, ale obletem Peloponésu se vyhnout bouři. Za špatné viditelnosti se zřítil nedaleko města Pylos. Protože v tu dobu probíhala občanská válka v Řecku, objevily se spekulace o sestřelení letadla ze země poté, co povstalci mylně interpretovali v nouzi vystřelené světlice. Důkazy potvrzující tuto hypotézu však nalezeny nebyly. Místo pádu letadla bylo lokalizováno až v následujících dnech americkým vojenským průzkumným letadlem. Záchranáři dorazili pod vojenskou ochranou na místo 23. prosince a nalezli všechny osoby na palubě mrtvé a okradené.\n\nLetoun Douglas C-47A-20-DK (u RAF označovaný jako Dakota), je vojenskou verzí civilního letounu DC-3. První let stroje sériového čísla 12894 se uskutečnil v roce 1944, posléze sloužil u vzdušných sil USA pod č.42-93028. V roce 1946 jej získaly ČSA a 14. dubna 1947 se uskutečnil první vzlet na území Československa. Obdržel imatrikulaci OK-WDN a provozní číslo dopravce 14. Tento typ byl v době nehody páteřním strojem ČSA. Měl 21 míst pro cestujících, pětičlennou posádku a dolet přibližně 2500km.\n\nV osudný den byl velitelem letounu 32letý Václav Foglar, druhým pilotem 24letý Miroslav Churáň, oba bývalí angličtí letci. Radiooperátorem a navigátorem byl 39letý Jaroslav Kuchař, palubním mechanikem 41letý Karol Hudeček a palubní průvodčí 30letá Vlasta Božinová. \n\nLet na trase Praha – Řím – Athény – Lod vzlétl z Prahy v 11:46. Letový plán počítal s letem za viditelnosti, ovšem vzhledem k očekávaným meteorologickým podmínkám a k tomu, že se odehrával i za tmy, bylo by bezpečnější a vhodnější uvažovat let podle přístrojů. Na prvním úseku letu se neudálo nic mimořádného kromě toho, že z Říma odlétal stroj s menším zpožděním. Dále měl stroj podle letového plánu přeletět Jaderské moře a nad Korintským zálivem (tj. mezi Peloponésem a evropskou pevninou) pokračovat do Athén. Tento koridor nebyl podle řeckých NOTAMů kapitán oprávněn měnit. \nPravděpodobně špatné počasí nad zálivem vedlo kapitána k rozhodnutí obletět tuto oblast jižně a vydal se na jih Peloponesu, aniž by o svém úmyslu informoval aténské Řízení letového provozu. Postupně zřejmě úplně ztratil orientaci, neboť hlásil polohy, později vyhodnocené jako nemožné, opakovaně žádal o zaměření polohy Athénami, sklesal až na cca 1 km, aby se dostal pod mraky. Radiový signál Athén se postupně ztrácel, pilot ještě vystřelil několik červených světlic jako signál nouze, neboť tísňové radiové volání už Athény neslyšely. Poslední zaznamenaná zpráva s řídícím obsahovala pokyn stoupat do 10000 stop (3 km) v čase 16:40 UTC.\n\nV plné cestovní rychlosti, za tmy a oblačnosti, narazil letoun ve výšce 1200 m do úbočí hory Megali Lake v pohoří Taygetos, 15 km severovýchodně od města Calamai. Letoun se roztříštil, vznikl požár a všechny osoby na palubě na místě zahynuly. Po letadle bylo vyhlášeno pátrání, ale trvalo dva dny, než byly trosky objeveny a další den, než se na místo dostaly záchranné týmy s asistencí armády.\n"}
{"id": "1170498", "url": "https://cs.wikipedia.org/wiki?curid=1170498", "title": "Michail Chergiani", "text": "Michail Chergiani\n\nMichail Vissarionovič Chergiani (; ; ) (20. března 1932 Mestia, Gruzie, Sovětský svaz – 4. července 1969 Monte Civetta, Itálie) byl legendární gruzínský (ruský) horolezec, přezdívaný \"Skalní tygr\". \"(Jako rok narození je uváděno 1932 a 1935, úmrtí 1969 a 1971.)\"\n\n\"Čchumlian (Čchvimlian, Čchvimlid) Khergiani (Kerghiani, Chergiani, Kerghiani, Hergiani)\" pocházel z horského městečka ve Svanetii, kde má dosud také muzeum. Fyzickou kondici si udržoval běháním a poskakováním po balvanech a horskými výstupy. Třikrát vyhrál mistrovství SSSR v horolezectví, za éry nejznámějšího ruského horolezeckého cvičitele Vitalije Abalakova byl vedoucím horolezeckého výcvikového tábora a členem horské služby. Byl autorem mnoha vážných prvovýstupů na Kavkaze a Pamíru. Účastnil se prvních mezinárodních setkání horolezců ve Francii, Itálii a ve Spojeném království, kde získal svými výkony obdiv nejslavnějších himálajských horolezců. Tehdejší československé horolezce ovlivnil natolik, že při svých následných výpravách na Kavkaz přelézali jeho horské cesty.\n\nZemřel spolu se svým spolulezcem po pádu v italských Dolomitech při výstupu na Cimu su Alto (Monte Civetta), kde jim padající kámen přesekl lano (tehdy ještě nepoužívali dvě). Nedaleko působící vojenský oddíl poté na jejich počest vypálil salvu. O jeho životě napsal knihu ruský spisovatel Jurij Burlakov, byla přeložená také do češtiny.\n\n\n\n\n\n"}
{"id": "1170499", "url": "https://cs.wikipedia.org/wiki?curid=1170499", "title": "Olli Huttunen", "text": "Olli Huttunen\n\nOlavi \"Olli\" Huttunen (* 4. srpna 1960, Kajaani, Finsko) je bývalý finský fotbalový brankář a reprezentant a později fotbalový trenér. Celou svou hráčskou kariéru strávil ve finském klubu FC Haka.\n\nV letech 1982 a 1984 získal ve Finsku ocenění Fotbalista roku. \n\n\nV A-mužstvu Finska debutoval 30. 11. 1980 v přátelském střetnutí v La Paz proti reprezentaci Bolívie (porážka 0:3). Celkem odchytal v letech 1980–1992 ve finském národním týmu 61 utkání.\n\nJako hlavní trenér vedl finské kluby Vaasan Palloseura (VPS) a FC Haka, a také A-mužstvo Finska.\n\n"}
{"id": "1170502", "url": "https://cs.wikipedia.org/wiki?curid=1170502", "title": "Cinecittà", "text": "Cinecittà\n\nCinecittà (doslova \"Filmové město\") je filmové studio ležící na via Tuscolana na jihovýchodním okraji Říma. Nachází se v něm dvacet dva hal sloužících k natáčení i postprodukci, zaujímá rozlohu čtyřiceti hektarů a je střediskem italské kinematografie, vznikly v něm více než tři tisíce filmů (z toho 47 získalo Oscara) a televizních pořadů.\n\nCinecittà byla založena v roce 1937 jako propagandistický nástroj fašistického režimu, v tomto duchu ji také vedl první ředitel Luigi Freddi. Ateliéry byly vážně poškozeny bombardováním za druhé světové války, později sloužil areál k ubytování válečných uprchlíků. Rozvoj nastal v padesátých letech, kdy zde nejen natáčeli přední italští režiséři jako Federico Fellini nebo Luchino Visconti, ale studio začaly využívat i americké produkce pro velkofilmy jako \"Quo vadis?\" (1951), \"Ben Hur\" (1959) nebo \"Kleopatra\" (1963). Cinecittà proto získala přezdívku \"Hollywood nad Tiberou\". Od šedesátých letech převládly filmy žánrů peplum a spaghetti western, ateliéry také začaly v rostoucí míře sloužit televizní produkci. Úpadek italského filmu vedl ke ztrátovosti studia, v roce 1997 byla Cinecittà privatizována. Z významných počinů, které zde vznikly v 21. století, lze uvést film \"Gangy New Yorku\" nebo koprodukční televizní historický seriál \"Řím\". V srpnu 2007 poškodil část komplexu velký požár. V roce 2012 proběhly protesty filmařů proti záměru vlastníka utlumit filmovou výrobu ve prospěch komerčně slibnějších projektů.\n\nV roce 2014 byla nevyužívaná část ateliérů přebudována na zábavní tematický park \"Cinecittà World\". Pro návštěvníky areálu je určena stejnojmenná stanice na lince A římského metra.\n\n"}
{"id": "1170523", "url": "https://cs.wikipedia.org/wiki?curid=1170523", "title": "Johann Peter Kirsch", "text": "Johann Peter Kirsch\n\nJohann Peter Kirsch (3. listopadu 1861 Dippach, Lucembursko – 4. února 1941 Řím) byl církevní historik a křesťanský archeolog.\n\nKirsch byl v letech 1888-1890 vedoucím Historického ústavu \"Görres-Gesellschaft\" v Římě. V letech 1890-1932 působil jako profesor patrologie a křesťanské archeologie na univerzitě ve Fribourgu (Švýcarsko). Od roku 1925 byl vedoucím Papežského institutu Archeologia Cristiana ( \"Pontificio Istituto di Archeologia Cristiana\").\n\n\n\n"}
{"id": "1170525", "url": "https://cs.wikipedia.org/wiki?curid=1170525", "title": "Roswitha", "text": "Roswitha\n\nRoswitha je staré německé ženské křestní jméno.\nŽenské křestní jméno Roswitha má svůj původ v staré horní němčině a v dalších germánských jazycích. Jméno lze rozdělit na složky \"hroud\" a \"swiths\". \"Hroud\" znamená ve staré horní němčině sláva a význam slova \"swiths\" je silná. Tak Roswitha je slavná silou, či silná ve slávě.\n\nDalšími velmi starými verzemi jména jsou: Hrotsvitha, Rosweidis, Hroswitha a Roswita. Ve zkrácené podobě jsou to jména Rosi nebo Rossi.\n\nNa území České republiky byla od roku 1898, od kterého existují statistiky, nejčastěji používána verze Rosvita, Roswitha nebo Roswita. Do roku 1945 se jednalo o jméno vzácné, od roku 1945 toto jméno prakticky vymizelo (39 pojmenovaných od roku 1946 do roku 2013).\n\nMužská varianta jména Roswitha není známa. Ve staré horní němčině se vyskytuje jméno Roswin. To je ale odvozeno od jiného základu \"hroswini\", což znamená \"milovník koní\".\n\n\n\n"}
{"id": "1170526", "url": "https://cs.wikipedia.org/wiki?curid=1170526", "title": "Marko Živković (1994)", "text": "Marko Živković (1994)\n\nMarko Živković (srbskou cyrilicí Марко Живковић; * 17. května 1994, Smederevo, Svazová republika Jugoslávie) je srbský fotbalový obránce, od ledna 2016 hráč slovenského klubu DAC Dunajská Streda.\n\n\n"}
{"id": "1170531", "url": "https://cs.wikipedia.org/wiki?curid=1170531", "title": "Jörgen Häggqvist", "text": "Jörgen Häggqvist\n\nJörgen Häggqvist (* 9. července 1962 Göteborg, Švédsko) je bývalý švédský zápasník – judista.\n\nJudu se věnoval od mládí v rodném Göteborgu. Na mezinárodní úroveň se dostal ve spolupráci s polským trenérem a olympijským medailistou Antoni Zajkowskim, který v osmdesátých letech ve Švédsku působil. V roce 1985 korunoval dobrou přípravu ziskem první švédské medaile z mistrovství Evropy mezi muži. Na tento úspěch navázal až po 25 letech Marcus Nyman. Olympijských her se účastnil dvakrát, v Los Angeles v roce 1984 i v Barceloně v roce 1992 byl vyřazen v první fázi turnaje.\n\n"}
{"id": "1170534", "url": "https://cs.wikipedia.org/wiki?curid=1170534", "title": "Danylo Stachura", "text": "Danylo Stachura\n\nDanylo Stachura, cyrilicí Данило Стахура (21. prosince 1860 Polany, dnes Okres Jasło – 20. prosince 1938 Praha), byl rakouský právník a politik ukrajinské (rusínské) národnosti z Haliče, na počátku 20. století poslanec Říšské rady, v meziválečném období žil v Československu.\n\nPocházel z rodiny soukromého úředníka. Vystudoval gymnázium v Přemyšli a absolvoval práva na Lvovské univerzitě. Jako advokátní koncipient pracoval v Ternopilu. V době působení v parlamentu je profesně uváděn jako advokát v Sambiru.\n\nByl veřejně a politicky aktivní. Byl předsedou politického spolku Okružna rada a spolku Prosvita v Sambiru. Uvádí se rovněž jako předseda místní společenské organizace \"Ukrajinska besida\". Patřil do Ukrajinské národně demokratické strany.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 67.\n\nV době svého působení na Říšské radě je uváděn coby člen Ukrajinské národně demokratické strany. Po volbách roku 1907 byl na Říšské radě členem Rusínského klubu.\n\nNa počátku první světové války se stal členem Ukrajinské národní rady ve Lvově a byl roku 1914 odtud odvlečen ruskými vojsky do Simbirsku, kde byl držen po tři roky. Po návratu působil v letech 1918–1919 jako starosta Sambiru.\n\nPozději se přestěhoval na Podkarpatskou Rus, kde působil jako soudce. Byl soudcem krajského soudu v Berehovu a podílel se na činnosti místních poboček spolku Prosvita. Po odchodu do penze pobýval v Užhorodu. Měl dva syny, Romana a Mychajla. Oba pracovali jako advokáti na Podkarpatské Rusi.\n\nZemřel v prosinci 1938 v Praze krátce poté, co sem dorazil z Perečína (předtím bydlel v Užhorodu, na podzim 1938 zabraném Maďarskem). Zemřel náhle v bytě své dcery na Žižkově.\n"}
{"id": "1170539", "url": "https://cs.wikipedia.org/wiki?curid=1170539", "title": "Dálniční křižovatka Deggendorf", "text": "Dálniční křižovatka Deggendorf\n\nAutobahnkreuz Deggendorf (zkráceně též Kreuz Deggendorf; zkratka AK Deggendorf) je křižovatka dálnice A 3 s dálnicí A 92 v Německu. Nachází se ve spolkové zemi Bavorsko u města Deggendorf.\n\nDálniční křižovatka leží na území města Deggendorf. Je vzdálena zhruba 2 km jihozápadně od středu města. V blízkosti křižovatky se jihozápadním směrem nachází město Plattling. Křižovatka se nachází na rozhraní Hornofalcko-bavorského lesa a Dolnobavorské pahorkatiny a Isarsko-Innské štěrkové plošiny. Je umístěna v těsné blízkosti soutoku řek Dunaje a Isaru, který se nachází východně od křižovatky. Okolí řeky Isaru při jejím ústí do Dunaje tvoří přírodní rezervaci Isarmündung. To, že křižovatka leží mezi dvěma významnými řekami a u jejich soutoku, bylo příčinou, jejímu rozsáhlému zaplavení během povodní v roce 2013.\n\nNejbližší větší města jsou Regensburg (asi 70 km po dálnici A 3 na severozápad), Passau (asi 50 km po dálnici A 3 na jihovýchod) a München (asi 140 km po dálnici A 92 na jihozápad).\n\nDálniční křižovatka Deggendorf je mimoúrovňová křižovatka dálnice A 3, procházející severozápado-jihovýchodním směrem (Elten - Oberhausen - Köln - Frankfurt am Main - Nürnberg - Passau) a dálnice A 92, procházející západo-východním směrem (München - Landshut - Deggendorf). Současně se na ní kříží i evropská silnice E53, a to jihozápado-severovýchodním směrem, a evropská silnice E56 procházející křižovatkou severozápadním-jihovýchodním směrem. Na dálnici A 3 je křižovatka označena jako sjezd 110 a na dálnici A 92 jako sjezd 24.\n\nKřižovatka je postavena jako čtyřlístková čtyřramenná mimoúrovňová křižovatka.\n\nAčkoliv se s dnešní dálnicí A 3, coby spojnicí Porýní s jižním Bavorskem a s Rakouskem počítalo již od prvních úvah o vybudování dálniční sítě v Německu, tak o dálniční křižovatce u města Deggendorf se začalo uvažovat až spolu s dálničním tahem spojujícím Mnichov s městy Landshut a Deggendorf. Stavba křižovatky začala v roce 1968 spolu s navazujícím úseky dálnice A 3 (Deggendorf - Hengersberg) a A 92 (Deggendorf - Deggendorf, město). Zcela zprovozněna byla křižovatka v roce 1979.\n\nDálniční křižovatkou Deggendorf projede v průměru 39 200 vozidel denně.\n\n\"Mapa použitá v tomto článku byla vytvořena z mapových podkladů OpenStreetMap.org (© OpenStreetMap contributors, Licence).\"\n"}
{"id": "1170541", "url": "https://cs.wikipedia.org/wiki?curid=1170541", "title": "Tymotej Staruch", "text": "Tymotej Staruch\n\nTymotej Staruch, cyrilicí Тимотей Старух (27. prosince 1860 Bereżnica Wyżna – 21. dubna 1923 Berežany), byl rakouský politik ukrajinské (rusínské) národnosti z Haliče, na počátku 20. století poslanec Říšské rady.\n\nSloužil v rakousko-uherské armádě, potom u četnictva. Byl starostou obce. V roce 1896 byl penzionován a usadil se ve vsi Zolota Sloboda. V době svého působení v parlamentu je profesně uváděn jako zemědělec v obci Sloboda.\n\nByl veřejně a politicky aktivní. Patřil do Ukrajinské národně demokratické strany. Od roku 1902 zasedal v jejím širším výboru. V roce 1908 se stal poslancem Haličského zemského sněmu.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 66. Mandát obhájil ve volbách do Říšské rady roku 1911.\n\nV době svého působení na Říšské radě je uváděn coby člen Ukrajinské národně demokratické strany. Po volbách roku 1907 byl na Říšské radě členem Rusínského klubu, po volbách roku 1911 členem klubu Ukrajinské parlamentní zastoupení.\n\nPo vypuknutí první světové války organizoval nábor do ukrajinských jednotek. Roku 1915 byl odvlečen ruskými vojsky na Sibiř. Propuštěn byl roku 1917. Po válce byl komisařem v Berežanech. Během krátké existence Západoukrajinské lidové republiky působil jako člen Ukrajinské národní rady. V lednu 1919 se účastnil kongresu práce v Kyjevě. V dubnu 1919 byl zvolen oblastním místopředsedou Ukrajinské národní strany práce (tzv. trudová strana). V roce 1920 byl zatčen polskými úřady a vězněn v Berežanech, později ve Lvově. V lednu 1921 byl pro nemoc propuštěn na svobodu.\n\nJeho otec Mychajlo Staruch byl poslancem Haličského zemského sněmu. V politice působil i jeho bratr Antin Staruch (1856–1938). Syn Tymoteje Starucha Jaroslav Staruch (1910–1947) byl aktivní v ukrajinských politických a odbojových organizacích.\n"}
{"id": "1170542", "url": "https://cs.wikipedia.org/wiki?curid=1170542", "title": "Sallie Ann Jarrett", "text": "Sallie Ann Jarrett\n\nSallie Ann Jarrett známá pouze jako Sallie (1861 − 6. února 1865) byla fenka anglického bulteriéra, známá především jako maskot 11. pensylváského dobrovolnického pěšího pluku působícího v letech 1861 až 1865 ve válce Severu proti Jihu.\n\nSallie se narodila na začátku války v roce 1861, přesné datum není známé. Byli jí asi čtyři týdny, když ji do tábora přinesl neznámý civilista z blízké obce West Chester. Žíhaného štěněte plemene anglický bulteriér se ujal nadporučík William R. Terry a domovem Sallie se tak stal vojenský stan. Celý její život byl životu v táboře podřízený, s ostatními vojáky cvičila, jedla i spala.\n\nPrvní bitva, které se Sallie účastnila, se odehrála v roce 1862 u hory Cedar. Pak následovaly další bitvy; u Antietam, Fredericksburgu a Chancellorsville. Ve všech bitvách se většinou nacházela v první linii, jejím úkolem bylo nejen odstrašení soupeřů, ale byla cvičena i pro jejich zabíjení. Na jaře roku 1863 se pensylvánský pěší pluk účastnil vojenské přehlídky, feny hrdě pochodující vedle vojáků si všiml i prezident Abraham Lincoln, podle vyprávění před ní dokonce smekl cylindr.\n\nNa začátku července 1863 se odehrála bitva u Gettysburgu. Již během prvního dne utrpěl 11. pluk velké ztráty a byl nucen ustoupit. V nastalém zmatku se Sallie ztratila, tři vojáci ji několik hodin hledali a když už se zdálo, že ji nenajdou, sama se objevila. Byla také zasláblá a to i přesto, že bylo pryč jen několik hodin. Pravděpodobně zůstávala u jejích přátel z řad vojáků, kteří zemřeli.\n\nV květnu roku 1864 byla Sallie zraněna v bitvě u Wilderness. Jednalo se o tržné zranění krku, pravděpodobnost přežití byla jen malá. Sallie se nakonec uzdravila a pokračovala stále v čele pluku. O necelý rok později, 6. února 1865, ale přišla její poslední bitva. Byla to bitva u Hatcherʼs Run a Sallie se nacházela v té největší vřavě, v první linii. Jedna z vystřelených kulek si našla svůj cíl a to hlavu Sallie. Fenka zemřela okamžitě a přestože pluk byl stále pod palbou, několik vojáků se ji vydalo ihned pohřbít. Zpočátku se zdálo, že Sallie zemřela bez potomků, malým překvapením pro nadporučíka Terryho ale bylo nalezení několika štěňat v dutině stromu. Podle vzhledu se dalo soudit, že jejich matkou byla právě Sallie, avšak vojáci ani Terry netušili, že je fena vůbec březí. Nalezená štěňata byla rozdána místním.\n\nSallie Ann Jarrett zemřela několik měsíců před koncem války. V roce 1899 byl přesně na místně Salliina pohřbení odhalen pomník padlým členům nejen 11. pluku. Na jeho podstavci leží žulová socha Sallie.\n"}
{"id": "1170543", "url": "https://cs.wikipedia.org/wiki?curid=1170543", "title": "FK Svit", "text": "FK Svit\n\nFK Svit (celým názvem: Futbalový klub Svit) je slovenský fotbalový klub, který sídlí ve městě Svit. Založen byl v roce 1936, letopočet založení je i v klubovém emblému. Od sezóny 2016/17 působí ve třetí fotbalové lize, sk. Východ.\n\nSvé domácí zápasy odehrává na stadionu FK Svit.\n\nZdroj: \n\n\n\nZdroj: \n\n\n\nZdroj: \n\n"}
{"id": "1170547", "url": "https://cs.wikipedia.org/wiki?curid=1170547", "title": "Paul Guldin", "text": "Paul Guldin\n\nPaul Guldin, rodným jménem Habakkuk Guldin (12. červen 1577, Mels, Švýcarsko – 3. listopad 1643, Štýrský Hradec) byl švýcarský kněz, astronom, fyzik a matematik, člen Jezuitského řádu.\n\nNarodil se v rodině židovského původu, ale byl vychován jako protestant. Vyučil se zlatníkem a toto řemeslo pak provozoval v různých německých městech. Ve věku dvaceti let konvertoval ke katolicismu a vstoupil do jezuitského řádu. Změnil si přitom jméno z Habakkuk na Paul. V roce 1609 byl poslán do Říma, kde vyučoval matematiku na jezuitské škole. Stejné poslání měl později ve Štýrském Hradci. Nakonec byl poslán do Vídně, kde se stal profesorem matematiky na Vídeňské univerzitě. V roce 1637 se vrátil do Štýrského Hradce, kde v roce 1643 zemřel.\n\nNejvíce proslul formulováním tzv. Guldinovy věty (ve čtyřdílné práci \"Centrobaryca seu de centro gravitatis Trium specierum quantitatis continuae\"), která je též někdy nazývána Guldinova-Pappusova věta (či teorém). Věta zní: „Objem rotačního tělesa je roven objemu hranolu, jehož podstava má stejný obsah jako rotující obrazec a jehož výška je rovna délce kružnice o poloměru rovném vzdálenosti těžiště rotujícího obrazce od osy rotace.“ Byla důležitá pro jeho úvahy o těžišti Země.\n\nKritice podrobil tzv. Cavalieriho princip Bonaventury Cavalieriho. V práci \"Refutatio Elenchi calendario Gregoriano Setho Calvisio conscripti\" (1618) obhajoval Gregoriánský kalendář, nedávno vyhlášený papežem, který byl předmětem mnoha kritik, zejména slavného Seta Calvisia. Guldin byl stoupencem Galilea Galileiho a vedl velmi živou korespondenci s Johannem Keplerem, která se však týkala spíš otázek náboženských, nikoli astronomických – Kepler hájil stanovisko protestantské, Guldin katolické. Svým vlivem u císaře však Guldin Keplerovi několikrát pomohl.\n\n"}
{"id": "1170548", "url": "https://cs.wikipedia.org/wiki?curid=1170548", "title": "Cena BAFTA za nejlepší animovaný film", "text": "Cena BAFTA za nejlepší animovaný film\n\nCena BAFTA za nejlepší animovaný film je cena, kterou od roku 2006 každoročně uděluje Britská akademie filmového a televizního umění za nejlepší animovaný film.\n\n"}
{"id": "1170549", "url": "https://cs.wikipedia.org/wiki?curid=1170549", "title": "Pitkovický potok", "text": "Pitkovický potok\n\nPitkovický potok \"(někdy také Vinný)\" je potok tekoucí ze Svojšovic do pražských Křeslic.\n\nPramení u Svojšovic u tamní cementárny. Odtud přes Svojšovice teče do Otic. Mezi Svojšovicemi a Oticemi se do něj zleva vlévá Vinný potok. Dále potok pokračuje přes Voděrádky a Kuří, kde se do něj zleva vlévá bezejmenný přítok do Prahy do Lipan. Tam do něj ústí pravostranný bezejmenný přítok. Dále potok pokračuje do Benic, za nimiž do Pitkovického potoka ústí zleva Čestlický potok. Bez dalších přítoků potok dále teče přes Pitkovice ke Křeslicím, kde se vlévá zprava do Botiče.\n"}
{"id": "1170552", "url": "https://cs.wikipedia.org/wiki?curid=1170552", "title": "Dryosauridae", "text": "Dryosauridae\n\nDryosauridae (\"dryosauridi\") byli zástupci čeledi ornitopodních dinosaurů ze skupiny Iguanodontia. Žili od střední jury do spodní křídy. Vymřeli zhruba v době před 115 miliony let. Nejstarší fosilie zástupců této skupiny jsou staré zhruba 163 milionů let. Jsou známi z Evropy, Severní Ameriky a Afriky. Šlo o čtyřnohé stádní býložravce.\n\n\n"}
{"id": "1170554", "url": "https://cs.wikipedia.org/wiki?curid=1170554", "title": "FK FC Baník Veľký Krtíš", "text": "FK FC Baník Veľký Krtíš\n\nFK FC Baník Veľký Krtíš (celým názvem: Futbalový klub FC Baník Veľký Krtíš) je slovenský fotbalový klub, který sídlí ve městě Veľký Krtíš. Od sezóny 2015/16 působí ve čtvrté lize Stredoslovenského futbalového zväzu, sk. Jih.\n\nSvé domácí zápasy odehrává na stadionu FC Baník Veľký Krtíš s kapacitou 1 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1170555", "url": "https://cs.wikipedia.org/wiki?curid=1170555", "title": "Kyrylo Trylovskyj", "text": "Kyrylo Trylovskyj\n\nKyrylo Trylovskyj, cyrilicí Кирило Трильовський (6. května 1864 Bohutyn – 16. října 1941 Kolomyja), byl rakouský politik ukrajinské (rusínské) národnosti z Haliče, na počátku 20. století poslanec Říšské rady.\n\nV době svého působení v parlamentu je profesně uváděn jako advokát v Kolomyji.\n\nPocházel z rodiny duchovního. Patřil mezi zakladatele Ukrajinské radikální str.. Působil jako publicista a novinář. Spoluzakládal organizaci Sič. V roce 1913 se stal poslancem Haličského zemského sněmu.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 56. Zvolen byl i v obvodu Halič 55, tam po volbách rezignoval a nahradil ho Mykola Lahodynskyj. Mandát obhájil v obvodu Halič 56 i ve volbách do Říšské rady roku 1911.\n\nV době svého působení na Říšské radě je uváděn coby člen Ukrajinské národně demokratické strany. Po volbách roku 1907 byl na Říšské radě nezařazeným poslancem, po volbách roku 1911 členem klubu Ukrajinské parlamentní zastoupení.\n\nPo vypuknutí první světové války se stal členem Ukrajinské národní rady. Po válce, během krátké existence Západoukrajinské lidové republiky, působil jako člen Ukrajinské národní rady této republiky. Po její porážce odešel do emigrace do Vídně. Do vlasti se vrátil roku 1927. Do politiky už se nezapojil a pracoval jako advokát v Hvizdci.\n"}
{"id": "1170556", "url": "https://cs.wikipedia.org/wiki?curid=1170556", "title": "Síťový operační systém", "text": "Síťový operační systém\n\nSíťový operační systém je v informatice označení pro dva poměrně rozdílné koncepty. V současnosti je označení používáno zejména pro specializované operační systémy, které jsou určeny pro síťová zařízení, jako je například router, síťový přepínač nebo firewall.\n\nDříve bylo označení \"síťový operační systém\" používáno pro operační systémy, které využívaly počítačovou síť pro sdílení prostředků, což umožňovalo spolupráci více počítačů v síti (tehdy typicky v rámci LAN), takže bylo možné sdílet data, uživatele, oprávnění, aplikace a dalších síťové funkce. Dnes je takové označení již zastaralé, protože všechny běžné operační systémy síťovou podporu mají.\n\nSíťové operační systémy mohou být vloženy do routeru nebo hardwarového firewallu, který pracuje s funkcemi v síťové vrstvě (vrstva 3).\n\nPříklady:\n\n\nOpen source příklady:\n\n\nDřívější mikropočítačové operační systémy jako CP/M, MS-DOS a Mac OS byly navrženy pro jednoho uživatele na jednom počítači. Jak se technologie lokální sítě staly dostupné, vznikly dva obecné přístupy ke sdílení.\n\nV síťových operačních systémech peer-to-peer mohou uživatelé sdílet zdroje a soubory umístěné na svých počítačích a zobrazit sdílené prostředky od ostatních. Tento systém není založen s nutností souborového serveru nebo centralizovaného zdroje pro správu. Síť peer-to-peer nastaví všem připojeným počítačům rovnost; všichni sdílejí stejné schopnosti využívat dostupné zdroje v síti.\n\nPříklady:\n\n\nVýhody:\n\nNevýhody:\n\nSíťové operační systémy mohou být založeny na architektuře klient/server, ve které server umožňuje více klientům sdílení zdrojů. Síťové operační systémy klient / server umožňuje, aby síť centralizovala funkce a aplikace na jednom nebo více vyhrazených souborových serverech. Tento server je centrem systému, který umožňuje přístup ke zdrojům a zajišťuje bezpečnost. Síťový operační systém poskytuje mechanismus pro integraci všech složek v síti ,aby více uživatelů současně mohlo sdílet stejné zdroje, bez ohledu na fyzické umístění.\n\nPříklady:\n\n\nVýhody:\n\nNevýhody:\n"}
{"id": "1170557", "url": "https://cs.wikipedia.org/wiki?curid=1170557", "title": "Jusif Abba", "text": "Jusif Abba\n\nMons. Efrém Jusif Abba Mansúr (18. června 1951, Karakoš) je irácký kněz syrské katolické církve a arcibiskup Bagdádu.\n\nNarodil se 18. června 1951 v Karakoši. Po studijích byl 30. června 1978 vysvěcen arcibiskupem Emmanuelem Daddim na kněze. V červenci 1997 byl poslán do Kanady kde působil jako kněz syrské farnosti svatého Josefa v Torontu.\n\nDne 26. června 2010 byl Synodem biskupů Syrské katolické církve zvolen arcibiskupem Bagdádu. Dne 1. března 2011 papež Benedikt XVI. tuto volbu schválil. Biskupské svěcení přijal 16. dubna 2011 z rukou patriarchy Ignace Josepha III. Younana a spolusvětiteli byli arcibiskup Athanase Matti Shaba Matoka, arcibiskup Jules Mikhael Al-Jamil a arcibiskup Basile Georges Casmoussa.\n\n"}
{"id": "1170559", "url": "https://cs.wikipedia.org/wiki?curid=1170559", "title": "FC Slovan Hlohovec", "text": "FC Slovan Hlohovec\n\nFC Slovan Hlohovec (celým názvem: Futbalový club Slovan Hlohovec) je slovenský fotbalový klub, který sídlí ve městě Hlohovec. Založen byl v roce 1914. Od sezóny 2016/17 působí ve čtvrté lize Západoslovenského futbalového zväzu, sk. Severozápad.\n\nSvé domácí zápasy odehrává na stadionu FC Slovan Hlohovec.\n\nZdroj: \n\n\n\nZdroj: \n\n\n\nZdroj: \n\n"}
{"id": "1170562", "url": "https://cs.wikipedia.org/wiki?curid=1170562", "title": "MFK Rožňava", "text": "MFK Rožňava\n\nMFK Rožňava (celým názvem: Mestský futbalový klub Rožňava) je slovenský fotbalový klub, který sídlí ve městě Rožňava. Založen byl v roce 1918 pod názvem Rozsnyói SC. Od sezóny 2017/18 působí ve třetí fotbalové lize, sk. Východ.\n\nSvé domácí zápasy odehrává na stadionu MFK Rožňava s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1170564", "url": "https://cs.wikipedia.org/wiki?curid=1170564", "title": "Gabriel ’Leke Abegunrin", "text": "Gabriel ’Leke Abegunrin\n\nMons. Gabriel ’Leke Abegunrin (* 1947, Iwere-Ile) je nigerijský římskokatolický kněz a arcibiskup Ibadanu.\n\nNarodil se roku 1947 v Iwere-Ile. Vstoupil do Menšího katolické semináře Panny Marie a svatého Kizita v Ede. Poté se dostal do Vyššího semináře svatého Petra a Pavla v Ibadanu. Na kněze byl vysvěcen 21. dubna 1979. Po vysvěcení byl biskupem poslán studovat kanonické právo na Papežskou univerzitou Urbaniana v Římě. Roku 1988 se vrátil zpět do Nigérie a stal se knězem farnosti svatého Ferdinanda v Ogbomoshu a roku 1992 administrátorem katedrály v Osogbu.\n\nDne 3. března 1995 jej papež Jan Pavel II. ustanovil diecézním biskupem Osogba. Biskupské svěcení přijal 13. května 1995 z rukou arcibiskupa Carla Maria Vigana a spolusvětiteli byli biskup Julius Babatunde Adelakun a biskup Albert Ayinde Fasina.\n\nDne 29. října 2013 ho papež František jmenoval metropolitním arcibiskupem Ibadanu. Ve stejný den se také stal apoštolským administrátorem diecéze Osogbo.\n\n"}
{"id": "1170568", "url": "https://cs.wikipedia.org/wiki?curid=1170568", "title": "Stadion krále Fahda", "text": "Stadion krále Fahda\n\nStadion krále Fahda nebo také King Fahd Stadium (arabsky: أستاد الملك فهد الدولي‎) je víceúčelový stadion, který je většinou používán pro fotbal nebo atletiku. Stadion byl postaven roku 1987. Stadion pojme 68 752 diváků (62 685 sedadel). Cena jeho výstavby činila 510 mil. amerických dolarů.\n"}
{"id": "1170569", "url": "https://cs.wikipedia.org/wiki?curid=1170569", "title": "Světové buddhistické skautské bratrstvo", "text": "Světové buddhistické skautské bratrstvo\n\nSvětové buddhistické skautské bratrstvo ( , WBSB) je autonomní mezinárodní orgán, který prosazuje a podporuje buddhismus ve skautingu. WBSB začal jako prostředek k usnadnění náboženských aktivit buddhistických skautů. Následně přijal poradní status Světového skautského výboru na zasedání WSC dne 9. března 2009. Příslušné pokyny Světového skautského výboru říkají, že nejméně tři roky je organizace povinna plnit požadavky, než jí může být udělen poradní status.\n\nOficiální cíle WBSB jsou:\n\nČleny WBSB jsou skauti z Bhútánu, Hongkongu, Japonska, Mongolska, Čínské republiky (Tchaj-wanu), Singapuru, Srí Lanky, Jižní Koreje, Thajska a Velké Británie.\n\nNa 21. Světovém skautském jamboree v Hylands Parku ve Velké Británii WBSB provozovalo buddhistický stan v zóně víry a přesvědčení. Velkou sochu Buddhy darovala Národní skautská organizace v Thajsku při příležitosti oslav stého výročí skautingu a osmdesátin krále Thajska Bhumibola Adulyadeje. Socha se jmenuje \" Prabuddha Prathanporn Loka-satawassa-nusorn \" a je umístěna v Buddha Sala v Gilwell Parku v Londýně a nahrazuje sochu darovanou Skautskou asociací v roce 1967. \n\nČinnosti zahrnují výrobu origami Lotosů, tvorbu modlitebních praporků, šití buddhistických šátků a meditace. Buddhistické oslavy \"Sunrise day\" se zúčastnilo přes 1000 skautů.\n\nČlenové WBSB z The Scout Association (Velká Británie) provozovali buddhistický stan v zóně víry a přesvědčení (FAB) na Národním irském Jamboree. Skauti vyráběli modlitební praporky, vonné tyčinky, písečné mandaly a praktikovali meditaci.\n\nČlenové WBSB z Mongolska a Asociace skautů z Velké Británie zorganizovali projekt služby pro UK Scout Network a mongolské rovery na stavbě chrámu Manzushir Khiid (Манзушир Хийд) ve městě Dzuunmod, což je 43 km jižně od Ulánbátaru. Chrám nahradí velký klášter stejného jména, který byl zničen mongolskou komunistickou vládou v roce 1937. 82 skautů strávilo týden výmalbou chrámu a také se vybraly peníze na zlepšení zařízení.\n\n\n"}
{"id": "1170573", "url": "https://cs.wikipedia.org/wiki?curid=1170573", "title": "FC Tatran Devín", "text": "FC Tatran Devín\n\nFC Tatran Devín (celým názvem: Futbalový club Tatran Devín) byl slovenský fotbalový klub, který sídlil v bratislavské městské části Devín.\n\nZaložen byl v roce 1932 pod názvem ŠK Devín. Nejúspěšnější léta prožíval v letech 1995 – 1997, kdy hrál druhou nejvyšší fotbalovou soutěž na Slovensku. Tatran měl ovšem už v té době velmi zastaralé zázemí Devínského stadionu. Částečně i kvůli těmto nevýhodám oproti ostatním druholigovým klubům byl v roce 1997 sloučen s větším bratislavským celkem ŠKP Bratislava do FC ŠKP Devín.\n\nNejznámějším odchovancem klubu je bývalý československý a poté i slovenský reprezentant Ondrej Krištofík.\n\nZdroj: \n\n\n\nZdroj: \n\n\n\nZdroj: \n\n"}
{"id": "1170576", "url": "https://cs.wikipedia.org/wiki?curid=1170576", "title": "Luis de Narváez", "text": "Luis de Narváez\n\nLuis de Narváez (působení doloženo v letech 1526–1549) byl španělský hudební skladatel a hráč na vihuelu. Za svého života byl vysoce oceňován. Dnes je znám pro svou sbírku polyfonních skladeb pro vihuely \"Los seys libros del delphín\", která mimo jiné obsahuje nejstarší známý cyklus variací. Byl prvním skladatelem pro vihuelu, který si osvojil soudobý italský styl loutnové hudby. \n"}
{"id": "1170577", "url": "https://cs.wikipedia.org/wiki?curid=1170577", "title": "Jožka Pejskar", "text": "Jožka Pejskar\n\nJožka Pejskar, vlastním jménem Josef Pejskar, přezdívaný \"Jožka Pero\" (7. prosince 1912 Malá Skalice – 22. září 1999 Fallbrook, USA) byl český rozhlasový redaktor a exilový pracovník.\n\nNarodil se v Malé Skalici na Náchodsku. Byl členem Československé strany národně socialistické. Ve 20. a 30. letech navštěvoval v Brně Ústřední školu dělnickou, kterou zřizovala právě ČSNS a kde působili profesoři Masarykovy univerzity.\n\nPracoval jako dopisovatel \"Českého slova\" a roku 1945 začal pracovat pro \"Slovo národa\", stranický list ČSNS. Byl zároveň zaměstnancem nakladatelství Melantrich a ve Znojmě, kde v té době bydlel, měl na starosti distribuci. Psal do stranického tisku a psal protikomunistické články. Komunisty byl označován jako „rozbíječ Národní fronty“, po komunistickém převratu v únoru 1948 byl zbaven pozice redaktora a \"České slovo\" bylo pozastaveno. Od mládí měl problém se zrakem, únorové události přečkal na oční klinice ve Znojmě díky dobrodiní primáře, ač člena KSČ. Zatykač na něho vydaný pozbyl platnosti amnestií Klementa Gottwalda u příležitosti jeho nástupu do funkce prezidenta.\n\nEmigroval v listopadu/prosinci 1948, když překročil státní hranice do Rakouska po předchozím upozornění, že má být zatčen. Toto upozornění mu předal úředník Státní bezpečnosti Cipr. Jožka Pejskar byl v té době již ženat, měl jednoho syna, který roku 1948 ve věku devíti let zemřel na plicní chorobu. V republice tak již neměl žádné závazky a tak překročil hranice do Rakouska a od roku 1950 pracoval ve Svobodné Evropě, kam jej získal Ferdinand Peroutka, když jej doporučil Pavlu Tigridovi do mnichovské redakce.\n\nJožka Pejskar pracoval hlavně pro pořad \"Rub a líc\", který pojednával o tom \"jak číst komunistický tisk a poslouchat komunistický rozhlas\". Roku 1955 založil exilový měsíčník \"České slovo\" a stal se jeho šéfredaktorem. Roku 1958 byl vyloupen Pejskarův byt agenty Státní bezpečnosti. Krátce poté, v roce 1959, zemřela jeho manželka a Pejskar se dostal se do tíživé finanční situace spojené s její nákladnou léčbou v USA. Roku 1961 se znovu oženil s Češkou žijící v Torontu. Zde po srpnu 1968 přijal americké občanství. V Torontu se seznámil s Ervinem Marákem, agentem Státní bezpečnosti působícím v Berlíně. (Poté ve Svobodné Evropě byla zpřísněna bezpečnostní opatření, ale odolal jim i známější agent Pavel Minařík.)\n\nStál také u myšlenky vzniku Poradního sboru Čechů a Slováků v západní Evropě, který měl sjednotit různé názorové proudy emigrantů.\n\nRoku 1979 jeho práce ve Svobodné Evropě skončila a odstěhoval se do USA. Státní bezpečnost na něj vedla svazek, který končí roku 1982 slovy: \"„Během jeho rozpracování byly prováděny pokusy s cílem jeho získání ke spolupráci s československou rozvědkou. Bylo zjištěno, že se jedná o zarytého antikomunistu, nepřítele socialistického zřízení, agenta americké speciální služby, osobu pro nás neverbovatelnou.“\"\n\nPo roce 1989 přijel několikrát i do Československa a roku 1995 mu byl Václavem Havlem propůjčen Řád Tomáše Garrigua Masaryka.\n\n\n\n"}
{"id": "1170578", "url": "https://cs.wikipedia.org/wiki?curid=1170578", "title": "7,62 × 25 mm Tokarev", "text": "7,62 × 25 mm Tokarev\n\n7,62 × 25 mm Tokarev je ruský pistolový náboj se středovým zápalem a nábojnicí lahvovitého tvaru, široce používáný v bývalém Sovětském svazu a jeho satelitech, stejně tak v asijských zemích jako Čína, Pákistán atd. V ruských službách byl postupně nahrazen nábojem 9×18 mm Makarov.\n\nNáboj je v podstatě vylepšená ruská verze střeliva 7,63 × 25 mm Mauser a využití se dočkal např. u zbraní jako pistole TT-33, pistole vz. 52, samopalu PPŠ-41 a řady dalších.\n"}
{"id": "1170580", "url": "https://cs.wikipedia.org/wiki?curid=1170580", "title": "Henrietta Amálie Anhaltsko-Desavská (1666–1726)", "text": "Henrietta Amálie Anhaltsko-Desavská (1666–1726)\n\nHenrietta Amálie Anhaltsko-Desavská (26. srpna 1666, Kleve – 18. dubna 1726, Diez) byla rodem kněžna Anhaltsko-desavská z rodu Askánců a díky výhodnému manželství i kněžna Nasavsko-dietzská. Od roku 1696 do roku 1707 působila jako regentka za svého syna, byla tedy místodržitelkou Fríska, Groningenu a Drentska.\n\nHenrietta Amálie se narodila jako dcera Jana Jiřího II. Anhaltsko-Desavského (1627-1693) a jeho manželky Henrietty Kateřiny Oranžské, dcery Frederika Hendrika Oranžského, který byl princem oranžským. Z matčiny strany byli jejími prarodiči právě Frederik Hendrik Oranžský a jeho manželka Amálie zu Solms-Braunfels. Z otcovy strany to byli Jak Kazimír Anhaltsko-Desavský a jeho manželka Anežka Hesenko-Kasselská. Henrietta Amálie byla pátá z deseti dětí Jana a Henrietty, avšak z deseti jich přežilo pouze pět a jediný syn; Leopold I. Anhaltsko-Desavský. Dalšími Henriettinými sourozenci byli Alžběta Albertina, Marie Eleonora a Johana Šarlota.\n\nDne 26. listopadu 1683, když bylo Henriettě sedmnáct let, si v Dessau vzala svého bratrance; Jindřicha Kazimíra II. (1657-1696). Po smrti manžela Jindřicha v roce 1696 bylo jeho možnému nástupci, Janu Vilému Frisovi, pouze devět let a proto se stala Henrietta Amálie regentkou, čímž se na několik let stala místodržitelkou Fríska, Gronigenu a Drentska. Po smrti matky také Henrietta získala několik malířských děl. Po dovršení dospělého věku Jan Vilém převzal všechny povinnosti místodržitele od své matky.\n\nHenrietta Amálie Anhaltsko-Desavská zemřela na hradě Oranienstein dne 18. dubna 1726. Bylo jí šedesát let a zemřela přirozenou smrtí.\n\nZ manželství s Jindřichem Kazimírem vzešlo devět dětí:\n"}
{"id": "1170581", "url": "https://cs.wikipedia.org/wiki?curid=1170581", "title": "Číslo 66", "text": "Číslo 66\n\nČíslo 66 (též \"Los číslo 66\", \"Dva Savojci\" nebo \"Savojský dudáček\", ve francouzském originále ) je opereta, respektive opéra comique o jednom dějství francouzského skladatele Jacquese Offenbacha na libreto Philippa-Augusta Pittauda de Forges a Laurencina (vl. jm. Paul-Aimé Chapelle) z roku 1856. Měla premiéru 31. července 1856 v pařížském Théâtre des Bouffes-Parisiens, v jeho letním působišti Salle Lacaze.\n\n\"Číslo 66\" je po \"Růži ze Saint-Flouru\" druhým nevelkým kusem, který Jacques Offenbach napsal pro letní sezónu divadla Bouffes-Parisiens roku 1856 na jeho letním působišti v Salle Lacaze poblíž avenue des Champs-Élysées. Pro stísněnost těchto prostor kladou obě tyto operety malé nároky na výpravu. Obě také využívají venkovskou „couleur locale“ – auvergnskou v případě \"Růže ze Saint-Flouru\" a tyrolskou v případě \"Čísla 66\". Tyrolský původ postav především umožnil skladateli využít oblíbenou písňovou formu \"tyrolienne\" - tyroláckou (mj. obsahující jódlování), kterou později účinně využil i například v \"Krásné Heleně\", \"Pařížském životě\" nebo \"Madame Favart\".\n\nOna „tyrolácká“ se také brzy stala nejoblíbenější melodií z \"Čísla 66\" a také kritika ji chválila, byť s určitým zdráháním; o pár let později napsal Albert de Lasalle, první kronikář Bouffes-Parisiennes, že „byla tam jistá tyrolácká, která by byla bývala úchvatná, kdyby se ovšem nepodobala té z [ Donizettiho ] \"Betly\", kterážto by byla bývala okouzlující, kdyby se nepodobala všem ostatním známým tyroláckým.“ Zato oceňovala její zapojení do širší scény s duetem a romancí (č. 2). Dalšími vyzdvihovanými čísly byla vstupní árie kramáře Bertholda (č. 3), která byla srovnávána se vstupní árií doktora Fontanarose z Auberova \"Nápoje lásky\" (\"Le Philtre\"), a kuplet založený na onomatopoickém zpracování slova „cocasse“, tj. „směšný, legrační“ (č. 6). \"Revue et Gazette musicale de Paris\" vystihla Offenbachův umělecký záměr, konkrétně v \"Čísle 66\" zvláště zřetelný, když napsala: „Je totiž třeba uznat, že Offenbach má více než kdokoli jiný instinkt pro tento živý a lehký žánr naší staré opéry-comique, který si předsevzal nám navrátit.“ Ale i spřátelený kritik Benoît Jouvin skladatele vykazoval do mezí „jeho“ žánru, vytýkal mu příliš náročné a ambiciózní zpracování tercetu (č. 4) a důrazně mu radil, aby „přenechal velkým skladatelům bez talentu úkol přidávat šesté dějství ke \"Kyperské královně\"“ (velká opera J. Fromentala Halévyho) a „sám se omezil na psaní lehkých věcí, jako je \"tyrolácká\" pro dva hlasy“. Zmiňovaný tercet skutečně nese pečeť mistrovské erudice, Offenbach zde plasticky zachycuje dějovou situaci, začínající čtením výherní listiny. Z notové osnovy jasně cítíme mladíkovu stoupající nervozitu, jeho zklamání a mizející naději, která však náhle přechází v úžas a radost nad již neočekávanou výhrou.\n\nJestliže obecenstvo hledající především zábavu přímo nesdílelo nadšení kritiky, přijalo tuto novinku velmi příznivě, takže \"Le Figaro\" mohl napsat:„\"Číslo 66\" je pro Bouffes opravdovým úspěchem.“ Mezi představiteli zaujal zvláště debutující Gustave Gerpré, který byl do divadla angažován po odchodu populárního Jeana Bertheliera.\n\nBouffes-Parisiens uváděly \"Číslo 66\" i na svých zájezdech, například v Londýně roku 1857 (4x) a ve Vídni roku 1862 (2x), jakož i po několik sezón počínaje rokem 1858 ve svém pravidelném letním působišti, mondénních lázních Bad Ems (Emže).\n\nI v rámci lyrické části Offenbachovy tvorby je námět \"Čísla 66\" zvláště krotký. Pokud však lze toto dílo považovat za poněkud staromódní žánrový obrázek s konzervativním mravoučným posláním – není radno se oddávat hazardním hrám a vyvyšovat se nad svůj stav – postavili Offenbach a jeho libretisté v bezprostředně následujícím díle \"Finančník a příštipkář\" konvenční morálku na hlavu.\n\nI v případě tohoto díla byla nástupním místem pro evropskou kariéru Vídeň. Offenbachovy aktovky v rychlém sledu úspěšně uvádělo divadlo Carltheater a \"Číslo 66\" zde mělo premiéru 24. listopadu 1859. Jako v případě jiných děl podstoupilo výraznou úpravu herce a pozdějšího divadelního ředitele Carla Treumanna. Představy o tom, co je exotické a rázovité, se přirozeně lišily z pařížské a z vídeňské perspektivy, a proto bylo dějiště změněno z jižního Německa na jižní Francii a z tyrolských hrdinů se stali Savojci Suzon a Piccolo (tato tenorová role byla navíc změněna na sopránovou kalhotkovou roli). V důsledku toho byl změněn i název operety na \"Die Savoyarden\", tj. \"Savojci\". Stejně jako ostatní Offenbachova díla hrál Carltheater koncem 50. let 19. století své \"Savojce\" bez autorizace, a protože měl k dispozici pouze tiskem vydaný klavírní výtah, pořídil zcela novou instrumentaci kapelník divadla Karl Binder. Ohlas u publika i v tisku byl vesměs pozitivní. Podle listu \"Fremden-Blatt\" se opereta rozhodně líbila; „Hudba, lehká a nenáročná, avšak plná humoru a svěžesti, je zcela přiměřená neškodným situacím příběhu a způsobilá naplnit čas hravým žertováním.“ Deník \"Die Presse\" psal: „Offenbachova opereta \"Savojci\" [...] diváky skutečně oslovila. Dvě čísla musela být opakována, jiná sklidila živý potlesk a na koni byli vyvoláváni zpěváci. I když \"Savojci\" nestojí v první řadě Offenbachových operet, jsou přesto ladným a půvabným dárkem.“ Inscenace zde dosáhla dosáhla celkem dvanácti představení, k čemuž lze připočíst jedno roku 1861 ve Franz-Josefs-Kai-Theater (Treumann-Theater), kam velká část personálu Carltheater roku 1860 přešla.\n\nJako \"Die Savoyarden\", případně též \"Die beiden Savoyarden\", tj. \"Dva Savojci\" (pod tímto názvem v německém prostředí o více než půl století dříve úspěšně uváděna i Dalayracova opéra comique \"Les Deux Petits Savoyards\"), operetu uváděla i další německojazyčná divadla podunajské monarchie. Již 9. ledna 1860 ji úspěšně představilo divadlo v Brně. Markéta Bartos Tautrmanová zmiňuje její uvedení v pražském Stavovském divadle roku 1862, ve stejném roce byla poprvé provedena i v Lublani.\n\nStejná verze byla hrána i při první (německojazyčné) inscenaci v Uhersku, totiž v Německém městském divadle v Pešti 1. července 1860. V maďarštině se tato opereta hrála poprvé 17. prosince 1862 v Národním divadle v Košicích jako \"Savoyardok\". 7. listopadu 1863 pak měla v budínském Lidovém divadle (Népszínház) premiéru nová maďarská verze pod názvem \"A hatvanhatodik szám\" v překladu Pála Tarnaye (Madarassyho). V novější době pořídil maďarský překlad pod názvem \"A 66-os szám\" Vincze Ernő Innocent; tato verze se hrála poprvé roku 1965 na budapešťské komorní scéně Ódry Színpad.\n\nV prostoru vlastního Německa se opereta šířila spíše v autorském znění a věrnějším překladu pod názvem \"Nummer 66\". V Dánsku se hrála v kodaňském Lidovém divadle (Folketeatret) od 21. dubna 1869 a v průběhu roku dosáhla 20 repríz. Dánské znění překladatele Augusta Zincka neslo název \"Nr. 66\". V Londýně byla hrána v letech 1865 a 1876. Ve Španělsku ji uvedlo poprvé madridské Teatro de la Zarzuela roku 1871 pod názvem \"¡Me cayó la lotería!\"\n\n\"Číslo 66\", pod názvem \"Savojský dudáček\", se v češtině hrálo poprvé a dosud naposled (alespoň profesionálně) až roku v pražské Ledeburské zahradě; letní představení organizovalo Kulturní a společenské středisko ÚNV hlavního města Prahy.\n\nV současnosti je tato opera hrána dosti zřídka, přes své hudební kvality; na vině je zřejmě naivní a moralizující libreto. I tak se hraje v malých a amatérských divadlech od Saratoga Springs (2012) a Memphisu (2014) po Sosnowiec (2012) a londýnský festival Grimeborn Opera Festival, včetně verze pro marionety, kterou hraje Amsterdams Marionetten Theater. Roku 2018 byla inscenace \"Čísla 66\" uvedena na letním festivalu Opéra de Barie.\n\n(Venkovská krajina před branami Stuttgartu – č. 1 Introdukce) Ke Stuttgartu přicházejí dva mladí poutníci, Frantz a Grittly. Jsou již čtyřicet dní na cestě z rodné tyrolské vísky do Štrasburku. Grittly si musí odpočinout, proto se na chvíli oba posadí a Grittly si znovu čte dopis, kvůli kterému jsou na cestě. Grittlina sestra žije v Štrasburku v chudobě se třemi malými dětmi. Její manžel se vydal do Ameriky a první zprávy naznačovaly, že tam vydělal hezké peníze, ale pak přišla zvěst, že cestou zpět do Evropy zahynul, když se potopila loď, která ho vezla. Když se to Grittly dozvěděla, vydala se za sestrou, aby jí pomohla, a Frantz, který je do ní zamilován, se nabídl jako doprovod. Od té doby jsou na cestě a vydělávají si na stravu zpěvem za doprovodu svých kytar (č. 2 duet: romance-kuplety \"En apprenant de cette détresse\" a č. 2a tyrolienne \"Dans mon Tyrol, pays si beau\"). Frantz si na poslední zastávce koupil los vídeňské loterie a sní o tom, co by mohl udělat s penězi, kdyby vyhrál.\n\nKdyž se Frantz a Grittly chystají pokračovat v cestě, přichází z druhé strany Berthold, podomní obchodník s nejrůznějším zbožím, a písní vychvaluje šíři svého sortimentu (č. 3 air \"Voilà le colporteur\"). Frantz obdivuje jeho zboží, zvláště indický šátek, který by rád koupil Grittly, kdyby měl peníze. Přijde řeč na loterii a ukáže se, že Berthold má noviny se seznamem vyhrávajících čísel. Za tři krejcary čte rozechvělému Frantzovi jedno číslo po druhém, až dojde ke čtvrtému tahu, v němž vyhrálo číslo 66 – a to je právě číslo Frantzova losu, který tak vyhrává sto tisíc zlatých. Frantz je v extázi (č. 4 tercet \"Et maintenant lisez nous ça… Grand Dieu quelle trance!\" a Franzova árie \"À moi l'opulence\"). V rozjaření se chce zbavit všech nepotřebných věcí, neboť si koupí nové, koupí od Bertholda na dluh indický šátek, a když Berthold nejeví zájem o jejich kytary, Frantz je odhodí a rozbije: jsou bohatí, už nikdy nebudou muset muzicírovat. Pak rychle odchází s Bertholdem do města, aby si koupil obstojný oděv a objednal kočár do Štrasburku. Zatím Grittly pláče nad rozbitou kytarou (č. 5 romance \"C'était la compagne fidèle\").\n\nFrantz se brzy vrací v honosné, ale směšné kombinaci šatstva. Grittly nejprve krotí jeho nadšení, pak ji ale jeho fanfarónství rozzlobí. Jestli on bude boháč, ona bude nanejvýš jeho služka. Hodlá tedy vyrazit pěšky do Štrasburku za sestrou sama a nechat za sebou Frantze i jeho slibovaný kočár (č. 6 duet \"Cocasse, moi?\"). Ale Berthold, kterého Frantz sehnáním kočáru a spřežení pověřil, se vrací s nepořízenou. Prodejce chce nejprve vidět skutečný výherní los. A při bližším zkoumání Berthold zjistí, že Frantzův los má nikoli číslo 66, ale 99. Frantz propadá zoufalství, Grittly ho utěšuje a Berthold zpovzdálí komentuje náhlý zvrat, který dal mladíkovi za vyučenou (č. 7 tercet \"Ô ciel! ô ciel! est-il possible!... Maudite chance!\"). Berthold nyní po Frantzovi vymáhá zpět peníze, které mu půjčil na jeho útraty, a protože ten nic nemá, nabízí se Bertholdovi do služby – i když to znamená pokračovat opačným směrem než Grittly. Obchodník totiž cestuje ze Štrasburku do Tyrol… tato shoda okolností si vyžádá něco vysvětlování, ale nakonec se ukáže, že Berthold je Grittlin švagr, který se vrátil živ a zdráv. Nyní směřuje navštívit svého tchána a tchyni a odevzdat jim část peněz, které si přinesl z Ameriky. Potěšeni radostným shledáním odcházejí všichni tři do Tyrol (č. 8 finále \"Ah! quel bonheur se trouver ensemble!\").\n\n\nExistují rovněž dvě nahrávky Československého rozhlasu, v nichž však některá hudební čísla chybí zcela a některá jsou nahrazena hudbou z jiných děl (\"Probdělá noc\" a \"Ba-ta-clan\").\n\n"}
{"id": "1170582", "url": "https://cs.wikipedia.org/wiki?curid=1170582", "title": "Silnice II/355", "text": "Silnice II/355\n\nSilnice II/355 je silnice II. třídy spojující města Pardubice, Hrochův Týnec, Chrast a Hlinsko. Délka silnice je 37,9 km.\n\nV Pardubicích začíná na křižovatce se silnicí I/36, pokračuje v peáži se silnicí II/322 přes železniční přejezd křižující železniční trať Kolín – Česká Třebová, u Černé za Bory se silnice odděluje od silnice II/322 a pokračuje východním až jihovýchodním směrem.\n\nSilnice končí na okraji Hlinska na křižovatce se silnicí I/34.\n\n"}
{"id": "1170585", "url": "https://cs.wikipedia.org/wiki?curid=1170585", "title": "MFK Nováky", "text": "MFK Nováky\n\nMestský futbalový klub Nováky byl slovenský fotbalový klub, který sídlil ve městě Nováky.\n\nNejúspěšnější léta prožíval klub v letech 1997 – 2004, kdy hrál druhou nejvyšší fotbalovou soutěž na Slovensku. O druholigovou licenci přišel v roce 2004, co byl sloučen s Baníkem Prievidzou do HFK Prievidza. Zanikl v roce 2015 poté, co většina hráčů a družstev přešla do nově založené Iskry.\n\nSvé domácí zápasy odehrával na stadionu MFK Nováky s kapacitou 3 500 diváků.\n\nZdroj: \n\n\nZdroj: \n"}
{"id": "1170586", "url": "https://cs.wikipedia.org/wiki?curid=1170586", "title": "Kostel svatého Václava (Vápenný Podol)", "text": "Kostel svatého Václava (Vápenný Podol)\n\nKostel svatého Václava ve Vápenném Podole je pozdně barokní kostel z roku 1788.\n\nPůvodně na místě dnešního kostela stála kaple, zasvěcená sv. Václavu. Byla postavena v r. 1726 za panování hraběte Jana Josefa Šporka. Zvýšený lázeňský ruch a náboženské cítění vyžadovaly, aby v blízkosti lázní byl také zřízen stánek pro služby Boží. Protože u pramene stávala socha sv. Václava a podle ní se pramen nazýval „Svatováclavský“, bylo rozhodnuto, že bude postavena kaple, která bude také zasvěcena zemskému patronu sv. Václavu. \n\nV nově postavené kapli se konaly služby Boží každé neděle a ve svátky. Za tímto účelem sem docházel duchovní z Heřmanova Městce, který toho času také Podol spravoval. Hrabě sám dosadil a vydržoval tu také poustevníka, který měl za povinnost se starat o kapli, zvonit klekání atd.. Žil v poustevně, která se nacházela uprostřed obce.\n\nPosledním poustevníkem v Podole byl Josef Ephrem a Sta Maria. Eremita pocházel ze zámožné rodiny z Čáslavi. Když mu rodiče zemřeli, přenechal zděný dvůr za nepatrný roční poplatek svým sourozencům a vstoupil do poustevnického řádu Ivanitů. Obydlí jeho v Podole bylo sice prosté, ale velmi upravené. Když císař Josef II. všechny poustevny zrušil, našel útulek v městeckém špitále, kde v roce 1803 svoji pozemskou pouť dokonal. Ke konci 18. století, na základě reforem císaře Josefa II., který tehdy v Chrudimském kraji založil čtyři fary a 26 lokalií k pohodlí věřících, byla zřízena i v Podole 28. dubna1785 nová lokalie. \n\nPrvním lokalistou, který v Podole působil, byl kaplan Josef Peregrin Hrdlička z panství pardubického městečka Sezemice, kde se také v roce 1755 narodil. Dne 15. května 1788 se přistěhoval do Podola. Své povinnosti prozatím vykonával v  kapli, kam se vešlo 50 osob. Ta byla na místě, kde nyní stojí kostel sv. Václava. Tato kaple zde stála až do r. 1790 a poté byla zbořena. Jelikož zde nebyla žádná farní budova, byl ubytován v hostinském lázeňském domě „U bílého lva“ až do roku 1801.\n\nPřízemní faru dal postavit baron Filip Karel z Greiffenklau v r. 1802. Opravována byla v r. 1869 a 1884, v r. 1899 k ní bylo přistavěno první patro a místnosti upraveny. V r. 1858 byla podolská expozitura povýšena na farnost.\n\nSe stavbou kostela bylo započato v r. 1788 na místě původní kaple (dostavěn v r. 1790). Stavební náklady byly hrazeny ze zádušního jmění hrbokovského kostela a z náboženského fondu, který byl v josefínské době vytvořen z prodeje rušených klášterů. Věž dostavěli později - v r. 1796. Do ní byly přeneseny dva zvony z 16. století z Hrbokova. Oba musely být v 19. století přelity. Ve 20. století byly zabrány pro válečné účely: větší, sv. Václav, v roce 1918, druhý – sv. Jan spolu s dalším menším zvonem v roce 1941. Z původní kaple je nad postranními (v současné době zazděnými) dveřmi zasazen kámen, který nese nápis latinsky psaný, česky znějící: \"„Tato kaple stojí k větší cti a slávě sv. Václava, patrona našeho“.\"\n\nV r. 1874 byly na věž kostela zabudovány věžní hodiny. V r. 1892 jsou na kůru kostela stavěny varhany věhlasným varhanářem Petrem z Prahy.\n\n25. června 2008 se přehnalo ve večerních hodinách nad obcí ničivé tornádo, které pohnulo věží kostela a strhlo i část střechy. Na jaře v roce 2009 se prováděly opravy. \n\nKostel je jednolodní s předsíní na západní straně a s věží nad hlavním průčelím. Při vstupu hlavními dveřmi do chrámu je možno po pravé straně spatřit kříž s kropenkou a podstavcem. Vše je zhotoveno z jednoho kusu dřeva (z té větve, která se ulomila se stromu, když rodina hrabat Šporků vyjela hledat vhodné místo, kde se měla kaple postavit). Nad hlavním oltářem je obraz sv. Václava na koni s vévodskou korouhví, patrona našeho národa, namalovaný akademickým malířem Františkem Müllerem z Chrudimi. Nad ním je socha Pána Ježíše. Po obou stranách jsou sochy dvou klečících andělů a zemských patronů Cyrila a Metoděje a také sochy sv. Vojtěcha a sv. Prokopa. Na okenních obrazech po stranách oltáře vyniká sv. Anežka a sv. Josef. Jsou označeny letopočtem 1848 – 1898 s věnováním od Jana Pleskota a J. Pazdery. Zajímavá je dřevěná soška mužské postavy, která ve zdvižených rukách drží misku pro paškál. Toto dílo vyrobil mistr Moštěk, bratr jednoho z administrátorů farnosti. Po stranách lodě je možno spatřit oltáře Panny Marie s Ježíškem a sv. Ludmily se sochou světice, dodané firmou Krejčík z Prahy. Ty byly společně s hlavním oltářem slavnostně posvěceny 6. května1894. \n\nU jižní stěny je socha sv. Jana Nepomuckého z konce 19. století taktéž od řezbáře Krejčíka. Nad ní visí obraz Panny Marie. Na protější zdi doplňuje výzdobu barokní obraz \"„Klanění sv. tří králů“\", provedený Janem Onghersem, žákem školy Braunovy. \n\nOd 1.1.2011 je farnost Vápenný Podol sloučena do farnosti „Heřmanoměstecké“. \n\nDuchovním správcem je P. ThLic. Adrian Jaroslav Sedlák.\n\nR. 1892 byly na kůr vystavěny jednomanuálové varhany od firmy Emanuel Štěpán Petr (1853–1930) z Prahy\n\nHru činí obtížnou těžší chod traktury.\n\nV květnu roku 2017 bylo provedeno čištění a ladění varhan.\n\nRejstříky pro manuál:\n\nPrincipal 8´, Kryt 8´, Salicional 8´, Fleta 4´, Oktava 4´, Doublet 2 2/3\n\nRejstříky pro pedál:\n\nSubbas 16´, Oktavbas 8´\n\nPleno, Forte, Piano, Pedálová spojka\n\nVarhaníkem ve Vápenném Podole je Miroslav Doležal.\nV roce 2017 se ve Vápenném Podole uskutečnil 1. ročník slavné mezinárodní akce Noc kostelů, první část programu byla věnována 125. výročí od postavení podolských varhan. \n"}
{"id": "1170587", "url": "https://cs.wikipedia.org/wiki?curid=1170587", "title": "Svislacký rajón", "text": "Svislacký rajón\n\nSvislacký rajón (bělorusky \"Свіслацкі раён\", rusky \"Свислочский район\", polsky \"Rejon świsłocki\") je územně-administrativní jednotkou na jihozápadně Hrodenské oblasti v Bělorusku. Byl založen 15. ledna 1940.\n\nZaujímá rozlohu 1,4 tis. km². Žije zde 22 tis. obyvatel. Administrativním centrem rajónu je město Svislač (bělorusky \"Свіслач\", rusky \"Свислочь\"). Na jeho území leží městské sídlo Porazava, 152 obcí, je rozděleno do 6 selsovětu a jednoho possovětu.\n\nRajón hraničí na severu s Běrastavickým a Vaŭkavyským rajónem Hrodenské oblasti, na jihu s Pružanským rajónem Brestské oblasti a na západě s Polskem.\n\nReliéf je pahorkatě-roviný. Většinu území rajónu zaujímá Prybužanská rovina, na jihovýchodě se nachází Vaŭkavyská vysočina. Centrální část rajónu leží na rozvodí mezi povodím řek Naraŭ a Němen. Průměrná nadmořská výška se pohybuje mezi 180 a 200 metry nad mořem. Nejvyšší bod rajónu dosahující vyšky 242 metrů se nachází 5 km západně od města Porazava.\n\nRajón má zásoby nerostného bohatství, na jeho území se nacházejí nachází ložiska hrubozrnného a stavebního píslu, hlíny a jílu určeného k výrobě surové keramiky a rašeliny.\n\nRajón je součástí euroregionu Bělověžský prales. Vyvinuly se dvě turistické trasy, Svislač — Jatvjesk — Jakušoŭka — Ňazbodzičy — Ramanaŭcy — Dabravolja — Žarkaŭščyna — Cichavolja — Ňaměrža a Svislač — Věrdamičy — Porazava — Hrynjavičy — Novy Dvor. Jižní část regionu se nachází na území „národního parku Bělověžký prales“\n\nKlima je mírné kontinentální. Průměrná teplota v lednu je -5 °C, v červenci + 18 °C. Úhrn srážek činí 585 mm za rok. Vegetačního období trvá 199 dnů. Nevětšími toky rajónu jsou řeky Naraŭ, Ros, Svislač, Zelvjanka, Berniki. Převažují borové lesy, které zabírají 49% území rajónu. Bažiny zabírají 6,2 % území. Na jeho území leží polovina národního parku Bělověžský prales a částt hydrologické rezervace „Дзікае“.\n\nZemědělské půdy zabírají 40,9 % území. Půdy jsou drnově podzolové (68,3 %) a podzolově bažinaté (14,5 %). Hlavním oborem je zemědělství, které se zaměřuje na chov mléčného skotu, pěstování obilí a krmných plodin, brambor, lnu. Rajón se také zaměřuje na potravinářský a dřevozpracující průmysl, také se zde nacházejí podniky zabývající se zpracováním stavebních hmot.\n\nÚzemím rajónu prochází železniční trať ve směru Hajnówka (Polsko) — Svislač — Vaŭkavysk. Rajónní město Svislač je propojeno silnicí s městy Hrodna, Porazava a Vaŭkavysk.\n\nK dochovaným památkám patří fragmenty panství v obci Harnastajevičy, kostel v obci rynjavičy, kostel v obci Dabravolja, kostel svatého Michaela, kostel Nejsvětější Trojice a panství v obci Porazava, kostel svaté Paraskevy v obci Svěncica.\n\n"}
{"id": "1170593", "url": "https://cs.wikipedia.org/wiki?curid=1170593", "title": "ŠK Petrochema Dubová", "text": "ŠK Petrochema Dubová\n\nŠK Petrochema Dubová (celým názvem: Športový klub Petrochema Dubová) byl slovenský fotbalový klub, který sídlil v nemecké místní části Dubová.\n\nNejúspěšnější období prožíval klub v letech 2002 – 2003, kdy hrál druhou nejvyšší fotbalovou soutěž na Slovensku. Po ukončení své první a zároveň i poslední druholigové sezóny se klub přihlásil do nižších soutěží. Zanikl v roce 2005, poté co byl sloučen s městským rivalem FK Sokol Nemecká.\n\nSvé domácí zápasy odehrával na stadionu ŠK Petrochema Dubová s kapacitou 4 500 diváků.\n\nZdroj: \n\n\n\nZdroj: \n\n\n\nZdroj: \n"}
{"id": "1170598", "url": "https://cs.wikipedia.org/wiki?curid=1170598", "title": "LGBT práva v Jihoafrické republice", "text": "LGBT práva v Jihoafrické republice\n\nJAR má komplexní a různorodou historii práv LGBT. Právní a sociální postavení leseb, gayů, bisexuálů a transsexuálů je ovlivněné kombinací tradiční jihoafrické morálky, kolonialismu a pozůstatků období apartheidu, k jehož konci přispěl stále silnější vliv hnutí za lidská práva. Ústava Jihoafrické republiky přijatá po zrušení apartheidu se stala první na světě, která explicitně postavila mimo zákon diskriminaci jiných sexuálních orientací, a země jako taková je 15. na světě a první v Africe, jenž legalizovala manželství pro osoby stejného pohlaví. Páry stejného pohlaví mají přístup ke společné adopci dětí, jakož i k asistované reprodukci a institutu náhradního mateřství. I přesto se však zdejší LGBT komunita stále setkává s různými obtížemi jako jsou sociální stigmata, homofobní násilí, nápravné znásilňování a zvyšující se počet nakažených virem HIV/AIDS.\n\nPohlavní styk mezi muži byl v Jižní Africe nezákonný podle anglosaského práva jako zločin sodomie a smilstvo proti přírodě podle římsko-holandského práva. Novelizovaná Sekce 20A Zákona proti amorálnosti (1957) zakazovala mužům angažovat se v jakémkoli intimním kontaktu, v němž je přítomno více osob než dvě. V 70. a 80. letech 20. století se začal LGBT aktivismus stále více a více stávat jedním z hlavních témat boje za lidská práva spolu s dalšími skupinami zabývajícími se lobbingem a prosazováním práv sexuálních a jiných menšin. V r. 1994 byl pohlavní styk mezi muži legalizován, mezi ženami nebyl stejně jako v dalších britských koloniích nikdy nezákonný. V tu samou dobu byl legální věk způsobilosti k pohlavnímu styku stanoven na 19 let bez ohledu na pohlaví zúčastněných. V květnu 1996 se JAR stala první zemí na světě, která přijala ústavní ochranu práv LGBT podle Sekce 9 odst. 3 Ústavy Jihoafrické republiky zakazující diskriminaci na základě rasy, pohlaví, sexuální orientace apod. Od 1. ledna 2008 byly oficiálně zcela zrušeny veškeré formy diskriminace, vč. stanovení nového věku způsobilosti k pohlavnímu styku na 16 let a odstranění všech forem nerovného zacházení z hlediska pohlaví v trestních zákonech.\n\nVláda působící v období apartheidu byla známá svým odmítavým postojem k lidským právům LGBT Jihoafričanů. Homosexualita byla trestným činem s horní sazbou 7 let a často se jí užívalo k šikaně politických aktivistů a kriminalizaci shromažďování gay komunity.\n\nNavzdory represím začalo v Jižní Africe působit koncem 70. let několik LGBT organizací, konkrétně v době vlády Národní strany, která se v r. 1976 zasadila o posílení zákonů proti sodomii. Nicméně až do konce 80. let se organizace často rozdělovaly z rasových důvodů a stále přetrvávající otázky politiky rasové segregace. Gay asociace Jižní Afriky (The Gay Association of South Africa – GASA) založená v distriktu Hillbrow v centru Johannesburgu byla organizací složenou převážně z členů bílé pleti, čímž jí šlo považovat za oficiálně podporující politiku apartheidu, zatímco Rand Gay Organization známá svojí rasovou různorodostí byla otevřeně v opozici proti tomuto systému. V r. 1987 podpořila GASA v rámci generálních voleb kandidaturu Leona de Beera za Národní stranu do vedení distriktu Hillbrow. Politická kampaň se stala také předmětem odporu ze strany LGBT akvitistů, kteří se chtěli připojit k ANC a svůj boj za LGBT práva sloučit s odporem proti rasové segregaci. V důsledku kampaně byla GASA rozpuštěná a na její místo nastoupila nová organizace Lesby a gayové proti útlaku (Organization of Lesbians and Gays Against Oppression – OLGA) s hlavním místem působení v Kapském městě.\n\nV letech 1960–1980 byli gayové a lesby působící v Jihoafrických obranných silách nuceni podstupovat různé léčebné kúry za účelem změny sexuální orientace, včetně operativních změn pohlaví. Léčení jihoafrických homosexuálních vojáků bylo zdokumentováno ve filmu z r. 2003 \"Ve vlastnictví státu\".\n\nKonzervativní společenské postoje jsou patrné jak z řad bílé, tak i černé populace – tedy tradičně odmítavé k homosexualitě. Tyto trendy jsou také důvodem stále přetrvávajícího negativního klimatu ve společnosti i v post-apartheidním období.\n\nEpidemie HIV/AIDS je v JAR do určité míry také důvodem, proč LGBT Jihoafričané v případě nákazy často čelí potížím se zajištěním dostatečného přístupu ke kvalitní léčbě a s ní souvisejícím bojem proti infekci.\n\nV r. 1993 se Africký národní kongres snažil začlenit legalizaci stejnopohlavního manželství do Listiny práv a zákaz diskriminace jiných sexuálních orientací do prozatímní ústavy. Tato ustanovení byla přenesená i do nové ústavy přijaté v r. 1996 z důvodu stále více rostoucího vlivu LGBT Jihoafričanů a podpory Afrického národního kongresu. Díky tomuto se JAR stala první zemí na světě, jejíž ústavní právo explicitně zakazuje diskriminaci jiných sexuálních orientací. O dva roky později rozhodl Ústavní soud Jihoafrické republiky ve prospěch Národní koalice za rovnost gayů a leseb (National Coalition for Gay and Lesbian Equality) v soudní při s ministrem spravedlnosti – tedy že zákon kriminalizující konsensuální soulož mezi dospělými v soukromí odporuje ústavnímu pořádku.\n\nV r. 1998 byl parlamentem přijat Zákon o spravedlnosti v práci. Ten garantuje Jihoafričanům jiné sexuální orientace ochranu před diskriminací na pracovišti, a to ve všech sférách pracovněprávních vztahů. V r. 2000 byla podobná ochrana rozšířená také na půdu veřejných služeb a ubytování po nabytí účinnosti Zákona o podpoře rovnosti a prevence nespravedlivého zacházení.\n\nV prosinci 2005 rozhodl Ústavní soud, že je neústavní znemožňovat párům stejného pohlaví uzavřít sňatek, když to samé je umožněno párům různého pohlaví, a dal parlamentu jeden rok na to, aby tuto chybu napravil, a přijal vyhovující legislativu. V listopadu 2006 hlasoval parlament v poměru hlasů 230:41 pro přijetí zákona umožňujícího párům stejného pohlaví uzavřít občanský sňatek, jakož i registrované partnerství pro nesezdané různopohlavní a stejnopohlavní páry. I přesto se však vyskytují případy veřejných činitelů a klerikálů odmítajících oddávat páry stejného pohlaví. Ne všichni členové ANC hlasovali pro přijetí nového zákona. Současný prezident Jacob Zuma byl tehdy nejvíc znám svým odporem proti novému zákonu se slovy: \"Když jsem vyrůstal, Zulu (tímto termínem popsal homosexuála) přede mnou nikdy nestál. Kdyby ano, vykopl bych ho.\"\n\nOchrana LGBT práv v Jihoafrické republice je garantována Sekcí 9 Ústavy Jihoafrické republiky, která explicitně zakazuje diskriminaci na základě pohlaví, genderové identity nebo sexuální orientace a je platná jak pro veřejný, tak i pro soukromý sektor. Ústavní soud ustanovil, že sekce musí být aplikována i na zákaz diskriminace translidí. Tato ústavní opatření jsou nadále posilována z intervence Ústavního soudu a legislativního procesu zdejších zákonodárců.\n\nV r. 2012 založil Kongres tradičních vůdců Jižní Afriky (Contralesa) petici za odstranění LGBT práv z Ústavy. Skupina předložila návrh o novelizaci Sekce 9 k Ústavní komisi při Národním shromáždění. V té době v komisi zasedal člen parlamentu Sango Patekile, který rovněž zastává funkci prezidenta Contralesy. Parlamentní výbor s vládnoucí většinou Afrického národního kongresu tento návrh zamítnul.\n\n4. srpna 1997 rozhodl Nejvyšší soud Jihoafrické republiky v kauze \"S vs. Kampher\" v Kapské provinciální divizi ve prospěch žalujícího, a sice že zákon proti sodomii přijatý z anglosaského právního řádu je nekompatibilní s ústavou garantovaným právem na rovné zacházení a soukromí a to s retroaktivitou od přijetí Prozatímní Ústavy Jihoafrické republiky účinné od 24. dubna 1994. Každopádně tento rozsudek se týkal pouze trestného činu sodomie a ne dalších zákonů kriminalizujících soulož mezi muži, navíc se jednalo pouze o precedent platný pro oblast jurisdikce Kapského soudu. 8. května 1998 rozhodl Nejvyšší soud v kauze \"Národní koalice pro gay a lesbickou rovnost vs. ministr spravedlnosti\" v divizi Witwatersrand rozhodl, že zákony proti sodomii přijaté z anglosaského práva, jakož i činnost \"komise pro záležitosti smilstva proti přírodě\" a Sekce 20 odst. a) Zákona proti zločinům v sexuální oblasti jsou neústavní. Ústavní soud toto stanovisko potvrdil 9. října téhož roku. Rozhodnutí bylo aplikované s retroaktivitou pro pohlavní styky vykonané po přijetí Prozatímní ústavy 27. dubna 1994.\n\nNavzdory dekriminalizaci pohlavního styku mezi muži byl legální věk způsobilosti k pohlavnímu styku v souladu se Zákonem proti zločinům v sexuální oblasti stanoven na 19 let pro homosexuální styky, ale na 16 let pro heterosexuální styky. Toto diskriminační ustanovení bylo odstraněno v rámci novelizace trestního zákoníku r. 2007, která z něj odstranila veškeré zmínky o pohlaví zúčastněných a sjednotila věk způsobilosti pro obě orientace na 16 let.\n\nV r. 2008 vyšlo najevo, že i přes účinnost nového zákona, je i nadále starého diskriminačního zákona využíváno v kauzách předcházejícím novelizaci. Proto bylo ihned na to rozhodnuto, že se například v kauze \"Geldenhuys vs. Národní ředitelství státního zastupitelství\" bude uplatňovat retroaktivita od 27. dubna 1994.\n\nÚstava zakazuje veškeré nerovné zacházení na základě pohlaví, sexuální orientace nebo genderové identity, spáchané ve veřejné i soukromé sféře. V r. 2000 přijal parlament zákon na podporu prevence nerovného zacházení, který v souladu s ústavními zákony zakládá speciální rovnostářské soudy pro záležitosti diskriminace v soukromé sféře. Zákon o rovnosti v zaměstnání z r. 1998 a Zákon o nájmu s retroaktivitou přímo zakazují diskriminaci v pracovněprávních vztazích a bydlení.\n\nPEPUDA rovněž zakazuje projevy nenávisti a harašment páchané z motivu rasy, pohlaví, sexuální orientace, genderové identity apod. Jižní Afrika nemá žádné zákony požadující vysoké pokuty za zločiny z nenávisti, nicméně motiv homofobie v trestněprávní oblasti je chápán jako přitěžující okolnost.\n\nMuži mající sex s muži smějí darovat krev, nicméně za podmínky že ve zkušební lhůtě 6 měsíců nebudou provozovat pohlavní styk s více partnery jakéhokoliv pohlaví.\n\nV srpnu 2011 založilo Ministerstvo spravedlnosti National Task Team (NTT) za účelem statistiky zločinů z nenávisti proti LGBT osobám. V dubnu 2014 spustil ministr spravedlnosti Jeff Radebe Národní intervenční strategii pro LGBTI sektor při NTT za účelem statistiky sexuálního a jiného násilí proti osobám jiného pohlaví nebo členům LGBTI komunity. NTT věnoval velkou pozornost nevyšetřeným případům, přičemž z důvodu vysoké odezvy reagoval spuštěním informačního letáku za účelem šíření otázek a odpovědí na téma LGBTI osob. Radebe stanovil, že Ministerstvo musí těmto záležitost věnovat náležitou a specifickou pozornost, aby bylo schopné postupem času spustit veřejnou debatu.\n\n1. prosince 2005 rozhodl Ústavní soud v kauze \"Ministr vnitra vs. Fourie\", že je neústavní znemožňovat párům stejného pohlaví vstup do manželství, a dal parlamentu jeden rok na to, aby toto právní vadu napravil. 30. listopadu 2006 nabyl účinnosti nový Zákon o registrovaném partnerství a navzdory faktu, že ve svém názvu nepoužívá termínu manželství, umožňuje párům stejného i různého pohlaví uzavírat sňatek s tím, že oni sami se rozhodnou, zda jej nazvou manželstvím či registrovaném partnerstvím. Paradoxně i přes možnost volby názvu právního institutu soužití povoluje Zákon o manželství sňatek pouze osobám různého pohlaví.\n\nJeště před legalizací stejnopohlavního manželství soudy uznávaly trvalé soužití osob stejného pohlaví v různých záležitostech, nicméně nedávaly jim možnost svůj svazek úředně registrovat. Jednalo se o záležitosti daňové, vyživovací povinnosti, imigračních benefitů, zaměstnání a pozůstalostních důchodů, společné adopce, rodičovských práv k dětem pořízeným prostřednictvím asistované reprodukce a dědické.\n\nZ několika soudních rozhodnutí je patrné, že sexuální orientace rodičů není žádným klíčovým faktorem, který by je omezoval ve výkonu rodičovské zodpovědnosti. V r. 2002 rozhodl Ústavní soud v kauze \"Du Toit vs. Ministr práce a sociálních věcí\" ve prospěch žalujícícho a dal partnerům stejného pohlaví stejná adopční práva jako mají heterosexuální manželé, včetně možnosti společné adopce i přisvojení dítěte partnera. Adopční zákon posléze nahradil nový Zákon o sociálně-právní ochraně dětí (2005), který garantuje manželům a partnerům žijícím ve společné domácnosti právo na adopci dětí bez ohledu na sexuální orientaci.\n\nV r. 1997 došlo k změně v oblasti asistované reprodukce, která bylo do té doby přístupná pouze vdaným ženám, a sice tak že se zpřístupnila i svobodným ženám a lesbickým párům. V r. 2003 rozhodl Ústavní soud v kauze \"J vs. Ředitelství státního zastupitelství a Ministerstvo vnitra\" tak, že lesbická partnerka matky by měla mít právo být zapsána v rodném listě dítěte jako jeho druhý rodič.\n\nLGBT vojákům je umožněno otevřeně působit v Jihoafrických obranných silách. V r. 1996 přijala vláda oficiální dokument \"Bílý list národní obrany\", ve kterém se jasně stanovuje, že: \"V souladu s ústavním pořádkem země se zakazuje Jihoafrickým obranným silám diskriminovat své členy z důvodu jejich odlišné sexuální orientace\". V r. 199. přijalo Ministerstvo obrany plán \"Politika rovných příležitostí a afirmativních akcí\", který zakazuje, aby se armáda zabývala sexuální orientace svých členů, jakož i jejich vzájemnými intimnostmi. In 2002 the SANDF extended spousal medical and pension benefits to \"partners in a permanent life-partnership\".\n\nZákon o alternativní medicíně a o úřední změně pohlaví (2003) umožňuje osobám, které žijí v nespokojenosti se svým anatomickým pohlavím úředně změnit své pohlaví výdajem nového občanského průkazu i cestovního pasu a dalších identifikačních dokumentů. Zákon jim však ukládá povinnost podstoupit minimálně hormonální změnu pohlaví, jíž může ale nemusí nadcházet i chirurgická změna.\n\nI přes ústavní a zákonnou ochranu, která číní JAR de jure zemí s vysokou životní úrovní LGBT menšiny, je zde akceptace ze strany společnosti všeobecně nízká, zejména ve venkovských oblastech východní části země. Výzkum z r. 2008 shledal, že 84 % Jihoafričanů považuje homosexuální chování za vždycky problematické v porovnání s 8 %, která jej nepovažují za problematické, ale pouze za určitých okolností. V r. 2013 61 % respondentů odpovědělo, že by společnost neměla homosexualitu akceptovat.\n\nV r. 1998 předseda Národní strany popřel veškerá obvinění, že měl platit mužům za sex, s tím že se narodil jako \"Boerseun\" (farmářův syn), a že homosexualita by byla neslučitelná s jeho afrikánským původem. Jihoafrické LGBT organizace tehdy požadovali jeho omluvu.\n\nV JAR bylo zaznamenáno několik případů násilí, vražd a znásilnění lesbických žen. Důvod je často přičítán pocitu tradiční mužské autority ze strany pachatelů. Země nemá žádnou specifickou legislativu zabývající se zločiny z nenávisti a zdejší lidskoprávní organizace často kritizují policii za laxní přístup k vyšetřování trestných činů motivovaných předsudky. Tomuto fenoménu věnuje pozornost zejména nevládní organizace \"ActionAid\" dlouhodobě kritizující zdejší vládu a úřady z přehlížení problematiky vražd leseb z motivu jejich odlišné sexuální orientace, nápravného znásilňování, k němuž často dochází i ve školních kolektivech, a v rámci něhož se mužští násilníci snaží vyléčit dotyčné ženy z homosexuality.\n\n\n"}
{"id": "1170600", "url": "https://cs.wikipedia.org/wiki?curid=1170600", "title": "Vihuela", "text": "Vihuela\n\nVihuela neboli viola da mano (název kdysi používaný v Itálii) je drnkací strunný nástroj (chordofon) s hmatníkem, který se používal v 15. a 16. století na Pyrenejském poloostrově a v Itálii. Vihuela obvykle měla šest dvojitých strun. Ladění začínalo většinou od G nebo A a struny následovaly v intervalech kvarta – kvarta – velká tercie – kvarta – kvarta.\n\nVihuela byla nejdůležitějším předchůdcem barokní kytary. Dochovaly se tři původní vihuely: nástroj zvaný \"Guadalupe\" (dnes v Musée Jacquemart-André, Paříž), dále \"Chambure\" (Cité de la Musique, Paříž) a konečně nepojmenovaná vihuela, na kterou hrála svatá Mariana de Jesús de Paredes a jež je uchovávána jako její ostatek v Jezuitském kostele v ekvádorském hlavním městě Quito.\n"}
{"id": "1170601", "url": "https://cs.wikipedia.org/wiki?curid=1170601", "title": "Semen Vityk", "text": "Semen Vityk\n\nSemen Vityk, cyrilicí Семен Вітик, též Semen Wityk (21. února 1876 Verchni Haji – 10. října 1937 Verchneuralsk), byl rakouský politik ukrajinské (rusínské) národnosti z Haliče, na počátku 20. století poslanec Říšské rady.\n\nPůsobil jako odborář a politik. Vystudoval gymnázium v Drohobyči a absolvoval Lvovskou univerzitu. Znal se s Ivanem Frankem. Zastával funkci tajemníka Ukrajinské radikální strany. V roce 1899 patřil mezi zakladatele Ukrajinské sociálně demokratické strany a vedl v rámci této strany křídlo, které bylo nakloněno spolupráci s polskými sociálními demokraty.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 54. Mandát obhájil i ve volbách do Říšské rady roku 1911.\n\nPo volbách roku 1907 byl na Říšské radě členem poslaneckého klubu Zastoupení rusínsko-ukrajinských sociálních demokratů. Po volbách roku 1911 byl nezařazeným poslancem.\n\nPo válce, během krátké existence Západoukrajinské lidové republiky, působil jako člen Ukrajinské národní rady, tedy prozatímního zákonodárného sboru, této republiky. Po zániku tohoto státního útvaru odešel do emigrace do Vídně, kde kritizoval ukrajinské exilové orgány. V letech 1923–1925 vydával prosovětsky orientovaný list \"Nova hromada\".\n\nRoku 1925 se přestěhoval do Sovětského svazu a usadil se v Charkově. Stal se členem Komunistické strany Ukrajiny. V letech 1925–1927 pracoval v redakci listu \"Červonyj klyč\". Zastával i stranické funkce v sovětském režimu. V březnu 1933 byl zatčen, obviněn ze špionážních aktivit a vyloučen z komunistické strany. V září 1933 byl odsouzen na 10 let. 2. října 1937 byl po revizi procesu a nových obviněních odsouzen k trestu smrti. V roce 1958 byl posmrtně rehabilitován.\n"}
{"id": "1170602", "url": "https://cs.wikipedia.org/wiki?curid=1170602", "title": "Larmorova precese", "text": "Larmorova precese\n\nLarmorova precese je pohyb (stáčení) magnetického vektoru částice působením vnějšího magnetického pole.\n\nPředpokladem vzniku precese je fakt, že částice má elektrický náboj a tudíž svůj magnetický moment a tento moment svírá nenulový úhel s vektorem vnějšího pole. V důsledku působení vnějšího magnetického pole pak bude magnetický moment částice opisovat kuželovou plochu s vrcholovým úhlem 2formula_1 s frekvencí formula_2.\n\nMagnetické pole vyvíjí kroutící moment na magnetický moment částice:\n\nformula_3\n\nkde formula_4 je kroutící moment, formula_5 magnetický dipólový moment, formula_6 gyromagnetický poměr, formula_7 vektor momentu hybnosti, formula_8 vnější magnetické pole.\n\nLarmorova precese částice s nábojem ve vnějším magnetickém poli je podobná precesi klasického nakloněného gyroskopu ve vnějším gravitačním poli, jakým je např. točící se nakloněná dětská hračka – káča nebo je podobná precesi zemské osy.\nFrekvence precesního pohybu magnetického momentu částice se nazývá Larmorova frekvence a je závislá na intenzitě vnějšího magnetického pole (T, Tesla) a typu atomového jádra vyjádřeného gyromagnetickým poloměrem.\n\nformula_9\n\nkde formula_2 je frekvence otáčení, formula_6 gyromagnetický poměr, formula_12 intenzita magnetického pole.\n\nInterakci atomových jader s nenulovým spinem s vnějším magnetickým polem využívá např. metoda nukleární magnetické rezonance (NMR spektroskopie), která se používá ke zkoumání struktury látek.\n\nSir Joseph Larmor (11. července 1857 – 19. května 1942) byl britský fyzik a matematik, člen Královské společnosti v Londýně a Francouzské akademie věd. Zabýval se mj. termodynamikou a elektrodynamikou. V roce 1919 vyslovil předpoklad, že magnetická pole slunečních skvrn jsou vyvolávána dynamovým mechanismem, udržovaným pohyby plynů v blízkosti slunečního povrchu.\n\nJevy spojené s chováním částic s magnetickým momentem ve vnějším magnetickém poli byly nazvány na jeho počest.\n"}
{"id": "1170603", "url": "https://cs.wikipedia.org/wiki?curid=1170603", "title": "Juniorská liga UEFA", "text": "Juniorská liga UEFA\n\nJuniorská liga UEFA (anglicky UEFA Youth League) je fotbalová soutěž pořádaná Evropskou fotbalovou asociací (UEFA) pro akademie a rezervy profesionálních fotbalových týmů. První ročník se odehrál v sezóně 2013/14, vítězem se stala akademie klubu FC Barcelona.\n\nDo skupinové fáze soutěže se kvalifikují akademie týmů, které postoupily do skupinové fáze Ligy mistrů UEFA (32 týmů). Kluby jsou rozděleny do 8 čtyřčlenných skupin (A–H) podle losu z Ligy mistrů a hrají mezi sebou systémem doma – venku. První ze skupiny postupuje do osmifinále, druhý ještě hraje dvojzápas s vítězem z playoff pro vítěze domácích lig. Mezitím dalších 32 týmů (vítězové domácích juniorských lig v 32 nejlepších zemích podle koeficientu UEFA) hraje playoff systémem doma – venku, dokud nezbude 8 týmů. Ty pak odehrají dvojzápas s druhým týmem ze základní skupiny. Vítěz postoupí do osmifinále, kde se utká s vítězem skupiny. Dále pak turnaj pokračuje stejným způsobem jako Liga mistrů UEFA. Po odehrání osmifinále následuje čtvrtfinále a posléze semifinále, které se hraje na Colovray stadionu v Nyonu (opět systém doma – venku) . Finále se hraje pouze jednou a to opět na Colovray stadionu. \n\n\n"}
{"id": "1170604", "url": "https://cs.wikipedia.org/wiki?curid=1170604", "title": "Cvi Jehošua ha-Levi Horowitz", "text": "Cvi Jehošua ha-Levi Horowitz\n\nRabi Cvi Jehošua ha-Levi Horowitz (hebrejsky , asi 1754 – 16. listopadu 1816 Prostějov), byl členem slavného rabínského rodu Horowitzů. Jeho otec Šmuel Šmelke, slavný chasidský rabín a kabalista, zastával úřad moravského zemského rabína v Mikulově (1773–1778). Cvi Jehošua Horowitz působil jako vrchní rabín v Jemnici, Třebíči a Prostějově.\n\nRabín Cvi Jehošua Horowitz se narodil pravděpodobně v roce 1754 jako jediný potomek slavného chasidského rabína Šmuela Šmelkeho v době, kdy jeho otec zastával úřad vrchního rabína v polském Ryžvalu. Jeho matkou byla Šajndel Bune, dcera rabína Jehošui HaLeviho, jenž byl duchovní autoritou v polském městě Rzezawa. Své jméno Jehošua dostal po otci a své další jméno Cvi získal po dědovi, rabínu Cvi Hirsch Horowitzovi z Charkova.\n\nJiž v útlém mládí byl uznáván pro svůj bystrý úsudek při výkladu Tóry a vysloužil si pojmenování Reb Jehošua Charif.\n\nV roce 1773, kdy byl jeho otec zvolen zemským rabínem, jej doprovodil do Mikulova. V letech 1778–1783 byl vrchním rabínem a vedoucím ješivy v Jemnici. V letech 1787–1800 byl vrchním rabínem v Třebíči. Od roku 1807 do roku 1815 byl vrchním rabínem v Prostějově, kde dne 16. listopadu 1816 (25. Cheshvan 5577) zemřel. Je pochován na starém židovském hřbitově v Prostějově.\n\nJeho manželka Miriam byla dcerou rabína Pinchase HaLeviho Horowitze, který byl vrchním rabínem ve Frankfurtu nad Mohanem. Měli spolu dvě dcery a tři syny (Abrahám Joel, Šmuel Šmelke, Jakob).\n\n\n"}
{"id": "1170606", "url": "https://cs.wikipedia.org/wiki?curid=1170606", "title": "The Football Association", "text": "The Football Association\n\nThe Football Association (\"Fotbalová asociace\", zkráceně FA) je nejvyšším řídícím orgánem anglického fotbalu. Vznikla v roce 1863 jako první národní fotbalový svaz na světě, proto na rozdíl od ostatních nepoužívá ve svém názvu upřesňující označení státu. Sídlí na stadionu Wembley v Londýně, jejím znakem je bílý štít se třemi modrými lvy, deseti červenými růžemi a nápisem The FA. Pod její vedení spadá anglická fotbalová reprezentace, jako člen Mezinárodního olympijského výboru také zřizuje britskou fotbalovou reprezentaci, která se účastní pouze olympijských her.\n\nRozvoj fotbalové hry ve druhé polovině 19. století přinesl potřebu zastřešující organizace, která by pořádala zápasy a stanovila jednotná pravidla. Proto se 26. října 1863 v restauraci Freemasons Tavern na Great Queen Street sešli zástupci jedenácti londýnských klubů (Barnes Club, Civil Service FC, Crusaders FC, Forest of Leytonstone, N.N. Club, Crystal Palace FC, Blackheath FC, Kensington School, Perceval House, Surbiton FC a Blackheath Proprietary School), které vytvořily fotbalovou asociaci, předsedou zvolili Arthura Pembera a tajemníkem E. C. Morleyho. Jediným dosud fungujícím ze zakládajících klubů je Civil Service FC; Crystal Palace zanikl, ale jeho název a hřiště převzal Crystal Palace FC, založený roku 1905.\n\nČlenové asociace vytvořili závazná pravidla hry. Dohodli se mj. na zákazu nosit ve hře míč; kluby, které to nepřijaly, vytvořily v roce 1871 ragbyovou organizaci Rugby Football Union. Hře podle pravidel asociace se začalo říkat \"association football\" nebo zkráceně \"soccer\", což se používá hlavně v zámoří pro odlišení od amerického nebo australského fotbalu. První oficiální zápas podle pravidel asociace se hrál 19. prosince 1863, Barnes Club a Richmond FC se rozešly s výsledkem 0:0.\n\nV roce 1884 byl založen mezinárodní orgán pro úpravu fotbalových pravidel International Football Association Board, v němž má FA tradičně garantováno jedno z osmi křesel. Do FIFA vstoupili Angličané v roce 1905, rok po jejím založení. V roce 1920 z ní společně se Skotskem, Walesem a Irskem vystoupili na protest proti tomu, že FIFA ze svých řad nevyloučila centrální mocnosti. V roce 1924 se vrátili, ale před olympiádou 1928 došlo k další roztržce. V Anglii byl tehdy už striktně oddělen profesionální a amatérský fotbal, kdežto v ostatních zemích si kluby nemohly dovolit vyplácet hráčům dost peněz, aby to stačilo na obživu, poskytovaly jim však náhrady cestovného a ušlé mzdy. Britové tvrdili, že takoví fotbalisté nejsou žádní amatéři a nemají právo startovat právo na olympiádě, byli však přehlasováni, načež vystoupili z FIFA a bojkotovali olympijský turnaj. Do světové fotbalové organizace se vrátili roku 1946 a v roce 1950 poprvé startovali na mistrovství světa. V roce 1954 se The Football Association stala také členem UEFA.\n\nČestnou funkci prezidenta FA zastává tradičně příslušník královské rodiny, od roku 2006 je jím princ William, vévoda z Cambridge. Praktické záležitosti řeší výkonný předseda, kterým je od roku 2013 Greg Dyke. Členy organizace jsou všechny profesionální kluby v Anglii. Roční obrat FA činil v sezóně 2013/14 rekordních 332 milionů liber. Nejdůležitější soutěží, kterou asociace řídí, je FA Cup, založený roku 1872. Premier League je od roku 1992 finančně nezávislá, FA však vybírá její vedení a dohlíží na dodržování pravidel hry. Jsou jí také podřízeny County Football Associations, řídící lokální soutěže. Přidruženými členy FA jsou Fotbalová asociace Jersey, Fotbalová asociace Guernsey a Fotbalová asociace ostrova Man.\n\n\n"}
{"id": "1170610", "url": "https://cs.wikipedia.org/wiki?curid=1170610", "title": "Petr Jančík", "text": "Petr Jančík\n\nPetr Jančík (* 27. června 1960 Ostrava) je český politik, vysokoškolský pedagog a výzkumný pracovník, v letech 2010 až 2014 zastupitel města Ostravy, od roku 2014 zastupitel městského obvodu Ostrava-Poruba, nestraník za hnutí Ostravak.\n\nVystudoval obor strojní zařízení dolů a hutí na Vysoké škole báňské v Ostravě (získal titul Ing.). Na téže vysoké škole později absolvoval doktorské studium v oboru ochrana životního prostředí v průmyslu (získal titul Ph.D.) a také docenturu v oboru řízení strojů a procesů (získal titul doc.). Od roku 1990 na VŠ báňské v Ostravě vyučuje a od roku 2004 vede Katedru ochrany životního prostředí v průmyslu a věnuje se také výzkumné činnosti. Od roku 2002 rovněž soukromě podniká.\n\nPetr Jančík je ženatý a má čtyři dcery. Žije v Ostravě, konkrétně v městském obvodu Poruba.\n\nDo komunální politiky vstoupil ve volbách v roce 2010, když byl jako nestraník za hnutí Ostravak zvolen zastupitelem města Ostravy. O čtyři roky později funkci neobhájil. Ve volbách v roce 2014 byl však zvolen jako nestraník za hnutí Ostravak zastupitelem městského obvodu Ostrava-Poruba. V Porubě působí jako člen Komise pro životní prostředí a člen Kontrolního výboru.\n\nV krajských volbách v roce 2016 byl z pozice nestraníka za hnutí Ostravak lídrem společné kandidátky STAN a hnutí Ostravak v Moravskoslezském kraji, ale neuspěl a do zastupitelstva se nedostal.\n"}
{"id": "1170612", "url": "https://cs.wikipedia.org/wiki?curid=1170612", "title": "Markéta Orleánská", "text": "Markéta Orleánská\n\nMarkéta Orleánská ( \"Marguerite d'Orléans\", 4. prosince 1406 – 24. dubna 1460) byla hraběnka z Vertusu a Étampes z dynastie Valois a majitelka bohatě iluminovaných Hodinek.\n\nNarodila se jako poslední potomek orleánského vévody Ludvíka, mladšího bratra krále Karla VI. a Valentiny, dcery milánského vévody Giana Galeazza Viscontiho. Otec byl roku 1407 zavražděn a matka, francouzským lidem obviňovaná z provozování magie a čarodějnictví zemřela záhy po něm. Markéta byla roku 1423 již jako držitelka hrabství Vertus provdána za Richarda, nejmladšího syna bretaňského vévody Jana IV. Roku 1438 ovdověla a uchýlila se do kláštera Guiche, kde také zemřela a byla pochována.\n"}
{"id": "1170617", "url": "https://cs.wikipedia.org/wiki?curid=1170617", "title": "Uněča", "text": "Uněča\n\nUněča () je město v Brjanské oblasti v Ruské federaci. Při sčítání lidu v roce 2010 mělo přes šestadvacet tisíc obyvatel.\n\nMěsto Uněča leží na stejnojmenné řece (přítok Iputě v povodí Dněpru). Od Brjansku, správního střediska celé oblasti, je vzdáleno 140 kilometrů na jihozápad.\n\nVesnička Uněča na stejnojmenné řece je doložena už k roku 1672.\n\nPrudký rozvoj přichází v roce 1887, kdy zde vzniká železniční nádraží na trati z Brjansku do Homelu a posléze se stavbou nové tratě v roce 1930 i železniční uzel.\n\nDne 16. srpna 1940 se Uněča stala městem.\n\nZa druhé světové války obsadila Uněču 17. srpna 1941 německá armáda a 23. září 1943 ji dobyly zpět jednotky Brjanského frontu Rudé armády.\n"}
{"id": "1170619", "url": "https://cs.wikipedia.org/wiki?curid=1170619", "title": "Choroš oříš", "text": "Choroš oříš\n\nChoroš oříš (\"Polyporus umbellatus\" ) je vzácná houba z čeledi chorošovitých. Roste především na kořenech a bázích kmenů listnatých stromů, z jejichž rozkládajícího se dřeva získává živiny. V České republice je považován za zranitelný druh.\n\n\nPlodnice jsou tuhé, rozměrné, dorůstají až 100–500 milimetrů a dosahují nezřídka hmotnosti až 4 kg. Skládají se z desítek až stovek menších klobouků spojených rozvětvenými třeni, které se směrem k bázi spojují do jednoho celku.\n\nKlobouk dosahuje průměru 15–40 milimetrů, je tenký, plochý až nálevkovitý a povrch má okrový až světle hnědý či šedohnědý s paprsčitě vláknitou až šupinkatou kresbou.\n\nRourky jsou 1–2 milimetry dlouhé, výrazně sbíhají na třeň. Póry 1–3 na milimetr, sbíhající mohou být protažené až na 2 milimetry. Zbarvené jsou bíle až světle okrově.\n\nTřeň u báze dosahuje průměru až 50 milimetrů, vyrůstá z podzemního sklerocia a je zbarvený podobně jako póry.\n\nDužnina má bělavé zbarvení, mírnou chuť a příjemnou vůni, která bývá některými autory popisována jako slabě koprová nebo fenyklová.\n\nVýtrusy dosahují 7,5 - 10 × 3 - 4 μm, jsou podlouhlé, skoro válcovité, na konci šikmo stažené, bezbarvé, hladké a obvykle uzavírají několik olejových kapek.\n\nJde spíše o teplomilný druh rozšířený v pahorkatině na kyselých půdách. Pilát jej uvádí mezi typickými druhy kyselých doubrav a oligotrofních habrových doubrav (svaz \"Quercion robori-petraeae\" Br.–Bl. 37 a svaz \"Carpinion\") s tím, že se vzácně může objevit i na teplých místech v horách. Roste ze zanořeného či částečně zanořeného dřeva, jako jsou kořeny nebo paty kmenů. Preferuje dřevo dubů, objevuje se i na bucích a habrech, méně často na jiných listnáčích, velmi vzácně na jehličnanech. Houba roste z podzemního sklerocia, na lokalitě vytrvává až desítky let. Houba fruktifikuje především od června do srpna, méně v září, ojediněle i v říjnu.\n\nRoste v mírném pásu severní polokoule. V roce 1962 byl choroš oříš \"Výborem pro mapování hub v Evropě\" zahrnut mezi 100 druhů hub, jejichž výskyt byl monitorován v celoevropském měřítku. Na základě dat shromážděných v této akci bylo zjištěno, že nejníže položená lokalita na území tehdejšího Československa leží v nadmořské výšce zhruba 130 m n. m. a nejvýše položená zhruba v 750 metrech. Většina tuzemských lokalit (podle Kotlaby 133 ze 149) leží ve stupni pahorkatiny. V České republice byly publikovány nálezy z následujících chráněných území:\n\nByl zahrnutý v tzv. Pražském regulativu z roku 1909, seznamu hub, které bylo možné prodávat na území Prahy. V roce 1937 byl zařazen mezi tzv. kodexové houby, tedy jedlé houby, které lze prodávat na trzích (na celém území Československa). Spadal do kvalitativně nejnižší kategorie (kuchyňská využitelnost je omezená především z důvodu tuhé konzistence houby, některým osobám je nepříjemné výrazné aroma houby). Od roku 1964 už jej bylo možné vykupovat pouze pro průmyslové zpracování. Od roku 2003 již nepatří mezi tržní houby a jeho sběr ke kuchyňské spotřebě se nedoporučuje. Z plodnic choroše oříše byla izolována řada chemických látek s potenciálně léčivými účinky, jejichž testování se věnovala řada studií. Některých výtažků využívají kosmetické firmy pro přípravky na podporu růst vlasů, nesprávné dávkování léčivé složky ovšem může mít opačné účinky. Protože je možné choroš oříš pěstovat a tím zajistit objem suroviny potřebný pro průmyslové zpracování, je obsahovým látkám houby a jejich účinkům věnována značná pozornost.\n\nChoroš oříš je v České republice vzácný a z řady původních lokalit vymizel. Z tohoto důvodu byl podán návrh na vyřazení ze seznamu tržních hub, tento návrh odráží legislativa z roku 2003, která již obchodování s tímto druhem nepovoluje. Byl zařazený do Červeného seznamu hub (makromycetů) České republiky jako zranitelný druh (VU). Plodnice proto není vhodné sbírat ke kuchyňské spotřebě. V Polsku, Maďarsku a Estonsku je zákonem chráněný, v Bulharsku, Rakousku a na Ukrajině je řazen k ohroženým druhům.\n\n"}
{"id": "1170625", "url": "https://cs.wikipedia.org/wiki?curid=1170625", "title": "Držte krok s Kardashians", "text": "Držte krok s Kardashians\n\nDržte krok s Kardashians (v anglickém originále Keeping Up with the Kardashians, zkráceně KUWTK) je americká reality show, vysílaná na televizním kanálu E! od roku 2007. Pořad se zaměřuje na životy rodiny Karsdahian a Jenner. Zaměřuje se na soukromí i profesní život jednotlivých Kardashian sester- Courtney Kardashian, Kim Kardashian, Khloe Kardashian, Kendall Jenner a Kylie Jenner, jejich bratra Roberta Kardashiana, jejich rodiče Kris Jenner a Caitlyn Jenner (dříve známou jako Bruce Jenner) a jejich partnery Scott Disick, Lamar Odom a Kanye West.\n\nRyan Seacrest, který dal předpoklad pro vznik seriálu, slouží i jako výkonný producent. První řada debutovala 14. října 2007 a následně se stala jednou z nejdéle běžících televizních reality show v zemi.\n\n\"Keeping Up with Kardashian\" získával velmi špatné recenze od kritiků už od své premiéry, především kvůli snaze se zviditelnit, i přesto seriál získal několik ocenění. Následně začalo vznikat také několik spin-offů: \"Kourtney and Kim Take Miami\", \"Kourtney and Kim Take New York\", \"Khloé & Lamar\", \"Kourtney and Khloé Take The Hamptons\", \"Dash Dolls\", \"Rob & Chyna\" a \"Life of Kylie\".\n\nČtrnáctá řada měla premiéru 1. října 2017.\n\nRobert Kardashian (1944–2003) a Kristen Mary \"Kris\" Houghton (1955) se vzali v roce 1978, spolu měli čtyři děti, dcery Kourtney (1979), Kim (1980),Khloé (1984) a syna Roba (1987). Pár se rozvedl v roce 1991. V roce 1991 se Kris Jenner provdala za Olympijského šampióna - Bruce Jenner ( narozený v roce 1949, nyní známý jako Caitlyn Jenner, po podstoupení operativní změny pohlaví, v roce 2015). Caitlyn a Kris mají spolu dvě dcery, Kendall a Kylie.\n\nRobert zemřel v roce 2003, osm týdnů poté, co mu byla diagnostikována rakovina jícnu. Od té doby se sestry Kardashianovy objevovaly na televizních obrazovkách častěji. Kim se stala osobní stylistkou zpěvačky Brandy Norwood. Poté byla také osobní stylistkou a nákupčí herečky Lindsay Lohan. Khloé, Kim a Kourtney se začaly věnovat módě a otevřely si vlastní butik Dash v Calabasu v Kalifornii.\n\n"}
{"id": "1170646", "url": "https://cs.wikipedia.org/wiki?curid=1170646", "title": "Brooks Orpik", "text": "Brooks Orpik\n\nRichard Brooks Orpik (* 26. září 1980 v San Francisco, Kalifornie) je bývalý americký hokejový obránce, působící v zámořské NHL, kde naposledy nastupoval za tým Washington Capitals.\n\nNarodil se v San Francisco, několik měsíců po olympijském triumfu v Lake Placid v roce 1980. Orpik vyrostl v Amherst, New York, navštěvoval školu Nichols v Buffalu a v letech 1996-1998 hrával za Thayer Academy. V roce 1997 byl draftován do OHL týmem London Knights ze sedmého místa celkově 124., místo. Za London Knights nikdy nehrál. Hrál tři sezóny za Boston College, se kterým vyhráli soutěž Hockey East v sezoně 1998/1999 a 2000/2001, v ročníku 2000/2001 taktéž vyhráli v NCAA. Během tohoto období byl v roce 2000 vybrán v draftu NHL týmem Pittsburgh Penguins z prvního kola celkově osmnáctý. Začátky v seniorském hokeji začínal na farmě Penguins ve Wilkes-Barre/Scranton Penguins působící v AHL. První zápasy v NHL absolvoval v sezoně 2002/03, debut v NHL odehrál 10. prosince 2002 proti Toronto Maple Leafs. Od sezony 2003/04 byl stabilním hráčem Pittsburghu Penguins. Během výluky v NHL 2004/05 nikde nehrál. Sezona 2005/06 skončila pro tým Pittsburgh Penguins hrozivě, coby nejhorší tým východní konference a nejvíce inkasovaných branek se dostal do nominace na Mistrovství světa 2006 Brooks Orpik. Největší úspěch v Pittsburgh Penguins zaznamenal v sezoně 2008/09, po probojování do playoff, postoupili fo finále, ve kterém porazili 4:3 na serie Detroit Red Wings. Pilířem obranných řad byl pro americký národní tým pro zimní olympijské hry 2010. Úspěch byl zisk stříbrných medailí. Po skončení ročníku v NHL 2009/10 byl zvolen nejlepším obráncem v Pittsburgh Penguins. V organizaci Penguins hrával do roku 2014. 1. července 2014 se dohodl na pětileté smlouvě v hodnotě 27,5 milionů amerických dolarů s týmem Washington Capitals.\n\n\n\n"}
{"id": "1170650", "url": "https://cs.wikipedia.org/wiki?curid=1170650", "title": "Vrabcov (Deštná)", "text": "Vrabcov (Deštná)\n\nVrabcov je rekreační osada, která nyní náleží pod obec Deštná na Kokořínsku. Od vesnice Deštné, která náleží pod město Dubá, je Vrabcov vzdálený necelý km na východ.\n\nOsada je uvnitř přírodní rezervace Mokřady horní Liběchovky s mokřady a CHKO Kokořínsko. Jsou zde o dva chráněné památné stromy, smrk a lípa (viz heslo Deštná), protéká zde potok Liběchovka. Údolí potoka je obklopeno řadou skal a kopců.\n\nVrabcovem prochází zeleně značená trasa Klubem českých turistů z Rozprechtic k Panenskému hřebeni, žlutá k Deštné a též zde vede Naučná stezka Dubsko - Kokořínsko. Ta zde má zastavení s informační tabulí č. 3: Mokřadní louka Vrabcov.\nTrasy a osada jsou vyznačeny na mapě KČT 15 : Máchův kraj\nV osadě je rekreační usedlost označená novým vlastníkem tabulí Dědův mlýn. Jedná se o bývalý Vrabcovský mlýn (Fraps Mühle), o jehož existenci jsou záznamy z roku 1623. Před rokem 1990 zde bylo rekreační středisko papíren. Další rekreační objekt v osadě byl rekreačním objektem energetiků, nyní je zde občerstvení, chatky a bazén.\nNejsou zde státem evidované nemovité kulturní památky.\n\n"}
{"id": "1170651", "url": "https://cs.wikipedia.org/wiki?curid=1170651", "title": "Tyt Vojnarovskyj", "text": "Tyt Vojnarovskyj\n\nTyt Vojnarovskyj, cyrilicí Тит Войнаровський (16. února 1856 Ljacke-Šljachecke – 22. února 1938 Lvov), byl rakouský řeckokatolický duchovní, národohospodář a politik ukrajinské (rusínské) národnosti z Haliče, na počátku 20. století poslanec Říšské rady.\n\nV roce 1878 absolvoval lvovský kněžský seminář. V lednu 1881 byl vysvěcen na kněze. Působil jako řeckokatolický duchovní. Byl kustodem lvovské řeckokatolické kapituly a administrátorem metropolitních statků. Podílel se na zemědělských a pozemkových reformách. Politicky patřil k Ukrajinské národně demokratické straně. V 90. letech 19. století byl náměstkem maršálka okresu Kolomyja. Vydával národohospodářské studie a periodika.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 56. Po volbách roku 1907 byl na Říšské radě členem Rusínského klubu.\n"}
{"id": "1170659", "url": "https://cs.wikipedia.org/wiki?curid=1170659", "title": "Loretánská kaple v Žatci", "text": "Loretánská kaple v Žatci\n\nZaniklá Loretánská kaple v Žatci stála na severozápadním konci Žižkova náměstí před pivovarem.\n\nLoretánská kaple (\"Santa Casa\") byla založena roku 1713 z odkazu lékárníka Johanna Clemense Calderara, žateckého radního a hospodářského ředitele. Stavbu realizovala jeho manželka Anna Barbora, rozená Špačková, a její druhý manžel Jan Antonín Doman. Kapli postavil podle vlastního projektu místní stavitel Martin Loschy. Náklady na stavbu dosáhly 1641 zlatých a 45 krejcarů. 24. května 1713 byl položen základní kámen a roku 1715 byla výstavba dokončena a kaple byla vysvěcena.\n\nJednalo se o kubickou, původně zcela nečleněnou stavbu, na jejímž průčelí se i po pozdější přestavbě dochovala plastická výzdoba a rokokové reliéfy Madony a „Přenesení loretánského domku“.\n\nKaple roku 1738 vyhořela, po obnově byla oplocena. Na obnovenou fasádu bylo osazeno osm soch andělů od žateckého sochaře Jana Karla Vettera.\n\nPři josefínských reformách byla kaple roku 1786 zrušena, sekularizována a roku 1791 prodána. Krátce sloužila jako sýpka, poté byla přestavěna na obytný dům čp. 80. Po polovině 19. století byl dům ještě stavebně upravován a k původní kapli byla připojena dvě boční křídla. \n\nTento již obytný dům i s přístavbami byl v majetku žateckého pivovaru a roku 1945 byl zbořen.\n\n\n\n"}
{"id": "1170667", "url": "https://cs.wikipedia.org/wiki?curid=1170667", "title": "Tašmajdan", "text": "Tašmajdan\n\nTašmajdan (v srbské cyrilici Ташмајдан, známý také jako Tašmajdanský park; srbsky Ташмајдански парк/Tašmajdanski park) je park v centru srbské metropole Bělehradu, v městské části Vračar, blízko Chrámu svatého Marka. \n\nNázev parku znamená v turečtině kamenolom (doslova prostranství (maydan) odkud se bere kámen (taş). V prostoru dnešního parku existoval kamenolom již ve starověku a středověku; pochází odsud značné množství kamene, který byl užit na stavbu Bělehradské pevnosti (Kalemegdan). V podzemí pod parkem je dochována veřejnosti občas přístupná jeskyně. \n\nBěhem obléhání Bělehradu při prvním srbském povstání zde Karađorđe postavil tábor. Oblast dnešního parku se tehdy nacházela mimo hranic města. Po skončení druhého srbského povstání sem kníže Miloš Obrenović nechal přemístit hřbitov z dnešní Varoš kapije. Tím se uvolnil prostor pro rozšiřování města, které se rozvíjelo díky autonomii, kterou získalo na začátku 19. století. V roce 1835 byl v parku zbudován chrám Sv. Marka. Dne 30. listopadu 1830 byl na Tašmajdanu veřejně poprvé přečten hatišerif tureckého sultána, který garantoval srbskému knížectví samosprávu ve vnitřních záležitostech. \n\nRoku 1909 vznikla na Tašmajdanu první seismologická stanice, která existuje do dnešních dní (oblast Balkánu je seismicky aktivní a dochází zde k častým zemětřesením). V 20. století vznikla v blízkosti Tašmajdanu celá řada významných budov; Hlavní pošta (1934), několik hotelů, restaurace Madera, sídlo srbské televize apod. V letech 1958 a 2011 byl park rozsáhle rekonstruován.\n\nV prostoru parku se nachází tramvajová smyčka. Jižně od parku probíhá \"Bulvár krále Alexandra\"; jedna z hlavních bělehradských ulic.\n"}
{"id": "1170668", "url": "https://cs.wikipedia.org/wiki?curid=1170668", "title": "Novi Beograd (nádraží)", "text": "Novi Beograd (nádraží)\n\nNádraží Novi Beograd (srbsky Железничка станица Нови Београд/Železnička stanica Novi Beograd) se nachází ve stejnojmenné čtvrti srbské metropole. Slouží pro potřeby příměstské i meziměstské dopravy. Přesněji je umístěno do bloku č. 42. \n\nNádraží má celkem pět nástupišť. Nachází se na vyvýšené mostní konstrukci, která překonává okolní zástavbu (ulice \"Đorđa Stanojevića\" a \"Antifašističke borbe\"). V blízkosti nádraží také začíná silniční Most na Adi. Prostor nádraží se považuje za oblast dalšího městského rozvoje; v roce 2014 se uskutečnila veřejná soutěž na přestavbu železničního nádraží a jeho rozšíření rovněž o autobusový terminál.\n\nVlaky, které projíždějí přes nádraží v Novém Bělehradě, pokračují dále po trati Bělehrad–Subotica a Bělehrad–Šid. \n"}
{"id": "1170676", "url": "https://cs.wikipedia.org/wiki?curid=1170676", "title": "Henrietta", "text": "Henrietta\n\nHenrietta je francouzské jméno, ženská forma jména \"Henri\" (Jindřich).\n\n\n\n"}
{"id": "1170677", "url": "https://cs.wikipedia.org/wiki?curid=1170677", "title": "Francesco Yates", "text": "Francesco Yates\n\nFrancesko Yates (* 11. září 1995, Toronto, Kanada) je kanadský popový zpěvák. Nejvíce jej proslavil singl \"Sugar\", kde dělal vokály Robinovi Schulzovi. Yates se krom zpěvu věnuje i hraní na kytaru a na piano.\n\nFrancesco se narodil 11. září 1995 v Torontu v Kanadě. Psaní hudby se začal věnovat již v jedenácti letech. V šestnácti letech podepsal smlouvu s Atlantic Records. Jeho eponymní debutové EP, naplánované na 11. září 2015, bylo vytvořeno v koprodukci s Robinem Hannibalem a Pharrellem. V roce 2015 Yates získal ocenění \"Heatseeker\" na Canadian Radio Music Awards.\n"}
{"id": "1170679", "url": "https://cs.wikipedia.org/wiki?curid=1170679", "title": "Stanisław Biały", "text": "Stanisław Biały\n\nStanisław Biały (18. nebo 19. dubna 1868 Korniaktów – 3. srpna 1932 Brzozów) byl rakouský právník a politik polské národnosti z Haliče, na počátku 20. století poslanec Říšské rady, v meziválečném období člen Polského senátu.\n\nPocházel z rodiny zemědělce. Studoval gymnázium v Rzeszówě, pak teologii v Přemyšli. Studoval také na právnické fakultě Lvovské univerzity a Černovické univerzity. Sloužil jako jednoroční dobrovolník v armádě. Byl poručíkem v záloze. V době svého působení v parlamentu je profesně uváděn jako rada zemského soudu v Brzozówě.\n\nByl předsedou spolku Sokol v Brzozówě. V roce 1913 se stal poslancem Haličského zemského sněmu. Zemským poslancem byl do roku 1914. Od roku 1908 byl členem Polské strany lidové a od roku 1914 členem Polské strany lidové „Piast”.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 52. Mandát obhájil i ve volbách do Říšské rady roku 1911.\n\nPo volbách roku 1907 i 1911 byl na Říšské radě členem poslaneckého Polského klubu.\n\nZa první světové války sloužil v armádě. Byl auditorem polního soudu. Roku 1918 se stal zástupcem odboru ministerstva spravedlnosti při likvidační komisi (pověřena přechodem na státní správu vznikajícího polského státu) v Krakově. Během polsko-ruské války v roce 1920 velel dobrovolnické legii v Brzozówě. Zasedal v okresním výboru. Byl předsedou městské školní rady. V roce 1926 odešel na penzi a působil jako advokát v Brzozówě.\n\nV letech 1922–1927 zasedal v Polském senátu, kde reprezentoval Polskou stranu lidovou „Piast”. Byl místopředsedou jejího parlamentního klubu a předsedou senátorského klubu.\n"}
{"id": "1170680", "url": "https://cs.wikipedia.org/wiki?curid=1170680", "title": "Mezihorská", "text": "Mezihorská\n\nMezihorská (něm. a do roku 1948 \"Kührberg\", poté do roku 1950 \"Kostelní\") je osada, náležející ke 4 km vzdálené obci Jindřichovice v okrese Sokolov v Karlovarském kraji.\n\nMezihorská je také název katastrálního území o rozloze 5,5 km.\n\nPrvní písemná zmínka o osadě pochází z roku 1454, kdy byla součástí léna hradu Loket a stála zde tvrz. Roku 1640 koupi osadu Gottfried Hertl z Leutersdorfu a připojil ji k jindřichovickému panství. V roce 1654, osada patřila k nosticovskému panství, zde stálo 17 chalup a mlýn s pilou. Roku 1873 žilo v osadě více než 250 obyvatel, v roce 1847 to bylo již 440 obyvatel v 63 domech. Roku 1878 se stala Mezihorská samostatnou obcí. Po odsunu německého obyvatelstva po druhé světové válce téměř zanikla, ale byla částečně dosídlena Čechy, kteří se do vlasti vrátili z Volyně. Osada se postupně proměnila v rekreační místo chalupářů.\n\nV roce 1869 byla Mezihorská osadou obce Tatrovice, v letech 1880–1910 obcí v okrese Falknov, 1921–1930 obcí v okrese Loket, v roce 1950 obcí v okrese Kraslice, 1961–1980 částí obce Jindřichovice. Od roku 1980 je jen součástí Jindřichovic.\n\n\n"}
{"id": "1170686", "url": "https://cs.wikipedia.org/wiki?curid=1170686", "title": "Heřmanov (Jindřichovice)", "text": "Heřmanov (Jindřichovice)\n\nHeřmanov (něm. \"Hermannsgrün\") je osada náležející k 2,5 km vzdálené obci Jindřichovice v okrese Sokolov v Karlovarském kraji.\n\nKatastrální území o rozloze 5,76 km se nazývá \"Heřmanov v Krušných horách\".\n\nPrvní písemná zmínka o osadě pochází z roku 1341, kdy patřila k hradu Nejdek. Ve šlikovském urbáři se v roce 1525 evidují čtyři dvory, šest chalup a píše se i o několika mlynářích. Bylo zde panské sídlo, v němž žil až do roku 1606 Mikuláš Šlik. Osada připadla při dělení šlikovského panství v roce 1582 Jindřichovicím. V roce 1699 zde žilo 43 obyvatel, v roce 1847 zde ve 23 domech žilo 174 obyvatel.\nV letech 1869 – 1900 byl Heřmanov obcí v okrese Kraslice, 1910 – 1930 osadou obce Šindelová, 1961 – 1980 částí obce Jindřichovice.\nOd roku 1960 je součástí Jindřichovic.\n\n"}
{"id": "1170693", "url": "https://cs.wikipedia.org/wiki?curid=1170693", "title": "Marcelo Rebelo de Sousa", "text": "Marcelo Rebelo de Sousa\n\nMarcelo Rebelo de Sousa (* 12. prosince 1948 Lisabon) je portugalský politik, bývalý poslanec parlamentu, profesor práv, politický komentátor a novinář, který od 9. března 2016 zastává funkci prezidenta Portugalska.\n\nDíky zisku 52 % hlasů byl zvolen již v prvním kole prezidentských voleb, které se konaly 24. ledna 2016.\n\nJméno Marcelo dostal podle premiéra Marcela Caetana, který byl jeho rodičům na svatbě za svědka. Je synem lékaře Baltazara Rebela de Sousy, někdejšího guvernéra Mosambiku a ministra Salazarovy vlády.\n\nStudoval právo na Lisabonské univerzitě, byl vynikajícím studentem. Po Karafiátové revoluci v roce 1974 spoluzakládal Sociálnědemokratickou stranu (\"Partido Social Democrata\" – PSD) a byl zvolen do parlamentu. V letech 1996 až 1999 byl stranickým předsedou.\n\nNa začátku 80. let se stal členem vlády; v letech 1982–1983 byl státním tajemníkem pro záležitosti parlamentu. V 90. letech se neúspěšně ucházel o funkci lisabonského starosty.\n\nMarceclo Rebelo de Sousa je aktivním katolíkem. Je rozvedený, má dvě děti.\n"}
{"id": "1170696", "url": "https://cs.wikipedia.org/wiki?curid=1170696", "title": "Makrónky", "text": "Makrónky\n\nMakrónka (pomnožné číslo makrónky se užívá častěji; francouzská výslovnost: [makaʁɔ̃]) je francouzská cukrovinka podobná pusince vyrobená z vaječného bílku, moučkového a krystalového cukru, mandlové mouky či mandlové drti a potravinářského barviva. Makrónky jsou běžně plněné ganáží, máslovým krémem, nebo džemem mezi dvěma pusinkami. Název je odvozen z italského slova ,  nebo  pro sněhovou pusinku.\n"}
{"id": "1170697", "url": "https://cs.wikipedia.org/wiki?curid=1170697", "title": "Antonín Pešl", "text": "Antonín Pešl\n\nAntonín Pešl (31. prosince 1891 Velká Dešava u Moravských Budějovic – 22. prosince 1942 Berlín, věznice Plötzensee) byl český novinář a publicista. Za první světové války byl jedním ze zakladatelů československých legií v Itálii. Na začátku nacistické okupace patřil k hlavním organizátorům domácího nekomunistického odboje: spolupracoval zejména s ilegálním Politickým ústředím (PÚ) a vojenskou Obranou národa (ON). Vedle Václava Königa byl Pešl označován jako blízký spolupracovník (z novinářských kruhů) podplukovníka Josefa Balabána – jednoho z tzv. Tří králů. Zakládající člen odbojové organizace Parsifal („ZAMINI v odboji“). V roce 1940 se angažoval jako spoluzakladatel a čelný představitel odbojové organizace ÚVOD. Za svoji činnost proti nacistickému Německu zaplatil cenou nejvyšší – svým životem.\n\nAntonín Pešl se narodil 31. prosince 1891 ve Velké Dešavě u Moravských Budějovic (v souč. obec Dešov ležící jihozápadně od okresního města Třebíče). Pocházel ze starého selského rodu. Absolvoval reálnou školu v Telči. V Praze studoval (1910 až 1912) moderní filologii a filozofii na filozofické fakultě a pak ještě čtyři semestry na filozofické fakultě ve Vídni. \n\nPo vypuknutí první světové války byl ve věku 23 let odveden k rakousko-uherské armádě, zběhl na albánské frontě k Italům a v Itálii pomáhal vytvářet československé legie. Pešl byl členem pařížské Národní rady, respektive členem její římské odbočky a později, po skončení první světové války, byl v letech 1919–1920 členem československé delegace na mírové konferenci v Paříži.\n\nPo několikaletém působení v zahraničním oddělení generálního štábu vstoupil v roce 1926 do redakce Národního osvobození, kde až do léta 1938 řídil zahraničně-politickou rubriku (ve funkci zahraničního politického komentátora). V uvedeném období (1926–1938) práci pro Národní osvobození na krátký čas přerušil, protože působil jako římský dopisovatel Českého slova. Pešl pracoval jako aktivní funkcionář Československé obce legionářské (ČsOL). Publicisticky byl činný rovněž v revui „Le Monde Slave“ a v „Prager Rundschau“.\n\nV létě roku 1938 (od tzv. květnové mobilizace) se stal šéfredaktorem rozhlasového zpravodajství ČTK, ale po německé okupaci musel tuto funkci opustit.\n\nJeště před rokem 1938 se Antonín Pešl oženil s bývalou první manželkou historika a politika PhDr. Huberta Ripky; i přes tento fakt zůstali Pešl s Ripkou přáteli. (Novomanželům Pešlovým byl na svatbě plukovník Emanuel Moravec – tehdy ještě otevřeně podporoval politiku tzv. hradní skupiny). Mezi blízké Pešlovy přátele patřil i český právník a politik JUDr. Prokop Drtina, tajemník prezidenta Edvarda Beneše. \n\nNa začátku nacistické okupace patřil Antonín Pešl k hlavním organizátorům domácího nekomunistického odboje. Již od léta 1939 udržoval styky s různými osobnostmi odboje (Ing. Jaromír Nečas, JUDr. Otakar Klapka, JUDr. Přemysl Šámal) a zejména měl vazby na pozdější PÚ (JUDr. Prokop Drtina, vyslanec Dr. Jan Jína, JUDr. Ladislav Rašín). Rovněž spolupracoval s lidmi soustředěnými kolem Dělnické akademie a kontakty měl i mezi spolupracovníky vydávajícími ilegální časopis „ČSR“ (Emil Gutfreud, Vladimír Vančura, Josef Kopta, Jaroslav Kratochvíl, Zdeněk Bořek Dohalský).\n\nV roce 1940 stál u zrodu odbojové organizace ÚVOD. V Ústředním vedení odboje domácího pak zastupoval ilegální Politické ústředí (PÚ). Spolupracoval i s vojenskou Obranou národa (ON).\n\nAntonín Pešl v odboji pracoval v oblasti zpravodajské. Používal krycí jména „Pacovský“, „Vít“. Spolupracoval s Jaroslavem Jelínkem, Dr. Václavem Holým, Dr. V. Osvaldem, doc. Vladimírem Krajinou, Dr. Arnoštem Heidrichem, novinářem Dr. Miloslavem Kohákem, dějepiscem Dr. Jaroslavem Papouškem a jeho manželkou spisovatelkou a historičkou kultury profesorkou Naděždou Melnikovou-Papouškovou a Zdeňkem Bořkem Dohalským. Šlechtic Zdeněk Bořek Dohalský (krycí jméno „Bedrník“, „Halík“) fungoval jako spojka mezi domácí protektorátní vládou a exilovou vládou v Londýně. Shromážděné informace vnitropolitického charakteru pak ilegální skupina předávala do zahraničí. Pešl se aktivně účastnil na obou dvou cestách, kterými se informace shromážděné domácím odbojem dostávaly za hranice protektorátu:\n\nKromě zpravodajské činnosti se Pešl staral o zajišťování vhodných místností pro konání ilegálních schůzek a hledání prostor k umístění nelegálních vysílaček. Pešlovým blízkým odbojovým spolupracovníkem byl rada zpravodajské služby Václav König (spolupracoval s Balabánem) a z kolegů-novinářů pak Dr. František Bauer. Bauer byl vedoucím tzv. novinářské maffie a měl rozvětvené kontakty do dalších skupin.\n\nOd začátku roku 1940 přispíval Antonín Pešl svými články do ilegálního časopisu „Český kurýr“ a přibližně od března 1940 i do vojenské mutace ilegálního časopisu „V boj“.\n\nV Kozí ulici (Ziegengasse) na Praze 1 se nacházel obchod s domácími spotřebiči, který provozovala firma „Lehký a Bambas“. Antonín Pešl tu našel „krycí“ zaměstnání jako obchodní cestující (agent) se žárovkami. Díky tomu mohl zajistit fingovaná pracovní místa i dalším odbojářům, a to především bývalým zpravodajským důstojníkům, mezi kterými byl též major Jan Sadílek. V bytě majitele firmy pana Bambase, který později odešel do ciziny, se v lednu 1940 sešel ÚVOD, ve kterém až do svého zatčení Antonín Pešl zastával vedoucí roli.\nV prostorách firmy „Lehký a Bambas“ se už v roce 1939 konala řada konspiračních schůzek (využívány byly především Politickým ústředím – PÚ). Dokladem toho byla například porada výkonného výboru PÚ, která se tu konala 14. prosince 1939. Porady se účastnili: doc. Vladimír Krajina, Antonín Pešl, Jaroslav Drábek, Dr. Miloslav Kohák, Vladimír Hora a Vladimír Klecanda. Výkonný výbor PÚ na základě závažných skutečností (byty některých odbojářů z řad PÚ byly již obsazeny gestapem, gestapo již mělo příliš informací o činnosti PÚ) rozhodl nepokračovat v další ilegální práci a pokud možno zahladit všechny její stopy.\n\nPár týdnů po poradě výkonného výboru PÚ (začátkem ledna 1940) se v prostorách firmy „Lehký a Bambas“ konala schůzka prakticky neexistujícího PÚ a vojenské odbojové organizace Obrana národa (ON). Cílem schůzky, které se účastnili Antonín Pešl, František Němec, doc. Vladimír Krajina, podplukovník Josef Balabán a podplukovník Tomáš Berka, bylo dohodnout další společný postup. Na této schůzce bylo pravděpodobně rozhodnuto založit Petiční výbor Věrni zůstaneme (PVVZ).\n\nVe třetím patře činžovního domu na adrese Černá 172/1, 110 00 Praha II – Nové Město (za protektorátu se ulice jmenovala Schwarze Gasse) se nacházel dvoupokojový ilegální byt, který byl střediskem zpravodajské činnosti „Pešlovy skupiny“.\n\nByt patřil švýcarskému státnímu příslušníkovi, ale najali si jej dne 1. prosince 1939 dva asistenti Pelnářovy interní kliniky: MUDr. František Procházka (* 25. prosince 1909 v Praze, † 10. června 1944 v Drážďanech) a MUDr. Vladimír Vacek (* 24. února 1910, † 10. června 1944 v Drážďanech). Zmínění lékaři byt ve skutečnosti nepotřebovali (měli možnost bydlet ve všeobecné nemocnici) a najali jej ve prospěch univerzitního profesora doktora Vladimíra Klecandy. Ten v bytě bydlel a pracoval (tj. využíval jej pro ilegální protiněmeckou činnost) až do svého odchodu do zahraničí na konci prosince 1939. Byt tedy sloužil od začátku okupace ke konspiračním schůzkám a činnostem ilegálních organizací ÚVOD a PÚ. (Gestapo později v bytě našlo Klecandovy knihy, které byly na nacistickém indexu zakázaných knih.)\n\nAsi v dubnu 1940 lékaři údajně přenechali byt doc. Vladimíru Krajinovi. Vladimír Krajina ve skutečnosti byt používal již od února 1940, a to téměř rok (do února 1941). Vedl zde důvěrné rozhovory s podplukovníkem Josefem Balabánem, scházel se tu se štábním kapitánem Václavem Morávkem a také tu prováděl šifrování a dešifrování radiových depeší. (Během roku 1940 z tohoto bytu vysílala i ilegální radiostanice Sparta I zajišťující spojení domácího odboje s exilovou vládou v Londýně.)\n\nOba lékaři byli zatčeni na konci dubna 1941, podstoupili trýznivé výslechy a nakonec byli odsouzeni k smrti a popraveni.\n\nZ výslechů gestapo zjistilo, že při předávání bytu doc. Krajinovi byl přítomen i Antonín Pešl. (Ten opravdu po odchodu z Kozí ulice tento byt po nějaký čas skutečně používal.) Tento fakt byl Pešlovi během soudního přelíčení dokázán a gestapo z něho mylně dovodilo, že Pešl měl kontakty s podplukovníkem Josefem Balabánem. (Což Pešl popíral.)\n\nDo rukou gestapa se Pešl dostal shodou okolností proto, že v létě roku 1940 nebyl českou policí zastižen na své domovské adrese (tou dobou přespával ilegálně jinde), a proto byl předvolán na policejní ředitelství, kde měl předložit svůj domovský list. Opatrný Pešl předem „oklikou“ (přes informátora ÚVODu vrchního odborového radu Dr. Otakara Lišku, který měl vždy spolehlivé informace) zjišťoval podrobnosti svého předvolání. Liška se stal obětí mystifikace ze strany jiného českého úředníka (sloužícího gestapu), který jej ubezpečil, že v Pešlově věci nejde o nic závažného. Pešl se rozhodl vyhovět vyzvání, neklást „podezřelý“ odpor v „podružné“ věci a dostavit se na policii. Před návštěvou policie pro jistotu celý den dělal „doma pořádek“ a vyřídil tak „veškeré podezřelé“ ilegální záležitosti. Z návštěvy policie dne 19. září 1940 se už nevrátil. Policejní obsílka byla léčkou. Antonín Pešl byl ve skutečnosti zatčen pro nehrdelní delikt (hrozilo mu maximálně 8 let vězení) – byl obviněn z toho, že převzal nějakou finanční částku z Klapkova dispozičního fondu, který byl spravován radním Kinkalem.\n\nŠest týdnů po zatčení byl Antonín Pešl odvezen do Drážďan. Z Drážďan byl přepraven přes Zhořelec a Berlín do věznice v Gollnově u Štětína (dnes Goleniów v Polsku). (V Gollnově se setkal také se svojí manželkou, která jej přijela navštívit.) Tady obdržel obžalovací spis a očekával, že 13. března 1941 bude postaven před soud. Místo toho byl urychleně převezen na Pankrác, protože gestapo mezitím odhalilo další stopy jeho podzemní protiněmecké činnosti. \n\nV Praze byl Antonín Pešl podroben tvrdým výslechům. Gestapo jej vinilo ze styků s doc. Krajinou (toho ale v rukou nemělo, zato zatklo Krajinovu manželku). Při vyšetřování vyšlo najevo, že v Procházkově knihkupectví fungovala ilegální „přepážka“ a také fakt, že Pešl byl přítomen přejímání bytu v Černé ulici a jeho předávání doc. Krajinovi. Další přitěžující okolností byl nález dopisu, který gestapo získalo po pádu Francie v Paříži, kde byla zabavena část pošty určené (ještě neodeslané) do Londýna. Zde popisovala jedna skupina protiněmeckého odporu Pešlovu ilegální činnost.\n\nNa Pankráci byl Pešl vězněn od 5. listopadu 1940 do 23. května 1942. (S výjimkou dubna 1942, kdy byl nucen těžce pracovat v Terezíně na stavbě trati.) \n\nPešl byl převezen do Drážďan, v květnu 1942 jej převezli do Berlína do věznice Moabit a v srpnu 1942 dostal novou obžalobu. Přelíčení bylo stanoveno na 4. září 1942 a rozsudek zněl „odsouzen k smrti“. \n\nDne 22. prosince 1942 byl Antonín Pešl popraven v berlínské věznici Plötzensee.\n\nPamětní deska na rodném domě (Dešov číslo popisné 9) Antonína Pešla ve Velkém Dešově na Moravě byla slavnostně odhalena krátce po skončení druhé světové války dne 30. září 1945.\n\nPo roce 1948 upadlo na dlouhou dobu jméno i činy Antonína Pešla (a jiných účastníků nekomunistického protiněmeckého odporu v době nesvobody) v zapomnění. V roce 1992 byl Antonín Pešl vyznamenán Řádem Tomáše Garrigua Masaryka II. třídy.\n\nAntonín Pešl byl vzdělaný publicista se širokým rozhledem po vnitřní a zahraniční politice, s bohatými životními zkušenostmi a se zalíbením pro politcko-filozofické problémy. Byl oddaným stoupencem myšlenek T. G. Masaryka a Dr. Edvarda Beneše. Názorovou orientací patřil k etickým, demokratickým socialistům se sklonem k náboženství (i když zcela necírkevně pojatému). Byl rozhodným a dobře známým „hradním“ novinářem a důvěrným spolupracovníkem Dr. Edvarda Beneše. Věřil v dějinné poslání Slovanstva. Byl přesvědčen o syntéze komunismu a křesťanství. Vyslovoval se skepticky o Západě, zejména o Britech s tím, že se musíme (jako národ) spoléhat sami na sebe. Vyznával Masarykovu dějinnou filozofii „malého národa“, který se může uplatnit \"„v pospolitní souhře národů evropských a dospět tak zpět ke světovosti“\".\n\n\n"}
{"id": "1170709", "url": "https://cs.wikipedia.org/wiki?curid=1170709", "title": "Haradziščanský selsovět", "text": "Haradziščanský selsovět\n\nHaradziščanský selsovět (bělorusky \"Гарадзішчанскі сельсавет\", rusky \"Городищенский сельсовет\") je územně-správní jednotkou Baranavického rajónu v Brestské oblasti. Administrativní centrem je Haradzišča.\n\nDo roku 2013 se Haradziščanský passavět skládal z 19 obcí a 1 zemědělského sídla (Arabaŭščyna).\n\nV roce 2013 byl passovět přeměněn na selsovět zároveň k němu byly připojeny další osady jiných selsovětů, konkrétně obce zrušeného Hirmantaŭského a Karchoŭského selsovětu.\n"}
{"id": "1170710", "url": "https://cs.wikipedia.org/wiki?curid=1170710", "title": "Loretánská kaple v Teplicích", "text": "Loretánská kaple v Teplicích\n\nZaniklá Loretánská kaple v Teplicích se nacházela při zaniklém Panském špitálu, v zámecké zahradě.\n\nLoretánská kaple (\"Santa Casa\") byla založena roku 1674 při Panském špitálu z iniciativy Jana Jiřího Marka z Clary-Aldringenu. Po určitou dobu sloužila jako rodová náhrobní kaple, až do zřízení nové gotické kaple v sousedství. Jednalo se o jednoduchou, obdélnou stavbu, ve které se první litanie konaly 24. března 1675.\n\nKaple měla stát údajně v místech zaniklého kostela zasvěceného Panně Marii, založeného kolem roku 1352.\n\nMezi roky 1924–1930 byla Santa Casa spolu se špitálem zbořena.\n\n\n"}
{"id": "1170713", "url": "https://cs.wikipedia.org/wiki?curid=1170713", "title": "Seznam kulturních památek v Žichovicích", "text": "Seznam kulturních památek v Žichovicích\n\n"}
{"id": "1170714", "url": "https://cs.wikipedia.org/wiki?curid=1170714", "title": "Seznam kulturních památek v Bezděkově (okres Klatovy)", "text": "Seznam kulturních památek v Bezděkově (okres Klatovy)\n\n"}
{"id": "1170718", "url": "https://cs.wikipedia.org/wiki?curid=1170718", "title": "Seznam kulturních památek v Břežanech (okres Klatovy)", "text": "Seznam kulturních památek v Břežanech (okres Klatovy)\n\nBřežany jsou vesnická památková zóna.\n"}
{"id": "1170720", "url": "https://cs.wikipedia.org/wiki?curid=1170720", "title": "Seznam kulturních památek ve Svéradicích", "text": "Seznam kulturních památek ve Svéradicích\n\n"}
{"id": "1170725", "url": "https://cs.wikipedia.org/wiki?curid=1170725", "title": "Seznam kulturních památek v Týnci (okres Klatovy)", "text": "Seznam kulturních památek v Týnci (okres Klatovy)\n\n"}
{"id": "1170729", "url": "https://cs.wikipedia.org/wiki?curid=1170729", "title": "Seznam kulturních památek v Železné Rudě", "text": "Seznam kulturních památek v Železné Rudě\n\n"}
{"id": "1170734", "url": "https://cs.wikipedia.org/wiki?curid=1170734", "title": "Jiří Hájek (politik STAN)", "text": "Jiří Hájek (politik STAN)\n\nJiří Hájek (* 16. září 1961 Pardubice) je český politik a stavební inženýr, v letech 2014 až 2018 zastupitel města Pardubic, v letech 2010 až 2014 starosta městského obvodu Pardubice V, bývalý člen STAN.\n\nVystudoval Fakultu stavební Českého vysokého učení technického v Praze (získal titul Ing.). Původním povoláním je tak stavební inženýr (technik).\n\nDo roku 1999 byl technickým náměstkem ve společnosti Průmstav PSV Pardubice. Následně byl v letech 1999 až 2002 technickým ředitelem ve firmě Janák Hradec Králové a v letech 2002 až 2010 měl vlastní firmu Hájek Engeneering. Od roku 2014 soukromě podniká.\n\nV roce 2008 zakoupil zchátralou kapli svaté Anny v Pardubicích, kterou postupně zrekonstruoval. Od roku 2009 se v ní konají různé kulturní a bohoslužebné aktivity. Rodina Hájků také obnovila parforsní hony, předchůdce Velké pardubické.\n\nJiří Hájek je ženatý a má dvě děti. Žije v Pardubicích, konkrétně v části Zelené Předměstí.\n\nV minulosti byl členem US-DEU, později se angažoval jako nestraník ve \"Sdružení pro Pardubice (SPP)\" (tj. SNK-ED a nezávislí kandidáti). V roce 2015 však byl z SPP vyloučen, protože se stal členem STAN (v hnutí byl navíc členem Krajského výboru v Pardubickém kraji).\n\nDo komunální politiky vstoupil ve volbách v roce 2002, když byl jako lídr kandidátky US-DEU zvolen zastupitelem městského obvodu Pardubice V. Mandát obhájil ve volbách v roce 2006 jako nestraník za \"Sdružení pro Pardubice\", stejně jako ve volbách 2010, 2014 a 2018 (posledně jako nestraník za hnutí STAN). V letech 2010 až 2014 byl navíc starostou městského obvodu Pardubice V.\n\nV minulosti se třikrát neúspěšně pokoušel dostat do Zastupitelstva města Pardubic - v roce 2002 jako člen US-DEU, v letech 2006 a 2010 jako nestraník za \"Sdružení pro Pardubice\". Zvolen zastupitelem města byl až v komunálních volbách v roce 2014, když opět kandidoval jako nestraník za SPP. Na kandidátce byl původně na 7. místě, ale vlivem preferenčních hlasů skončil třetí. Nicméně ve volbách v roce 2018 obhajoval mandát zastupitele města jako nestraník za hnutí STAN na kandidátce subjektu \"\"Pardubáci společně\"\" (tj. VČ, STAN a PATRIOTI), ale neuspěl (skončil jako první náhradník).\n\nV krajských volbách v roce 2012 kandidoval jako nestraník za SNK-ED na kandidátce subjektu \"Koalice pro Pardubický kraj\" (tj. KDU-ČSL, SNK-ED a hnutí Nestraníci) do Zastupitelstva Pardubického kraje, ale neuspěl.\n"}
{"id": "1170743", "url": "https://cs.wikipedia.org/wiki?curid=1170743", "title": "Franciszek Biesiadecki", "text": "Franciszek Biesiadecki\n\nFranciszek Biesiadecki (28. února 1869 Krakov – 1940 Lvov) byl rakouský politik polské národnosti z Haliče, na počátku 20. století poslanec Říšské rady.\n\nPůsobil jako statkář. Vystudoval na právnické fakultě Lvovské univerzity. Po studiích spravoval své statky. V roce 1914 byl zvolen za poslance Haličského zemského sněmu. Zajímal se o sbírky umění, byl mecenášem a bibliofilem. V letech 1917–1922 vydával jím založený časopis \"Exlibris\", později podporoval časopis \"Silva Rerum\". Roku 1925 založil ve Lvově Spolek milovníků knih a téhož roku i Svaz lvovských numismatiků. Svou sbírku ex libris roku 1935 odkázal národnímu muzeu v Krakově a další část sbírky roku 1938 Jagellonské knihovně.\n\nPůsobil také coby poslanec Říšské rady (celostátního parlamentu Předlitavska), kam usedl v doplňovacích volbách do Říšské rady roku 1909, konaných podle všeobecného a rovného volebního práva. Byl zvolen za obvod Halič 34. Nastoupil 30. června 1909 místo Dawida Abrahamowicze. Po volbách roku 1909 byl na Říšské radě členem poslaneckého Polského klubu.\n"}
{"id": "1170747", "url": "https://cs.wikipedia.org/wiki?curid=1170747", "title": "Pcap", "text": "Pcap\n\npcap je v informatice název open source aplikačního rozhraní (API) pro odchytávání síťové komunikace (z anglického \"packet capturing\"). Implementace systému pcap pro unixové systémy se nazývá libpcap, port pro Windows se jmenuje WinPcap. Používá BSD licenci.\n\nAplikační programy můžou používat libpcap a WinPcap na odchytávání síťové komunikace – paketů procházejících přes (resp. přicházejících na) dané zařízení prostřednictvím počítačové sítě. Novější verze dokážou i vysílat vytvořené, resp. odchycené pakety do počítačové sítě. Také dokážou vypsat seznam síťových rozhraní použitelných na zmíněné účely. Dokáže ze segmentu sítě také odchytávat pakety, které nejsou adresované danému zařízení, síťová karta však musí být v promiskuitním režimu.\n\nLibpcap a WinPcap používají mnohé otevřené i komerční síťové aplikace. Jde zejména o analyzátory síťových protokolů (protocol analyzers), monitory sítě (network monitors), systémy na detekci průniku do sítě (NIDS), odchytávače paketů (packet sniffers), generátory síťového provozu (traffic generators) a testery sítě (network testers).\n\nTyto systémy dokážou pracovat s formátem souborů PCAP. V tomto formátu ukládají síťovou komunikaci od úrovně linkové vrstvy (včetně) ISO/OSI referenčního modelu výše. Programy založené na LibPcap a WinPcap knihovnách dokážou vytvářet i číst zmiňované soubory. Dokážou tedy věrně zachytávat a ukládat sledovanou síťovou komunikaci a později se k ní vrátit za účelem její další analýzy, případně opětovné simulace dění v síti.\n\nAPI je použitelné v jazycích jako C a C++, jiné jazyky používají wrappery.\n\n"}
{"id": "1170748", "url": "https://cs.wikipedia.org/wiki?curid=1170748", "title": "Kalkýš", "text": "Kalkýš\n\nKalkýš (někdy též kelkýš či keltýš) je sladké kašovité jídlo ze šťávy naklíčených obilovin (žito, pšenice). Připravuje se přidáním vody a mouky k naklíčeným zrnům a jejich následným pečením. Pokrm se v jižní části západního Slovenska tradičně připravuje zejména před Velikonocemi.\n"}
{"id": "1170749", "url": "https://cs.wikipedia.org/wiki?curid=1170749", "title": "Podroháčské folklórní slavnosti", "text": "Podroháčské folklórní slavnosti\n\nPodroháčské folklórní slavnosti (v originále \"\") jsou mezinárodní folklorní přehlídkou, který se každoročně během měsíce srpna koná ve slovenském městě Zuberec, v tamním amfiteátru vybudovaném v Muzeu oravské dědiny. První ročník festivalu se uskutečnil roku 1975, čím se tato akce řadí k nejstarším folklórním přehlídkám na celém Slovensku. \n\nSoučástí přehlídky bývá též tradiční jarmark. Program celé akce připravoval Viliam Gruska, který se autorsky podílel na slavnostech konaných v letech 1978–1986, dále 1997 a 2005.\n\n"}
{"id": "1170750", "url": "https://cs.wikipedia.org/wiki?curid=1170750", "title": "Reliktní neutrina", "text": "Reliktní neutrina\n\nReliktní neutrina jsou neutrina, která se podle teorie Velkého třesku uvolnila od horkého plazmatu v době asi jedné sekundy od vzniku vesmíru. Od té doby jsou stále přítomna ve vesmíru, protože stejně jako všechna neutrina jen minimálně reagují s ostatními částicemi. Předpokládá se, že reliktní neutrina jsou součástí temné hmoty a tvoří její tzv. horkou složku. \n\nV době asi sekundu od začátku existence vesmíru (různé modely udávají od 0,1 s do 2 s) ochladl vesmír pod hodnotu 3×10 K, čímž se stal pro neutrina průhledný. Z teoretických úvah plyne, že tato reliktní neutrina by v současné době měla mít teplotu 1,94 K. Mají tedy velmi nízkou energii a zatím je nedokážeme zachytit, i když se již připravují experimenty pro jejich nepřímou detekci.\n\nPočet reliktních neutrin o mnoho řádů převyšuje počet baryonů ve vesmíru. Pokud se potvrdí obecně přijímaný předpoklad, že neutrina jsou hmotná, jsou reliktní neutrina kandidátem na to, že by mohla tvořit významnou část temné hmoty vesmíru.\n\nReliktní neutrina nemají žádnou přímou souvislost s reliktním zářením: to je oproti reliktním neutrinům tvořeno fotony, od hmoty se oddělilo 380 000 let po vzniku vesmíru a jeho současná teplota se pohybuje okolo 2,73 K.\n"}
{"id": "1170751", "url": "https://cs.wikipedia.org/wiki?curid=1170751", "title": "Železniční trať Štúrovo – Levice", "text": "Železniční trať Štúrovo – Levice\n\nŽelezniční trať Štúrovo – Levice (v jízdním řádu pro veřejnost označena jako železniční trať číslo 152) je trať na Slovensku, spojující města Štúrovo a Levice.\n\nTrať vede rovinatým územím povodí Hronu, v jižní části po Želiezovce souběžně se silnicí I/76. Dopravně obsluhuje dolní Pohroní a vytváří propojení tratě 130 (Bratislava - Štúrovo) a 150 (Nové Zámky - Zvolen).\n\n\n"}
{"id": "1170755", "url": "https://cs.wikipedia.org/wiki?curid=1170755", "title": "Emil Weichert", "text": "Emil Weichert\n\nEmil Weichert ( – ) byl rakouský architekt, žák Friedricha Ohmanna na Vídeňské akademii. Působil i na území dnešní České republiky jako spolupracovník Bedřicha Bendelmayera.\n\n\n"}
{"id": "1170757", "url": "https://cs.wikipedia.org/wiki?curid=1170757", "title": "Obština Bjala (Ruse)", "text": "Obština Bjala (Ruse)\n\nObština Bjala ( \"Община Бяла\") je bulharská jednotka územní samosprávy v Rusenské oblasti. Leží ve středním Bulharsku na rozhraní Předbalkánu a Dolnodunajské nížiny. Sídlem obštiny je město Bjala, kromě něj zahrnuje obština 10 vesnic. Žije zde přes 13 tisíc stálých obyvatel.\n\nV obštině žije 13 219 stálých obyvatel a včetně přechodně hlášených obyvatel 15 159. Podle sčítáni 1. února 2011 bylo národnostní složení následující:\n"}
{"id": "1170760", "url": "https://cs.wikipedia.org/wiki?curid=1170760", "title": "Jelena Radionovová", "text": "Jelena Radionovová\n\nJelena Igorevna Radionovová, \"Елена Игоревна Радионова\", (* 6. ledna 1999, Moskva) je ruská krasobluslařka. Bronzová medaile Mistrovství světa 2015, stříbrná medaile Mistrovství Evropy (2015 a 2016), dvojnásobná medailistka z finále Grand Prix a mistryně Ruské federace 2015. Na juniorské úrovni získala dva tituly na Mistrovství světa juniorů (2013 a 2014) a JGP 2012-13.\n"}
{"id": "1170761", "url": "https://cs.wikipedia.org/wiki?curid=1170761", "title": "Anna Pogorilaja", "text": "Anna Pogorilaja\n\nAnna Alexejevna Pogorilaja (přechýleně česky Anna Pogorilá, \"Анна Алексеевна Погорилая\", * 10. dubna 1998, Moskva) je ruská krasobruslařka.\n\nJe držitelkou bronzové medaile z Mistrovství Evropy (2015-2016) a bronzové medaile z mistrovství Ruské federace 2016. Na juniorské úrovni získala bronzové medaile na Mistrovství světa juniorů v roce 2013 a JGP 2012-13. Na Mistrovství světa v roce 2014 se umístila na čtvrtém místě.\n\n"}
{"id": "1170762", "url": "https://cs.wikipedia.org/wiki?curid=1170762", "title": "Jevgenija Medveděvová (krasobruslařka)", "text": "Jevgenija Medveděvová (krasobruslařka)\n\nJevgenija Armanovna Medveděvová, \"Евгения Армановна Медведева\", (* 19. listopadu 1999, Moskva), známá také jako Zhenya Medvedeva (rusky: Женя Медведева), je ruská krasobruslařka. Na juniorské úrovni vyhrála Mistrovství světa juniorů 2015 a juniorské Grand Prix 2014-15. Na Mistrovství Evropy 2016 získala zlatou medaili, v Grand Prix 2015-2016 zlatou medaili, zvítězila na mistrovství Ruské federace 2016 a získala zlatou medaili na Mistrovství Evropy 2017. Je také dvojnásobnou mistryní světa z let 2016 a 2017. V roce 2018 skončila na mistrovství Evropy druhá za mladší krajankou Alinou Zagitovovou. Je dvojnásobnou stříbrnou medailistkou z olympijských her 2018.\n\nMedveděvová je první krasobruslařkou, která vyhrála seniorské mistrovství světa rok po výhře na juniorském mistrovství světa, a také první krasobruslařkou, která vyhrála dvě seniorská mistrovství světa v řadě rok po výhře na juniorském mistrovství světa.\n\n"}
{"id": "1170764", "url": "https://cs.wikipedia.org/wiki?curid=1170764", "title": "Obština Borovo", "text": "Obština Borovo\n\nObština Borovo ( \"Община Борово\") je bulharská jednotka územní samosprávy v Rusenské oblasti. Leží ve středním Bulharsku v Dolnodunajské nížině mezi Dunajem u hranic s Rumunskem a severním úpatím Staré planiny. Sídlem obštiny je město Borovo, kromě něj zahrnuje obština 6 vesnic. Žije zde necelých 6 tisíc stálých obyvatel.\n\nVšechna sídla v obštině jsou samosprávná.\nV obštině žije 5 618 stálých obyvatel a včetně přechodně hlášených obyvatel 6 435. Podle sčítáni 1. února 2011 bylo národnostní složení následující:\n"}
{"id": "1170765", "url": "https://cs.wikipedia.org/wiki?curid=1170765", "title": "Závody", "text": "Závody\n\nZávody může být:\n\n"}
{"id": "1170767", "url": "https://cs.wikipedia.org/wiki?curid=1170767", "title": "Papežská rada pro výklad legislativních textů", "text": "Papežská rada pro výklad legislativních textů\n\nPapežská rada pro výklad legislativních textů ( \"Pontificium consilium de legum textibus\") je dikasterium Římské kurie.\n\nFunkcí navazuje na \"Papežskou komisi po autentickou interpretaci Kodexu kanonického práva\", kterou ustanovil papež Benedikt XV. v roce 1917 motem propriem \"Cum iuris canonici\", když vstoupil, poprvé v dějinách církve, v platnost Kodex kanonického práva. Tato komise fungovala až do založení \"Papežské komise pro revizi Kodexu kanonického práva\" Janem XXIII. v roce 1963, jenž měla za úkol vypracovat návrh nového Kodexu kanonického práva. Po skončení II. vatikánského koncilu založil papež Pavel VI. v roce 1967 \"Papežskou komisi pro výklad dekretů Druhého vatikánského koncilu\", jejíž pravomoc byla následně rozšířena na výkladu dokumentů vydaných Svatým stolcem pro provádění dekretů koncilu.\n\nJan Pavel II. v roce 1984 založil \"Papežskou komisi pro autentickou interpretaci Kodexu kanonického práva\", jejíž úkolem bylo interpretovat kánony nového Kodexu kanonického práva vyhlášeného 25. ledna 1983. Se zřízením tohoto nového orgánu přestaly existovat předchozí dvě komise. Po vydání apoštolské konstituce \"Pastor Bonus\" 28. června 1988 byla tato komise transformována na \"Papežskou radu pro výklad legislativních textů\" a získala svůj současný název.\n\nKompetence rady je v apoštolské konstituci \"Pastor Bonus\" vymezena v článcích 154 až 158, které uvádějí:\n\n\n\n\n\n\n\n\n"}
{"id": "1170769", "url": "https://cs.wikipedia.org/wiki?curid=1170769", "title": "Manhattan Life Insurance Building", "text": "Manhattan Life Insurance Building\n\nManhattan Life Insurance Building byla jednou z prvních výškových budov v New Yorku. Měla osmnáct pater.\n\nBudova, která byla dokončena v roce roce 1894, vystřídala World Building v pozici nejvyšší stavby města New York. Se svojí výškou 106 m byla první výškovou budovou, která překonala hranici sta metrů. Titul nejvyšší budovy ve městě si udržela do roku 1899, když ji překonal Park Row Building.\n\nV roce 1963 byla budova Manhattan Life Insurance Building zbourána, na jejím místě byl dostavěn mrakodrap \"Irving Trust Company Building\", dnes známý jako 1 Wall Street.\n\n"}
{"id": "1170770", "url": "https://cs.wikipedia.org/wiki?curid=1170770", "title": "Znalostní ekosystém", "text": "Znalostní ekosystém\n\nZnalostní ekosystém \"(anglicky knowledge ecosystem)\" je koncept, jenž spadá do oblasti managementu znalostí. Koncepce znalostního ekosystému vychází z ekologické teorie ekosystému, který je definován jako označení pro ucelenou část biosféry, jež ovšem není uzavřená a komunikuje s okolním prostředím (organismy a ekosystémy). V ekosystému znalostí jsou jako jednotlivé organismy chápány jednotlivé dílčí znalosti, které mezi sebou mají vztahy a vzájemně komunikují, přičemž mají jak konkurenční, tak kooperativní povahu. Podobně jako v přírodním ekosystému jednotlivé organismy zanikají a vznikají, popř. jsou v evolučním sledu nahrazovány, vyvíjejí a nahrazují se i jednotlivé znalosti. Ekosystém je také prostupný a otevřený vstupům i výstupům.\n\nPodoba a velikost znalostního ekosystému záleží na zvolené analytické úrovni, jež je vybrána pro jeho deskripci. Za znalostní ekosystém je možné považovat znalosti, které tvoří koherentní celek v oblasti fungování firmy či společenství. Je ho možné definovat také jako: ,komplexní a různorodý systém, jenž je tvořen lidmi, institucemi, organizacemi, technologiemi a procesy, jimiž je znalost vytvářena, sdělována, vstřebávána a používána.\" Znalostní ekosystém je autopoietický a schopný reagovat na nové podněty i okolní prostředí a lépe se s nimi vyrovnávat. Myšlenkové schéma ekosystému znalostí může být využito ve firmách, státní správě a v řadě dalších odvětví. Jako teoretická opora při jeho vytváření, správě a studiu mohou být využity, kromě managementu znalostí, také směry informační ekologie či ekologie znalostí.\n\nJako znalostní ekosystémy jsou v současnosti často označována také velká inovační centra jako je např. americké Silicon Valley. Bahrami a Evans jej charakterizovali ve svém článku americké inovační centrum jako ,darwinistický dynamický, znalostní ekosystém\". V jeho rámci rozlišují čtyři kategorie: Původce znalostí, Správce líhní znalostí, Tvůrce znalostí, a Mazače znalostí. Jako Původce znalostí označují prvotní autory nápadů - např. výzkumné organizace, university, nadaní jedinci atd. Úlohu Správců líhní plní investoři, inkubační centra pro start-upy, granty atd. Tvůrci znalostí jsou progresivní start-upy a mladé firmy, které dobře zkombinují dvě předcházející kategorie. Jako Mazače znalostí pak označují ty, jenž znalostem usnadňují tok a podporují je poté, co jsou vygenerovány (advokáti, marketingoví specialisté atd.). V souvislosti s nástupem digitálních technologií a rozvojem společnosti sítí se ovšem jednotlivé znalosti nedrží na jednotlivých místech, ale šíří se ve virtuálním prostoru internetu. Definování konkrétních znalostních ekosystémů a jejich vztahů se tak stává těžší a výzvou pro další výzkum, popř. vznik nových disciplín jako např. digitální ekologie.\n"}
{"id": "1170771", "url": "https://cs.wikipedia.org/wiki?curid=1170771", "title": "Dům v Chestnut Hill", "text": "Dům v Chestnut Hill\n\nDům v Chestnut Hill, známý také jako dům Vanny Venturiové (Vanna Venturi House) byl postaven ve Filadelfii v roce 1964. Autorem stavby je americký architekt Robert Venturi, představitel postmodernismu. Navrhl ho pro svou matku a tato stavba se stala vzorem pro jeho další realizace. V roce 1965 za ni dostal cenu \"Architectural and The Arts Awards\" a v roce 1989 obdržel ocenění \"AIA Twenty-Five Year\".\n\nDvoupodlažní objekt je v půdorysu na první pohled symetrický. Tato symetrie je však narušena řešením dvou vertikálních prvků. O centrální pozici se dělí schodiště a krbový komín. Ten se zařezává do schodiště, které tak ztrácí na své šířce. Komín se však zároveň uhýbá schodišti.\n\nSamotná dispozice domu je uzavřená. Centrální prostor tvoří obývací místnost, ze které se vchází do ostatních místností. Už na první pohled je patrná netradiční úprava stěn, které vytvářejí složitý prostor. Složitý je půdorys a tato složitost je typickým rukopisem autora.\n\nDo protikladu k složitému interiéru postavil Venturi relativně jednoduchý exteriér. Přední fasáda vytváří náznakově obraz domu ve formě jakési kulisy, která je u Venturiho oblíbeným prvkem vyjadřujícím problém sladit venkovní a vnitřní prostor. Některými výrazovými prostředky naznačuje složitost interiéru i v exteriéru. Různými rozměry a tvary oken a zářezy ve vnějších stěnách a také excentrickou polohou komína odráží autor komplikovanost interiéru. Na tomto díle Venturi uplatnil svou teorii navrhování architektury, kterou později popsal i v knize \"Složitost a protiklad v architektuře\".\n\n"}
{"id": "1170772", "url": "https://cs.wikipedia.org/wiki?curid=1170772", "title": "Budova California Academy of Sciences", "text": "Budova California Academy of Sciences\n\nBudova California Academy of Sciences slouží pro instituci stejného jména v San Francisku, v USA. Byla navržena architektem Renzem Pianem v roce 2008. Získala ocenění Silver Holcim Award v kategorii \"Sustainable Construction a Enwiromental Award\" za unikátní ekologické zpracování a design.\n\nNové kalifornské centrum vědy nahrazuje seskupení původních dvanácti budov postavených v letech 1916 až 1976, které byly zničeny při zemětřesení v roce 1989.\n\nCalifornia Academy of Sciences je situována v parku Golden gate v San Francisku. Zahrnuje planetárium, akvárium, muzeum přírodní historie a výzkumné centrum. V blízkosti se nachází \"de Young Memorial Museum\" od dvojice Herzog & amp; de Meuron se sbírkami amerického, afrického a tichomořského umění.\n\nObjekty jsou umístěny pod zvlněnou střechou, která reaguje na kopcovitou krajinu v okolí San Francisca. Zároveň tento tvar umožňuje přirozenou ventilaci a osvětlení.\n\nDůležitou roli při architektonickém návrhu sehrála ekologie. Většina použitých materiálů je z obnovitelných zdrojů a byla dovezena ze vzdálenosti kratší než 800 km. Konstrukční ocel obsahuje 95 procent recyklovaného železa. I beton obsahuje recyklovanou škváru a izolace recyklovaný textil. Dřevo pochází také z obnovitelných zdrojů.\n\nEnergetická náročnost budovy je o 30 až 35 procent menší než u podobných typů budov této velikosti díky ekologicky navržené skladbě střechy, kde vrstva 15 centimetrů zeminy zajišťuje teplotu interiéru o 6 stupňů nižší než u konvenční střeše. Vrchní vrstva střechy je tvořena zeleným kobercem z místních trav a květin.\n\nKolem celého půdorysu střechy je veden zasklený baldachýn pokrytý fotovoltaickými články, což přispívá ke snížení energetické spotřeby.\n\nKalifornské centrum tvoří zelená střecha, která spojuje starší budovy kalifornské akademie spolu z nově vzniklými prostory planetária, pralesa a akvária. Uprostřed dispozice se nachází sklem zastřešené prostranství volně propojené s podélně orientovaným výstavním prostorem. Prostranství tvoří spojovací linii mezi dvěma vstupními vestibulů, které propojují původní budovy akademie.\n\nNa západě je deštný prales imitující ekosystém Bornea, Madagaskaru, Kostariky a Amazonie. Z přízemí vede výtah do válcové zakřiveného akvária představujícího prales při povodních. V podzemí najdou návštěvníci Steinhartovo akvárium navržené Studiem Thinc and Urban Urban A & O se skuplturálním prostorem připomínajícím podmořské dno. Akvárium je v současnosti nejhlubším korálovým akváriem na světě s 795 000 litrovými nádržemi tvořícími filipínský podmořský ekosystém. Součástí je i 360 stupňová skleněná bublina, díky které návštěvníci mohou zažít pocit z potápění. Na východ od centrálního prostranství je situováno Morrisonovo planetárium s projekcí ve vysokém rozlišení schopnou přijímat přímé přenosy z NASA.\n\nNávrh klade velký důraz na transparentnost a vizuální propojení výstavních prostor s okolním parkem. Vzdušnost je také podpořena štíhlými sloupy s výztužným systémem lan a použitými materiály jako sklo s nízkým obsahem železa a světlého pohledového betonu.\n\n"}
{"id": "1170776", "url": "https://cs.wikipedia.org/wiki?curid=1170776", "title": "Sklerocium", "text": "Sklerocium\n\nSklerocium je útvar vytvářený některými druhy organizmů, nejčastěji houbami a hlenkami. Tvrdý útvar může mít různý tvar, velikost a zbarvení, tvoří jej hyfy. Slouží k přečkání delších nepříznivých období, například sucha nebo zimy.\n\n"}
{"id": "1170777", "url": "https://cs.wikipedia.org/wiki?curid=1170777", "title": "Státní komorní orchestr Žilina", "text": "Státní komorní orchestr Žilina\n\nStátní komorní orchestr Žilina (v originále , ve zkratce ŠKO) je jediný orchestr mozartovského typu na Slovensku.\n\nOrchestr vznikl roku 1974 v Žilině. Měl 35 členů, převážně absolventů hudebních akademií v Praze, Brně a Bratislavě. Prvním šéfdirigentem byl Eduard Fischer a po něm Jan Valta (od 1976 druhý dirigent, 1984–1990 šéfdirigent).\n\nV roce 1977 získal orchestr mezinárodní uznání, když se stal festivalovým orchestrem na Salzburger Festspiele. Krátce nato dostal pozvání na Pražské jaro. Následovaly koncerty na mnoha festivalech v celé Evropě (Wiener Festwochen, Haydnův festival ve Vídni, Sofijské hudební týdny, Festa Musica Pro v Assisi, Katalánský festival, Festival El Djem v Tunisu, Festival de Bonaguil ve Francii, Hudba ve starém Krakově, Jarní festival Budapešť, Bratislavské hudební slavnosti, Melos étos v Bratislavě, Mozartfest Schwetzingen, Festival slovanské hudby na Kypru, Schleswig-Holstein Festival, Festival de Manaus v Brazílii, Vlámský festival v Belgii, Aspekte Salzburg, Johann Strauss Festival ve Vídni, Bodensee Festival v Švýcarsku, Mezinárodní hudební festival v Ankaře a jiné).\n\nOrchestr uskutečnil více než dva tisíce koncertů, a to jak v Evropě, tak také v Tunisku, Japonsku, USA a v Brazílii. Vystoupil například v Musikverein a Konzerthaus ve Vídni, Dům umělců v Praze, Tonhalle Düsseldorf, Komická opera v Berlíně, Katedrála Sv. Františka v Assisi, Velký sál Petrohradské filharmonie, Palác hudby v Barceloně, Teatro Arriaga Bilbao, Concertgebouw v Amsterdamu, Symphony Hall Osaka, Metropolitan Art Hall Tokyo, Královská opera v Bruselu, Teatro Abadia Madrid.\nS orchestrem účinkovali mnozí známí umělci, např. dirigenti Claus Peter Flor, Ondrej Lenárd, Oliver Dohnányi, Leoš Svárovský, Vladimír Válek, Ľudovít Rajter, Petr Vronský, Eve Queler, Peter Maag, Tsugio Maeda, Vincent La Selva, Marco Armiliato, Christian Benda, Dwight Bennett, Urs Schneider, Christian Pollack, Herman Engels, Peter Breiner, Bartholomeus Henri Van de Velde, Alexander Schwinck, Georg Mais, Volker Schmidt Gertenbach, Mika Eichenholz, Vladimír Kiradjiev, Kirk Trevor, Peter Wallinger, Jeannot Weimerskirch, Ernst Märzendorfer, Martin Sieghardt, Stefan Lano, Theodore Kuchar, sólisté Igor Oistrach, Narciso Yepes, André Gertler, Václav Hudeček, Liana Issakadze, Jindřich Pazdera, Marián Lapšanský, Peter Toperczer, Eugen Indjic, Till Felner, Michael Kofler, Peter Dvorský, Sergej Kopčák, Michal Sénéchal, Stefan Elenka, Edita Gruberová, Gabriela Beňačková, Magdaléna Kožená, Ľuba Orgonášová, Ľubica Rybářská, Magdaléna Hajóssyová, Izabela Labuda, Martin Babjak, Peter Mikuláš, Benno Schollum, Ildikó Raimondi nebo Olivia Stapp.\n\nOrchestr vytvořil mnoho nahrávek s díly Vivaldiho, Telemanna, Mozarta, Haydna, Hummela, Verdiho, Respighiho, Bohuslava Martinů, Antonín Dvořáka, Johanna Strausse a českých i slovenských skladatelů. Spolupracoval s hudebními vydavatelstvími Opus, Donau, Naxos, Brilliant Classics či BMG.\n\nŠéfdirigentem orchestru je od sezony 2004/5 Oliver Dohnányi, který současně působí i jako šéfdirigent Opery Národního divadla v Praze. Čestným šéfdirigentem orchestru je japonský dirigent Tsugio Maeda.\n\n"}
{"id": "1170778", "url": "https://cs.wikipedia.org/wiki?curid=1170778", "title": "Torres del Parque", "text": "Torres del Parque\n\nTorres del Parque (známé také ve španělštině jako Oficinas en el Parque nebo \"Torres Morad\") je dvojice výškových budov v mexickém městě Monterrey. Budovy se nacházejí na adrese BVD. Diaz Ordaz # 140.\n\nV letech 1995–1996 byla postavena první výšková budova Torre Serfin. Po dokončení vyšší z věží byl její název změněn na dnešní název Torre del Parque I. Má výšku 100 m, 24 nadzemních pater a 5 podzemních, která slouží jako parkoviště. 35700 m prostor obsluhuje 7 výtahů. Dnes je 6. nejvyšší budovou města Monterrey.\n\nVyšší budova Torre del Parque II byla postavena v letech 1997–1998 a s výškou 115 m byla do roku 2000 nejvyšší budovou Monterreyské metropolitní oblasti, kdy ji ve výši předběhl mrakodrap Torre Avalanz ve městě San Pedro Garza García s výškou 167 m. V budově se nachází 28 nadzemních a 5 podzemních pater. 40 500 m prostor obsluhuje 9 výtahů. Dnes je 3. nejvyšší budovou města. Obě budovy navrhl architekt Jose Angel Camargo.\n\n"}
{"id": "1170783", "url": "https://cs.wikipedia.org/wiki?curid=1170783", "title": "Hotel Riu Plaza Guadalajara", "text": "Hotel Riu Plaza Guadalajara\n\nHotel Riu Plaza Guadalajara je mrakodrap v mexickém městě Guadalajara. Se svojí celkovou výškou 215 m je nejvyšší budovou v Guadalajaře a po Torre Mayor druhou nejvyšší v zemi. Jeho výstavba začala v březnu 2009 a ukončena byla v červnu 2011. V budově je 44 obyvatelných pater s 550 pokoji, nacházejí se zde restaurace a konferenční místnosti. Na střeše se nachází heliport. Anténa je 16 m vysoká.\n\n16. února 2011 během stavby zachvátil 11. a 24. patro požár způsobený výbuchem nádrže s LPG. Požár nepoškodil budovu, ale kvůli výbuchu bylo 18 pracovníků zraněno, z toho 2 smrtelně. \n"}
{"id": "1170787", "url": "https://cs.wikipedia.org/wiki?curid=1170787", "title": "Tygr malajský", "text": "Tygr malajský\n\nTygr malajský (\"Panthera tigris jacksoni,\" malajsky \"harimau\") je poddruh tygra žijící ve středních a jižní částech Malajského poloostrova. Ve volné přírodě přežívá posledních 250 až 340 jedinců a populace se stále snižuje. IUCN ho hodnotí jako kriticky ohrožený poddruh. Dříve byl považován za regionální formu tygra indočínského, avšak v roce 2004 byl na základě zkoumání mtDNA a mikrosatelitních sekvencí uznán za samostatný poddruh. Odborný název získal po zoologovi Peteru Jacksonovi.\n\nTygr malajský je velmi podobný tygru indočínskému, má také relativně tmavou podkladovou barvu. Je menší než tygr indický. Celková délka samců dosahuje 190 až 284 cm, samice měří 178 až 261 cm. Výška v ramenou činí 58 až 114 cm. Hmotnost samic se pohybuje v rozmezí 24 až 156 kg. Samci váží 36-172 kg. Tyto údaje byly stanoveny na základě měření 21 samců a stejného množství samic ze dvou různých oblastí Malajsie a zahrnují v sobě i nedospělé jedince, tudíž je nelze průměrovat bez výrazného zkreslení.\n\nV minulosti se vyskytoval v lesích v kontinentální části Malajsie a na jihu Thajska jižně od šíje Kra. V Singapuru byl vyhuben roku 1950. V Malajsii je jejich výskyt zaznamenán v provinciích Kelantan, Terengganu, Pahang, Perak a Johor. V současnosti (2014) žije na území o celkové rozloze cca 44,761 km².\n\nTygři malajští loví například sambary, muntžaky, prasata divoká, prasata vousatá, mláďata slonů indických a nosorožců a někdy také dobytek. Březost trvá 100-103 dnů. Samice většinou rodí 2 nebo 3 mláďata. Mláďata dospívají ve věku 1,5 až 2 roky a v přírodě se dožívají maximálně 11-14 let. Teritorium mají velké až 100 km².\n\nDle Mezinárodního svazu ochrany přírody je kriticky ohroženým druhem. Nebezpečí pro něj představuje rozvoj, zemědělství, pytláctví (zejména kvůli pověře, že se z jeho kostí dají vyrobit léky). Obchod s těmito tygry je zakázán. V ČR je chován Zoo Praha a Zoo Ústí nad Labem.\n\nTygr malajský je národní zvíře Malajsie. Je ve znaku mnoha malajských institucí.\n\nTygr malajský patří mezi nejvzácněji chované velké kočkovité šelmy. V celé Evropě jej chová jen devět zoo. Kromě dvou německých, dvou francouzských, jedné britské a jedné maďarské zoo se jedná také o dvě české zoo:\n\n\nEvropský prvoodchov se podařil v německém Halle v roce 2004. Odchovat mláďata se podařilo jen ve třech zařízeních. Aktuální počet zvířat v evropských zoo je pouhých 17 kusů.\n\nPrvní tygr malajský přišel do Zoo Praha v roce 2006. Samici Radju doplnila o rok později další samice – Banya. Obě tygřice pocházely ze Zoo Halle v německém Sasku-Anhaltsku. O další rok později se podařilo získat rovněž samce. Samec Kawi se narodil v Lok Kawi Wildlife Parku na indonéském Borneu. Na počátku října 2017 se samici Banye a samci Johannovi narodila dvě mláďata – samec a samička. 3. prosince 2017 byla pokřtěna hudební skupinou Laura a její tygři a dostala jména Bulan a Wanita. 10. května 2019 byl samec Bulan odvezen do Zoo Ústí nad Labem za samicí Indrou (původem ze Zoo Halle).\n\n"}
{"id": "1170788", "url": "https://cs.wikipedia.org/wiki?curid=1170788", "title": "Torre WTC", "text": "Torre WTC\n\nTorre WTC (celý název Torre World Trade Center Ciudad de Mexico) je mrakodrap v hlavním městě Mexika, Ciudad de México. Na jeho místě měla původně stát budova \"Hotel de México\", která se měla po svém dokončení stát nejvyšším hotelem na světě a měla sloužit jako hotel během olympijských her v r. 1968. Původních 80 pater bylo před zahájením výstavby v roce 1966 změněno na 31 a celková výška stavby měla dosáhnout 191 m. Kostra budovy byla dokončena až v roce 1972. Práce na dokončení fasád byly ukončeny během 80. let.\n\nPo smrti majitele Manuela Suareze v roce 1988 byla budova v letech 1992–1995 zrekonstruována do dnešní podoby. Celková výška budovy včetně antény činí 207 m. Střecha se nachází 191 m nad úrovní ulice. V budově je 50 pater, které obsluhuje 32 výtahů.\n\n"}
{"id": "1170792", "url": "https://cs.wikipedia.org/wiki?curid=1170792", "title": "Sky Tower (Vratislav)", "text": "Sky Tower (Vratislav)\n\nSky Tower je multifunkční komplex v polském městě Vratislav, skládající se ze 3 budov, který má vznikl na místě bývalé továrny Poltegor mezi ulicemi \"Powstańców Śląskich, Wielka, Gwiaździsta a Szczęśliwa\".\n\nNejvyšší budovou je 212 metrů vysoký mrakodrap, který je nejvyšším domem v Polsku, a zároveň jedním z nejvyšších mrakodrapů v Evropě. Na 49. patře je veřejně přístupná rozhledna. \n"}
{"id": "1170793", "url": "https://cs.wikipedia.org/wiki?curid=1170793", "title": "Obština Dve Mogili", "text": "Obština Dve Mogili\n\nObština Dve Mogili ( \"Община Две могили\") je bulharská jednotka územní samosprávy v Rusenské oblasti. Leží ve středním Bulharsku na severním úpatí vysočin Dolnodunajské nížiny. Správním střediskem je město Dve Mogili, kromě něj zahrnuje obština 11 vesnic. Žije zde necelých 9 tisíc stálých obyvatel.\n\nV obštině žije 8 536 stálých obyvatel a včetně přechodně hlášených obyvatel 10 048. Podle sčítáni 1. února 2011 bylo národnostní složení následující:\n"}
{"id": "1170794", "url": "https://cs.wikipedia.org/wiki?curid=1170794", "title": "Sportovní hala v Žilině", "text": "Sportovní hala v Žilině\n\nSportovní hala v Žilině je víceúčelová hala zaměřená především na sportovní události.\n\n\nUrbanistické řešení objektu respektuje trasování hlavních městských komunikací. Umístěna je v blízkosti kulturně-společenského a administrativního centra města s minimálními pěšími vzdálenostmi se sídlišti, s centrem města, historickým jádrem i s rekreační zónou se sportovním areálem města. Území má nepravidelný půdorys, který je ohraničen výraznou dopravní komunikací, městským parkem a lesoparkem.\n\nAutoři si zvolili pro koncepci haly neobvyklý tvar, kterým však vyřešili otázku opláštění a zastřešení. Stavba má kruhový půdorys o průměru 105 metrů, nad nímž se do výšky 18,5 metru vypíná kulový vrchlík budovy. Jeho základní nosnou konstrukci tvoří 44 dřevěných lepených plnostěnných obloukových vazníků šířky 23 cm s proměnlivou výškou od 80 do 180 cm. Střešní plášť tvoří atypické sendvičové dřevěné panely a krytina je tvořena měděným plechem. Stavba působí uceleně, elegantně a měkce. Přispívá k tomu i přiznání nosných elementů vybíhajících do exteriéru. Prstenec oken, vložených vyrovnaně po celém obvodu, rozptyluje denní světlo a nedovoluje přímé oslnění hrací plochy.\n\nV kontrastu s nenápadnou vnější formou je vnitřní prostor překvapivě rozsáhlý a působivý. V interiéru nechali architekti plně vyznít dřevěnou konstrukci, čímž dosahují účinný výtvarný efekt.\n\nV roce 2009 se ale začalo s demolicí haly, která předchází její komplexní rekonstrukci, včetně okolí objektu.\n\nZákladní divácké kapacity jsou dány stabilními sedadly pro 2000 diváků a vstupními tribunami pro 1200 diváků. Volnými sedadly na hrací ploše je možné zvýšit celkovou kapacitu na 6000 sedících návštěvníků.\n\n\n"}
{"id": "1170796", "url": "https://cs.wikipedia.org/wiki?curid=1170796", "title": "Gabriela Krčková", "text": "Gabriela Krčková\n\nGabriela Krčková, rozená \"Kolářová\", (* 9. května 1954) je česká hobojistka, ilustrátorka, manželka Jaroslava Krčka, členka a manažerka souboru Musica Bohemica.\n\nVystudovala hru na hoboj na Pražské konzervatoři a na Hudební a taneční fakultě Akademie múzických umění. Kromě hraní na hoboj také hraje na zobcovou flétnu a anglický roh. Záhy se stala velmi úspěšnou sólistkou. V roce 1973 zvítězila v Duškově soutěži hudební mládeže. O rok později získala s dechovým souborem 3. cenu v soutěži dechových komorních souborů v Kroměříži a v roce 1980 zvítězila v Soutěži interpretů soudobé hudby v Chomutově. Na zvukové nosiče nahrála řadu skladeb barokní hudby. Za interpretaci barokních koncertů pro hoboj získala cenu firmy Supraphon. Její mimořádné interpretační schopnosti inspirovaly skladatele, aby komponovali hudbu přímo pro ni. Kromě manžela Jaroslava Krčka to byli např. Jan Málek a Jiří Teml.\n\nV roce 1976 se provdala za hudebního skladatele Jaroslava Krčka s stala se členkou a manažerkou souboru Musica Bohemica, který Krček o rok dříve založil. Dcera, Magdalena Švecová, je operní režisérkou a syn Jan violoncellistou a tanečníkem. \n\nJe členkou dechového souboru Novákovo trio a Musica Bohemica. Spolupracovala se Symfonickým orchestrem Českého rozhlasu v Praze, s orchestrem Capella Istropolitana a Slovenským komorným orchestrem Bohdana Warchala.\n\nOd roku 1992 také provozuje vydavatelství ABM s vlastními ilustracemi. Vydavatelství ABM je zaměřeno výhradně na tvorbu Jaroslava Krčka.\n\n"}
{"id": "1170799", "url": "https://cs.wikipedia.org/wiki?curid=1170799", "title": "Jevgenija Medveděvová", "text": "Jevgenija Medveděvová\n\nJevgenija Medveděvová může být:\n"}
{"id": "1170804", "url": "https://cs.wikipedia.org/wiki?curid=1170804", "title": "Wesley Moraes Ferreira da Silva", "text": "Wesley Moraes Ferreira da Silva\n\nWesley Moraes Ferreira da Silva známý jako Wesley (* 26. listopadu 1996, Juiz de Fora, Brazílie) je brazilský fotbalový útočník, od ledna 2016 hráč belgického klubu Club Brugge KV.\n\n\nV létě 2015 přišel z brazilského klubu Itabuna Esporte Clube do Evropy do slovenského klubu FK AS Trenčín. Zde si zahrál v kvalifikaci Ligy mistrů UEFA 2015/16, v odvetě 2. předkola se dvěma vstřelenými góly podílel na výhře 3:2 proti rumunskému týmu FC Steaua București, nicméně na postup do dalšího předkola to nestačilo (kvůli domácí porážce 0:2). Ve Fortuna lize 2015/16 odehrál 18 zápasů a vsítil 6 branek.\n\nV lednu 2016 přestoupil z Trenčína do belgického klubu Club Brugge KV, podepsal smlouvu na 3,5 roku.\n\n\n"}
{"id": "1170809", "url": "https://cs.wikipedia.org/wiki?curid=1170809", "title": "Caproni Ca.133", "text": "Caproni Ca.133\n\nCaproni Ca.133 byl italský třímotorový hornoplošník smíšené konstrukce s pevným podvozkem ostruhového typu. Byl používán jako transportní letoun a pomocně i jako bombardér.\n\nLetoun Caproni Ca.133 vznikal postupně z třímotorového dopravního typu Ca.97, který od roku 1932 krátce sloužil také u ČSA. Jeho zvětšením a aerodynamickým zjemněním konstrukce vznikl v roce 1927 třímotorový typ Ca.101, následovaný jednomotorovým Ca.111. Oba typy byly zařazeny do italského vojenského letectva.\n\nRegia Aeronautica považovalo koncepci Ca.101 za vhodnou a požadovalo od společnosti hraběte Gianni Caproniho zdokonalené provedení. Práce byly zahájeny v roce 1934 pod vedením R. Verduziho, který nejdříve vyhotovil projekt Ca.131 a po něm definitivní řešení Ca.133.\n\nPrototyp Ca.133 (MM.283) byl zalétán v prosinci 1934, následován záhy druhým letounem (MM.284). Pohon zajišťovaly tři hvězdicové motory Piaggio P-VII C-16 s výkonem po 316 kW, opatřené dvuoulistými kovovými vrtulemi a kryty typu NACA. Osádku tvořili podle určení dva až čtyři muži, kteří obsluhovali také čtyři pohyblivé kulomety Lewis ráže 7,7 mm. Jeden byl instalován ve spodní části trupu pod pilotní kabinou, druhý ve hřbetním střelišti a po jednom bylo v bočních oknech. Pod trupem byly dva závěsníky pro pumy po 250 nebo 500 kg, v trupu pak pumovnice pro různé druhy pum od šesti kusů po 50 kg až po 102 kusy po 2 kg.\n\nMezi prosincem 1935 a březnem 1936 probíhala produkce první série sedmnácti kusů, určených pro zahájení akcí proti Etiopii. Do dubna 1937 bylo na toto bojiště odesláno 196 exemplářů Ca.133.\nSedm letounů bylo dodáno v sanitním provedení Ca.133S pro šest ležících a čtyři sedící raněné s lékařským personálem. Ve větším počtu vznikly také vojenské transportní Ca.133T pro 16 pěšáků, nebo kanón ráže 47 mm s obsluhou. Přiděleny byly také stíhacím jednotkám, kde přepravovaly náhradní díly, střelivo, zbraně a palivo. Upravené Ca.133P byly určeny pro 16 výsadkářů.\n\nDalším vývojem vznikl prototyp Ca.142 z prosince 1935 se zatažitelným podvozkem. V květnu 1937 poprvé vzlétl další prototyp označený Ca.148 opět s pevným podvozkem, s pilotní kabinou posunutou vpřed a se zvětšenou kapacitou pro 18 cestujících. Prvních šest strojů převzala letecká společnost Ala Littoria, později přešly do vojenských služeb. Dvě série Ca.148P, objednané v srpnu 1943, se dostavovaly pro Wehrmacht v severní části Itálie. U firmy Caproni v Taliedu bylo postaveno 6 Ca.148, 30 u Caproni Vizzola A. S. a dalších 70 licenčně u společnosti AVIS.\n\nCa.133 se podílely na většině bojových akcí Regia Aeronautica. 40 strojů se účastnilo obsazení Albánie v dubnu 1939. Po skončení bojů v Etiopii zůstaly v Italské východní Africe 183 letouny, v Libyi pak 134. Zde byly používány také k bombardování, avšak vzhledem k vysokým ztrátám přešly k sanitní službě a dopravě.\n\nV září 1940 byly Ca.133T nasazeny v Belgii proti Británii. Ca.133S pak používal Italský expediční sbor v SSSR.\n\nPoslední Ca.133 (I-MULO) létal v civilní dopravě do roku 1948, poslední Ca.148 používal předseda italského aeroklubu do roku 1956.\n\nÚdaje dle\n\n\n"}
{"id": "1170812", "url": "https://cs.wikipedia.org/wiki?curid=1170812", "title": "Pavol Fedor", "text": "Pavol Fedor\n\nPavol Fedor (* 4. ledna 1971) je někdejší slovenský hokejový útočník.\n\nS hokejem začínal v HK Spišská Nová Ves, kde odehrál pět sezón ve slovenské extralize.\nV ročníku 1994/95 klub vypadl do první ligy, ale už o rok se do ní vrátil. V sezóně 1996/97 uspěl v baráži a zachoval si příslušnost v nejvyšší soutěži, stejně tak v další sezóně. V ročníku 1999/00 Fedor působil v polském klubu Podhale Nowy Targ, v následujícím v německé regionální lize. Sezónu 2001/02 odehrál za italský klub HC Alleghe a Spišskou Novou Ves. Podle trenéra Vladimíra Klinga byl jedním z mála kvalitních hokejistů v klubu.\n\nV srpnu 2002 přestoupil do maďarského klubu Alba Volán Székesfehérvár, klub hrál kromě maďarské ligy i Interliga. Trénoval ho Ján Jaško a hráli v něm i Tomáš Šille a Rastislav Ondrejčík. V sezóně 2004/05 hrál v rumunském mužstvu HC Csíkszereda a Spišské Nové Vsi (první slovenská liga). Úvod následujícího ročníku sice strávil ve francouzském Chamonix HC, ale dokončil jej v Spišské Nové Vsi. V ročníku 2006/07 byl hráčem prvoligového MHK Kežmarok, v základní části zaznamenal 20 gólů a 33 asistencí, pomohl klubu k postupu do slovenské extraligy. V ní za toto mužstvo odehrál další dva roky a ukončil hráčskou kariéru.\n\nVe slovenské reprezentaci odehrál 2 zápasy, ale ani v jednom neskóroval.\n\n"}
{"id": "1170822", "url": "https://cs.wikipedia.org/wiki?curid=1170822", "title": "Hana Fillová", "text": "Hana Fillová\n\nHana Fillová, \"rozená\" Krejčová, (25. září 1890 Nový Bydžov – 10. března 1958 Praha) byla česká malířka, manželka Emila Filly, sestra hudebního skladatele Iši Krejčího.\n\nHana Krejčí, byla dcerou vysokoškolského profesora filozofie, psychologie a logiky Františka Krejčího. Studovala na gymnáziu s výtvarným zaměřením a později navštěvovala přednášky na Filozofické fakultě Univerzity Karlovy. Posléze se věnovala výtvarnému umění.\n\nRoku 1913 se provdala za malíře Emila Fillu. Roku 1914 pobývali v Paříži a po Sarajevském atentátu tam zůstali. Jako rakouští občané však nedostali ve Francii azyl a proto museli odjet do neutrální Belgie. Rovněž Belgii však byli brzy nuceni opustit a 1. světovou válku prožili v Holandsku.\n\nPo celý život podporovala svého manžela a obdivovala jeho práci. Jak v době, kdy byl vězněn v koncentračním táboře v Buchenwaldu, tak v období komunistického režimu, kdy byl význam Fillova díla potlačován. Po manželově smrti se zasloužila o otevření pamětní síně na zámku v Peruci. Zemřela 10. března 1958.\n\nMalovala především krajiny a zátiší. Zúčastňovala se výstav SVU Mánes. Namalovala též řadu portrétů, hlavně svých příbuzných a přátel.\n\n"}
{"id": "1170826", "url": "https://cs.wikipedia.org/wiki?curid=1170826", "title": "Bad Godesberg", "text": "Bad Godesberg\n\nBad Godesberg je městský obvod ležící v jihovýchodní části německého města Bonnu, na levém břehu Rýna. Žije v něm obyvatel.\n\nPrvní písemná zmínka pochází z roku 722, kdy zde žil germánský kmen Ubiů. Název Godesbergu se odvozuje od kultu boha Wotana (původní podoba \"Wuodensberg\", Wotanova hora). Ve třináctém století vznikla na kopci nad vesnicí pevnost Godesburg, patřící kolínským arcibiskupům. V roce 1583, kdy v oblasti zuřila kolínská válka, hrad vypálili vojáci kurfiřta Arnošta Bavorského. V padesátých letech 20. století byl Godesburg zrestaurován a přeměněn na luxusní hotel, válcovitá věž je charakteristickou dominantou Bonnu a okolí.\n\nV 18. století byly objeveny místní léčebné prameny (\"Draitschbrunnen\"). V roce 1792 byla postavena rokoková rezidence \"Redoute\", středisko lázeňského resortu, kde si bohatá klientela léčila především nemoci pohybového ústrojí. V roce 1855 bylo zřízeno nádraží na Západorýnské dráze, v roce 1899 se Godesberg rozrostl o sousední obce Plittersdorf a Rüngsdorf. V roce 1925 získal právo užívat přídomek \"Bad\" (lázně) a roku 1935 byl povýšen na město. Ve dnech 22.–23. září 1938 proběhla v Bad Godesbergu jednání mezi Adolfem Hitlerem a Nevillem Chamberlainem o územních nárocích Německa vůči Československu. Z jednání vzešlo Godesberské memorandum.\n\nPo druhé světové válce se Bonn stal hlavním městem západního Německa a v nedalekém Bad Godesbergu vznikla řada velvyslanectví, sídlila zde také Spolková rada. V listopadu 1959 zde proběhl historický sjezd SPD, na kterém byl přijat Godesberský program, znamenající odklon od marxistické ideologie. V roce 1969 byl Bad Godesberg připojen k městu Bonnu. Po sjednocení Německa odešla většina diplomatů, v Bad Godesbergu zůstaly jen některé konzuláty, sídlí zde také Bonn International School. Lázeňským hostům je určen velký park a devět kilometrů dlouhá promenáda podél Rýna.\n\nBad Godesberg se dělí na třináct městských částí:\n"}
{"id": "1170829", "url": "https://cs.wikipedia.org/wiki?curid=1170829", "title": "Hlasování o důvěře vládě", "text": "Hlasování o důvěře vládě\n\nHlasování o důvěře vládě je typické pro parlamentní režimy, kde se takto v praxi odráží princip odpovědnosti vlády vůči parlamentu. \n\nRozlišují se dva typy parlamentarismu: negativní a pozitivní. V zemích, kde funguje \"pozitivní parlamentarismus\", platí presumpce nedůvěry. Jinak řečeno, vláda musí dokázat, že je většinou podporována. Někde ovšem hlasování o důvěře pro novou vládu neprobíhá. V takových státech funguje \"negativní parlamentarismus\", platí presumpce důvěry a probíhá zde jen hlasování o nedůvěře vládě. Takovými zeměmi jsou například Velká Británie, Austrálie, Kanada, Švédsko, Norsko, Dánsko, Island, Faerské ostrovy, Finsko (do roku 2000), Rakousko, Řecko (do roku 1986) nebo Portugalsko (od roku 1976). \n\nKdyž hlasování o důvěře probíhá, záleží i na tom, zda vládu musí podpořit absolutní, nebo prostá většina. Země, kde k vyjádření důvěry stačí \"prostá většina\", jsou například Bulharsko, Česko, Estonsko, Finsko (od roku 2000), Irsko, Itálie, Izrael, Lotyšsko, Lucembursko, Polsko či Slovensko. Země, kde je potřeba \"absolutní většina\", jsou například tyto: Maďarsko, Německo, Rakousko, Slovinsko, Belgie nebo Španělsko.\n\nDále se rozlišuje \"obligatorní\" a \"fakultativní\" hlasování o důvěře vládě. Obligatorní (povinné) hlasování se využívá, když nová vláda nastupuje k moci. V tomto případě je vláda povinna požádat o vyslovení důvěry. Ve druhém případě tak vláda činí, jen pokud to uzná za vhodné (například chce-li posílit svou legitimitu). \n\nHlasování o důvěře nemusí probíhat výlučně vůči celé vládě, ale může se vztahovat také například jen na funkci premiéra (Německo, Bulharsko, Slovinsko) nebo na vládní program (Litva, Portugalsko, Belgie).\n\nPrvní československá vláda byla vládou nevolenou (sestavena již před vyhlášením samostatnosti). Vznikla na základě dohody několika mužů (T. G. Masaryk, Edvard Beneš a další) a opírala se o Národní radu. Nebyla však politicky odpovědná, protože neexistoval právní předpis, který by stanovoval orgán, před který by mohla vláda předstoupit s žádostí o vyslovení důvěry. Dne 13. listopadu 1918 byla vyhlášena prozatímní ústava, kterou bylo zřízeno Revoluční národní shromáždění. Tomuto byla vyjádřena odpovědnost vlády.\n\nProzatímní ústava, § 16: \"„Vláda jest odpovědna Národnímu shromáždění, které ji může za přítomnosti aspoň poloviny poslanců prostou většinou hlasů odvolati, což se stane vyslovením nedůvěry. Návrh na vyslovení nedůvěry musí býti podepsán nejméně jednou čtvrtinou poslanců a přikáže se nejprve výboru.“\"\n\nV Prozatímní ústavě se ale nijak neupravovalo, co se má dít s odvolanou vládou, jak se bude volit nová, ani žádné lhůty. Institut vyslovení důvěry zde logicky nebyl zmíněn, jelikož Národní shromáždění vládu samo volilo. Během svého funkčního období vláda neměla možnost požádat o vyslovení důvěry či nedůvěry. Uplatněním druhé novely Prozatímní ústavy (23. května 1919) došlo ke změně způsobu ustavení vlády. Členové vlády byli jmenováni a propouštěni prezidentem a došlo ke změně hlasování o nedůvěře.\n\nPo pádu první československé vlády byla zvolena nová vláda, o jejímž programu bylo hlasováno a byl přijat. Přijetí programu působilo jako potvrzení legitimity vlády (obdoba nynějšího hlasování o důvěře vlády).\n\nAž nová Ústavní listina ČSR z roku 1920 vyjádřila politickou odpovědnost vlády i pomocí tzv. negativního parlamentarismu. Paragrafy č. 75 a 76 ústavní listiny z roku 1920 říkají: „\"Vláda je odpovědna Poslanecké sněmovně, která jí může vysloviti nedůvěru.. K usnesení je třeba přítomnosti nadpoloviční většiny poslanců, nadpoloviční většiny hlasů a hlasování podle jmen. Návrh na vyslovení nedůvěry musí býti podepsán nejméně sto poslanci a přikáže se výboru, který o něm podá zprávu nejdéle do osmi dnů.“\"\n\nVláda se stala odpovědnou Poslanecké sněmovně, pravomoc jmenovat a propouštět členy vlády zůstala prezidentovi.\n\nV České republice musí nově jmenovaná vláda do třiceti dnů od jejího jmenování zažádat Poslaneckou sněmovnu o vyslovení důvěry (případ obligatorního hlasování). Dále se hlasuje kdykoliv, když si o to vláda požádá (fakultativní hlasování). Výsledek hlasování rozhoduje o další existenci subjektu. Když je vládě vyslovena důvěra, může se ujmout vlády, jestliže nikoliv, je nucena podat demisi. Důvěra je vyslovena tehdy, když pro její vyslovení hlasuje nadpoloviční většina přítomných poslanců. V politické praxi má na výsledek vliv celková politická situace.\n\nVláda je sestavena z premiéra (předsedy vlády), kterého jmenuje prezident republiky, a dalších členů vlády. Pokud je sestavená nová vláda, musí do 30 dnů požádat zákonodárce (Poslaneckou sněmovnu) o vyslovení důvěry. Pokud důvěra není vyslovena napoprvé, jmenuje prezident jiného premiéra. Jestliže ani této vládě není vyslovena důvěra, musí prezident jmenovat premiéra znovu, avšak na návrh předsedy Poslanecké sněmovny. Pokud ani tehdy není vládě udělena důvěra, má prezident pravomoc rozpustit samotnou sněmovnu.\n\nŽádost může být podána kdykoliv. Nejčastěji do třiceti dnů od jmenování vlády, v dalším případě pokud vláda podává návrh důležitého zákona Poslanecké sněmovně, která v této situaci vysloví důvěru či nedůvěru vládě. Pokud je ovšem žádost o vyslovení důvěry zamítnuta, je vláda povinna podat demisi, a pokud tak neučiní, má prezident odpovědnost politicko-právní a může vládu sám odvolat. V neobvyklých případech je podána žádost o vyslovení důvěry, pokud někdo ze členů vlády učiní veřejně kontroverzní kroky nebo se účastní nějakého mediálního skandálu.\n\nDůsledky jsou uvedeny v Ústavě ČR: \"„Vláda podá demisi, jestliže Poslanecká sněmovna zamítla její žádost o vyslovení důvěry nebo jestliže jí vyslovila nedůvěru.“\"\n\nPokud Poslanecká sněmovna zamítne žádost o vyslovení důvěry nebo vysloví nedůvěru, musí předseda Poslanecké sněmovny tuto skutečnost oznámit prezidentovi. Vláda má povinnost podat demisi, kterou prezident musí přijmout. Do doby než se zvolí vláda nová, má ta původní prozatímní výkon funkce se stejnými pravomocemi jako s vyslovenou důvěrou (kromě práva na podání žádosti o vyslovení důvěry).\n\nPodle článku 68, odstavce 4 Ústavy ČR je možnost po podání demise sestavit dvě či tři nové vlády, které zažádají Poslaneckou sněmovnu o vyslovení důvěry.\n\nSamotné hlasování probíhá na zasedání Poslanecké sněmovny, která má zákonodárnou moc. Každého hlasování by se měl účastnit prezident republiky. Na rozdíl od hlasování o nedůvěře, kde musí souhlasit nadpoloviční většina všech poslanců, u hlasování o důvěře stačí souhlas nadpoloviční většiny přítomných poslanců (ovšem za podmínky, že zasedání se účastní alespoň 67 poslanců).\n\n\n"}
{"id": "1170830", "url": "https://cs.wikipedia.org/wiki?curid=1170830", "title": "Džiugas Bartkus", "text": "Džiugas Bartkus\n\nDžiugas Bartkus (* 7. listopadu 1989, Kaunas, Litevská SSR, Sovětský svaz) je litevský fotbalový brankář, který od ledna 2016 působí v polském klubu Górnik Łęczna ().\n\nMimo Litvu působil na klubové úrovni v Bělorusku a Polsku.\n\n\n\n"}
{"id": "1170832", "url": "https://cs.wikipedia.org/wiki?curid=1170832", "title": "Shahram Abdullah Zadeh", "text": "Shahram Abdullah Zadeh\n\nShahram Abdullah Zadeh (21.4.1971, Bandar Abbás, Írán) je český občan íránského původu, podnikatel obviněný z podílu na jednom z největších daňových úniků v historii České republiky.\n\nSe svými rodiči íránského původu vyrůstal v Dubaji. Koncem 90. let vystudoval lékařskou fakultu Masarykovy univerzity v Brně. Po návratu do Dubaje působil jako realitní agent a později získal pověření řídit developerskou firmu Al Fajer Properties. V roce 2010 se usadil v Brně.\n\nV březnu 2014 protikorupční policie obvinila z miliardového krácení daní skupinu 15 lidí, kteří byli zapojení do obchodování s pohonnými hmotami. Mělo jít o řetězec nejméně 66 firem, který se dopustil daňových úniků ve výši 2,5 miliardy korun. Podle policie měl být právě Shahram Zadeh šéfem této skupiny, která měla od března 2012 do června 2013 dovézt 409 milionů litrů pohonných hmot z Německa a Slovinska. Tzv. „velká daňová kauza“ je v současnosti vedena u Krajského soudu v Brně, kdy hlavní líčení řídí soudce Aleš Novotný, známý z médií několika kontroverzními rozhodnutími (například bylo kritizováno uložení přísného trestu Aleně Vitáskové nebo případ, kdy jím uložený trest Martinu Novákovi ve výši 15 let byl následně snížen Vrchním soudem v Olomouci na šest let). Hlavní líčení běží od března 2016 a nařízeno již bylo více než 200 jednacích dní. Mluvčí Krajského soudu sdělila, že se současně předpokládá rozhodnutí ve věci v druhé polovině roku 2019.\n\nTato kauza je známá rovněž složením rekordní kauce ve výši 150 milionů, na základě které byl počátkem února 2016 Shahram Zadeh propuštěn z vazby. Záhy byl nicméně opět zadržen a státní zástupce pro něj kvůli žádosti Íránu navrhoval další uvalení vazby. Soud o několik dní později návrh zastupitelství zamítl a Zadeha propustil. \n\nV řízení u Městského soudu v Brně žaluje Vrchní státní zastupitelství v Olomouci Shahrama Zadeha kvůli založení organizované zločinecké skupiny, která mu měla posloužit k obstarání důkazů k ovlivnění důkazní situace ve „velké daňové kauze“. Skupinu měl založit v roce 2015 z vazby. Kromě něj v ní mělo působit dalších pět spoluobžalovaných. Shahrama Zadeha činí odpovědným rovněž za podání nepravdivého trestního oznámení proti vyšetřovatelům, kteří vedli přípravné řízení k „velké daňové kauze“. Právě v kauze u Městského soudu v Brně došlo k medializovanému pochybení s odposlechy, kdy NCOZ protizákonně založila do spisu chráněnou komunikaci obžalovaného s obhájci. Případem se kromě Nejvyššího státního zastupitelství zabývala i Česká advokátní komora, Unie obhájců i Parlamentní komise pro kontrolu použití odposlechů, která rovněž konstatovala pochybení. \n\nV této kauze brzy padne rozsudek, jeho vyhlášení je nařízeno na 5. – 6. března 2019. Státní zástupce pro Zadeha v závěrečné řeči navrhl osmiletý trest. Zadeh, který se stále nachází ve vazbě, už dříve obžalobu označil za nesmyslnou a v závěrečné řeči zpochybnil důkazy, které státní zastupitelství předložilo. \n\n"}
{"id": "1170838", "url": "https://cs.wikipedia.org/wiki?curid=1170838", "title": "Karl Stigler", "text": "Karl Stigler\n\nKarl Stigler (též Karl Stiegler či Karl von Stigler, 29. května 1865 Vídeň – 11. března 1926 Vídeň) byl rakouský stavitel a architekt.\n\nV letech 1883–1888 studoval na Technické univerzitě ve Vídni. Poté pracoval jako projektant ve firmě Redlich & Berger.\n\nV roce 1899 se stal stavebním radou. V roce 1905 založil firmu Ing. Karl Stigler (spolu s Aloisem Rousem jako tichým společníkem). V roce 1907 byl jmenován rytířem Řádu Františka Josefa a v roce 1908 vrchním stavebním radou.\n\n\n"}
{"id": "1170850", "url": "https://cs.wikipedia.org/wiki?curid=1170850", "title": "Pavlačový dům římskokatolické fary v Žilině", "text": "Pavlačový dům římskokatolické fary v Žilině\n\nPavlačový dům římskokatolické fary v Žilině je stavba architekta Michala Maximiliána Scheera realizovaná v tomto slovenském městě roku 1931.\n\nBudovu dala postavit římskokatolická farnost jako chudobinec. Objekt má čtyři podlaží, zadní část budovy se oproti uliční části posouvá výše o jedno podlaží. Do vrchních pater je přístup umožněn venkovním schodištěm s podestami.\n\nDům má půdorys poloviny nepravidelného šestiúhelníku. Umístěna je v prudkém svahu mezi dvěma rovnoběžnými ulicemi. Celá hmota stavby je členěna výraznými pavlačemi. Do každého podlaží umístil architekt dispozičně různé uspořádané jednopokojové byty s kuchyní. Příslušenství, tedy předsíň, komora, toaleta a koupelna, jsou společné pro čtyři byty. Uprostřed domu je schodiště, které protíná otevřené pavlače na vnější straně budovy, z nichž je umožněn přístup do bytů.\n\nHladká plocha stěn, dlouhé pavlače, velké nárožní prosklení, kovové trubkové zábradlí a výrazné horizontální prvky jsou znaky funkcionalistické architektury.\n\nObjekt prošel rekonstrukcí a je využíván řádovými sestrami.\n\n"}
{"id": "1170852", "url": "https://cs.wikipedia.org/wiki?curid=1170852", "title": "Protesty v Moldavsku (2015–2016)", "text": "Protesty v Moldavsku (2015–2016)\n\nDlouhodobé protesty v Moldavsku probíhají od 27. března 2015. Tehdy se uskutečnil první mítink odpůrců tamní vlády. K eskalaci situace došlo na začátku září 2015 a později i v lednu 2016. \n\nProevropská i proruská opozice v protestech, které se neustále opakují ve větších moldavských městech žádá odchod vlády, kterou obviňuje z korupce. Důvodem protestů je špatné hospodaření státu, kde se ukázkovým případem stala ztráta milionů dolarů v roce 2014. Politickou formací, které protesty podporuje, je \"Demnitate și Adevăr\" (Důstojnost a pravda).\n"}
{"id": "1170853", "url": "https://cs.wikipedia.org/wiki?curid=1170853", "title": "Prybužanská rovina", "text": "Prybužanská rovina\n\nPrybužanská rovina (bělorusky \"Прыбужанская раўніна\") nebo také Prybužská rovina (bělorusky \"Прыбужская раўніна\") je rovina na západě Brestské oblasti a jihozápadě Hrodenské oblasti Běloruska, přesahuje také na území Polska.\n\nHraničí s Vaŭkavyskou vysočinou, Zaharoddzje, Baranavickou rovinou a Brestským Polesím. Od jihozápadu na severovýchod se táhne v délce 140 km, šířka roviny se pohybuje mezi 40 a 75 km, zaujímá rozlohu 5,8 tis. km². Reliéf roviny je vlněný a plochý. Průměrná nadmořská výška se pohybuje mezi 175—200 metry nad mořem.\n\nJe rozdělena do 2 podrajónů, Naraŭsko-Jasjaldzinskou rovinu a Kamjaněckou rovinu.\n\nOd severu k jihu dochází k postupnému snižování roviny. V linii Šarašova — Pružany se táhne přední (zvaná též čelní či terminální) moréna, která vyznačuje hranici sožského ledovce (viz Bělavěžská grjada). V blízkosti měst Vysokaje a Kamjaněc se nacházejí terminální morény, které představují svahy a hřebeny až o 10 m. Ty jsou odděleny sedlovými sníženinami. \n\nSeverní část je charakteristický svým fluviálním a glaciálním (ledovcovým) reliéfem, na jihu od sožské čelní morény se rozkládají dolní písky. Velké rozlohy písčitých rovin jeví patrné stopy opracování větrem. Od západní hranice Běloruska (konkrétně v obci Cichavolja na území Svislackého rajónu) až na východ k městu Bjaroza se táhne široká desetikilometrová nížinná brázda hluboká od 3 do 5 m, která je tvořena paazjerskými jezerně-aluviálními sedimenty.\n\nSeverní částí roviny prochází rozvodí mezi řekami povodí Baltského a Černého moře. Největší řekou je Západní Bug (se svým přítokem Ljasnaja) a Pulva. Na území je Prybužanské roviny se nacházejí řeky Bělaja, Naraŭ s Naraŭkou, Jeselda a kanál Viněc.\n\nPodíl lesního porostu je nízký (9,7 %) s výjimkou její severní části, kde se nachází velká část Bělověžského pralesa. Dochované jsou převážně borové lesy. Rovinou prochází jižní hranice rozšíření smrkových masivů v linii Bušmičy — Kamjaněc — Rečyca (v Kamjaněckém rajónu) — Ščarčova — Haradzečna (v Pružanském rajónu). Najdeme zde doubravy s příměsí borovic, smrků, jasanů.\n\nNejvětším bažinným masivem je bažina Dzikoje, Chareŭská bažina a bažina Dziki Nikar. Obděláváno je 50% území na jihu a 25% na severu. Na území roviny se rozkládá „národní park Bělověžský prales“, hydrologická rezervace Дзікае, Michalinsko-Bjarozaŭská biologická rezervace.\n"}
{"id": "1170854", "url": "https://cs.wikipedia.org/wiki?curid=1170854", "title": "Mária Rázusová-Martáková", "text": "Mária Rázusová-Martáková\n\nMária Rázusová-Martáková (pseudonymy Ivo Medin, Teta Marien, Moro a jiné) (28. června 1905 Vrbica – 5. srpna 1964 Bratislava) byla slovenská básnířka, dramatička a překladatelka. Jejím bratrem byl slovenský spisovatel Martin Rázus.\n\nNarodila se v rodině rolníka a koželuha. Vzdělání získala ve Vrbice, Liptovském Mikuláši a v učitelském ústavu v Prešově. Pracovala jako učitelka v Dolním Srní, Bratislavě a Martině. V roce 1939 musela učitelské povolání zanechat pro přetrvávající revmatismus a omezenou pohyblivost. Tehdy začala redigovat \"Dobré slovo\" a po válce i časopis pro děti \"Sluníčko\". Po roce 1948 odešla do invalidního důchodu a věnovala se literární, překladatelské a redaktorských práci. V roce 1961 se s manželem přestěhovala do Bratislavy. O tři roky později (1964) získala titul zasloužilá umělkyně. V témže roce ale v Bratislavě zemřela. Pohřbena však je v Liptovském Mikuláši.\n\nLiterární se začala projevovat již během studia v učitelském ústavu. Svá první díla zveřejňovala zejména časopisecky. Věnovala se tvorbě pro děti a mládež, ale zejména poezii. Kromě vlastní poezie a prózy pro děti i dospělé se věnovala také překladům z francouzštiny a ruštiny, přičemž její překlady sehrály významnou roli v dějinách slovenského překladu. Věnovala se také publicistice – příležitostně zveřejňovala v časopisech nejenom portréty spisovatelů (Svetozára Hurbana Vajanského, Alexandra Sergejeviče Puškina, Ivana Andrejeviče Krylova a dalších), ale také články o jazyku. Její vyjadřování je velmi prosté, upřímné a ve svých dílech vyjadřuje svůj vlastní postoj k životu, přičemž své vidění světa dokázala popsat velmi sugestivně.\n\n\n\n\n\n\n\n"}
{"id": "1170855", "url": "https://cs.wikipedia.org/wiki?curid=1170855", "title": "Hajo Düchting", "text": "Hajo Düchting\n\nHajo Düchting (1949 Düsseldorf – 3. května 2017) byl německý historik umění, spisovatel, malíř, učitel muzejnictví a umění. Žil v Dießen am Ammersee v Bavorsku.\n\nMezi lety 1975 až 1981 studoval dějiny umění, filozofii a archeologii v Mnichově. V roce 1981 získal doktorát prací o okenních obrazech Roberta Delaunayse. Od roku 1984 vyučuje na několika univerzitách. \n\nVydal řadu spisů o historii umění.\n\n"}
{"id": "1170857", "url": "https://cs.wikipedia.org/wiki?curid=1170857", "title": "Alena Mornštajnová", "text": "Alena Mornštajnová\n\nMgr. Alena Mornštajnová (* 24. června 1963 Valašské Meziříčí) je česká spisovatelka a překladatelka. Vystudovala angličtinu a češtinu na Filozofické fakultě Ostravské univerzity. Pracuje jako lektorka anglického jazyka a překladatelka beletrie.\n\nPochází z Valašského Meziříčí. Je vdaná a má dvě dcery. \n\n"}
{"id": "1170858", "url": "https://cs.wikipedia.org/wiki?curid=1170858", "title": "Dálniční most nad potokem Lodina", "text": "Dálniční most nad potokem Lodina\n\nDálniční most nad potokem Lodina je s výškou 59 metrů nejvyšším mostem na Slovensku a bude jím až do dokončení mostu Valy na dálnici D3.\n\nMost vybudovala společnost Eurovia v letech 2012–2015, v rámci stavby II. úseku D1 Jánovce-Jablonov, projektovala ho společnost Straško, Hustý a partneři, s. r. o. Je to komorový most se šesti poli, jejichž rozpětí činí 44,8 + 4 × 65 + 54,8 metrů. Je společný pro oba směry dálnice a zajišťuje přemostění hlubokého údolí potoka Lodina. Délka mostu činí 367 metrů.\n\nZ konstrukčního hlediska jde o zajímavost zejména v tom smyslu, že most nebyl budován najednou na celou šířku, ale postupně. Nejprve se pomocí těžké horní výsuvné skruže BERD vybudoval po polích jen 6,5 metru široký a 2,6–4,0 metru vysoký komorový nosník, na nějž se zavěsily prefabrikované jedenáctimetrové vzpěry. Následně se příčný řez pevně spojil. Stejná technologie byla na Slovensku poprvé uplatněna při výstavbě viaduktu přes údolí potoka Hosťová na R1, budovaná mezi roky 2009 a 2011 (tento byl ale o asi čtyři metry užší). Poté se podobnou technologií kromě mostu přes potok Lodina postavily ještě další tři mosty.\n\n"}
{"id": "1170859", "url": "https://cs.wikipedia.org/wiki?curid=1170859", "title": "Seznam provinciálů české provincie salesiánů", "text": "Seznam provinciálů české provincie salesiánů\n\nSeznam provinciálů české provincie salesiánů, institutu zasvěceného života římskokatolické církve, který v roce 1927 do Čech a na Moravu přivedli Ignác Stuchlý a Štěpán Trochta.\n\n\n"}
{"id": "1170863", "url": "https://cs.wikipedia.org/wiki?curid=1170863", "title": "Vodárenská věž (Ciechanów)", "text": "Vodárenská věž (Ciechanów)\n\nVodárenská věž v Ciechanow (polsky Wieża ciśnień w Ciechanowie) je hyperboloidní vodárenská věž v polském Ciechanówě. Byla postavena v roce 1976 dle návrhu Jerzyho Michała Bogusławskiého. \n\nObjem nádrže je 1560 m a výška věže je 22 metrů. Spodní průměr hyperboloidu je 11,25 m, vrchní 17,7 a průměr nejužší části je 7 m. V osmdesátých letech byla věž snížena. Jelikož stojí na jednom z nejvýše položených míst ve městě (143 m n. m.), byla zde plánována vyhlídková plošina a restaurace, ale později byly plány zrušeny. V současnosti objekt není v provozu.\n"}
{"id": "1170864", "url": "https://cs.wikipedia.org/wiki?curid=1170864", "title": "Vodárenská věž (Komárno)", "text": "Vodárenská věž (Komárno)\n\nVodárenská věž v Komárně (maďarsky Víztorony) byla postavena v roce 1902 v duchu dobového romantismu. Považuje se za charakteristickou budovu města Komárna. Dvacetiosmimetrová stavba ze začátku 20. století je stále v provozuschopném stavu, ale z důvodu zvýšených tlakových poměrů se již v současnosti nepoužívá.\n\n"}
{"id": "1170865", "url": "https://cs.wikipedia.org/wiki?curid=1170865", "title": "SIG SG 550", "text": "SIG SG 550\n\nSIG SG 550 je útočná puška vyráběná firmou Swiss Arms (dříve Schweizerische Industrie Gesellschaft) v Neuhausenu ve Švýcarsku. Puška má základ v předchozím typu SG 540 ráže 5,56 mm a je také známá ve francouzštině a italštině jako Fass 90 (\"fusil d'assaut 90/fucile d'assalto 90\") nebo v němčině jako Stgw 90 (Sturmgewehr 90).\n\n"}
{"id": "1170867", "url": "https://cs.wikipedia.org/wiki?curid=1170867", "title": "Higuraši no naku koro ni", "text": "Higuraši no naku koro ni\n\nHiguraši no naku koro ni (, v překladu \"Když vřeští cikády\") je název hororově-mysteriózní série japonských nezávislých vizuálních románů, na jejichž základě vznikla stejnojmenná manga a anime seriál. Po úspěchu první série anime seriálu se začala vysílat i druhá série s názvem \"Higuraši no naku koro ni kai\" ( ひぐらしのなく頃に解). Po druhé sérii následovala pětidílná série OVA s názvem \"Higuraši no naku koro ni rei\" ( ひぐらしのなく頃に礼).\n\nCelý příběh anime seriálu se odehrává v malé vesnici Hinamizawa. Chlapec jménem Keiiči se s rodinou nastěhuje do této vesnice a začne chodit do místní školy. Je v ní jen jedna třída, kde učí děti všech ročníků jen jedna učitelka. Ve škole se seznámí s budoucími kamarádkami Renu a Mion, které jsou přibližně stejně staré jako on, a dvěma mladšími, Satoko a Riku. Těchto pět dětí po obědě a po vyučování tráví čas hraním her v jejich vlastním klubu, který je i jediným na celé škole. Hrají různé hry, ať už karetní nebo stolní, ale vždy když někdo prohraje, musí podstoupit nějaký trest.\n\nPozději se Keiiči dozví, že před čtyřmi lety se v Hinamizawě stala nehoda, při níž hlavní stavitel přehrady, která tu měla být postavena, za záhadných okolností zemřel. Potom se dozví i o každoroční slavnosti watanagaši, kde všichni obyvatelé Hinamizawy vzdávají poctu svému místnímu bohu Ojaširovi, ale každoročně na druhý den po této slavnosti jeden člověk zemře a jeden se záhadně ztratí. Toto se děje už čtyři roky, přičemž první obětí byl stavitel přehrady. Místní lidé to nazývají Ojaširova kletba a vykládají si tak, že Ojaširo trestá každý rok dva lidi za to, že buď ublížili vesnici, nebo se proti ní nějak spikli.\n"}
{"id": "1170869", "url": "https://cs.wikipedia.org/wiki?curid=1170869", "title": "Bullpup", "text": "Bullpup\n\nBullpup je označení konstrukce moderních střelných zbraní, u kterých je nabíjecí mechanismus se zásobníkem umístěný za spouští. Taková úprava umožňuje zkrátit zbraň, přičemž často zůstane původní délka hlavně, zlepší se manévrovatelnost a zmenší se hmotnost.\n\n"}
{"id": "1170870", "url": "https://cs.wikipedia.org/wiki?curid=1170870", "title": "Tibor Molek", "text": "Tibor Molek\n\nTibor Molek (* 1930 Banská Bystrica) je slovenský rozhlasový redaktor a exilový pracovník.\n\nNarodil se v Banské Bystrici roku 1930 jako jediný syn úředníka. Koncem 30. let se jeho rodina přestěhovala do Sence, odkud se roku 1938 po záboru území Maďarskem museli vystěhovat do Bratislavy, kde Tibor Molek studoval na gymnáziu.\n\nStudoval na bratislavské univerzitě právo. Z Československa emigroval i se svou budoucí manželkou v lednu roku 1952, když předtím dostal povolávací rozkaz do PTP. Při útěku přeplavali řeku Moravu a na rakouské straně vyhledali pomocníky, kteří jim pomohli při útěku, a to i finančně. Dostali se pak až do Vídně, odkud následně pokračovali do utečeneckého tábora v Linci. Zde získali kontakty na Svobodnou Evropu a na přelomu dubna a května překročili hranice do Západního Německa. Zde v Mnichově Molek složil zkoušky pro práci v rozhlase a byl ihned přijat Pavlem Tigridem.\n\nPracoval jako hlasatel zejména pro kulturní programy a hudební programy. Užíval krycí jméno Tibor Dolina. To však nezabránilo vyšetřování jeho rodiny v Československu. Roku 1968 se mohl v Mnichově (poprvé a naposledy) setkat se svou matkou. Později byl vyslán do Lisabonu, aby tam pomáhal vybudovat slovenské oddělení, které by odtud vysílalo na jiných frekvencích. Působil zde až do roku 1991.\n\n\n"}
{"id": "1170885", "url": "https://cs.wikipedia.org/wiki?curid=1170885", "title": "Čísla Nepustia", "text": "Čísla Nepustia\n\nČísla Nepustia je druhé studiové album slovenské skupiny H16 vydané vydavatelstvím Hip-Hop.sk / EMI. O hudební produkci se postarali Grimaso, Abe, Otecko a český DJ Wich. Autor mix-u je DJ Jazzy a nahrávalo se v Creative Music House. Jako hosté se představili Vec, Hugo Toxxx a Moja Reč.\n\nAlbum bylo oceněno zlatou deskou za prodej. Obsahuje mimo jiné singl \"Vítej ve městě\" a skladbu \"Staré časy\", ke kterým byl natočen videoklip.\n\nPrvní informace o tom, že H16 pracují na druhém albu, se objevily na konci roku 2007. První konkrétní zmínka o albu padla v únoru 2008. Později se datum vydání upřesnilo na 16. dubna a nakonec posunulo na květen, kdy i album vyšlo. Album bylo po jejich debutu \"Kvalitný materiál\", oceněném platinovou deskou, jedním z nejočekávanějších hip-hopových alb v roce 2008. Přispěla k tomu i medializovaná kauza týkající se sporu mezi H16 a skupinou Druhá Strana.\n\nVětšina alba se nahrála v roce 2008 v Creative Music House za podpory DJe Jazzyho. Všechny produkce (kromě jedné od DJe Wicha) udělali Abe a Grimaso, spolu s jednou instrumentálkou od Otecka. Jako hosté se objevili pouze Vec, Hugo Toxxx a Moja Reč, jelikož album mělo být hlavně o členech H16, kteří i v rozhovorech zmiňovali, že bude na albu minimum hostů.\n\nPo hudební stránce se album drží hiphopové rozmanitosti, nenese se v takovém moderním duchu jako debutové \"Kvalitný materiál\". Obsahuje elektronické a hrané skladby \"S kým si, taký si\", nebo \"Komu môžeš veriť\", které mají spíše tvrdší charakter, a \"Jak sa vieš hýbať (remix)\", nesoucí se více v párty duchu. Album obsahuje několik samplovaných skladeb, z nichž nejvýraznější je \"Nápoj omamný\", kde jsou použity vokály z nahrávky \"V slepých uličkách\" od Mariky Gombitové, a také oddychové skladby \"Robím čo chcem\", \"Nemaj stres\"a\" Staré časy \".\n\nTémata na albu jsou různorodá, oproti debutovému albu se zde nachází méně reprezentativních skladeb. Skladby na albu jsou o skupině samotné, městě Bratislava (\"Vitaj v meste\"), o svobodě, odpočinku a nostalgii (\"Robím čo chcem\", \"Nemaj stres\" a \"Staré časy\"), životě a vztazích (\"Dávno viem\", \"S kým si, taký si\", \"Komu môžem veriť\"), o motivaci, světě a situaci v něm, typické párty skladby a jedna děkovná skladba. V písni \"Oni nevedia\" je popsána s mírně vtipným nadhledem neznalost některých internetových komentátorů a lidí v hudebním průmyslu. Album neobsahuje žádné dissy (kromě pár nepřímých narážek v skladbě \"Sága pokračuje\"), jelikož členové H16 se vyjádřili, že nechtěli udělat album o někom jiném, ale o sobě.\n\nTechnika rapování členů H16 se od debutu mírně zlepšila a většina skladeb má podobnou strukturu textů - 16 veršové sloky a refrén.\n\nS prvními informacemi se objevily zprávy i o prvním singlu, který měl produkovat Abe. Nakonec se jím stala skladba \"Vitaj v meste\" produkována Grimasem a kromě alba se objevila i na výběrovce \"PreHlad 2008\" a mixtape \"Shine like diamonds\" od českého DJe Logica. Její premiéra se konala v českém rádiu Spin ještě v dubnu 2008. Skladba se první týden nasazení do Slovenské rádií umístila na 31. místě v TOP 50 domácích skladeb, což byla i její nejvyšší pozice.\n\nKe skladbě \"Staré časy\" byl v létě 2008 učiněn videoklip. Režírovala ho Barbara Royal, kameramanem byl Mr. Deaf. Klip je specifický tím, že je pořízen na jeden záběr (bez střihu). Video mělo k srpnu 2012 více než 1 600 000 zhlédnutí na Oteckově youtube kanálu.\n\nAlba se prodalo kolem 5000 kopií a dostalo ocenění - zlatou desku. V Česku první týden album obsadilo 24. místo v žebříčku nejprodávanějších alb, což byla i jeho nejvyšší pozice.\n\n\n"}
{"id": "1170891", "url": "https://cs.wikipedia.org/wiki?curid=1170891", "title": "Antivirus (album)", "text": "Antivirus (album)\n\nAntivirus je mixtape hudební skupiny H16. Nacházejí se na něm novější i starší skladby, i skladby členů skupiny vydané na jiných albech. Mixtapu předcházela remixová soutěž ve spolupráci s Hip-Hop.sk (na skladbu \"Luďom jebe\" z alba Čísla Nepustia) a vítězný remix (Cuco remix) byl umístěn na tomto mixtape. Mixtape rovněž obsahuje skladbu \"Kto dá viac\" ze stejnojmenného Grimasova sóla, přepracovaného Zverinou (bylo ji možné slyšet na několika koncertech Zveriny).\n\nMixtape měl původně vyjít 11. listopadu, ale byl posunut na konečný 12. prosinec. \n\nČlen H16 Koko Najs od tohoto mixtapu používá pseudonym Majk Spirit.\n\nAntivirus je k dispozici zdarma na různých internetových stránkách.\n"}
{"id": "1170894", "url": "https://cs.wikipedia.org/wiki?curid=1170894", "title": "Rekviem (Verdi)", "text": "Rekviem (Verdi)\n\nRekviem ( ) Giuseppa Verdiho je hudební skladba pro římskokatolickou mši za zemřelé (zádušní mši) pro čtyři sólisty, dva sbory a orchestr, kterou Verdi složil na památku italského básníka a romanopisce Alessandra Manzoniho, jehož velmi obdivoval. První provedení se uskutečnilo 22. května 1874 v kostele svatého Marka v Miláně při příležitosti prvního výročí Manzoniho smrti. Dílo bylo v jednu dobu nazýváno Manzoniho Rekviem. Nebývá uváděno při liturgii, ale v koncertní formě s trváním okolo 85–90 minut. Muzikolog David Rosen jej považuje za „pravděpodobně nejčastěji uváděné velké sborové dílo složené po Mozartově Rekviem“.\n\nPo smrti skladatele Gioacchina Rossiniho v roce 1868 navrhl Verdi, aby na jeho počest několik italských skladatelů společně složilo \"Rekviem\", a sám vytvořil závěrečnou část, \"Libera me\". V průběhu dalšího roku Verdi s dvanácti dalšími proslulými italskými skladateli té doby skutečně \"Mši za Rossiniho\" dokončili. Její premiéra se měla uskutečnit 13. listopadu 1869, na první výročí Rossiniho smrti.\n\nAle 4. listopadu, devět dnů před premiérou, ji organizační výbor zrušil. Přestože Verdi byl sám od počátku členem organizačního výboru, obvinil plánovaného dirigenta Angela Marianiho z nedostatku nadšení pro projekt, což znamenalo začátek konce jejich přátelství. Dílo upadlo do zapomnění až do roku 1988, kdy Helmuth Rilling uvedl premiéru úplné \"Mše za Rossiniho\" v německém Stuttgartu.\n\nVerdi mezitím upravoval své \"Libera me\", znechucený tím, že společné připomenutí Rossiniho nebude za jeho života uvedeno.\n\n22. května 1873 zemřel italský spisovatel a humanista Alessandro Manzoni, kterého Verdi po celý svůj život velmi obdivoval a se kterým se setkal v roce 1868. Když se Verdi dozvěděl o jeho smrti, rozhodl se, že zkomponuje sám celé Rekviem pro Manzoniho. V červnu odcestoval do Paříže, kde zahájil práci na \"Rekviem\" a dal mu formu, kterou známe dnes. Součástí je i upravená verze \"Libera me\" složená původně pro Rossiniho.\n\n\"Rekviem\" bylo poprvé uvedeno 22. května 1874 v kostele kostele svatého Marka v Miláně při příležitosti prvního výročí Manzoniho smrti. Dirigoval jej sám Verdi a sólisty byli Tereza Stolzová (soprán), Maria Waldmannová (mezzosoprán), Giuseppe Capponi (tenor) a Ormondo Maini (bas).\n\nStolzová, Waldmannová a Maini zpívali role Aidy, Amneris a Ramfise při evropské premiéře opery \"Aida\" v roce 1872; Capponi měl v tomto provedení zpívat roli Radamese, ale kvůli nemoci neučinkoval. Tereza Stolzová pokračovala ve skvělé kariéře, Waldmannová odešla na odpočinek velmi mladá v roce 1875, ale mužští zpěváci upadli do zapomnění. Tereza Stolzová byla v roce 1869 zasnoubena s Angelem Marianim, ale později se za nejasných okolností rozešli.\n\nO tři dny později, 25. května, bylo \"Rekviem\" uvedeno v La Scala se stejnými sólisty a opět pod taktovkou Verdiho. Dílo mělo okamžitý úspěch, i když ne všude. Bylo uvedeno sedmkrát v Opéra-Comique v Paříži, ale nová Royal Albert Hall v Londýně nebyla naplněna, protože se jednalo o katolickou událost. V Benátkách byla pro jeho uvedení vytvořena impozantní byzantská křesťanská výzdoba.\n\nV následujících letech Verdiho \"Rekviem\" vymizelo z repertoáru sborů, ale od 30. let 20. století je pravidelně uváděno, získalo si trvalou oblibu a tvoří významnou položku repertoáru mnoha sborů.\n\nVelkým ctitelem Verdiho Rekviem byl od jeho prvního londýnského provedení dramatik a hudební kritik George Bernard Shaw, který si nechal si zahrát \"Libera me\" na svém pohřbu.\n\nV letech 1943 a 1944 bylo Rekviem 16 krát uvedeno vězni koncentračního tábora v Terezíně pod vedením Rafaela Schächtera v mimořádně obtížných podmínkách: účinkující měli pouze jediný notový záznam s klavírním doprovodem, takže každou část bylo nutné se naučit nazpaměť; zkoušky probíhaly v temném, chladném, vlhkém sklepení s jediným poškozeným klavírem po dlouhých dnech nucených prací; protože se jednotlivá vystoupení konala s velkým časovým odstupem, mnoho zpěváků bylo nacisty popraveno a museli být nahrazeni. Zvláště poslední provedení poskytlo základ pro důstojné sebevyjádření, i pro pokus o symbolické sdělení podmínek v táboře při návštěvě delegace Mezinárodního Červeného kříže v roce 1944.\n\nMurry Sidlin uvedl v roce 2006 Rekviem ve stejné hale, ve které se konalo vystoupení před Červeným křížem, a zkoušky sboru proběhly ve stejném sklepení, kde se původní spoluvězni učili a cvičili. Koncert byl součástí festivalu Pražské jaro a děti přeživších zpívaly společně se svými rodiči sedícími v publiku.\n\nRekviem bylo v posledních letech mnohokrát uvedeno různými způsoby. Achim Freyer vytvořil v roce 2006 provedení pro Německou operu v Berlíně, které bylo obnoveno v letech 2007, 2011 a 2013. V Freyerově provedení jsou čtyři zpívané role, „Der Weiße Engel“ (bílý anděl), „Der Tod-ist-die-Frau“ (smrt je žena), „Einsam“ (samota) a „Der Beladene“ (soumar) doplněny alegorickou choreografií. \n\nOpera v Kolíně nad Rýnem uvedla v roce 2011 premiéru úplného provedení, které řídil Clemens Bechtel, v němž čtyři hlavní postavy procházely různými situacemi života a smrti: havárie jaderné elektrárny ve Fukušimě, turecký spisovatel ve vězení, mladá žena s bulimií a pracovník mezinárodní pomoci v Africe.\n\nPro pařížské provedení Verdi upravil \"Liber scriptus\", aby umožnil další sólo pro Marii Waldmannovou.\n\nExistují úpravy pro čtyři klavíry nebo žesťový orchestr.\n\nFerenc Liszt přepsal \"Agnus Dei\" pro sólový klavír (S. 437). Úpravu nahrál Leslie Howard.\n\n\n\n\n\n\n\n\nStejně jako ve svých operách používá Verdi v \"Rekviem\" energické rytmy, nádherné melodie a dramatické kontrasty, aby vyjádřil silné emoce vyvolané textem. V hrůzyplném (a okamžitě rozpoznatelném) \"Dies irae\" se tradiční sekvence římskokatolické zádušní mše znovu a znovu opakuje. Trubkami ohraničená část tvoří volání k poslednímu soudu v \"Tuba mirum\" a téměř skličující atmosféra \"Rex tremendae\" vytváří pocit nehodnosti před Králem hrůzné velebnosti. Z dobře známého tenorového sóla \"Ingemisco\" vyzařuje naděje hříšníka žádajícího o Boží slitování.\n\n\"Sanctus\" (složitá osmidílná fuga zkomponovaná pro dva sbory) začíná fanfárami žesťů, aby oznámila toho, \"kdo přichází ve jménu Páně\". Závěrečné \"Libera me\", nejstarší Verdiho hudba v \"Rekviem\" je přerušeno. Soprán zde prosebně vykřikuje \"Vysvoboď mě, Pane, z věčné smrti ..., až přijdeš soudit svět ohněm.\"\n\nV době, kdy bylo Rekviem zkomponované, nesměly ženy účinkovat v obřadech v katolickém kostele (například při mši). Verdi však od počátku účast žen v díle předpokládal. Ve svém otevřeném dopise, kde navrhoval projekt \"Rekviem\" (původní pro Rossiniho), Verdi napsal: Pokud bych byl v milosti Svatého Otce - Papeže Pia IX - požádal bych jej, aby povolil – alespoň pro jednou – aby se ženy mohly zúčastnit provedení tohoto díla; ale protože nejsem, musí to učinit někdo jiný vhodnější pro získání tohoto povolení.\" V díle, které skládal Verdi sám, dva ze čtyř sólových partů byly sopránové a sbor obsahoval ženské hlasy. To mohlo zpomalit přijetí díla v Itálii.\n\n\"Rekviem\" bylo v době premiéry kritizováno pro svůj příliš operní styl použitý pro náboženskou látku. Podle Gunduly Kreuzerové „Většina kritiků pociťovala rozpor mezi náboženským textem (se všemi jeho hudební důsledky) a Verdiho ztvárněním díla.“ Někteří jej odsuzovali jako „operu v křesťanském hávu“, nebo naopak jako náboženské dílo v „pochybném hudebním kostýmu“. Zatímco většina kritiků se shodla, že hudba byla „dramatická“, jen někteří cítili, že takové pojetí textu bylo vhodné nebo alespoň přípustné. O hudbě samotné se kritikové shodli, že se dílo vyznačuje „plynulým vývojem, krásnými zvukovými efekty a okouzlující vokální linkou“. Kritiky byly rozděleny mezi chválu a odsouzení kvůli Verdiho ochotě narušovat standardní kompoziční pravidla pro hudební efekt, jako například jeho použití po sobě jdoucích kvint.\n\nDílo je zkomponováno pro následující obsazení:\n\nDiskografie Verdiho Rekviem je velmi rozsáhlá, k nejznámějším patří nahrávka z roku 1967 s Vídeňskými filharmoniky, sólisty Leontyne Priceová, Fiorenzou Cossottovou, Lucianem Pavarottim a Nikolajem Gjaurovem, kterou diriguje Georg Solti.\n\n\n"}
{"id": "1170897", "url": "https://cs.wikipedia.org/wiki?curid=1170897", "title": "7,63 × 25 mm Mauser", "text": "7,63 × 25 mm Mauser\n\n7,63 × 25 mm Mauser (0.30 Mauser Automatic) byl náboj původně vyvinutý pro pistoli Mauser C96.\n\nZákladem pro toto střelivo byl náboj 7,65 × 25 mm Borchardt z roku 1893 - jediná úspěšnější munice pro samonabíjecí pistole té doby. Náboj 7,63 mm Mauser je někdy zaměňován s pozdějším 7,65mm Parabellum (0.30 Parabellum), jde také o pistolový náboj s nábojnicí lahvovitého tvaru. Dále se náboj 7,63 mm Mauser stal základem pro sovětský náboj 7,62 × 25 mm Tokarev. I když jsou rozměry jejich nábojnic téměř totožné, má náboj 7,62mm Tokarev silnější prachovou náplň a celkově není vhodný pro použití v pistoli Mauser C96 nebo jiné střelné zbrani určené pro náboj 7,63 mm Mauser.\n\n\n"}
{"id": "1170898", "url": "https://cs.wikipedia.org/wiki?curid=1170898", "title": "Rýmy, hudba a boh", "text": "Rýmy, hudba a boh\n\nRýmy, hudba a boh je třetí studiové album slovenské skupiny H16 vydané 28. května 2013 pod vydavatelstvím Spirit Music. Na albu spolupracovali interpreti jako Tina, Igor Kmeťo, Moja Reč, Max, Elpe, Čistychov a DNA. O hudební produkci se postarali Grimaso, Abe, Roman Zámožný, SpecialBeats a Billy Hollywood.\n\nAlbum bylo po prvním týdnu prodeje oceněno zlatou deskou za prodej.\n\nO tom, že členové H16 pracují na společném materiálu se vědělo už v roce 2012. Společné album byl v plánu po sólových albech Otecka a Majka Spirita. Album bylo očekávané zejména díky sólovému úspěchu Majka Spirita a dvou předešlých alb H16, které byly kriticky i komerčně úspěšné. 21. dubna se na oficiálním youtube kanálu skupiny objevilo video ze zákulisí, kde členové H16 mluvili o albu. Hashtag #RHB, který byl skupinou často používán na sociálních sítích, symbolizuje iniciály názvu alba. Albu rovněž předcházel mixtape \"Stroj času\" od Abeho, kde rekapituloval svoji tvorbu. Členové H16 před albem říkali, že nechtěli mít na albu mnoho hostů, ale nakonec se na albu objevili zpěváci Igor Kmeťo, Tina, Max, Elpe a rappeři Supa, Delik, Čistychov a DNA. Počet hostů je zatím nejvyšší ze všech alb H16. O polovinu produkcí na albu se postaral Grimaso, zbytek alba produkovali Abe, SpecialBeats, Roman Zámožný a Billy Hollywood, který se v roce 2012 stal oficiálním členem H16.\n\nAlbum se nahrávalo ve studiu FatMusic Studio, o mixáž a mastering se postaral Marek Šurin.\n\nPo hudební stránce se album nese v modernějším duchu než předešlé album H16, ale stále obsahuje různorodé produkce. Albu dominují elektronické a hrané skladby jako například \"Nech ti nejebe III\", \"Víťaz\", \"Jak doma\", \"Chcem ťa tu\", kde se dají slyšet vlivy jižanského rapu a elektronické hudby. Album obsahuje i minimalistické produkce ve skladbách \"Celú noc\" a \"Čo vlastne vieme?\", také samplované skladby \"Tieto chvíle\", \"Angel\", \"Pripravený\", \"Lalala\" nebo \"Nemám čas\", kde Abe přehrál melodii ze skladby \"Final Countdown\" od skupiny Europe. Billy Hollywood produkoval dvě skladby, pomalejší skladbu \"Stresujúci blahobyt\" s jemnějším zvukem a \"Nechaj ma žiť\", kde se dají slyšet prvky reggae a dubstepu.\n\nTémata na albu jsou různorodá, albu dominuje uvolněnější atmosféra díky letní, oslavné a párty tematice v skladbách \"Celú noc\", \"Tieto chvíle\", \"Víťaz\", \"Jak doma\", \"Lalala\". Typickou ukázku lze slyšet na třetím pokračování skladby \"Nech ti nejebe\", kde členové popisují historii skupiny. Skladba \"Pripravený\" je typickým motivačním rapem od H16, který se dal slyšet i na starších skladbách \"V tvojej hlave\", \"Ostaň silný\" nebo \"Daj sa dokopy\". Další témata na albu jsou rodina, loajalita, přátelé v \"Ideme spolu\", zaneprázdněnost a rychlý život na \"Nemám čas\", svoboda na \"Nechaj ma žiť\" a lovesong \"Chcem ťa tu\". Album obsahuje i uvědoměleji skladby \"Čo vlastne vieme?\" a \"Stresujúci blahobyt\", jejichž tématem je světovláda, systém a materialismus.\n\nTechnika projevu se oproti předešlým projektům H16 znovu zlepšila, struktura skladeb ale zůstala až na pár výjimek stejná - sloky obsahující 16 veršů a refrén. Album obsahuje více zpívaných refrénů jako první dvě alba, převážně odzpívaných hosty na albu.\n\nPrvní singl z alba \"Nemám čas\", který produkoval Abe, měl premiéru 7. dubna 2013. Majk Spirit k skladbě natočil v New Yorku video na jeden záběr ke své části skladby. Skladba měla k červenci 2013 na youtube více než 536 000 zhlédnutí.\n\nDruhý singl z alba \"Jdeme spolu\" měl premiéru 26. dubna. Již při premiéře tohoto singlu bylo známo, že název alba bude mít iniciály RHB. Singl produkoval Roman Zámožný a k červenci 2013 měl na youtube více než 212 000 zhlédnutí. Ke skladbě bylo natočeno i one take video na památku Matouše Wagnera, zesnulého kamaráda mnoha bratislavských rapperů.\n\nPrvní plnohodnotný klip byl natočen ke skladbě \"Celú noc\". Videoklip, o jehož kameru a střih se postaral double a o námět Mário Bihar a členové H16, měl premiéru 23. června 2013. Klip obsahuje záběry z noční Bratislavy a kromě členů H16 se tam objevil i rapper Elpe nebo zpěvák Ben Cristovao. Video mělo k červenci 2013 více než 212 000 přehrání na oficiálním youtube kanálu skupiny.\n\nPrvním rádiovým singlem z alba byla skladba \"Letní chvíle\" s hostující Tinou. Skladba se v týdenním žebříčku IFPI umístila v slovenském éteru nejvyšší na 60. místě a na 5. místě v žebříčku zaměřeném pouze na domácí tvorbu.\n\nAlba se během prvního týdne prodalo na Slovensku více než 3 000 kusů a skupina za něj získala zlatou desku. V Česku se album v prvním týdnu umístilo na 34. místě v žebříčku nejprodávanějších alb a nejvyšší pozici zaznamenalo v druhém týdnu prodeje, kdy obsadilo 24. místo.\n\n\n"}
{"id": "1170940", "url": "https://cs.wikipedia.org/wiki?curid=1170940", "title": "Pomník padlých v I. světové válce (Lysá nad Labem)", "text": "Pomník padlých v I. světové válce (Lysá nad Labem)\n\nPomník padlých v I. světové válce se nachází v Lysé nad Labem, na náměstí Bedřicha Hrozného, uprostřed městského parku. Autorem návrhu architektury památníku je Jaroslav Rössler. Plastickou výzdobu monumentu vytvořil Rudolf Březa. Architektonický trojboký památník byl zřízen v roce 1923 k pátému výročí státní samostatnosti.\n\n\n\n"}
{"id": "1170941", "url": "https://cs.wikipedia.org/wiki?curid=1170941", "title": "244 (číslo)", "text": "244 (číslo)\n\nDvě stě čtyřicet čtyři je přirozené číslo, které následuje po čísle dvě stě čtyřicet tři a předchází číslu dvě stě čtyřicet pět. Římskými číslicemi se zapisuje CCXLIV.\n\n\n\n\nSilnice II/244 je česká silnice II. třídy vedoucí na trase Líbeznice – Kostelec nad Labem – Všetaty – Byšice\n\n\n"}
{"id": "1170949", "url": "https://cs.wikipedia.org/wiki?curid=1170949", "title": "245 (číslo)", "text": "245 (číslo)\n\nDvě stě čtyřicet pět je přirozené číslo, které následuje po čísle dvě stě čtyřicet čtyři a předchází číslu dvě stě čtyřicet šest. Římskými číslicemi se zapisuje CCXLV.\n\n\n\nSilnice II/245 je česká silnice II. třídy vedoucí na trase Brandýs nad Labem-Stará Boleslav – Čelákovice – Český Brod\n\n\n"}
{"id": "1170951", "url": "https://cs.wikipedia.org/wiki?curid=1170951", "title": "246 (číslo)", "text": "246 (číslo)\n\nDvě stě čtyřicet šest je přirozené číslo, které následuje po čísle dvě stě čtyřicet pět a předchází číslu dvě stě čtyřicet sedm. Římskými číslicemi se zapisuje CCXLVI.\n\n\n\nSilnice II/246 je česká silnice II. třídy vedoucí na trase Louny – Černčice – Koštice – Libochovice – Budyně nad Ohří – Roudnice nad Labem – Mělník\n\n\n"}
{"id": "1170953", "url": "https://cs.wikipedia.org/wiki?curid=1170953", "title": "Matt Miazga", "text": "Matt Miazga\n\nMatthew Miazga (19. července 1995) (pol. Mateusz Miazga) je americký profesionální fotbalový obránce, který momentálně působí v londýnské Chelsea FC. V raném mládí reprezentoval Polsko, v současnosti je také reprezentantem Spojených států amerických.\n\nV akademii Red Bulls nastupoval od roku 2009. 30. května 2013 podepsal s Red Bulls svůj první profesionální kontrakt. V MLS debutoval 8. září 2013 proti Houston Dynamo, když v 76. minutě vystřídal zraněného Holgersson (výhra 4:1, 14 minut). V sezóně 2015 se propracoval do základní sestavy (odehrál 33 zápasů (z toho 31 v základu) ze 45).\n\n30. ledna 2016 přestoupil do anglického klubu Chelsea FC za £3,500,000. V dresu Blues debutoval 2. 4. 2016 v ligovém zápase proti Aston Ville (výhra 4:0, celý zápas).\n\nMiazga odehrál 1 zápas za polský výběr do 18 let. Od roku 2012 reprezentuje Spojené státy americké. Nastupoval za výběry do 18, 20 a 23 let. 13. listopadu 2015 debutoval za A–tým Spojených států v kvalifikaci na Mistrovství světa ve fotbale 2018 proti reprezentaci Svatého Vincenca a Grenadiny (výhra 6:1, odehrál 27 minut)\n\n"}
{"id": "1170956", "url": "https://cs.wikipedia.org/wiki?curid=1170956", "title": "Panoptikum Města pražského", "text": "Panoptikum Města pražského\n\nPanoptikum Města pražského je československý kriminální televizní seriál z roku 1986 režiséra Antonína Moskalyka, který volně navazuje na seriál Hříšní lidé města pražského. Natočený byl podle příběhů spisovatele Jiřího Marka.\n\n\n"}
{"id": "1170960", "url": "https://cs.wikipedia.org/wiki?curid=1170960", "title": "247 (číslo)", "text": "247 (číslo)\n\nDvě stě čtyřicet sedm je přirozené číslo, které následuje po čísle dvě stě čtyřicet šest a předchází číslu dvě stě čtyřicet osm. Římskými číslicemi se zapisuje CCXLVII.\n\n\n\n\nSilnice II/247 je česká silnice II. třídy vedoucí na trase Lovosice – Radovesice\n\n\n"}
{"id": "1170965", "url": "https://cs.wikipedia.org/wiki?curid=1170965", "title": "Dabiq (časopis)", "text": "Dabiq (časopis)\n\nDabiq byl název propagandistického časopisu Islámského státu pojmenovaný podle stejnojmenné vesnice v severní Sýrii, který je distribuován pro anglicky mluvící obyvatelstvo po internetu. Jeho první díl vyšel 5. července 2014 po vyhlášení takzvaného chalífátu, vedeného Abú Bakrem al-Bagdádím. Časopis obhajuje radikální islám, apokalyptické vidění světa a vyzývá všechny muslimy k připojení k Islámskému státu. V říjnu 2016 bylo město Dábik dobyto Tureckem podporovanými povstalci a Islámský stát přestal ve své propagandě využívat jeho název. \n\nKaždé vydání časopisu Dabiq obsahuje hlavní motto:\n\nPrvní díl, nazvaný Návrat Chalífátu, se zabývá především politickými tématy, založením IS a tradicemi o apokalyptických bitvách.\n\nDabiq komentuje vyhlášení chalífátu (str. 6-7 a 34-41) a tvrdí, že se jedná o jediný pravý islamistický stát na světě. Muslimové po celém světě mají prý povinnost odpovědět na volání chalífátu a mají vykonat Hidžru (\"exodus\") na území Islámského státu (str. 11). Je také podporováno černobílé vidění světa, když je prezentována teorie dvou táborů - buď stojíte na straně Islámského státu a Alláha, nebo stojíte na straně západních křižáků, židů a nevěřících (str. 10).\n\nDabiq také věnuje pozornost kmenům v Iráku a popisuje jejich \"spolupráci\" s Islámským státem (str. 12-15 a 48-49). Velká část prvního vydání Dabiqu se také věnuje fotoreportážím z dobytých měst (str. 16 - 19 a 42-47) a vysvětlení principu chalífátu. Ten IS odvozuje od proroka Abraháma, který je muslimy považován za praotce; viz Proroci islámu (str. 20-29). Jako součást chalífátu je také propagován džihád a absolutní poslušnost zákonu šaría (str. 30-31).\n\nDabiq se také v každém díle zaměřuje na \"Slova nepřítele\", tedy většinou prohlášení západních představitelů. V případě prvního vydání časopisu jde o CATO institut a některé představitele OSN (str. 32-33).\n\nÚvod i závěr celého časopisu je vyhrazen apokalyptickým příběhům a tradicím, pocházejícím z úst proroka Mohameda. Ta prorokují zánik křižáckých vojsk u Dábiku, a to právě rukou věrných islámských džihádistů (str. 2-3 a 50). Toto proroctví je uznáváno značnou částí muslimů na světě.\n\nDruhý díl časopisu Dabiq, nazvaný Potopa (podle Noeho biblické potopy), vyšel 27. července 2014 a oproti prvnímu dílu, který se věnoval boji proti sekularismu a demokracii, pojednává o náboženských aspektech džihádu.\n\nIslámský stát obsáhle vysvětluje, jak se svět nevěřících vkradl do hlavy běžných muslimů a způsobil jejich odpadnutí od pravého islámu. Toto odpadnutí bylo údajně prorokováno Mohamedem. Neschopní a odpadlí muslimové jsou přirovnáváni ke \"100 velbloudům, z nichž žádný není vhodný k cestování\". Druhé vydání Dabiqu také silně kritizuje nejen demokracii, ale samotnou nauku o \"svobodě volby\", kterou považuje za aroganci nevěřících. Podle ideologie IS totiž Bůh nedává \"svobodu si vybrat\", nýbrž \"přikazuje, co je správné\". Jako příklad uvádí Noeho potopu (viz Proroci islámu), při níž byli všichni nevěřící vyhlazeni ze země a přežilo jen několik málo věřících okolo proroka Noeho.\n\nČasopis jasně tvrdí, že světová potopa není mytickým příběhem, ale skutečnou historickou událostí. IS dokonce zmiňuje archeologické výzkumy a historii hory Ararat, kde se údajně až do středověku nacházely trosky Noeho gigantické lodi. Jako důkaz o tomto zázraku uvádí Alláhova slova v Koránu:\n\nIS se v druhém vydání soustředí na vyvrácení pacifismu a dokázání toho, že prorok Mohamed kázal džihád, nikoliv pacifismus.\n\nTřetí díl časopisu Dabiq, nazvaný Volání k Hidžře, vyšel 10. září 2014 a je pojednává především o tom, proč a jak by měli mladí lidé odejít z Evropy a připojit se k Islámskému státu v Iráku a Lévantě. Vydání také prezentuje oficiální vysvětlení IS ohledně popravy Jamese Foleyho a vyvraždění některých kmenů v Sýrii či Iráku.\n\nIslámský stát se zříká zodpovědnosti za Foleyho smrt a tvrdí, že jeho propuštění selhalo kvůli leteckým útokům USA. Podobně svalují vinu na kmen Šuajat, který se nejdříve Islámskému státu vzdal, ale poté zabil jeho hlídky a snažil se spojit s nepřítelem (oficiální iráckou armádou). Trestem bylo zastřelení všech mužů a rozdělení jejich žen mezi otroky a konkubíny.\n\n\n\n"}
{"id": "1170967", "url": "https://cs.wikipedia.org/wiki?curid=1170967", "title": "Generátor překladačů", "text": "Generátor překladačů\n\nGenerátor překladačů ( nebo ) je v matematické informatice nástroj pro programování, který vytváří syntaktický analyzátor, interpret nebo překladač z formálního popisu jazyka a cílového stroje. Nejstarším a dosud nejrozšířenějším typem generátorů překladačů je generátor syntaktických analyzátorů ( ), jehož vstupem je gramatika (obvykle v BNF) programovacího jazyka a výstupem zdrojový text syntaktického analyzátoru, který lze použít jako součást překladače. Existují také generátory generátorů kódu ( ) (jako například JBurg), ale zatím nedosáhly potřebné zralosti.\n\nIdeální generátor překladačů by měl z popisu programovacího jazyka a cílové instrukční sady automaticky vygenerovat použitelný překladač. Ale tohoto stupně dokonalosti zatím nedosáhly ani nejmodernější generátory, a většina generátorů překladačů zatím není schopna zpracovávat informace o sémantice nebo cílové architektuře.\n\nTypický generátor syntaktických analyzátorů přiřazuje každému pravidlu gramatiky programový kód, který má být vykonán, když syntaktický analyzátor použije příslušné pravidlo. Tyto fragmenty kódu se někdy označují jako sémantické akce, protože definují sémantiku syntaktické struktury analyzované syntaktickým analyzátorem. V závislosti na požadovaném typu syntaktického analyzátoru mohou tyto akce vytvářet derivační strom ( ) nebo syntaktický strom ( ) nebo přímo generovat proveditelný kód.\n\nJedním z prvních, ale překvapivě výkonných, generátorů překladačů je META II vytvořený roku 1964, který přijímal gramatiky a pravidla pro generování kódu a byl schopen přeložit sebe sama i jiné jazyky.\n\nNěkteré pokusné generátory překladačů používají jako vstup formální popis sémantiky programovacího jazyka. Tento přístup je často nazývaný 'používání sémantického překladu' a vyvinul jej Peter Mosses jako Systém implementace sémantiky (SIS) v roce 1978. Nicméně jak generované překladače, tak kód, který vytvářejí, byly časově i prostorově neefektivní. V současnosti nejsou žádné překladače přepisovacích pravidel vytvářeny tímto způsobem, ale výzkum pokračuje.\n\nProjekt Production Quality Compiler-Compiler v Carnegie-Mellon University neformalizuje sémantiku, ale používá poloformální rámec pro popis stroje.\n\nExistuje mnoho variant generátorů překladačů, včetně generátorů přepisovacích strojů zdola nahoru (viz JBurg) používaných pro pokrytí derivačních stromů podle přepisovací gramatiky pro generování kódu a generátory syntaktických analyzátorů používající atributové gramatiky (jako například ANTLR) může být používán pro současnou typovou kontrolu, šíření konstant a další úkoly během fáze analýzy.\n\nPrvní generátor překladačů, který používal jméno Compiler-Compiler, vytvořil Tony Brooker v roce 1960 a sloužil pro vytvoření překladače pro počítač Atlas na University of Manchester, včetně překladače Atlas Autocode. Tyto nástroje se však značně lišily od moderních generátorů překladačů a dnes by pravděpodobně byl zařazován někam mezi vysoce přizpůsobitelné obecné překladače a jazyky s rozšiřitelnou syntaxí. Přestože název Compiler-Compiler – generátor překladačů by byl daleko přilehavější pro Brookerův systém než pro většinu moderních generátorů překladačů, které jsou často pouhými generátory syntaktických analyzátorů. Je téměř jisté, že název „Compiler Compiler“ se rozšířil díky programu Yacc, a ne Brookerova výtvoru.\n\nDalšími příklady generátorů syntaktických analyzátorů ve stylu programu Yacc jsou ANTLR, Coco/R, CUP, GNU bison, Eli, FSL, SableCC a JavaCC. Přestože jsou užitečné, prosté generátory syntaktických analyzátorů řeší z celého překladače pouze analýzu jazyka. Nástroje se širším záběrem, jako například PQCC, Coco/R a DMS Software Reengineering Toolkit poskytují významnou podporu pro obtížnější činnosti následující po syntaktické analýze, jako například sémantickou analýzu, generování a optimalizaci kódu.\n\n\n\n\n"}
{"id": "1170973", "url": "https://cs.wikipedia.org/wiki?curid=1170973", "title": "Rozina Jadrná-Pokorná", "text": "Rozina Jadrná-Pokorná\n\nRozina Jadrná-Pokorná (27. prosince 1924 Hradec Králové – 1. dubna 1988 Mnichov, Německo) byla česká rozhlasová redaktorka, dýžejka a exilová pracovnice.\n\nNarodila se 27. prosince 1924 v Hradci Králové. Její otec byl lékařem v Chlumci nad Cidlinou. V dětství trpěla tuberkulózou. Po absolvování měšťanské školy navštěvovala učitelský kurs a pracovala v administraci deníku Práce v Praze. Po válce se ochotnicky angažovala v Malostranské besedě. Krátce po Vítězném únoru, již 27. března 1948, emigrovala, když pěšky přešla přes Šumavu do Západního Německa. Dne 30. března dorazila do uprchlického tábora v Gerdeschule u Regensburgu. Poté pracovala v československém vysílání pařížského rozhlasu spolu například s Járou Kohoutem. V Paříži působila v emigrantském divadle Maryša. Počínaje 1. březnem roku 1951 působila ve Svobodné Evropě.\n\nDne 15. února 1965 začala pracovat v produkci zejména víkendových hudebních pořadů, které se – na tu dobu převratně – vysílaly živě. V těchto pořadech (například \"Vzkazy domovu\") byly také vysílány vzkazy emigrantů rodinám a známým v Československu i zprávy a pozdrav ze samotného Československa.\n\nPo roce 1968 se angažovala v pomoci emigrantům. Mezi nimi byli i Karel Kryl a Yvonne Přenosilová, kteří pak rovněž působili jako redaktoři hudebních pořadů.\n\nRoku 1971 se vdala za výrazně mladšího Karla Pokorného.\n\nNa Rozinu Jadrnou byl od roku 1958 veden svazek Státní bezpečnosti, který se týkal také sledování pošty do hudební redakce Svobodné Evropy (údajně až 200 dopisů denně, dále kazety s hudbou a jiné). Státní bezpečnost sledovala také její rodinu a během šedesátých let 20. století za ní do Mnichova vyslala agenta, který jí měl donést pozdravy z domova. Zpráva Státní bezpečnosti hovoří i o jejich aktivitách, jako například o poskytnutí azylu Karlu Krylovi. O Rozině svědčil i známý agent Pavel Minařík.\n\nZemřela 1. dubra 1988 v Mnichově. V pražském kostele Nejsvětějšího srdce páně se za ni konala 13. května zádušní mše, o které se lidé dozvěděli také z vln Svobodné Evropy díky telefonátu anonymního posluchače.\n\n\n"}
{"id": "1170979", "url": "https://cs.wikipedia.org/wiki?curid=1170979", "title": "Žlutický kancionál", "text": "Žlutický kancionál\n\nŽlutický kancionál (Žlutický graduál) je rukopisný utrakvistický zpěvník z roku 1558. Dnes se tento zpěvník charakterizuje jako graduál (odlišení graduálu a kancionálu nemusí být vždy jednoznačné a oba výrazy se běžně zaměňovaly). Je uložen v knihovně Památníku národního písemnictví (signatura TR I 27). Od 1. ledna 2016 je to národní kulturní památka ČR.\n\nZpěvník si objednala městská obec Žlutice a tvorba byla svěřena písařské dílně Jana Táborského z Klokotské Hory. Písařskou práci (včetně notace) odvedl Vavřinec Bílý a iluminoval Fabián Puléř. Kodex je poměrně rozměrný (63 × 40 × 16 cm) a váží 28 kg. Knižní blok je tvořen pergamenovými listy (původně 494 listů, dnes dochováno 471). Od Puléře se dochovalo 16 miniatur s ilustracemi Nového zákona v iniciálách a též arabesky po stranách některých listů. \n\nKancionál obsahuje celostránkový znak Žlutic a celostránkové erby šlechtického rodu Plavenských z Plavna a Gerowa, hrabat z Míšně a Hartenštejna.. Na 4. straně je v iniciále král modlící se k Bolestnému Kristu, sv. Václav a v dolní části bitevní scéna. Ve spodní části některých stran jsou vyobrazeni klečící donátoři s erby, většinou nižší šlechta z okolí Žlutic. Další ilustrace tvoří i scény z běžného života měšťanů. Během rekatolizace v 17. století byly poškozeny listy s podobami Mistra Jana Husa a Jeronýma Pražského.\n\nIluminace jsou dílem významného malíře Fabiána Puléře z Ústí nad Labem. Zejména 16 miniatur v iniciálách a arabesky jsou vysoce hodnoceny. Nechybí znaky Žlutic a jednotlivých donátorů a cechů, výjevy ze Starého a Nového zákona i z života měšťanů (posvícení, porážka vola, nedělní odpočinek) ani vyobrazení osobností českých dějin sv. Václava, Mistra Jana Husa a Jeronýma Pražského (tato dvě v 17. století poničena) i samotných donátorů z řad měšťanů a nižších šlechticů ve městě či v okolí žijících.\n\nKancionál dala pořídit městská obec žlutická značným nákladem 283 kop grošů míšeňských, k nimž vrchnost přispěla 23 kopami, pro literátské bratrstvo. Majitel písmomalířské dílny v Praze Jan Táborský z Klokotské Hory, kde dílo vzniklo, ocenil její velkorysost, když veršoval: „Žlutičtí měšťané rozumným (tj. českým) dali jazykem nákladné sobě dělati knihy, tyto psáti, chtíce z nich zpívati.“ Písmo (česká bastarda) a notace pochází z ruky Vavřince Bílého.\n\n"}
{"id": "1170986", "url": "https://cs.wikipedia.org/wiki?curid=1170986", "title": "Bolo to dávno, pradávno…", "text": "Bolo to dávno, pradávno…\n\nBolo to dávno, pradávno… je československý animovaný seriál, který zobrazuje příběhy chlapce Slávka, který kdysi žil na hradě Děvín. Seriál byl vyroben v roce 1984. Režisér byl Ladislav Pálka.\n\n"}
{"id": "1170987", "url": "https://cs.wikipedia.org/wiki?curid=1170987", "title": "Špitálská bašta", "text": "Špitálská bašta\n\nŠpitálská bašta v Kadani je středověká půlkruhová obranná věž prvního vnějšího pásu kadaňských městských hradeb. Umístěna je mezi barbakánem Žatecké brány a Kadaňským hradem nad tzv. Podhradím, které je součástí Špitálského předměstí. Odtud pochází i její název, odvozený od někdejšího johanitského špitálu u kostela Stětí sv. Jana Křtitele.\n\nBašta vznikla na počátku 14. století při výstavbě nejstarší části opevnění královského města Kadaně. Při obléhání vojsky druhé křížové výpravy v září 1421 byl právě v její blízkosti proražen prostřednictvím bombardy otvor, kterým křižáci pronikli do města a dobyli jej. Na sklonku středověku sloužila i jako jedna z městských šatlav. Roku 1494 tu byli například uvězněni tři zločinci z Doupova, později popravení. V roce 1495 zde byl internován i kadaňský měšťan Peter Fischer, jemuž byl původní trest smrti oběšením změněn na kajícnou pouť do bavorského Altöttingu.\n\nV době třicetileté války byla pobořena a takto zůstala až do poloviny 18. století. Až do počátku 19. století sloužila převážně obranným účelům, poté byla využívána též jako obydlí a později jako zázemí zahradnicky a parkově upraveného Podhradí. Ze Špitálské bašty jsou krásné výhledy na velkou část Špitálského předměstí i na Nábřeží Maxipsa Fíka u řeky Ohře. Vidět lze odtud i románsko-gotický kostelík sv. Vavřince na Želině nebo legendami opředenou stolovou horu Úhošť, která je již součástí masivu Doupovských vrchů.\n\nNa vrcholku Špitálské bašty, která je dnes součástí promenádní zóny hradebním parkánem, je umístěna monumentální pískovcová socha nazvaná „Dvéře do nebe“, kterou roku 2000 vytvořil v Kadani japonský sochař a keramik Yoshikazu Ikeda. Pod baštou se v Říční ulici nalézá historický dům U Kotvy (čp. 293), který býval předměstskou krčmou a důležitým centrem rybářů, vorařů a ledařů. V „normalizačních“ sedmdesátých a osmdesátých letech 20. století byl naopak oblíbenou hospodou zdejšího undergroundu, jak o tom víme například z románu „… a bude hůř“ (1985) od spisovatele Jana Pelce.\n\n"}
{"id": "1170988", "url": "https://cs.wikipedia.org/wiki?curid=1170988", "title": "Bratislavské rozprávky", "text": "Bratislavské rozprávky\n\nBratislavské rozprávky je československý a později slovenský animovaný seriál, který zobrazuje příběhy z dávné minulosti, vycházející ze zdrojů národní kultury Bratislavy a jejího okolí. Seriál byl vyroben v letech 1991 až 1999. Režírovali ho Rudolf Urc a Ondrej Slivka, který ho i nakreslil.\n\n\n"}
{"id": "1170991", "url": "https://cs.wikipedia.org/wiki?curid=1170991", "title": "Karel Chytil (biskup)", "text": "Karel Chytil (biskup)\n\nKarel Chytil (25. listopad 1919 – 15. září 2002) byl český tajně vysvěcený kněz a biskup skryté církve v Československu.\n\nV mládí studoval na Lateránské universitě v Římě a připravoval se na kněžské svěcení, které však nepřijal, protože necítil povolání k celibátu. Během II. světové války pobýval ve Velké Británii, kde sloužil v RAF.\n\nPo válce se vrátil do Československa a vystudoval sociologii na Filosofické fakultě University Karlovy. V 50. letech byl jakožto „západní voják“ persekvován komunistickým režimem. Teprve od roku 1968 mohl začít pracovat, a to v předmanželské a manželské poradně v Brandýse nad Labem. Oženil se a měl dva syny. V tzv. skryté či tajné církvi byl aktivní již od 60. let a roku 1977 byl tajným biskupem Felixem M. Davídkem tajně vysvěcen na kněze a roku 1988 byl tajně konsekrován na biskupa týmž biskupem. Patřil do skupiny tajné církve, kterou vedl Msgre Václav Dvořák. Po roce 1992 kněžské povolání nevykonával.\n\n"}
{"id": "1170993", "url": "https://cs.wikipedia.org/wiki?curid=1170993", "title": "Vaŭkavyská vysočina", "text": "Vaŭkavyská vysočina\n\nVaŭkavyská vysočina (bělorusky \"Ваўкавыскае ўзвышша\") je vysočina na západě Běloruska. \n\nZaujímá území Vaŭkavyského rajónu a část Běrastavického, Zelvěnského a Svislackého rajónu v Hrodenské oblasti. Na severu vysočina hraničí s Němenskou nížinou na východě a západě se Slonimskou a Hrodenskou vysočinou a na jihu s rovinami v povodí řek Naraŭ a Jaselda. Od východu na západ se táhne v délce 70 kilometrů, od severu na jih v délce 65 km. Vysočina se rozkládá na ploše zhruba 3 200 km².\n\nVysočinu vytvořily sedimentární horniny ledovců ve čtyřech zaledněních, vzniklých během minského stádia sožského zalednění. Nejvyšší bod má nadmořskou výšku 242 metrů. Převažuje kopcovitý terén. Povrch vysočiny je protkán říčními údolími, jámami a koryty. Relativní výškový rozdíl se pohybuje od 8 do 10 m, méně často v rozmezí 20 až 25 m. Běžně jsou zde k vidění balvany. Území vysočiny disponuje přírodními zdroji jako je hlína, štěrkopísek a křída.\n\nVysočinou protékají řeky v povodí řeky Němen — přítoky Svislač, Ros se svými přítoky a Zevljanka. Zemědělské oblasti zaujímají 50%, lesy zabírají 15% plochy území vysočiny. Dominují borové lesy s příměsí jedlí, dubů, habrů, jedno-habrové lesy, dubově-kopřivové lesy a dubové lesy. V údolích řek najdeme vrby pětimužné.\n"}
{"id": "1170994", "url": "https://cs.wikipedia.org/wiki?curid=1170994", "title": "192. peruť (Izrael)", "text": "192. peruť (Izrael)\n\n192. peruť () Izraelského vojenského letectva, také známá jako peruť luňáků () či peruť Hawkeyů (), je bývalý izraelský letecký útvar vybavený stroji AWACS typu Grumman E-2 Hawkeye, který vznikl v červenci 1978. Jako jednotka plnící roli včasné vzdušné výstrahy a radioelektronického zpravodajství se podílela na libanonské válce v roce 1982 a několika dalších operacích.\n\nPeruť byla údajně rozpuštěna v roce 1994, ačkoliv ještě v roce 1998 byla na leteckém dni letecké akademie předvedena letová ukázka stroje E-2.\nIzraelské vojenské letectvo bylo prvním provozovatelem typu, který na něj instaloval zařízení pro tankování paliva za letu a také instaloval několik sad modernizujících jeho avioniku.\n\nTři ze čtyř izraelských Grummanů E-2 byly po instalaci modernizačních sad v roce 2002 odprodány Mexiku, a jeden byl předán Muzeu izraelského vojenského letectva. Předávací ceremonie prvního E-2C „Hawkeye“ Mexickému námořnictvu proběhla 21. ledna 2004 v prostorech „Bedek Aviation Group“ Israel Aerospace Industries.\n\n"}
{"id": "1170998", "url": "https://cs.wikipedia.org/wiki?curid=1170998", "title": "Bračekovia mravčekovia", "text": "Bračekovia mravčekovia\n\nBratříček všichni mravenci je československý animovaný seriál, který zobrazuje příběhy dvou nezbedných mravenců Jula a Gusta. Seriál byl vyroben v letech 1977 až 1985. Autorem předlohy byl Jozef Pavlovič, režisér byl Zdeněk Ostrčil.\n\n\n"}
{"id": "1171000", "url": "https://cs.wikipedia.org/wiki?curid=1171000", "title": "Miroslav Hanuljak", "text": "Miroslav Hanuljak\n\nMiroslav Hanuljak (* 12. září 1984) je český hokejový brankář. Aktuálně chytá v týmu HK Nitra.\n\n"}
{"id": "1171001", "url": "https://cs.wikipedia.org/wiki?curid=1171001", "title": "Martin Skotnický", "text": "Martin Skotnický\n\nMartin Skotnický (* 24. srpna 1947 Bratislava) je slovenský krasobruslař a trenér. Začínal jako sólista, později vytvořil taneční pár se sestrou Dianou. Byli pětinásobnými mistry Československa v letech 1970 až 1974, vyhráli zimní Univerziádu v Rovaniemi roku 1970, na mistrovství Evropy v krasobruslení skončili nejlépe šestí v roce 1973 a na mistrovství světa v krasobruslení nejlépe osmí ve stejném roce. \n\nPo skončení aktivní kariéry přijal místo správce zimního stadiónu v Métách, později získal francouzské občanství. Od roku 1980 působil jako asistent Betty Callawayové, trenérky tanečního páru Jayne Torvillová—Christopher Dean, který vyhrál olympiádu 1984 v Sarajevu. Později vedl francouzský pár Isabelle Duchesnayová a Paul Duchesnay, proslavený novátorským pojetím tanců postaveným na originální choreografii, které vzbuzovalo zájem publika i nepřízeň rozhodčích. Dalšími jeho svěřenci byli Susanna Rahkamová, Petri Kokko nebo Claudia Leistnerová.\n\nŽije v Oberstdorfu a působí jako státní trenér německé reprezentace, jeho manželkou je bývalá krasobruslařka Brunhilde Basslerová.\n\n"}
{"id": "1171002", "url": "https://cs.wikipedia.org/wiki?curid=1171002", "title": "Vladimir Ivanovič Ščerbakov", "text": "Vladimir Ivanovič Ščerbakov\n\nVladimir Ivanovič Ščerbakov (; 28. ledna 1938, Moskva – 8. dubna 2004, tamtéž) byl ruský a sovětský radiotechnik, novinář, redaktor a spisovatel literatury science fiction a populárně-vědeckých knih.\n\nNarodil se v rodině inženýra. Střední školu vychodil v obci Mjakit v Magadanské oblasti na ruském Dálném východě. Roku 1961 vystudoval radiotechniku na Moskevském energetickém institutu, pracoval jako inženýr specializující se na oblast elektronických systémů a matematické lingvistiky a vedl výzkumnou laboratoř. Roku 1965 vystudoval v Moskvě filozofii na Univerzitě marxismu-leninismu. Od roku 1976 působil jako novinář v časopise \"Техника — молодёжи\" (Technika pro mládež) a pak se stal vedoucím redakce fantastiky v nakladatelství \"Молодая гвардия\" (Mladá garda).\n\nDebutoval v roce 1964 dvěma vědeckofantastickými povídkami \"Кратер\" (Kráter) a\" Возвращение Сухарева\" (Návrat Suchareva). Za svůj život napsal v žánru sci-fi kolem čtyřiceti povídek, několik novel a dva romány. Jeho díla se často vyznačují básnivostí, vybírá si pohádkové náměty nebo náměty ze starých bájí a dává jim nečekaný pseudovědecký výklad. Roku 1981 byl na doporučení Leonida Leonova přijat do Svazu sovětských spisovatelů.\n\nKoncem 80. let se přestal sci-fi věnovat. Byl fascinován studiem záhad v minulosti lidstva, zejména ztraceným kontinentem Atlantidou a Etrusky. Do Turkmenistánu umístil bájné město ze severské mytologie Ásgard, domov severských bohů Ásů, a dospěl k názoru, že bohové nebyli mimozemšťané, ale příslušníci dosud neznámé vyspělé civilizace. O záhadách zmizelých civilizací napsal celou řadu populárně-vědeckých knih.\n\nOd roku 1992 byl členem Svazu ruských spisovatelů, byl členem-korespondentem Mezinárodní akademie informatizace, roku 1998 se stal předsedou Moskevského, klubu záhad. Roku 2000 byl jedním z iniciátorů I. kongresu atlantologů Ruska. Na druhém kongresu roku 2003 získal čestný titul doktora atlantologie.\nZa své dílo obdržel Ščerbakov řadu ocenění:\nČesky od autora vyšlo jen devět povídek:\n\n"}
{"id": "1171005", "url": "https://cs.wikipedia.org/wiki?curid=1171005", "title": "Polessk", "text": "Polessk\n\nPolessk (rusky Поле́сск; německy Labiau; litevsky Labguva; polsky Labiawa, česky Labiava) je město v Kaliningradské oblasti v Rusku ležící 46 km severovýchodně od Kaliningradu. V roce 2010 mělo městečko okolo 7 500 obyvatel převážně ruské národnosti.\nPrvní zmínka pochází z roku 1258, kdy se Řádu německých rytířů podařilo podrobit si pruský kmen Sambů. Do roku 1300 se osada nazývala Labegowe moter, později došlo ke zkrácení na Labigow či Labiau. Samotný původní název pochází z pruských ze slov \"labs\" a \"moter\" znamenající \"dobrá bažina\". Řád na místě postavil dřevěnou pevnost, která měla bránit cestu do Königsbergu. Pevnost v roce 1277 vyhořela a byla nahrazena kamenným hradem. Osada vznikla právě v okolí hradu. Po sekularizaci Řádu v roce 1525 se celé Východní Prusko transformovalo do Pruského Vévodství. Roku 1642 získává osada městská práva dekretem kurfiřta Fridricha Viléma.\n\nV roce 1656 byla ve městě podepsána tzv. \"Smlouva u Labiau\" mezi pruským kurfiřtem Fridrichem Vilémem a švédským králem Karlem Gustavem. Smlouva zaručila Pruskému vévodství plnou samostatnost výměnou za vojenskou podporu Švédům v nadcházející švédsko-polské válce. V roce 1885 bylo Labiau s populací téměř 5 tisíc lidí sídlem okresního soudu, pobočky říšské banky a pivovaru.\n\nPo četných porážkách Wehrmachtu na Východní frontě v roce 1944 začalo německé velitelství s operací Hanibal. Cílem celé operace bylo evakuovat co největší množství německého obyvatelstva z Východního Pruska do Německa před příchodem Rudé armády. Sověti obsadili město na začátku roku 1945. Po válce připadlo město pod správu SSSR a bylo přejmenováno na Polessk podle hrdiny sovětského svazu plukovníku Sergeji Ivanoviči Polesskému, který padl při bojové operaci Rudé Armády ve Východním Prusku. Zbývající německé obyvatelstvo bylo deportováno do sovětské okupační zóny Německa a do města se nastěhovali především Rusové z centrálních oblastí Ruska a Povolží. Po rozpadu SSSR v roce 1991 se město stalo součástí Ruska jako jeho exkláva.\n\nPři sčítání lidu v roce 2010 bylo etnické složení v městě následující:\n"}
{"id": "1171014", "url": "https://cs.wikipedia.org/wiki?curid=1171014", "title": "Hello (píseň, Adele)", "text": "Hello (píseň, Adele)\n\n„Hello“ je píseň z alba \"25\" britské zpěvačky Adele. Na YouTube byla píseň zveřejněna 23. října 2015. Za 24 hodin klip k písni zhlédlo 27,7 milionů uživatelů, což je současný rekord společnosti Vevo. Za pouhé tři měsíce klip získal 1 miliardu zhlédnutí, čímž také trhl rekord jako video, které nejrychleji dosáhlo miliardy zhlédnutí. „Hello“ se umístila na prvních příčkách mnoha mezinárodních žebříčků.\n"}
{"id": "1171015", "url": "https://cs.wikipedia.org/wiki?curid=1171015", "title": "Marián Potáš", "text": "Marián Potáš\n\nMarián Ján Potáš, O.S.B.M. (2. března 1918, Prešov - 23. února 2006, tamtéž) byl rusínský řeckokatolický duchovní, basiliánský protoigumen a biskup skryté církve v Československu.\n\nNa kněze byl vysvěcen v basiliánském monastýru na Podkarpatské Rusi roku 1943. Teologii studoval v Mukačevu, Prešově a Olomouci. V letech 1945 až 1948 studoval právo na Právnické fakultě University Karlovy v Praze. Po roce 1948, kdy začala likvidace řeckokatolické církve v Československu, byl přesvědčován k přestupu na pravoslaví, což odmítl, poté byl zatčen a s dalšími řeckokatolickými kněžími uvržen do táborů nucených prací. Roku 1950 byl odsouzen na deset let vězení. Roku 1954 byl podmínečně propuštěn na svobodu, ale byl mu zakázán vstup na Slovensko, takže se přestěhoval do Teplic v severních Čechách, kde pracoval jako dělník. Roku 1958 byl znovu odsouzen na osm let kvůli odhalení jeho tajné práce s mládeží, ale byl propuštěn již v roce 1960 na základě všeobecné amnestie. Poté žil nadále v Teplicích.\n\nV roce 1968, kdy byla obnovena řeckokatolická církev, se vrátil do Prešova, kde působil jako kaplan prešovské farnosti. Byl velkým ctitelem bl. Pavla Petera Gojdiče, o jehož exhumaci a pohřeb ostatků se významně zasadil. Také knižně vydal životopis vladyky Gojdiče. Po dvouletém působení v Prešově a neshodách s tehdejším ordinariátem, kdy kritizoval postupnou slovakizaci obřadů řeckokatolické církve a odklon od „\"gojdičovských tradic\"“ odešel působit jako farář do farnosti Vyšný Orlík v okrese Svidník, kde významně organizoval duchovní život. Roku 1973 byl tajným biskupem Felixem M. Davídkem v soukromém bytě v Brně vysvěcen na biskupa. V letech 1970 až 1994 byl protoigumenem (představeným) basiliánského řádu v Československu. Roku 1996 odešel do důchodu. Účastnil se beatifikačních procesů řeckokatolických mučedníků, biskupů Gojdiče a Vasiľa Hopka.\n\n"}
{"id": "1171021", "url": "https://cs.wikipedia.org/wiki?curid=1171021", "title": "Ceruzkine príhody", "text": "Ceruzkine príhody\n\nCeruzkine príhody je československý animovaný seriál, který zobrazuje příběhy zázračné tužky. Seriál byl vyroben v roce 1978. Jeho režisérem byl Ladislav Füleky.\n\n\n"}
{"id": "1171028", "url": "https://cs.wikipedia.org/wiki?curid=1171028", "title": "Obština Ivanovo", "text": "Obština Ivanovo\n\nObština Ivanovo ( \"\") je bulharská jednotka územní samosprávy v Rusenské oblasti. Leží ve středním Bulharsku v Dolnodunajské nížině, u Dunaje a hranic s Rumunskem. Sídlem obštiny je ves Ivanovo, kromě ní zahrnuje obština 12 vesnic. Žije zde necelých 8 tisíc stálých obyvatel.\n\nV obštině žije 7 785 stálých obyvatel a včetně přechodně hlášených obyvatel 9 126. Podle sčítáni 1. února 2011 bylo národnostní složení následující:\n"}
{"id": "1171029", "url": "https://cs.wikipedia.org/wiki?curid=1171029", "title": "Kadaňské předměstské opevnění", "text": "Kadaňské předměstské opevnění\n\nKadaňské předměstské opevnění vzniklo ve druhé polovině 15. století, některé jeho části se dochovaly do dnešních dnů. Kadaň patřila ke královským městům, která kromě městského jádra měla hradbami opevněna i svá předměstí. \n\nKadaňské předměstské opevnění chránilo v délce zhruba dva a půl kilometru Sedlecké předměstí, Nové Město, Prunéřovské a Špitálské předměstí. Celkem na osmi místech bylo prolomeno předměstskými branami věžovitého typu:\n\n\nSoučástí předměstské fortifikace bývala rovněž \"Prašná věž\" na konci dnešní Věžní ulice (poblíž nádraží Kadaň-předměstí). Pastýřská branka je poprvé zmiňována k roku 1476. Od roku 1506 se jí též říkalo Schrauzerova, neboť tehdy došlo v její blízkosti k zavraždění kadaňského měšťana a bohatého soukeníka Hanse Schrauzera. Prunéřovská branka je v pramenech poprvé uvedena roku 1499 (navazovala na Prunéřovskou bránu). Luční branka v 17. století sloužila jako obydlí hrobníka. Mostní branka naopak sloužila jako stanoviště pro výběrčího mostního mýta. Podle nařízení z roku 1579 si měšťané vydržovali zvláštní strážní oddíl, jehož členové vždy po dvojicích chránili jednotlivé předměstské branky.\n\nZhruba od třicátých let 19. století docházelo k asanaci předměstského opevnění a boření jednotlivých branek, například Prunéřovské (1832), Svaté (1838) a Pastýřské (1847). Prašná věž byla zbořena teprve roku 1904 v rámci veřejných prací pro nezaměstnané. Žádná z předměstských branek se nedochovala.\n\nV roce 1618 byla nově vystavěna předměstská hradba na tzv. Krvavé skále nad řekou Ohří (pod ulicemi Zeyerova a Skalní) – název skály pochází z časů třicetileté války (1618–1648), protože právě zde kadaňští měšťané několikrát krvavě odrazili útoky nepřátel, zejména švédských vojsk. Právě tato hradba je zachována dodnes. Další úsek předměstského opevnění je v současné době součástí ohrazení alžbětinského kláštera a přilehlého Domova pro seniory.\n\n"}
{"id": "1171038", "url": "https://cs.wikipedia.org/wiki?curid=1171038", "title": "Fürstenberská hrobka v Nižboru", "text": "Fürstenberská hrobka v Nižboru\n\nFürstenberská hrobka je podzemní hrobka knížecí rodiny Fürstenbergů ve středočeské obci Nižbor. Nachází se v lesoparku nad svahem nedaleko Nižborského zámku, se kterým ho spojuje ulice K Zámku, a obtáčí ji ulice Křivoklátská. V hrobce bylo pochováno 14 osob. Naposledy se do hrobky pohřbívalo v roce 1899.\n\nHrobka pro českou větev Fürstenbergů byla vystavěna knížetem Filipem roku 1787 jako důsledek zákazu císaře Josefa II., který znemožňoval pohřbívat v kostelích. Stala se náhradou za pohřební kryptu pod kostelem Povýšení sv. Kříže na východní straně Nižborského zámku, kterou v letech 1734–1737 nechala zřídit kněžna Marie Anna z Fürstenbegu (1707–1756), rozená z Valdštejna. Právě prostřednictvím sňatku Marie Anny s Josefem Vilémem přešla panství Nižbor, Křivoklát a Krušovice z majetku rodu Valdštejnů na Fürstenbergy a ta se stala základnou jejich pozemkové držby v Čechách. Nižbor a Křivoklát drželi Fürstenbergové až do roku 1929.\nV 50. a 60. letech 20. století byla hrobka několikrát vykradena. V roce 2014 byla hrobka zrekonstruována a zároveň areál celkově upraven. V době rekonstrukce byly rakve s ostatky uloženy v kryptě zámecké kaple.\n\nSchodiště do hrobky zakrývá rozměrná litinová deska o hmotnosti asi 250 kg s fürstenberským erbem a latinským nápisem \"SEPULCRUM PRINCIPUM DE FÜRSTENBERG. 1860.\" Hrobku samotnou tvoří malý horizontálně přepažený prostor. V horní části je jedna rakev – č. 14, v dolní části tři – zleva č. 11, 13 a 12. Umístění ostatních rakví není známo. Předpokládá se, že hrobka se původně skládala z několika podlaží. Rakev č. 12 je bílá, na boční straně ji zdobí rodový erb. Je jediná původní, ostatní byly nahrazeny novými při poslední rekonstrukci v roce 2014, kterou financovala rodina Fürstenbergů a Schwarzenbergů.\n\nTrojboký růžový mramorový pomník, který věnoval kníže Filip Neri svému otci Karlu Egonovi I., stával až do roku 1824 na hrobce, ale pro celkovou sešlost byl rozebrán a uložen na zámku. Následně začátkem devadesát let 19. století byl opět vystaven v areálu hrobky. Vstupní brána sestávající z dvou pilířů byla vybudována koncem devadesátých let 19. století (ing. Jan B. Urban), železná vrata původně uzavírala knížecí zahrady při paláci ve Valdštejnské ulici na Malé Straně v Praze. Celému prostranství vévodí velký litinový kříž s pozlacenou figurou Krista, který byl odlit kolem roku 1860 v bývalých knížecích slévárnách v nedalekém Novém Jáchymově. Na novogotickém podstavci je nápis v němčině: \"Ich bin die Auferstehung und das Leben, wer an mich glaubt, der wird leben, wenn er auch schon gestorben wäre. Joh. 11. 25.\", to znamená \"Já jsem vzkříšení i život. Kdo věří ve mne, i kdyby zemřel, bude žít. Jan 11. 25.\" V areálu se také nachází litinová figura andělíčka. \n\n"}
{"id": "1171040", "url": "https://cs.wikipedia.org/wiki?curid=1171040", "title": "Autoimunitní hepatitida", "text": "Autoimunitní hepatitida\n\nAutoimunitní hepatitida je vzácné akutní nebo chronické zánětlivé autoimunitní onemocnění jater. Vlastní imunitní systém napadá jaterní buňky, čímž dochází k zánětu jater (hepatitidě). V případě autoimunitní hepatitidy ztrácí játra svou imunitní toleranci.\n\nV Evropě a Severní Americe je diagnostikováno za rok kolem 0,2–1,2 nových onemocnění na 100.000 obyvatel. Autoimunitní hepatitida je zodpovědná asi za 10–20 % chronických onemocnění jater. Onemocnění se vyskytuje u žen asi čtyřikrát častěji než u mužů. Asi polovina nových případů postihne člověka před dosažením 30. roku života.\n\nJe pravděpodobné, že autoimunitní hepatitida je vyvolána jinými onemocněními. Jako spouštěč se diskutují toxiny v životním prostředí, bakteriální antigeny (např. Salmonela) a viry, jako např. viry hepatitidy A, B, C a D nebo také viry spalniček a herpesviry, které sice přichází v úvahu jako spouštěče onemocnění, ale v průběhu autoimunitní hepatitidy je nelze prokázat.\n\nV důsledku ztráty imunitní tolerance napadají T-lymfocyty antigeny membrán jaterních buněk. Dochází také k protilátkově zprostředkované reakci proti jaterním buňkám. Přesná etiopatogeneze stále není vyjasněna. \n\nAutoimunitní hepatitida se projevuje většinou závažnými symptomy onemocnění. Mezi ně patří únava, nauzea, ztráta chuti k jídlu, horečka, bolesti kloubů a typicky ikterus, jakmile je funkce jater nedostatečná, aby játra odstranila produkovaný bilirubin. Krom toho dochází často k autoimunitnímu zánětu štítné žlázy, cév, tlustého střeva, pleury nebo kůže. Také se často objevují autoimunitně podmíněné anémie. U starších pacientů se onemocnění rozvíjí častěji pozvolna, tíže symptomů je pak menší.\n\nLaboratorně se projevuje onemocnění typicky zvýšením transamináz a vzestupem hladiny imunoglobulínů, především imunoglobulinu IgG. U každého třetího pacienta dojde ke zvýšení bilirubinu. Charakteristický je však výskyt protilátek, jako jsou protilátky proti buněčnému jádru (ANA), hladké svalovině (SMA), mikrosomům jaterních a ledvinných buněk (LKM) nebo rozpustný jaterní protein (Soluble Liver Antigen SLA, přesně řečeno anti-Soluble Liver Antigen, zkráceně ASLA, jako synonymum Liver-Pancreas-Antigen LP). Tyto protilátky nacházíme asi jen u 80 % nemocných, příležitostně je lze prokázat i u jiných onemocnění. Za patogenezi chronické autoimunitní hepatitidy nejsou zodpovědny, představují ale v diagnostice rozhodující serologický marker onemocnění. Na základě různého zastoupení protilátek rozlišujeme dnes tři typy autoimunitní hepatitidy, mezi kterými se však vyskytují přechody. Léčba onemocnění se v závislosti na jeho typu neliší. Rozhodující pro odhad progrese onemocnění je jaterní histologie.\n\nMikroskopické vyšetření jater může určit rozsah zánětu a jeho důsledků. V případě lehkého průběhu zánětu je invaze lymfocytů omezena na portální pole jaterního lalůčku. V případě těžkých zánětlivých změn přestupují zánětlivé buňky na vlastní jaterní lalůček. Přitom dochází k nekróze jak jednotlivých buněk a tak i k nekrózám hraničních regionů lalůčku. V pokročilém stádiu dochází k fibrotické přestavbě jater a nakonec k jaterní cirhóze.\n\nZákladem terapie je kortikosteroid prednison. Měl by se použít v kombinaci s purinovým analogen azathioprinem, aby se dávka prednisonu dala udržovat co nejnižší, neboť prednison stejně jako všechny kortikoidy může vyvolat, v závislosti na dávce, Cushingův syndrom jako vedlejší efekt léčby. Léčba by měla pokračovat 2 – 4 roky, poté následuje pokus o její vysazení. V 80 % případů musí léčba pokračovat celoživotně. Nad to by měla být ještě prováděna medikamentózní profylaxe osteoporózy, aby se mírnilo působení prednisonu na řídnutí kostí. Variantou k prednisonu je syntetický glukokortikoid budesonid, jeho výhodou jsou především méně vyjádřené vedlejší účinky, také budesonid se kombinuje s azathioprinem.\n\nV případě selhání terapie jsou k dispozici pouze data malých klinických souborů. V některých případech bylo dosaženo dobrých výsledků s cyclophosphamidem. U pacientů s tzv. lupoidní variantou onemocněním (typ I) bylo dosaženo uspokojivých výsledků také s tacrolimusem, mycophenolatmofetilem a methotrexátem. Užití Cyclosporinu A je sporné. Pokud jsou vyčerpány všechny varianty pro medikamentózní léčbu, je možné přistoupit k transplantaci jater. Autoimunitní hepatitida však může postihnout i transplantovaný orgán. K recidívám dochází v 7–10 % případů do jednoho roku, v průběhu pěti let pak stoupá toto číslo na 60–70 %. U pacientů s HLA typem DR3 nebyly dosud popsány žádné recidivy.\n\nBez léčby je vývoj onemocnění smrtelný. Při adekvátní léčbě má 90 % pacientů, kteří odpovídají na léčbu, pouze nepatrně sníženou délku života. To se však týká pouze pacientů, u kterých ještě nedošlo k rozvoji jaterní cirhózy. Asi 10 % pacientů neodpovídá na kombinovanou terapii s prednisonem a azathioprinem. U této skupiny lze uvažovat o léčebných postupech, které nejsou oficiálně doporučené nebo může být provedena transplantace jater.\n"}
{"id": "1171044", "url": "https://cs.wikipedia.org/wiki?curid=1171044", "title": "Přehled evoluce člověka", "text": "Přehled evoluce člověka\n\nPřehled zahrnuje jednotlivé nálezy hominidů, kteří hráli významnou roli v evoluci druhu \"Homo sapiens\". Seznam není vyčerpávající a uvádí pouze významné nálezy. Z velké části se nejedná se o přímé předky moderních lidí, ale o druhy těmto předkům blízce příbuzné.\n\n\n"}
{"id": "1171047", "url": "https://cs.wikipedia.org/wiki?curid=1171047", "title": "Obština Vetovo", "text": "Obština Vetovo\n\nObština Vetovo ( \"Община Ветово\") je bulharská jednotka územní samosprávy v Rusenské oblasti. Leží ve středním Bulharsku v Dolnodunajské nížině na severních svazích Dolnodunajských vysočin. Sídlem obštiny je město Vetovo, kromě něj zahrnuje obština 2 města a 3 vesnice. Žije zde přes 12 tisíc stálých obyvatel.\n\nVšechna sídla v obštině jsou samosprávná.\nV obštině žije 12 637 stálých obyvatel a včetně přechodně hlášených obyvatel 15 682. Podle sčítáni 1. února 2011 bylo národnostní složení následující:\n"}
{"id": "1171052", "url": "https://cs.wikipedia.org/wiki?curid=1171052", "title": "Obština Ruse", "text": "Obština Ruse\n\nObština Ruse ( \"Община Русе\") je bulharská jednotka územní samosprávy v Rusenské oblasti. Leží ve středním Bulharsku v Dolnodunajské nížině, podél Dunaje u hranic s Rumunskem. Sídlem obštiny je město Ruse, kromě něj zahrnuje obština 1 město a 12 vesnic. Žije zde přes 160 tisíc stálých obyvatel.\n\nVšechna sídla v obštině jsou samosprávná.\nV obštině žije 161 418 stálých obyvatel a včetně přechodně hlášených obyvatel 186 439. Podle sčítáni 1. února 2011 bylo národnostní složení následující:\n"}
{"id": "1171056", "url": "https://cs.wikipedia.org/wiki?curid=1171056", "title": "Lukas Spalvis", "text": "Lukas Spalvis\n\nLukas Spalvis (* 27. července 1994, Vilnius, Litva) je litevský fotbalový útočník a reprezentant, od léta 2016 hráč klubu Sporting Lisabon. Má také německé občanství.\n\nV dresu Aalborg BK se stal v sezóně 2015/16 nejlepším kanonýrem dánské Superligaen, nastřílel celkem 18 branek. \nV roce 2015 získal v Litvě ocenění fotbalista roku.\n\n\nReprezentoval Litvu v mládežnických kategoriích včetně U21.\n\nV A-mužstvu litevské reprezentace debutoval 5. 3. 2014 v přátelském zápase v Aksu proti Kazachstánu, které skončilo remízou 1:1. \n\n"}
{"id": "1171057", "url": "https://cs.wikipedia.org/wiki?curid=1171057", "title": "Obština Slivo Pole", "text": "Obština Slivo Pole\n\nObština Slivo Pole ( \"Община Сливо поле\") je bulharská jednotka územní samosprávy v Rusenské oblasti. Leží ve středním Bulharsku v Dolnodunajské nížině, podél Dunaje u hranic s Rumunskem. Sídlem obštiny je město Slivo Pole, kromě něj zahrnuje obština 10 vesnic. Žije zde přes 10 tisíc stálých obyvatel.\n\nVšechna sídla v obštině jsou samosprávná.\nV obštině žije 10 442 stálých obyvatel a včetně přechodně hlášených obyvatel 12 875. Podle sčítáni 1. února 2011 bylo národnostní složení následující:\n"}
{"id": "1171059", "url": "https://cs.wikipedia.org/wiki?curid=1171059", "title": "Pštrosí efekt", "text": "Pštrosí efekt\n\nPštrosí efekt je jedním ze známých kognitivních zkreslení, kvůli kterým může jedinec dojít k chybnému úsudku. Název tohoto kognitivního biasu je odvozen od rozšířené lidové pověry, podle které pštros v ohrožení strká hlavu do písku, protože si myslí, že tím pro něj nebezpečí zmizí. Pštrosí efekt je postaven na principu „nevidím-li to, pak to neexistuje\". Jde tedy o záměrné popření negativní informace.\n\nV nejjednodušším slova smyslu se jedná o rozhodnutí ignorovat nebezpečí nebo nepříjemné informace a situace tím, že se jim jedinec vyhýbá nebo je popírá. Někteří jedinci se bojí následků pravdy tolik, že ji raději nechtějí znát. Tento efekt je výsledkem chybného myšlenkového procesu za účelem ochrany sebe sama před problémem - čím déle člověk problém obchází a ignoruje, tím více jej vytěsňuje na okraj, až jej nevidí. Pštrosí efekt se může projevit ve všech oblastech lidského jednání – od mezilidských vztahů až po finanční transakce.\n\nModel chování založený na pštrosím efektu předpovídá, že jedinec v případě dobrých zpráv bude vyhledávat a shromažďovat další informace, zatímco v případě negativních zpráv se bude dalším informacím vyhýbat, nebude je vyhledávat. \n\nV obchodování s akciemi, které je poměrně riskantní, může pštrosí efekt pomoci vysvětlit chování investorů. Ti totiž podle studie Karlssona a kolektivu (2009) vyhledávají (kontrolují) investice mnohem častěji, když jde burzovní index nahoru a naopak je nevyhledávají („strkají hlavu do písku“), když jsou zprávy o stavu burzy neutrální nebo špatné. Galai a Sade (2003) definují pštrosí efekt na finančních trzích jako „vyhýbání se očividně riskantní finanční situaci tím, že se předstírá, že neexistuje.“ Jde tedy o vyhýbání se takovým informacím, které by mohly způsobit psychické nepohodlí.\n\nChování založené na pštrosím efektu se objevuje také v partnerských vztazích. Když jeden partner zavírá oči před nevěrou druhého tím, že záměrně ignoruje např. pozdní návraty domů a vůni cizího parfému. Negativním informacím se tak vyhýbá a nevyhledává je. \n\nJiným příkladem, kde se pštrosí efekt vyskytuje, je problematika domácího násilí. Oběť útočníkovy útoky omlouvá tak často, až dojde ke ztrátě schopnosti problém si vůbec uvědomit, přiznat a narušený vztah vyřešit.\n\nNa osoby v managerských pozicích jsou kladena určitá očekávání, jak se manager bude chovat, jednat a rozhodovat. Jednou z rolí managera je být dobrým stratégem. Strategický manager se snaží pochopit současnou situaci, použít ji jako základ pro budoucí krátkodobá i dlouhodobá rozhodnutí či plány a naplnit tak vizi a misi organizace.\n\nOpakem strategického managera je pštrosí manager, který se vyhýbá realitě, která by mohla být nepohodlná nebo ohrožující. Nezáleží na původu této nekonformní situace či informace, pštrosí manager reaguje tak, že hrozbu ignoruje, odsune ji na stranu nebo předstírá, že vůbec neexistuje. Tento typ managerského chování je obzvlášť nebezpečný ve vysokých postech, kdy manager nese zodpovědnost za celou organizaci a svým chování a neřešením situace ji může dostat do vážných problémů. Avšak ne vždy si takový manager své pštrosí chování uvědomuje. \n\nDokonce, i když je správné řešení naprosto evidentní všem okolo, pštrosí manager racionalizuje a omlouvá svůj nečinný postoj a neschopnost řešit daný problém. Nehledají změnu nebo řešení, ale hledají jistotu, bezpečnost a snaží se zachovat status quo. V minulosti se přitom mohlo jednat o úspěšné managery, kteří se však drží hesla \"takhle se to dělalo vždycky\".\n\nPříčiny tohoto chování mohou být různé - konflikt, nečekaná informace nebo okolnosti, ztráta reputace, ztráta finanční pobídky, složité vztahy, selhání, zklamání, odmítnutí, přílišná důvěřivost, přecenění sil nebo příliš obtížný úkol. Mohou tak jednat také proto, že věří, že skrývání pravdy pomůže více než její odhalení. \n\nV roce 2010 byl dokonce vyvinut \"Ostrich Manager Quick Test\", který pomocí otázek pomáhá managerům odhalit, zda jsou spíše strategickými managery, nebo těmi pštrosími. \n\nVyhýbání se nebo odmítání relevantních informací může mít za následek snížení efektivity seberegulace a zhoršit tak dosažení cílů, protože bez sledování aktuální situace (nebo dokonce vyhýbání se jí) není možné na nepříznivou situaci zareagovat a upravit cestu, kterou má být úspěchu dosaženo. Monitorování cílů, cesty k nim i případných dílčích neúspěchů pomáhá lidem odhalit nesrovnalosti mezi současným a požadovaným stavem, a tím snadněji cílů dosáhnout. Monitorování pomáhá odhalit, co je třeba udělat. \n\nJedna studie (Polivy a kol., 1986) odhalila, že lidé na dietě snědli méně čokolád, pokud byli požádáni, aby prázdné obaly nechávali na stole, kde na ně bylo vidět a oni tak byli nuceni čelit skutečnosti, kolik čokolád snědli. Snadněji tím mohli sledovat své výsledky, na rozdíl od situace, kdy by prázdné obaly vyhazovali do koše - v této situaci by množství snězené čokolády neměli na očích, před reálným větším množstvím by se tak schovávali, protože v případě pštrosího efektu platí \"sejde z očí, sejde z mysli\". \n"}
{"id": "1171060", "url": "https://cs.wikipedia.org/wiki?curid=1171060", "title": "Pavel Čalovka", "text": "Pavel Čalovka\n\nPavel Čalovka (6. dubna 1921, Dekýš - 8. prosince 2000, Bratislava) byl jedním z prvních režisérů krátkých dokumentárních filmů na Slovensku. Je nositelem mnoha cen za filmové umění udělovaných v kategorii krátkometrážních filmů na každoročním festivalu v městě Zlín.\n\nPochází z obce Dekýš nedaleko Banské Štiavnice. Během války se věnoval studiu na učitelském ústavu v Banské Štiavnici, kde zároveň pracoval v komunistickém odboji, který se věnoval propagandě právě v oblasti Banské Štiavnice. Jak učitel působil během druhé světové války v Štrbě. Po válce se však zaměřil na studium filmového umění v Praze. Zároveň pracoval jako publicista v redakci novin Pravda, které v té době byly hlavním komunistickým deníkem. Když se v roce 1948 dostala k moci Komunistická strana, odešel z redakce a také již nepřeregistroval své členství v ní a tak přestal být jejím členem. Důvodem jeho odloučení se od komunistické propagace a účinkování byl fakt, že nesouhlasil s postupem komunistů po převratu v únoru 1948. Po odchodu ze strany a zamítnutí pokračování spolupráce následovalo vyloučení z FAMU v Praze. Později však tuto univerzitu při zaměstnání dokončil a skončil jako absolvent v roce 1970 .\n\nZačal jako režisér krátkých dokumentárních filmů ve Studiu krátkých filmů v Bratislavě. Studoval na univerzitách třetího věku až do své smrti 8. prosince v roce 2000.\n\n\n"}
{"id": "1171062", "url": "https://cs.wikipedia.org/wiki?curid=1171062", "title": "Dada a Dodo", "text": "Dada a Dodo\n\nDada a Dodo je československý animovaný seriál, který zobrazuje příhody dvou malých sourozenců Dady a Doda. Seriál byl vyroben v roce 1986. Nakreslili ho Ladislav Csurma a Ľubomír Kotrha. Režisérem byl Rudolf Urc.\n\n\n"}
{"id": "1171066", "url": "https://cs.wikipedia.org/wiki?curid=1171066", "title": "Danka a Janka", "text": "Danka a Janka\n\nDanka a Janka je československý animovaný seriál, který zobrazuje příhody dvou sester dvojčat. Seriál byl vyroben v letech 1971 až 1988. Nakreslil a režíroval ho Ján Dudešek.\n\n\n"}
{"id": "1171076", "url": "https://cs.wikipedia.org/wiki?curid=1171076", "title": "Testovací případ", "text": "Testovací případ\n\nV softwarovém inženýrství je testovací případ ( ) souborem podmínek, za kterých tester určí, zda aplikace, softwarový systém nebo jedna z jeho funkcí funguje tak, jak bylo původně zamýšleno. Mechanismus, kterým se určuje zda softwarový program nebo systém úspěšně prošel takovýmto testem, se označuje jako testovací orákulum. Tímto orákulem může být například požadavek, případ užití, nebo heuristika. Pro dostatečnou kontrolu před vydáním softwarového programu, je třeba provést jeden nebo více testovacích případů. K zápisu testovacích případů slouží testovací skripty, které bývají zahrnuty do souboru testů.\n\nPro plné otestování všech požadavků, které má aplikace splňovat, musí existovat nejméně dva testovací případy pro každý požadavek: jeden pozitivní a jeden negativní test. Pokud se požadavek skládá z dílčích požadavků, musí i pro každý z nich existovat nejméně dva testy. Vazby mezi požadavkem a testem se často zaznamenávají do speciální matice (traceability matrix). Zápis testovacího případu by měl obsahovat popis testované funkcionality a přípravy nutné k provedení testu.\n\nFormálně zapsané testovací případy jsou charakterizovány známými vstupy a očekávanými výstupy, které jsou vypracovány před provedením testu. Známé vstupy by měly otestovat podmínky před spuštěním a očekávané výstupy podmínky po spuštění.\n\nPro aplikace nebo systémy bez formálních požadavků mohou být testovací případy sepsány na základě podobně fungujícího programu. V některých školách testování se na místo testovacích případů zaznamenávají aktivity a výsledky testů.\n\nTestovací scénář obsahuje hypotetické příklady, které by měly testerovi pomoci při promýšlení komplexního problému nebo systému. Tyto scénáře obvykle neobsahují detaily. Mohou být zjednodušené do diagramu testovacího prostředí nebo do popisu v obecné řeči. Ideálním scénářem je příběh, který je motivující, důvěryhodný, komplexní a jednoduše proveditelný. Testovací případy bývají často jednokrokové, zatím co scénáře většinou obsahují více kroků.\n\nTestovací případ je obvykle jeden krok (příležitostně sekvence kroků) testující správné chování, funkčnost, nebo vlastnost aplikace. Je obvykle dán očekávaný výsledek nebo závěr.\n\nDodatečné informace, které mohou být obsaženy:\n\nVětší testovací případy mohou obsahovat také náležitosti potřebné pro provedení testu.\n\nTestovací případ by měl obsahovat také místo pro zobrazení aktuálního výsledku.\n\nKroky testovacího případu mohou být uloženy v dokumentu textového procesoru, tabulkového procesoru, v databázi nebo na jiném běžném datovém úložišti.\n\nV databázovém systému mohou být ukládány také minulé výsledky testů, kdo je vygeneroval a konfigurace systému použitá pro běh testu. Tyto předchozí výsledky bývají uloženy v oddělené tabulce.\n\nSoubory testů často obsahují\nMimo čas, který je potřebný k popisu funkcionality a přípravy potřebné pro provedení testu, mnoho času zabere vytváření a modifikace testů při změně systému.\n\nVe speciálních případech může být úspěšnost testu ověřena a potvrzena týmem expertů. Toto se často stává při stanovování hodnoty výkonu u nového produktu. První test je brán jako etalon pro následující testy a další cykly vydávání produktu.\n\nAkceptační testy jsou rozličné testovací případy prováděny skupinou koncových uživatelů nebo klientů systému. Tyto testy ověřují, že vyvíjený systém splňuje zadané požadavky nebo kontrakt. Uživatelské akceptační testy se odlišují zahrnutím testovacích případů „šťastné cesty“ (\"happy path\") nebo pozitivní testovací případy až k téměř úplnému vyloučení negativních testovacích případů.\n"}
{"id": "1171083", "url": "https://cs.wikipedia.org/wiki?curid=1171083", "title": "Signalizace se společnou zemí", "text": "Signalizace se společnou zemí\n\nSignalizace se společnou zemí ( ) je nejjednodušší a nejčastěji používaná metoda přenosu elektrických signálů vodiči. Jeden vodič nese proměnné napětí, které reprezentuje signál, zatímco druhý vodič je propojen na referenční napětí, obvykle zem.\n\nHlavní alternativou k signalizaci se společnou zemí je použití \"diferenciálních signálů\". Další, dnes zřídka používanou možností, je nahrazení společného vodiče zemí.\n\nPoužívání signálů se společnou zemí je méně nákladné než používání diferenciálních signálů, jeho nevýhodou je však mnohem nižší odolnost vůči rušení způsobenému:\n\nHlavní výhodou signalizace se společnou zemí oproti diferenciální signalizaci je menší množství vodičů potřebných pro přenos více signálů. Pro přenos \"n\" signálů stačí \"n\"+1 vodičů – jeden pro každý signál a jeden pro společnou zem. (Diferenciální signalizace naproti tomu vyžaduje 2\"n\" vodičů.) Nevýhodou signalizace se společnou zemí je, že zpětné proudy pro všechny signály sdílejí stejný vodič (i kdyby se používaly zvláštní zemní vodiče, budou nevyhnutelně na obou koncích vzájemně propojené), což může způsobovat rušení („přeslechy“) mezi signály.\n\nV minulosti používání signalizace se společnou zemí převládalo; z mnoha rozhraní a komunikačních protokolů, které ji používaly lze uvést:\nNěkteré druhy konektorů, přestože jsou častěji používány pro symetrické páry, jsou někdy používány pro signály se společnou zemí:\n\nPříkladem signalizace se společnou zemí je dříve velmi rozšířené rozhraní RS-232, který používá napětí přibližně ±12 V pro signál, zatímco napětí menší než ±3 V reprezentuje absenci signálu. Poměrně vysoké úrovně napětí dávají signálům určitou imunitu proti rušení a šumu, protože přirozeně se vyskytující signály obvykle nemohou vytvořit napětí takové velikosti. Další výhodou je, že vyžadují pouze jeden vodič pro jeden signál. Mají však také vážnou nevýhodu: nemohou pracovat vysokými rychlostmi. Kapacitance a induktance omezuje signály vyšších frekvencí, což omezuje přenosovou rychlost. Velké úrovně napětí potřebné pro buzení dlouhých kabelů také vyžadují nezanedbatelný výkon na vysílacím konci. Tento problém může být omezen použitím nižších napětí, což však zhoršuje odolnost proti rušení. \n\n"}
{"id": "1171087", "url": "https://cs.wikipedia.org/wiki?curid=1171087", "title": "Marko Baša", "text": "Marko Baša\n\nMarko Baša (srbskou cyrilicí Марко Баша; * 29. prosince 1982, Trstenik, SFR Jugoslávie) je černohorský fotbalový obránce a reprezentant aktuálně hrající za francouzský klub Lille OSC.\n\nZa rok 2014 vyhrál v Černé Hoře ocenění Fotbalista roku.\n\n\nV reprezentaci Srbska a Černé Hory debutoval 8. 6. 2005 v kanadském Torontu proti národnímu týmu Itálie (remíza 1:1). Celkem odehrál v roce 2005 za reprezentaci Srbska a Černé Hory 3 přátelské zápasy.\n\nV roce 2009 debutoval v dresu černohorské reprezentace, konkrétně 28. 3. 2009 v Podgorici v kvalifikačním utkání proti Itálii (prohra 0:2).\n\n"}
{"id": "1171096", "url": "https://cs.wikipedia.org/wiki?curid=1171096", "title": "Ugartové", "text": "Ugartové\n\nUgartové byli původem španělský šlechtický rod, od 17. století dlouhodobě usazený na Moravě, v roce 1676 jim byl udělen titul říšských hrabat. Původně jim patřily rozsáhlé pozemky na Vysočině (Velké Meziříčí), později se na 150 let usadili na Znojemsku na jižní Moravě (Jevišovice). Na přelomu 18. a 19. století vzešly z rodu významné osobnosti v oblasti státní správy habsburské monarchie, se jménem Ugarte je spojen i vznik slavného dostihu Velká Pardubická. Rod vymřel v roce 1875.\n\nRod Ugarte měl původ v provincii Baskicko v severním Španělsku a od 16. století se připomíná v šlechtickém stavu. Za třicetileté války se do vojenských služeb v habsburské monarchii dostal Petr Ugarte (1620–1681), který později dosáhl hodnosti generála a stal se i členem dvorské vojenské rady. V roce 1654 byl povýšen do stavu říšských svobodných pánů, kromě vlastních zásluh v tom sehrály roli i vazby na dvorskou šlechtu, které získal o rok dříve sňatkem s Eleonorou Kateřinou z Werdenbergu (1630-1660). Od roku 1662 byl majitelem statků Budíškovice a Červený Hrádek na Dačicku, které ovšem později prodal, když mezitím v roce 1676 zakoupil za 138 000 zlatých rozsáhlé panství Velké Meziříčí. Druhou manželkou Petra Ugarte byla hraběnka Terezie Eleonora Žďárská ze Žďáru (1639-1705), která po ovdovění proslula jako iniciátorka výstavby poutního místa na Homoli ve východních Čechách.\n\nPetr Ugarte měl ze dvou manželství celkem osm dětí, ze synů se jako jediný dospělého věku dožil Arnošt František Dominik (1658-1715), který v roce 1713 dosáhl potvrzení hraběcího stavu dědičně. Proslul především četnými spory, které vedl s měšťany ve Velkém Meziříčí. Byl celkem čtyřikrát ženat, přičemž tři z jeho manželek pocházely ze starobylých českých rodin (Eva Eleonora Lažanská z Bukové, Marie Magdalena Kustošová ze Zubří, Marie Rebeka z Bubna a Litic). Arnoštův dědic Jan Nepomuk (1707-1756) byl přísedícím zemského soudu v Brně a v roce 1729 k Velkému Meziříčí přikoupil sousední panství Stránecká Zhoř.\n\nJan Nepomuk Ugarte v souvislosti se sňatkem s hraběnkou Vilemínou de Souches (1716–1792), spoludědičkou panství Jevišovice na Znojemsku, podnikl zásadní zásah do dějin rodového majetku. V roce 1735 za 638 000 zlatých prodal Velké Meziříčí se Stráneckou Zhoří a následně vykoupil dědický podíl sestry své manželky na Jevišovicích, podařilo se mu i zbavit dluhů. Součástí dědictví po rodu de Souches byl i dům na Horním náměstí ve Znojmě (dodnes známý jako Ugartův palác), který za Jana Nepomuka prošel velkorysou barokní přestavbou, kromě toho byl zakoupen i dům v Brně, takže opět došlo k zadlužení rodového majetku.\nVe dvou generacích na přelomu 18. a 19. století vzešly z rodu Ugartů významné osobnosti politiků. Mladší syn Jana Nepomuka, Alois Ludvík (1749–1817), označovaný jako Alois starší, byl dlouholetým zemským hejtmanem na Moravě (1787–1801) a později rakouským nejvyšším kancléřem (1803–1817). Přispěl také k rozšíření rodového majetku, když v roce 1798 ze statků zrušeného louckého kláštera koupil Kravsko a Přímětice. V Kravsku pak vzápětí nechal postavit klasicistní zámek. Součástí nákupu majetků louckého kláštera byl i soubor barokních soch, který je dnes umístěn v parku u nového zámku v Jevišovicích. Aloisův synovec Alois mladší (1784-1845) byl místodržitelem v Horním Rakousku (1827-1834) a stejně jako strýc zemským hejtmanem na Moravě (1834-1845). Po Aloisovi starším zdědil také Kravsko, které pak sňatkem dcery Louisy (1813-1887) přešlo na rod Chotků.\nKe koncentraci většího pozemkového majetku došlo za Maxmiliána Josefa (1781-1831), který po otci zdědil Jevišovice a po tetě Marii Anně, ovdovělé Hausperské z Fanalu (1737-1798), rozsáhlé panství Rosice u Brna, kde také později zemřel. Za Maxmiliána Josefa byl ve dvacátých letech 19. století postaven nový kostel v Jevišovicích, zasvěcený sv. Josefovi. Poslední významnou osobností rodu byl Maxmiliánův syn Josef (1804–1862), poslanec Moravského zemského sněmu a také starosta v Jevišovicích. Zemřel nešťastnou náhodou po pádu z koně, vášeň pro koně ale zdědil i jeho jediný syn Maxmilián (1851-1875). Ten spolu s dalšími šlechtici stál u zrodu Velké Pardubické, která se poprvé běžela v roce 1874, mimo jiné proslul i jako lidumil a zakladatel nadace pro chudinu z Jevišovic. Maxmilián Ugarte zemřel nečekaně v San Remu 3. února 1875 ve věku 23 let a jím rod vymřel. Jevišovický velkostatek zdědily rovným dílem jeho sestry, které se podělily o užívání starého a nového zámku v Jevišovicích. Protože ale obě sestry i jejich manželé vedli nákladný společenský život, Jevišovice nakonec skončily v dražbě a v roce 1897 je za dva a půl miliónu zlatých koupil vídeňský bankéř Robert Biedermann. Historie rodu končí úmrtím Maxmiliánovy starší sestry Gabriely, provdané Lovatelli, která zemřela v Rakousku v roce 1935 ve věku 86 let.\n\nRodová hrobka Ugartů se nachází na hřbitově v Jevišovicích. Architektonicky jednoduchá klasicistní stavba pochází pravděpodobně z počátku 19. století a dodnes slouží jako hřbitovní kaple.\n\n\nDnešní Václavská ulice v Brně nesla více než sto let název Ugartova (1844-1946). Jako Ugartova byla až do roku 1942 pojmenována i ulice v Brně-Králově Poli, která původně tvořila vesnici Ugartov. Jméno moravského zemského hejtmana Aloise Ugarta má i ulice v Příměticích, které patřily k panství Kravsko. Přítomnost rodu na jižní Moravě připomíná i Ugartův palác ve Znojmě (nárožní dům na Horním náměstí čp. 9).\n\n\n"}
{"id": "1171102", "url": "https://cs.wikipedia.org/wiki?curid=1171102", "title": "Pussycat", "text": "Pussycat\n\nPussycat byla nizozemská hudební skupina vedená třemi zpívajícími sestrami Toni, Betty a Marianne Kowalczykovými. Dalšími členy byli hudebníci Lou Willé (bývalý manžel Toni), Theo Wetzels, Theo Coumans a John Theunissen. V roce 1975 zaznamenali velký úspěch s písní \"Mississippi\". Odhaduje se, že se prodalo přes pět milionů nosičů s touto písní po celém světě.\n"}
{"id": "1171106", "url": "https://cs.wikipedia.org/wiki?curid=1171106", "title": "Karl Simon", "text": "Karl Simon\n\nKarl Simon ( – ) byl rakouský architekt, spolupracovník Adolfa Loose. Vystudoval Technickou univerzitu ve Vídni, kde získal titul doktor technických věd. \n\nV Praze 8-Troji projektoval (1931–1932) a postavil (v roce 1933) rodinný dům Na přesypu 246/7. Jedná se o funkcionalistickou stavbu s nezvyklým půdorysem se zaoblenými rohy. Vila je umístěna uprostřed rozsáhlé zahrady. Je zapsána na seznamu kulturních památek České republiky.\n\n"}
{"id": "1171108", "url": "https://cs.wikipedia.org/wiki?curid=1171108", "title": "Obština Popovo", "text": "Obština Popovo\n\nObština Popovo ( \"Община Попово\") je bulharská jednotka územní samosprávy v Tărgovišťské oblasti. Leží ve středním Bulharsku mezi vysočinami Dolnodunajské nížiny a Předbalkánem. Správním střediskem je město Popovo, kromě něj zahrnuje obština 34 vesnic. Žije zde přes 26 tisíc stálých obyvatel.\n\nV obštině žije 26 506 stálých obyvatel a včetně přechodně hlášených obyvatel 32 382. Podle sčítáni 1. února 2011 bylo národnostní složení následující:\n"}
{"id": "1171115", "url": "https://cs.wikipedia.org/wiki?curid=1171115", "title": "Obština Antonovo", "text": "Obština Antonovo\n\nObština Antonovo ( \"Община Антоново\") je bulharská jednotka územní samosprávy v Tărgovišťské oblasti. Leží ve středním Bulharsku v Předbalkánu a na severních svazích Staré planiny. Správním střediskem je město Antonovo, kromě něj zahrnuje obština 56 vesnic. Žije zde necelých 5 tisíc stálých obyvatel.\n\nV obštině žije 4 853 stálých obyvatel a včetně přechodně hlášených obyvatel 7 105. Podle sčítáni 1. února 2011 bylo národnostní složení následující:\n"}
{"id": "1171116", "url": "https://cs.wikipedia.org/wiki?curid=1171116", "title": "Něman (město)", "text": "Něman (město)\n\nNěman (rusky Неман; německy Ragnit; litevsky Ragainė; polsky Ragneta) je město v Kaliningradské oblasti (bývalé Východní Prusko) v Rusku ležící na hranici s Litvou, vzdálené 130 km severovýchodně od Kaliningradu (Königsbergu) a 10 km od Sovětsku (Tylže). V roce 2010 mělo městečko necelých 12 000 obyvatel převážně ruské národnosti.\nPrvní budovou na místě dnešního města byla pevnost \"Ragnita\" postavená roku 1288 pruským kmenem Skalovitů. Pozdější pojmenování města Ragnit pochází z pruského slova \"ragas\" znamenající v češtině roh, špici či pahorek. Pevnost byla dobyta Řádem německých rytířů v roce 1289 a následně zde byl postaven řádový hrad. Zpočátku by nazýván \"Landeshut\", ale nakonec převážilo původní pruské označení Ragnit. Hrad se stal sídlem řádového komtura. Ačkoliv byla pevnost významným bodem pro obranu severu Pruska a základnou pro pozdější invazi do Žmudě, celou svou historii byla ve stínu nedaleké větší a významnější Tylže. Roku 1525 došlo k sekularizaci Řádu a z Východního Pruska vzniklo tzv. Pruské vévodství. Ragnit byl vypleněn v roce 1656 Tatary a následně 1678 Švédy. Městská práva dostala osada dekretem pruského krále Fridricha I. v roce 1722. Následně bylo ale město opět vypáleno, tentokrát ruskou armádou v roce 1757 během Sedmileté války.\nPo vzniku Německého císařství v roce 1871 se Ragnit stal součást provincie Východní Prusko. Železnice z Tylže byla dovedena v roce 1892 a úzkokolejka do Insterburgu (dnešní Čerňagovsk) byla dokončena v roce 1913. Napojení na železniční trať byl silný impulz pro místní ekonomiku. Vznikly slévárny, cihelny, papírny a město se stalo centrem ovocnářství. Během první světové války bylo město obsazeno ruskou armádou a to na necelé tři týdny (od 23. srpna do 12. září 1914).\n\nRagnit začal ekonomicky strádat po konci první světové války. Poražené Německo muselo na základě Versailleské smlouvy z roku 1919 podstoupit území za řekou Němen včetně města Memel (dnešní Klaipėda) Spojeným národům. Celé území se pak stalo součástí nově vzniklé Litvy. Ragnit se tak stal hraničním městem, které ztratilo svoji hlavní spádovou oblast. V roce 1922 se z něj odstěhoval okresní úřad do Tylže.\n\nPo četných porážkách Wehrmachtu na Východní frontě v roce 1944 začalo německé velitelství s operací Hanibal. Cílem celé operace bylo evakuovat co největší množství německého obyvatelstva z Východního Pruska do Německa před příchodem Rudé armády. S evakuací města se začalo v říjnu 1944. Sověti vstoupili do města bez boje 19. ledna 1945. Po válce připadlo město pod správu SSSR a bylo v roce 1946 přejmenováno na Něman podle řeky, která městem protéká. Zbývající německé obyvatelstvo bylo deportováno do Východního Německa a do města se nastěhovali především Rusové z centrálních oblastí Ruska a Povolží. Po válce byla obnoven papírenský průmysl.\n\nPo rozpadu SSSR v roce 1991 se město stalo součástí Kaliningradské oblasti jako ruská exkláva. Jako zajímavosti města slouží zřícenina řádového hradu, bývalý evangelický kostel z 18. století a zachovala se i část předválečné německé výstavby. \n\nNedalekých 13 km od města stojí rozestavěný projekt Baltické jaderné elektrárny, jejíž výstavba byla především z politických důvodů pozastavena ke konci roku 2013. Problémem se ukázal nejen výkon projektovaných bloků VVER-1200, ale i původně plánovaný prodej elektřiny do sousedních zemí Pobaltí. Rusko se tak snažilo následně o domluvu se sousedními zeměmi o vyvedení výkonu přes Bělorusko do ostatních částí federace. I zde se ukázal problém, neboť Bělorusko finišuje se svojí vlastní elektrárnou založenou na stejném projektu a tak další výkon nepotřebuje. První blok má hotové základy a druhý pouze základovou jámu. \nS historií města je úzce spjata místní litevská menšina. V letech 1549–1563 zde působil Martynas Mažvydas, který napsal vůbec první knihu psanou litevštinou s názvem \"Catechismusa Prasty Szadei\" (česky: Jednoduchá slova katechismu). Po porážce Lednového povstání byla v carském Rusku zakázána litevština a místní litevská populace byla podrobena rusifikaci. Německý Ragnit ležící nedaleko ruské hranice se tak stal centrem litevské kultury. Byly zde psány a tištěny knihy v litevštině a následně je tajná organizace zvaná \"knygnešys\" pašovala do ruské části Litvy. V roce 1890 žilo v Ragnitském okrese na 17 500 Litevců, což bylo přes 32% celkové populace. Po první světové zde byly snahy místních Litevců připojit město s okolím k nově vzniklé Litvě, ale nakonec celá oblast zůstala součástí Německa. Dnes jsou Litevci po Rusech a Bělorusech třetí nejpočetnější národností skupinou ve městě.\n\nPři sčítání lidu v roce 2010 bylo etnické složení v městě následující:\n"}
{"id": "1171119", "url": "https://cs.wikipedia.org/wiki?curid=1171119", "title": "Eduard Müller", "text": "Eduard Müller\n\nEduard Müller (20. srpna 1911, Neumünster, Šlesvicko-Holštýnsko – 10. listopadu 1943, Hamburk) byl německý římskokatolický kněz. Stal se obětí nacistického pronásledování katolické církve a od roku 2011 je uctíván jako blahoslavený.\n\nPocházel z rodiny se sedmi dětmi, která neměla snadný život. Otec od rodiny odešel, a matka vykonávala jen pomocné práce. Vliv na něj měl neumünsterský kaplan Bernhard Schräder, který jej podporoval v jeho touze stát se knězem a jeho studia pomáhal financovat. V roce 1935 začal Müller studovat v kněžském semináři pro pozdní povolání. Po pěti letech studií byl vysvěcen na kněze. Jako novokněz začal působit ve farnosti při kostele Nejsvětějšího Srdce Páně v Lübecku.\n\nEduard Müller byl značně oblíben mezi mládeží. Proto mu byla nabídnuta spolupráce s Hitlerjugend, což však odmítl. Uvědomoval si, že nacismus a křesťanství jsou neslučitelné. Zapojil se do protinacistické činnosti, mimo jiné tím, že rozmnožoval a šířil mezi lidi kázání rozhodného antinacisty, biskupa von Galena, na čemž spolupracoval s Hermannem Lange a Johannem Prassekem, svými spolukaplany z farnosti. Dne 22. června 1942 byl zatčen a obviněn ze \"zrádného napomáhání nepříteli\" a \"podkopávání morálky\". Následně byl odsouzen k trestu smrti, převezen do Hamburku a zde 10. listopadu 1943 sťat gilotinou.\n\nPapež Benedikt XVI. dal souhlas k beatifikaci 1. července 2010. Akt beatifikace vykonal jménem papeže (jako jeho legát) kardinál Walter Kasper v kostele Nejsvětějšího Srdce Ježíšova v Lübecku 25. června 2011. Spolu s Johannem Prasskem byli beatifikováni další dva kněží-mučedníci z období nacismu, jeho spolupracovníci Johannes Prassek a Hermann Lange.\n\n\n"}
{"id": "1171121", "url": "https://cs.wikipedia.org/wiki?curid=1171121", "title": "Frank Finlay", "text": "Frank Finlay\n\nFrank Finlay (6. srpna 1926, Farnworth, Lancashire, Velká Británie – 30. ledna 2016) byl anglický divadelní, filmový a televizní herec.\n\nPatřil mezi nejobsazovanější britské herce. V Česku je patrně nejznámější jeho role mušketýra Portose ve filmové adaptaci Dumasova románu Tři mušketýři z roku 1973, kterou režíroval Richard Lester. Hrál například také roli otce hlavního hrdiny a hlavu židovsko-polské rodiny ve válečném dramatu Romana Polanského Pianista.\n\nZa své zásluhy by byl v roce 1984 dekorován komandérem Řádu britského impéria. V červenci 2010 obdržel čestný doktorát University of Bolton.\n\n"}
{"id": "1171123", "url": "https://cs.wikipedia.org/wiki?curid=1171123", "title": "Berthold Schwarz", "text": "Berthold Schwarz\n\nBerthold Schwarz ( - 1945) byl německy hovořící architekt působící na území České republiky. \n\nŽivotopisné údaje nejsou známy. \n\nNěkteré zdroje uvádějí, že zemřel pravděpodobně v roce 1945 v koncentračním táboře Dachau. Podle databáze obětí koncentračního tábora Dachau by se jednalo o Bertholda Schwarze, narozeného 5. března 1910, který zahynul 31. března 1945, obchodního příručího. Datum narození a povolání příručího potvrzuje i matriční záznam o sňatku z roku 1936 s Martou Peškovou. Zjevně se tedy nejednalo o tohoto architekta.\n\n\n\n\n\n"}
{"id": "1171132", "url": "https://cs.wikipedia.org/wiki?curid=1171132", "title": "ADEN", "text": "ADEN\n\nRoyal Small Arms Factory ADEN je revolverový kanón ráže 30 mm, který se používá v mnoha vojenských letadlech, zejména Royal Air Force a Fleet Air Arm. Vyvinut byl po druhé světové válce na požadavek britského ministerstva letectví ohledně zvýšení smrtonosnosti výzbroje letadel. Odpalovaný je elektricky a je plně automatický jakmile je nabit.\n\nJe založen (jako francouzský DEFA nebo americký Pontiac M39) na mechanismu německého Mauser MG 213, což byl experimentální revolverový kanón určený pro Luftwaffe, který ale nikdy nebyl použit v boji.\n\nÚsťová rychlost střely je 741 m/s, což je sice méně nežli u kanónů Hispano-Suiza, které se u britských stíhaček používaly za druhé světové války (850 m/s), ale vzhledem k více než dvojnásobné hmotnosti střely je její účinek mnohem vyšší. Také kadence je s 1.300 střelami za minutu mnohem vyšší.\n\nVerze Mk 5 dosáhla dalších menších změn, kromě jiného se zvýšila kadence na 1700 střel/min až na 1900 střel/min. Přitom se použila původní verze kanónu, pouze se upravila mechanika nabíjení. Revolverový buben má u obou verzí 5 komor a je nabíjen z rozložitelného nábojového pásu, který má standardně 150 nábojů.\n\n"}
{"id": "1171133", "url": "https://cs.wikipedia.org/wiki?curid=1171133", "title": "Obština Omurtag", "text": "Obština Omurtag\n\nObština Omurtag ( \"Община Омуртаг\") je bulharská jednotka územní samosprávy v Tărgovišťské oblasti. Leží ve středním Bulharsku na severních svazích Staré planiny a v Předbalkánu. Správním střediskem je město Omurtag, kromě něj zahrnuje obština 41 vesnic. Žije zde přes 22 tisíc stálých obyvatel.\n\nV obštině žije 22 762 stálých obyvatel a včetně přechodně hlášených obyvatel 32 515. Podle sčítáni 1. února 2011 bylo národnostní složení následující:\n"}
{"id": "1171136", "url": "https://cs.wikipedia.org/wiki?curid=1171136", "title": "Římskokatolická farnost Strakonice", "text": "Římskokatolická farnost Strakonice\n\nŘímskokatolická farnost Strakonice je územním společenstvím římských katolíků v rámci strakonického vikariátu Českobudějovické diecéze.\n\nRoku 1243 byli do Strakonic uvedeni johanité, kterým Bavor I. ze Strakonic daroval část místního hradu. Ve městě byla zřízena plebánie, jejíž sídlo bylo původně při kostele sv. Václava. Později byl farní status přenesen na hradní kostel sv. Prokopa. V roce 1787 byla místní farnost povýšena na děkanství. V roce 1952 byl zřízen Strakonický vikariát.\nStrakonická farnost je obsazena knězem, který je zároveň administrátorem ex currendo ve farnostech Jinín, Radomyšl a Strakonice-Podsrp. Od 1. července 2015 je administrátorem R. D. Roman Dvořák.\n\n"}
{"id": "1171140", "url": "https://cs.wikipedia.org/wiki?curid=1171140", "title": "Radek Fridrich", "text": "Radek Fridrich\n\nRadek Fridrich (* 1. prosince 1968 Děčín) je český básník, publicista, překladatel a pedagog. Je členem skupiny Demi-Monde, která se prezentovala zejména v Klubu Pant (viz Almanach Pant, 1990-1995). V polovině 90. let proslul jako organizátor básnických setkání ve Žlebech u Děčína (spolu s Tomášem Řezníčkem) a od roku 2000 Děčínského Zarafestu. V roce 2012 získal cenu Magnesia Litera za sbírku Krooa krooa. Nyní je doktorandem na PF UJEP v Ústí nad Labem. Příležitostně se věnuje výtvarnému umění.\n\nVe své tvorbě výrazně akcentuje severní Čechy a německé vlivy v bývalých Sudetech. Jeho tvorba vyšla v nemčině či polštině.\n\n\n"}
{"id": "1171143", "url": "https://cs.wikipedia.org/wiki?curid=1171143", "title": "Obština Opaka", "text": "Obština Opaka\n\nObština Opaka ( \"Община Опака\") je bulharská jednotka územní samosprávy v Tărgovišťské oblasti. Leží ve středním Bulharsku mezi vysočinami Dolnodunajské nížiny a Předbalkánem. Správním střediskem je město Opaka, kromě něj zahrnuje obština 5 vesnic. Žije zde přes 6 tisíc stálých obyvatel.\n\nVšechna sídla v obštině jsou samosprávná.\nV obštině žije 6 180 stálých obyvatel a včetně přechodně hlášených obyvatel 7 415. Podle sčítáni 1. února 2011 bylo národnostní složení následující:\n"}
{"id": "1171147", "url": "https://cs.wikipedia.org/wiki?curid=1171147", "title": "TJ Veľké Leváre", "text": "TJ Veľké Leváre\n\nTJ Veľké Leváre (celým názvem: Telovýchovná jednota Veľké Leváre) je slovenský fotbalový klub, který sídlí v obci Veľké Leváre. Založen byl v roce 1913 pod názvem Nagylevardi ST. Od sezóny 2015/16 působí ve čtvrté lize Bratislavského futbalového zväzu.\n\nSvé domácí zápasy odehrává na stadionu TJ Veľké Leváre s kapacitou 1 500 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1171149", "url": "https://cs.wikipedia.org/wiki?curid=1171149", "title": "Seznam kulturních památek v Oblekovicích", "text": "Seznam kulturních památek v Oblekovicích\n\n"}
{"id": "1171151", "url": "https://cs.wikipedia.org/wiki?curid=1171151", "title": "Římskokatolická farnost Strakonice-Podsrp", "text": "Římskokatolická farnost Strakonice-Podsrp\n\nŘímskokatolická farnost Strakonice-Podsrp je územním společenstvím římských katolíků v rámci strakonického vikariátu Českobudějovické diecéze.\n\nV roce 1718 byla na Podsrpu (část Předních Ptákovic, místní části města Strakonice) nalezena socha Panny Marie, kterou strhla povodeň ze strakonického mostu. Roku 1749 byla v místě postavena kaple, v letech 1771–1774 přestavěna do současné podoby poutního kostela. V roce 1772 byla při kostele zřízena duchovní správa, která byla roku 1786 povýšena na samostatnou farnost.\n\nPodsrpenská farnost je administrována ex currendo z městské farnosti ve Strakonicích.\n\n\n"}
{"id": "1171158", "url": "https://cs.wikipedia.org/wiki?curid=1171158", "title": "American Truck Simulator", "text": "American Truck Simulator\n\nAmerican Truck Simulator je simulátor nákladní dopravy na území Severní Ameriky. Hru vytvořila česká společnost SCS Software, která stojí za úspěšnou hrou \"Euro Truck Simulator 2\".\n\nSCS Software oznámil práci na hře 6. září 2013. Odhalení se konalo na výstavě E3 17. června 2015.\n\n11. dubna 2014 vývojáři z SCS Software oznámili, že ve hře bude přes 100 měst a zveřejnili několik obrázků. Zpočátku budou v \"American Truck Simulator\"u k dispozici dvě značky licencovaných nákladních vozů a to Kenworth a Peterbilt, ale další včetně Freightlineru a Volva budou následovat po získání licence. První dva státy jsou Kalifornie a Nevada, čtyři měsíce po vydání byla do hry přidána Arizona jako DLC zdarma. SCS plánuje postupně pokrýt celou Severní Ameriku včetně Kanady a Mexika. 26. ledna 2015 SCS Software zveřejnil na YouTube video z rozpracované hry. 18. prosince 2015 SCS Software na jejich blogu oznámil datum vydání American Truck Simulatoru, bylo stanoveno na 3. února 2016.\n\nSCS Software na svém blogu potvrdil, že Peterbilt 579 a Kenworth T680 budou první dva nákladní vozy dostupné v den vydání. Potvrdili také jednání se společností PACCAR o získání dalších vozů jimiž jsou Kenworth W900 a Peterbilt 379. Volvo VNL 780 je jedním z dalších kamionů, které budou později přidány do hry po boku Freightlineru Cascadia.\n\nKenworth W900 byl přidán do hry 15. února 2016, Peterbilt 379 byl přidán do hry 3. listopadu 2016, Volvo VNL bylo přidáno v roce 2018. Dalším tahačem který do hry přibyl, byl roku 2019 tahač International LoneStar.\n\nV den vydání byly dostupné první dva státy Kalifornie a Nevada. Arizona byla přidána krátce po vydání hry v podobě DLC zdarma (6. května 2016). Podle SCS však budou další DLC, které přidají budou další státy placené. Nové Mexiko vyšlo jako placené DLC 9. listopadu 2017, Oregon vyšel 4. října 2018, Washington vyšel 11. června 2019, Utah vyšel 7. listopadu 2019. V lednu 2020 bylo oznámeno Idaho, jež má vyjít v průběhu roku 2020.\n\n"}
{"id": "1171165", "url": "https://cs.wikipedia.org/wiki?curid=1171165", "title": "FK REaMOS Kysucký Lieskovec", "text": "FK REaMOS Kysucký Lieskovec\n\nFK REaMOS Kysucký Lieskovec (celým názvem: Futbalový klub REaMOS Kysucký Lieskovec) byl slovenský fotbalový klub, který sídlil v obci Kysucký Lieskovec v Žilinském kraji.\n\nNejúspěšnější období prožíval klub v letech 2003 – 2004, kdy hrál druhou nejvyšší fotbalovou soutěž na Slovensku. Ve své první a zároveň i poslední druholigové sezóně obsadil sestupové čtrnácté místo. Před zahájením sezóny 2015/16 klub překvapivě odhlásil všechna svá družstva ze slovenských svazových soutěží, ženské družstvo dokonce mělo hrát ve zmiňované sezóně nejvyšší soutěž na Slovensku.\n\nSvé domácí zápasy odehrával na stadionu FK REaMOS s kapacitou 2 000 diváků.\n\nZdroj: \n\n\n\nZdroj: \n\n\n\nZdroj: \n\n"}
{"id": "1171166", "url": "https://cs.wikipedia.org/wiki?curid=1171166", "title": "Obština Tărgovište", "text": "Obština Tărgovište\n\nObština Tărgovište ( \"Община Търговище\") je bulharská jednotka územní samosprávy v Tărgovišťské oblasti. Leží ve středním Bulharsku mezi vysočinami Dolnodunajské nížiny a Předbalkánem. Správním střediskem je město Tărgovište, kromě něj zahrnuje obština 51 vesnic. Žije zde necelých 57 tisíc stálých obyvatel.\n\nV obštině žije 56 768 stálých obyvatel a včetně přechodně hlášených obyvatel 72 295. Podle sčítáni 1. února 2011 bylo národnostní složení následující:\n"}
{"id": "1171169", "url": "https://cs.wikipedia.org/wiki?curid=1171169", "title": "Římskokatolická farnost Sedlice", "text": "Římskokatolická farnost Sedlice\n\nŘímskokatolická farnost Sedlice je územním společenstvím římských katolíků v rámci strakonického vikariátu Českobudějovické diecéze.\n\nPlebánie byla v Sedlici zřízena v roce 1359. Původně gotický farní kostel byl přestavěn v barokním slohu v letech 1747–1752. V roce 1898 byla místní farnost povýšena na děkanství. V souvislosti s tím tehdejší děkan Seyvalter začal usilovat o přestavbu již nevyhovující budovy fary. Kolem této přestavby byla řada obtíží a fara byla nakonec přestavěna až v letech 1908–1909. V roce 1902 byl vnitřek děkanského kostela vymalován v beuronském stylu.\n\n\nSedlická farnost je od roku 2013 administrována ex currendo z Blatné.\n\n"}
{"id": "1171178", "url": "https://cs.wikipedia.org/wiki?curid=1171178", "title": "12,7 × 108 mm", "text": "12,7 × 108 mm\n\n12,7 × 108 mm je náboj pro těžký kulomet a velkorážní pušku používaný v bývalém Sovětském svazu, zemích Varšavské smlouvy, v Rusku a dalších zemích.\n\nPoužívá se ve stejných rolích jako náboje .50 BMG (12,7 × 99 mm NATO). Oba se liší ve tvaru a hmotnosti střely. Nábojnice střely 12,7 × 108 mm je o něco delší, což umožňuje nést o něco více prachu. Náboj 12,7 × 108 mm může být na bojišti použit k různým cílům jako neobrněná nebo lehce obrněná vozidla a k poškození externích pomocných zařízení (světlomety, radar, vysílače, průzory, části v motorovém prostoru) na těžce obrněných vozidlech jako jsou tanky. Náboje bývají zápalné (červené značení), průbojné (černé značení) nebo průbojně zápalné (černá a červená, viz obrázek) a mají extrémní průraznost.\n\n"}
{"id": "1171183", "url": "https://cs.wikipedia.org/wiki?curid=1171183", "title": "César Ritz", "text": "César Ritz\n\nCésar Ritz (23. února 1850, Niederwald – 26. října 1918, Küssnacht) byl švýcarský podnikatel. Založil několik hotelů, známy jsou zejména pařížský hotel Ritz a londýnské hotely Ritz a Carlton (v současnosti spojené v The Ritz-Carlton Hotel Company). Jeho jméno se stalo symbolem luxusu. Byl znám jako „král hoteliérů, hoteliér králů“.\n\nV 1913 byl umístěn do soukromé kliniky v Lausanne a následující rok přesunut do další u Lucernského jezera. Zemřel v Küssnachtu 26. října 1918, pohřben je ve své rodné vesnici.\n"}
{"id": "1171185", "url": "https://cs.wikipedia.org/wiki?curid=1171185", "title": "Mlynčeky", "text": "Mlynčeky\n\nMlynčeky ( , ) jsou obcí ve slovenském okrese Kežmarok. Od okresního města je vzdálena asi šest kilometrů.\n\nV obci je římskokatolický kostel svatého Jana Křtitele z roku 1968.\n\nPrvními objekty ve zdejším území byly mlýny a hostinec, vybudované během sedmnáctého století. Následně do obce přesídlilo několik rodin původem ze Ždiaru, kterým se v té době vraceli muži ze Spojených států amerických, kde si vydělávali na živobytí. Tyto rodiny hledaly volný kus půdy, na němž by mohly hospodařit. Gustáv Szelenyi, majitel zdejšího mlýna, jim několik takových pozemků poskytl a příchozí se na nich usadili. Tím se obec začala rozvíjet. Později se stala městskou částí blízkého Kežmarku. Od něj se ale roku 1956 osamostatnila.\n\nObec je známá svým turistickým ruchem a bohatými možnostmi ubytování. Je též rodištěm Ruženy Morongové, odbornice na stavební mechaniku.\n"}
{"id": "1171190", "url": "https://cs.wikipedia.org/wiki?curid=1171190", "title": "Mořic Hesensko-Kasselský", "text": "Mořic Hesensko-Kasselský\n\nMořic Hesensko-Kasselský, zvaný také Mořic Učený (25. května 1572, Kassel – 15. března 1632, Eschwege), byl mezi lety 1592 až 1627 lankrabě hesensko-kasselský.\n\nMořic se narodil v Kasselu do rodiny Viléma IV. Hesensko-Kasselského a jeho manželky Sabiny Württemberské. Ti spolu měli celkem jedenáct dětí, avšak deset z nich byli dcery, jediným synem byl Mořic.\n\nMořic byl velký zastánce divadel a celkově umění. Prosazoval spolek \"Die Tschechische Comoedianten\", jednalo se o kočovné komedianty, kteří v průběhu 16. a 17. století navštěvovali celé Hesensko, avšak v ostatních zemích nebyli příliš vítáni. Sám Mořic dokonce v roce 1605 postavil v Německu první stálé divadlo, které pojmenoval \"Ottoneum\". Tato budova existuje i v současné době, ale slouží pouze jako muzeum historie přírodovědy. Toto divadlo ale finančně téměř zruinovalo celé Hesensko-Kasselsko.\n\nRoku 1604 Mořic zdědil po vymření linie Hesensko-Marburských celý jejich majetek a pole a získal tak velké bohatství. Mořic byl, i se svými sestrami, vychováván jako luterán, nicméně následující rok (1605) konvertoval ke kalvinismu, čímž vstoupil do vleklého sporu se svým luteránským bratrancem Ludvíkem V. Hesensko-Darmstadtským. Na základě pravidla \"cuius regio, eius religio\" zvolil jako preferované náboženství pro celé Hesensko-Kasselsko kalvinismus. To ale bylo poměrně nestandardní, neboť Augšpurský mír oficiálně kalvinismus nezahrnoval. Mořic se tedy snažil rozšířit své náboženství i v zemích, které zdědil po zániku Hesensko-Marburských, nakonec se ale dostal do konfliktu i s císařem Svaté říše římské, Matyášem Habsburským. Dne 17. března 1627 už byla celá rodina téměř úplně bez majetku – a ten den raději abdikoval ve prospěch svého syna Viléma, pozdějšího lankraběte Viléma V. Hesensko-Kasselského.\n\nPět let po své abdikaci zemřel Mořic ve městě Eschwege. V průběhu života složil mnoho skladeb, především pro loutny a kytary, avšak nikdy svoji tvorbu příliš neprezentoval.\n\nDne 23. září 1593 si Mořic vzal Anežku ze Solms-Laubachu (1578-1602). Měli spolu šest dětí:\n\nKdyž v roce 1602 Anežka zemřela, Mořic měl sice již dva možné dědice, avšak rozhodl se oženit znovu. Roku 1603 si tedy vzal Julianu Nasavsko-Dillenburskou (1587-1643), se kterou měl čtrnáct dětí:\n"}
{"id": "1171197", "url": "https://cs.wikipedia.org/wiki?curid=1171197", "title": "Daniel Wayne Sermon", "text": "Daniel Wayne Sermon\n\nDaniel Wayne \"Wing\" Sermon (* 15. června 1984, American Fork, Utah) je americký hudebník, kytarista skupiny Imagine Dragons, jejímž žánrem je alternativní rock. Kromě akustické kytary ovládá hru na cello, elektrickou kytaru, mandolínu a klavír. Se svou ženou Alexandrou mají dva syny.\n\nSermon se narodil ve městě American Fork v Utahu a je jedním z pěti dětí. Jako malý rád poslouchal vinylové desky od Beatles, takže rozhodnutí stát se kytaristou na sebe nenechalo dlouho čekat. Začal chodit na Berklee College of Music, kde absolvoval v roce 2008. \n\nJiž na škole se seznámil s bubeníkem Andrewem Tolmanem, který ho přivedl do kapely Imagine Dragons. Kapela vydala v roce 2012 své první album Night Visions, které oslavilo mnoho úspěchů. V roce 2015 vydali své druhé album s názvem Smoke + Mirrors.\n\n"}
{"id": "1171198", "url": "https://cs.wikipedia.org/wiki?curid=1171198", "title": "DEFA (kanon)", "text": "DEFA (kanon)\n\nDEFA (\"Direction des Études et Fabrications d'Armement\") je série rozšířených francouzských leteckých kanonů ráže 30 mm NATO.\n\nPrvní kanon DEFA 551 byl vyvinut na konci 40. let na základě německého Mauser MG 213C, který se nikdy nedostal do výroby, ale inspiroval kanon DEFA, podobný britský ADEN a menší americký M39. Kanon DEFA 552 byl vyráběn od roku 1954. V roce 1968 byla vyvinuta vylepšená verze Canon 550-F3, která se vyráběla od roku 1971 jako DEFA 553. V letounu Mirage 2000 se používá verze DEFA 554.\n\nVe francouzských službách jsou postupně nahrazovány novějšími kanóny GIAT 30.\n\n"}
{"id": "1171200", "url": "https://cs.wikipedia.org/wiki?curid=1171200", "title": "Vodárenská věž (Silkeborg)", "text": "Vodárenská věž (Silkeborg)\n\nVodárenská věž v Silkeborgu (dánsky Silkeborg Vandtårn) je vodárenská věž v dánském městě Silkeborg.\n\nVěž byla dokončena v roce 1902 podle plánů dánského architekta Antona Rosena. V roce 1986 se stala památkově chráněným objektem. Spodní část věže byla postavena z bílých cihel, výše se nachází osmiboká vodní nádrž. Třetí částí věže tvoří střecha, kterou zakončuje větrník.\n"}
{"id": "1171202", "url": "https://cs.wikipedia.org/wiki?curid=1171202", "title": "Vladimír Cerman", "text": "Vladimír Cerman\n\nVladimír Cerman (7. července 1925 – 11. října 1952 Praha) byl zemědělec z Čisté u Horek, který se stal obětí justiční vraždy spáchané komunistickým režimem.\n\nCerman se narodil do zemědělské rodiny v Čisté u Horek, vystudoval rolnickou školu v Jilemnici a se svým otcem soukromě hospodařil. Nesouhlasil s plány na kolektivizaci venkova, a aby od nich místní představitele odradil, 29. prosince 1951 neuváženě vystřelil malorážkou do okna hostince, kde se konala místní schůze KSČ. Při incidentu nebyl nikdo zraněn. Vladimír Cerman byl od začátku podezřelý a do Čisté za ním kvůli tomu přijel agent StB, který ho přemluvil k předstírané emigraci na Západ. Během odchodu byl Cerman 20. dubna 1952 zatčen StB v Karlových Varech a 13. června v Nové Pace odsouzen za velezradu a vyzvědačství k trestu smrti. Ten byl vykonán 11. října 1952 v pankrácké věznici.\n\nPo odsouzení žádali občané Čisté prezidenta o milost pro Cermana. Žádost byla zamítnuta, a navíc její signatáři byli donuceni ke změně zaměstnání. Odsouzen byl také Vladimírův otec František Cerman, a to na 12 let za vyzvědačství, a bratr František Cerman na 3 roky za zatajování trestného činu. Zatčeni a odsouzeni byli i další občané Čisté.\n\nVladimír Cerman byl rehabilitován 19. února 1969 a 20. října 1971, s celou rodinou poté ještě 25. října 1993.\n"}
{"id": "1171205", "url": "https://cs.wikipedia.org/wiki?curid=1171205", "title": "Mistrovství světa v jízdě na saních", "text": "Mistrovství světa v jízdě na saních\n\nMistrovství světa v jízdě na saních () je světový šampionát v jízdě na saních, které pořádá Světová sáňkařská federace (FIL) od roku 1955. Šampionáty se konají na umělých tratích.\n\n"}
{"id": "1171207", "url": "https://cs.wikipedia.org/wiki?curid=1171207", "title": "Puštěné oko", "text": "Puštěné oko\n\nPuštěné oko (ang.:\"ladder\", něm.: \"Laufmasche\") je rozpáraný sloupek oček v pletenině.\n\n\n\nV odborné literatuře se uvádějí:\nvšechny osnovní pleteniny, micro-mesh, \"pin-point\", \"milanese\", keprový řetízek\nVazby s uměle spuštěnými oky umožňují tzv. \"prolamované\" nebo ažurové vzorování např. na svetrech nebo na punčochách. Prolamovaný vzor vzniká tak, že se část jehel na určitém místě vyřazuje z procesu pletení. \nProlamovaný vzor byl poprvé zhotoven v roce 1892 na kotonovém stávku s automatickým odhazováním jednotlivých oček.\n"}
{"id": "1171210", "url": "https://cs.wikipedia.org/wiki?curid=1171210", "title": "Synaxarion", "text": "Synaxarion\n\nSynaxarion, lat. synaxarium je liturgická kniha, užívaná ve východních pravoslavných i katolických církvích. Obsahuje seznam svátků a světců na jednotlivé dny církevního roku, případně i krátké životopisy. Zhruba tak odpovídá martyrologiu Římskokatolické církve.\n\nSynaxarion pro Konstantinopolskou církev, které se pak rozšířilo i jinde, vzniklo patrně z podnětu císaře Konstantina VII. (905-959). Z jedné jeho verze pak vzniklo řecké \"menaion\" (měsíční kalendář), jinou verzi patrně v polovině 12. století přeložili bulharští a ruští kněží do církevní slovanštiny. Tato verze se nazývá \"Prolog\".\n\n"}
{"id": "1171211", "url": "https://cs.wikipedia.org/wiki?curid=1171211", "title": "Mannlicher M1901", "text": "Mannlicher M1901\n\nSteyr Mannlicher Modell 1901 byla poloautomatická pistole rakouské výroby. Konstruktérem této pistole byl Ferdinand Mannlicher.\n\nModel 1901 byl prvním z řady typu pistolí Mannlicher, které v letech 1901–1905 vyráběla rakouská továrna Steyr. Vůbec první Mannlicherovu pistoli však vyrobila již v roce 1900 německá firma Dreyse. Pistole Mannlicher byly vždy kvalitními zbraněmi, na civilním i vojenském trhu ovšem dosáhly spíše skromných úspěchů. Model 1901 se vyznačoval dynamickým závěrem s opožděným otevíráním, u kterého byl zaklouzavající závěr brzděn mechanismem s pružinou a vačkou. Pistole měla ve své rukojeti pevnou nábojovou schránku. Schránka se nabíjela tak, že se do ní při otevřeném závěru vtiskly náboje z nábojového pásku. Velký počet zbraní Mannlicher zakoupila argentinská armáda a v Jižní Americe se také dlouhá léta vyráběly náboje ráže 7,63 mm, které původně tato pistole používala.\n\n\n"}
{"id": "1171212", "url": "https://cs.wikipedia.org/wiki?curid=1171212", "title": "DEFA", "text": "DEFA\n\nDEFA může znamenat:\n\n"}
{"id": "1171224", "url": "https://cs.wikipedia.org/wiki?curid=1171224", "title": "Arabský obchod s otroky", "text": "Arabský obchod s otroky\n\nArabský obchod s otroky byla otrokářská praxe v arabském světě především v jihozápadní Asii, severní Africe, jihovýchodní Africe, africkém rohu a některých částech Evropy (například na pyrenejském poloostrově a Sicílii) od počátků islámské expanze a pokračovala až do druhé poloviny 20. století. Obchod byl prováděn prostřednictvím trhů s otroky na středním východě, v severní Africe a oblasti afrického rohu s otroky odchycených většinou ve středních částech Afriky.\n\nHistorici odhadují, že od roku 650 po 60. léta 20. století bylo arabskými otrokáři zotročeno 10 až 18 milionů lidí z Evropy, Asie a Afriky přes Rudé moře, Indický oceán a poušť Saharu.\n\nJeště v 50. letech 20. století byl v Saúdské Arábii počet otroků odhadován na 450 000 - přibližně 20% populace. Teprve v roce 1962 zde bylo otrokářství oficiálně zrušeno. Do otroctví byli lidé bráni i během druhé súdánské občanské války; odhady se pohybují od 14 000 po 200 000 únosů. Saúdské otrokářství postihuje obyvatele mnoha zemí. Otroctví v bylo Mauritánii legálně zrušeno zákony přijatých v roce 1905, 1961 a 1981. V srpnu 2007 se konečně stalo trestným činem. Odhaduje se, že až 600 000 obyvatel Mauritánie (nebo 20% populace) žije v současné době v podmínkách, které někteří považují za \"otroctví\", mnoho z nich je kvůli chudobě používáno k otrocké práci.\n\nV otázce záchrany zotročovaných a pronásledovaných křesťanů se dlouhodobě angažuje Křesťanská mezinárodní solidarita (CSI). Dle Petra Matyáše jim súdánští Arabové vštěpují novou identitu, otroci dostávají arabská jména a jsou násilím nuceni konvertovat k islámu. Dle mezinárodní nevládní křesťanské organizace Open Doors bylo v roce 2015/2016 zabito 7.000 křesťanů a napadeno, či poškozeno 2.400 kostelů.\n\nNájezdy otrokářů jsou obzvláště nelidské, organizace \"American Anti-Slavery Group\" úvádí:\n\nZ islámské literatury se projevy rasismu a rasové diskriminace šířily dále v rámci islámského světa. Například arabský básník v 7. století napsal: \"Černoši nevydělávají své obnosy dobrými skutky a nemají dobrou pověst, děti páchnoucí núbijské černě - Bůh do jejich pleti nevložil žádné světlo!\"\n"}
{"id": "1171225", "url": "https://cs.wikipedia.org/wiki?curid=1171225", "title": "Vilém IV. Hesensko-Kasselský", "text": "Vilém IV. Hesensko-Kasselský\n\nVilém IV. Hesensko-Kasselský (24. června 1532, Kassel – 25. srpna 1592, tamtéž) byl lankrabě Hesenska-Kasselska a astronom. Byl zakladatelem dnes nejstarší německé dynastie, ta přetrvala až do současné doby.\n\nVilém se narodil v Kasselu jako nejstarší syn lankraběte Filipa I., zvaného Velkomyslného, a jeho manželky Kristýny Saské. Po otcově smrti v roce 1567 bylo Hesenské lankrabství rozděleno mezi jeho čtyři syny; Viléma, Ludvíka, Filipa a Jiřího. Vilém si vybral oblast v okolí hlavního města Kasselu, proto byla jeho část dědictví nazvána Hesensko-Kasselsko. Ludvík získal okolí města Marburgu (Hesensko-Marbursko), Filip Rheinfels (Hesensko-Rheinfelsko) a Jiří okolí města Darmstadt (Hesensko-Darmstadtsko).\n\nVilém byl luterán a snažil se o rozšíření a reformování jeho náboženství. Byl neúnavný v úsilí o sjednocení Hesenských luteránů a jiných protestantů proti katolíkům. Nicméně, nehodlal při tomto snažení využít vojenských sil.\n\nJako lankrabě byl reformátor, vydal řadu vyhlášek, jmenoval odborné úředníky, šetřil finance… Vilém IV. Hesensko-Kasselský zemřel 25. srpna 1592 v Kasselu a vládu po něm převzal syn Mořic. Ten sice konvertoval ke kalvinismu, stále ale tedy byl protestant a otec se mu rozhodl přenechat veškerou vládu. Sám Mořic ale nebyl tak dobrým vládcem, jako byl Vilém, finančně Hesensko-Kasselsko téměř zruinoval kvůli podporování umění a divadel.\n\nVilém byl nejvíce pozoruhodný díky svým schopnostem; zajímal se o umění, vědy a především o astronomii. V mládí se často scházel s učenci a jeho zájem o astronomii jen stoupal. Nejvíce jej prý inspirovalo dílo \"Cosmographicus liber\" od Petra Apiana.\n\nVilém byl téměř průkopníkem v astronomickém výzkumu, dokonce zlepšoval předměty používané Tychonem Brahem. Zajímal se ale především o pozorování, vytvořil dokonce soupis více jak tisíce různých hvězd. Jednotlivé hvězdy rozlišoval pomocí metod obvykle používaných v 16. století. Jeho lexikon hvězd byl zveřejněn v \"Historia coelestis\" (Augsburg, 1666) Albertem Curtzem. Další jeho pozorování byla také publikována v \"Coeli et siderum\".\n\nDne 11. února 1566 si Vilém vzal Sabinu Württemberskou. Měli spolu celkem jedenáct dětí, avšak pouze pět z nich se dožilo dospělosti. Při druhém porodu dokonce Sabina porodila dvojčata, Hedviku a Anežku, avšak Anežka po několika týdnech života zemřela.\n\n\nKromě těchto jedenácti legitimních dětí měl Vilém ještě několik nemanželských. Mezi ty nejslavnější patřil \"Philipp von Cornberg\" (1553-1616), syn Viléma a \"Alžběty z Valdštejna\". Philipp (neboli Filip) byl otcem povýšen do šlechtického stavu a stal se předchůdcem všech baronů \"von Cornberg\".\n"}
{"id": "1171229", "url": "https://cs.wikipedia.org/wiki?curid=1171229", "title": "DEFA (film)", "text": "DEFA (film)\n\nDEFA, z něm. \"Deutsche Film AG\" byl znárodněný filmový průmysl bývalé NDR. Společnost byla založena 17. května 1946, jejím sídlem byla Postupim-Babelsberg. Za celou dobu své existence vyrobila DEFA 700 hraných, 750 animovaných a asi 2250 dokumentárních a krátkých filmů. Kromě toho dabovala asi osm tisíc filmů. Produkce DEFA byla i v Československu velmi populární díky filmům i televizním programům.\n\nBezprostředně po kapitulaci Německa zkonfiskovala sovětská okupační správa všechny filmové ateliéry, laboratoře atd. na území sovětské okupační zóny a začala je využívat jako prostředek denacifikace i sovětské propagandy. V čele společnosti stáli sovětští filmaři. Koncem roku 1947 byla DEFA přeměněna na sovětsko-německou akciovou společnost s 45 % podílem NDR a 55 % SSSR. Po založení NDR v říjnu 1949 přecházela DEFA pozvolna do německých rukou a roku 1952 se její delegace poprvé zúčastnila MFF v Karlových Varech. V letech 1952-1955 byla DEFA rozdělena na pět specializovaných podniků (VEB).\n\nPo roce 1989 byly tyto podniky proměněny na akciové společnosti a prodány francouzské firmě, která provozuje studia v Babelsbergu. Koncem roku 1998 byla obnovena Nadace DEFA, která je držitelem autorských práv na produkci DEFA, kdežto distribuci zajišťuje firma Progress.\n\n\n"}
{"id": "1171232", "url": "https://cs.wikipedia.org/wiki?curid=1171232", "title": "Žralok lagunový", "text": "Žralok lagunový\n\nŽralok lagunový, známý také pod synonymy žralok bělocípý, žralok bělošpicí a žralok útesový (\"Triaenodon obesus\"), je druh žraloka z čeledi modrounovití (Carcharhinidae) a jediný druh monotypického rodu \"Triaenodon\". Vyznačuje se štíhlým tělem se širokou hlavou, velkýma oválnýma očima se svislými zorničkami a stejnoměrným bílým zbarvením špiček hřbetní a ocasní ploutve. Je jedním z nejčetnějších žraloků korálových útesů v areálu svého výskytu, který zahrnuje Indo-Pacifik od východní Afriky až k pobřeží Střední Ameriky. Žije v blízkosti mořského dna v hloubkách od 8 do 40 metrů. Většinu dne tráví odpočinkem. Na rozdíl od žraloků z rodu \"Carcharhinus\" a příbuzných rodů, kteří musejí neustále plavat, aby jim voda omývala žábry, dovede čerpat kyslík z vody do žaber, i když leží na mořském dně. V noci loví ve skupinách ryby, korýše a hlavonožce. Díky podlouhlému tělu se dostane i do menších štěrbin a pátrá zde po potravě. Často se vyskytuje na stále stejném místě, které dlouhodobě neopouští nebo se do něj pravidelně navrací. Je živorodý, samice po březosti trvající asi 10 až 13 měsíců porodí jedno až šest mláďat.\n\nŽraloka lagunového poprvé vědecky popsal jako druh z rodu \"Carcharias\" německý přírodovědec Eduard Rüppell v roce 1837 ve své knize \"Fische des Rothen Meeres (Ryby Rudého moře)\". Ještě ve stejném roce jej však Johannes Müller a Jakob Henle z tohoto rodu přeřadili do nového rodu \"Triaenodon\" (z řeckého – trojzubec a – zub). Rüppel neurčil žádný holotyp druhu, za typový exemplář je tedy považován 31 cm dlouhý jedinec ulovený v přístavu Džidda v Saúdské Arábii.\n\nDříve byl žralok lagunový řazen do čeledi hladkounovití (Triakidae), následně byl zařazen do čeledi modrounovití (Carcharhinidae) na základě morfologických znaků, jako jsou mžurky nebo zesílený lalok na spodní části ocasní ploutve. Morfologické a molekulární analýzy ukázaly, že je žralok lagunový nejblíže příbuzný žralokům z rodů \"Negaprion\" a \"Loxodon\". Z evolučního hlediska jde o středně rozvinutý rod mezi uvedenými „primitivními“ (základními) a „odvozenými“ rody.\n\nStudie mitochondriální DNA ukázala, že současná populace žraloků lagunových se vyvinula ze společného předka, jenž žil asi před 500 tisíci lety. Výzkum probíhal od západní části Pacifiku do centrální části až k jeho východu. Genetické rozdíly mezi žraloky lagunovými žijícími v Tichém a Indickém oceánu byly zapříčiněny izolací těchto dvou populací během ledových dob v pleistocénu.\n\nŽralok lagunový je rozšířený ve velké části Indo-Pacifiku. Areál výskytu sahá od oblasti KwaZulu-Natal v jižní Africe přes východní africké pobřeží až do Rudého moře a k Indii, včetně oblastí u Madagaskaru, ostrova Mauricius, Komor, Aldaber, Seychel, Srí Lanky, Malediv a Chagoských ostrovů. V západní a střední části Tichého oceánu sahá od jižní Číny přes Tchaj-wan a Rjúkjú až do jihovýchodní Asie, včetně Filipín, Indonésie a severního pobřeží Austrálie. Žralok lagunový se také vyskytuje na mnoha souostrovích Tichého oceánu, v Melanésii, Mikronésii i Polynésii. Ve východním Pacifiku žije též v pobřežních oblastech Kostariky a Panamy, byl pozorován i u pobřeží Galapág. V Severní Karolíně byly nalezeny zkameněliny tohoto druhu z období třetihor (miocén), což naznačuje, že před několika miliony let žil i v Atlantském oceánu, v současné době se zde však nevyskytuje. Novější studie nicméně výskyt žraloka lagunového v Atlantiku zpochybňují a podle nich nalezené zuby patří jinému druhu žraloka.\n\nŽralok lagunový většinou žije na korálových útesech v mělčích mořských oblastech, k životu dává přednost trhlinovým jeskyním a vertikálním svahům útesů. Běžně se vyskytuje v hloubkách od 8 do 40 m. Někdy se objeví i na mělčinách s hloubkou kolem 1 m, naopak maximální hloubka, ve které byl tento druh dosud chycen (u souostroví Rjúkjú), činila zhruba 330 m. Dává přednost jasné čisté vodě a jen zřídka plave vysoko nad mořským dnem.\n\nŽralok lagunový je poměrně malý druh žraloka, který málokdy přesáhne délku 1,6 m. Maximální uváděná délka těla je 210 cm, ovšem šlo pouze o pozorování, a proto údaj může být pochybný. Průměrná hmotnost je zhruba 20 kg. Tělo je štíhlé, s krátkou a zakulacenou hlavou. Kůže je pevná, což mu umožňuje pohybovat se mezi drsnými hranami korálových útesů, a má šedé zbarvení, na břiše je bílá. Celé tělo je posázeno šedohnědými skvrnami. Špička ocasní ploutve a první hřbetní ploutve mají bílé zbarvení. Někdy mívá bílé znaky i druhá hřbetní ploutev a spodní ocasní ploutev. Druhá hřbetní ploutev a řitní ploutev jsou velké a dosahují velikosti jedné poloviny až tří čtvrtin první hřbetní ploutve. Horní část ocasní ploutve je zhruba 2× větší než spodní. Široké trojúhelníkové prsní ploutve rostou u páté žaberní štěrbiny. Kůže je hustě pokryta drobnými šupinkami, které se překrývají.\nOči jsou malé se svislými zorničkami. Nozdry i ústa má žralok lagunový umístěné na spodní straně hlavy. V horní čelisti se nachází 42−50 zubů, ve spodní čelisti 42−48 zubů, přičemž zuby mají hladké okraje. Podobně jako u jiných druhů žraloků je za vypadlý zub nachystán náhradní alespoň ve dvou řadách. Žralok lagunový dovede na rozdíl od jiných druhů žraloků aktivně přečerpávat vodu přes žábry, aniž by kvůli tomu musel neustále plavat.\n\nŽralok lagunový je společně se žralokem černoploutvým (\"Carcharhinus melanopterus\") a žralokem spanilým jedním z nejběžnějších druhů žraloků v Indo-Pacifiku. Stanoviště těchto tří druhů se ve velké míře překrývají, žralok černoploutvý však dává přednost mělkým vodám a žralok spanilý se často vyskytuje v periferních oblastech korálových útesů.\n\nTento druh je převážně noční a den tráví odpočíváním na rovných plochách samostatně či ve společnosti dalších jedinců. V blízkosti Havajských ostrovů často odpočívá v lávových tunelech, kdežto u pobřeží Kostariky je zvyklý odpočívat na mělčinách.\n\nŽralok lagunový se většinou zdržuje na jednom místě, které měsíce i roky neopouští nebo se k němu pravidelně vrací, což například potvrzuje výzkum prováděný u Johnstonova atolu. Žádný z označených žraloků lagunových se za rok nevzdálil od místa označení na více než 3 km, což představuje největší zaznamenanou vzdálenost. Další studie z atolu Rangiroa ukázala, že 40 % odchycených jedinců se za tři roky nevzdálilo příliš daleko od tohoto atolu, přičemž jednotliví jedinci odpočívali v průběhu několika měsíců až let ve stejných jeskyních. Území žraloka lagunového zahrnuje přes den asi 0,05 km a večer asi 1 km. Druh není teritoriální, nevadí mu dělit se o teritorium s jedinci stejného nebo i jiného druhu žraloků.\n\nTlama žraloka lagunového je stavěna na lov živočichů pohybujících se po mořském dně, jako jsou chobotnice nebo korýši. Nejdůležitější složkou potravy jsou však i přesto kostnaté ryby žijící v korálových útesech, například úhoři, pruhatcovití, chňapalovití, sapínovití, bodlokovití, ploskozubcovití, ostencovití a parmicovití. Díky štíhlému tělu je žralok lagunový schopný se dostat ke kořisti i do úzkých štěrbin, naopak při lovu v otevřeném moři působí spíše nemotorně. Při lovu mu pomáhá vysoká citlivost na čichové a akustické podněty a dovede také vycítit bioelektrické pole oběti, zrak používá především ke zjištění pohybu a rozlišování kontrastů. Experimenty zjistily, že nejcitlivěji vnímá zvukové podněty o kmitočtech 25 až 100 Hz, generované přerušovanými pulzy v intervalech 7,5–15 sekund. Taková akustická stimulace korelovala se zvuky a vibracemi, jež produkuje bojující ryba, zachycená na háčku, harpuně či v síti.\n\nŽralok lagunový loví především v noci, kdy ryby spí a je tedy snadné je ulovit. Jakmile se setmí, skupiny žraloků lagunových systematicky propátrávají oblasti korálových útesů. Několik žraloků při tom kořist nahání a ostatní jí blokují únikové cesty, přičemž mezi sebou navzájem komunikují, ale potravu si loví sami pro sebe a jsou v kompetičním vztahu s ostatními. Na rozdíl od žraloka černoploutvého a žraloků spanilých nepreferují, pokud musejí potravu žrát ve společnosti ostatních. Mimo nočního lovu žraloci lagunoví loví i ve dne, ale lov není natolik systematický. V oblasti okolo Havajských ostrovů sledují skupiny ohrožených tuleňů havajských a snaží se je obrat o kořist. Bez potravy vydrží žralok lagunový i šest týdnů.\n\nNebezpečí pro žraloka lagunového představují některé velké druhy žraloků, například žralok tygří (\"Galeocerdo cuvier\") se žralokem galapážským (\"Carcharhinus galapagensis\") a patrně i žralok bělocípý (\"Carcharhinus albimarginatus\"), i když ten se vyskytuje většinou v hlubších vodách. Jedinec dlouhý asi 80 cm byl nalezen v žaludku kanice obrovského (\"Epinephelus lanceolatus\"), avšak tato ryba vzhledem k jejímu vzácnému výskytu pro něj nepředstavuje velké nebezpečí.\n\nMezi druhy parazitující na žralocích lagunových patří například korýši \"Paralebion elongatus\" a \"Gnathia grandilaris\". Ektoparazitů (vnějších parazitů) se zbavují tak, že si je nechávají vybírat od ryb čističů, jako jsou například mladí jedinci \"Bodianus diplotaenia\" nebo hlaváči červenohlaví (\"Elacatinus puncticulatus\"). Někteří jedinci si také nechávají čistit tlamu a žábry různonožci z podřádu Hyperiidea.\n\nPodobně jako jeho příbuzní, je žralok lagunový živorodý − vejce se vyvíjejí v těle matky a na svět přicházejí živá mláďata. Rozmnožování probíhá jednou za dva roky. Při páření sleduje samici tři až pět samců, kteří ji koušou do ploutví a těla. Přitahováni jsou pravděpodobně feromony, signalizujícími její připravenost k páření. Každý z nich se ji snaží chytit za prsní ploutve a dostat se do pozice vhodné k páření. Stává se také, že je držena dvěma samci současně. Jakmile se některému samci podaří ji chytit, odplují spolu k mořskému dnu. Obvykle se pak samec snaží se samicí, čemuž však ona brání přitisknutím k mořskému dnu; mohlo by jít o test fyzické zdatnosti samce. K páření mají žraloci lagunoví omezený čas, neboť samec nemůže dýchat vzhledem k držení jejích ploutví v tlamě. Jestliže samice s pářením souhlasí, následuje vzájemné přitisknutí boky, položení hlav na mořské dno a tlačení těl proti sobě. Zadní polovina těla při páření míří vzhůru.\n\nDoba březosti je 10 až 13 měsíců. Poté samice rodí 1−6 mláďat. Počet mláďat nezávisí na její velikosti. Během života porodí asi 12 žraloků. Období, během kterého se rodí mláďata, se v různých oblastech liší. U Francouzské Polynésie k rození dochází od května do srpna, u atolu Eniwetok v červenci a u Austrálie v říjnu. Porod probíhá během plavání, přičemž doba jednoho vrhu (4 jedinci) mláďat trvala 51 minut. Mladí jedinci měří 52−60 cm, ve srovnání s dospělci mají v poměru k tělu delší ocasní ploutve.\n\nVe srovnání s ostatními žraloky se tento druh vyvíjí pomalu. Mládě roste rychlostí asi 16 cm ročně, pohlavně dospělá zvířata okolo 2−4 cm za rok.Pohlavní dospělosti dosahují, jakmile dorostou do délky přibližně 110 cm. Tato hodnota odpovídá stáří 8 až 9 let věku, přičemž existují regionální rozdíly. U Velkého bariérového útesu se samci dožívají až 14 let a samice až 19 let. Nejvyšší zaznamenaný věk u tohoto druhu je 25 let.\n\nŽralok lagunový se nechová agresivně k lidem, občas se však přiblíží k plavcům. Nebezpečí představuje pro rybáře lovící pomocí harpun; někdy dochází ke kousnutím, když jim chtějí žraloci sebrat kořist. Dlouhodobá statistika (s údaji od roku 1580) vedená v databázi International Shark Attack File (ISAF) uvádí celkem 5 nevyprovokovaných útoků na člověka, z nichž ani jeden nebyl smrtelný.\n\nŽraloci lagunoví mají dobrou paměť, jsou věrní a dovedou se naučit nechat se krmit od potápěčů, což někde slouží jako turistická atrakce. Věrnost žraloků vedla v havajské mytologii k víře v boha \"aumakua\", ducha předků, jenž chrání své potomky a může nést podobu mnoha objektů, od lidí přes zvířata až neživé předměty. Žraločí \"aumakua\" ochraňoval rybáře lovící v hlubších vodách a naháněl jim kořist do sítí, lidé mu dávali obětiny v podobě prasat nebo drůbeže.\n\nKomerční lov žraloků lagunových probíhá hlavně v Pákistánu, Indii, na Srí Lance a na Madagaskaru, kde jsou chytáni jak na dlouhé šňůry, tak do vlečných sítí. Tento druh je loven kvůli masu, které však někdy může být jedovaté. Jsou známy zprávy o otravě masem těchto žraloků, které obsahovalo ciguatoxin.\n\nDle Mezinárodního svazu ochrany přírody jde o téměř ohrožený druh. Nebezpečí představuje především velký tlak na žraloky lagunové ze strany rybolovu a jejich pomalé rozmnožování s malými vrhy. Žádná zvláštní opatření na ochranu tohoto druhu zatím nebyla ustanovena a je tedy třeba jej považovat za potenciálně ohrožený.\n\n"}
{"id": "1171234", "url": "https://cs.wikipedia.org/wiki?curid=1171234", "title": "Loučná (Jindřichovice)", "text": "Loučná (Jindřichovice)\n\nLoučná (něm. \"Waitzengrün\") je osada, náležející ke 2 km vzdálené obci Jindřichovice v okrese Sokolov v Karlovarském kraji.\n\nLoučná leží v katastrálním území \"Loučná v Krušných horách\" o rozloze 4,7 km.\n\nLoučná je možná totožná s osadou uváděnou v papežské listině o tepelském panství z roku 1273. První prokazatelná písemná zmínka o osadě pochází z roku 1525, kdy je zmiňována ve šlikovském urbáři. V osadě bylo v té době uváděno šest dvorů a náležela k jindřichovskému panství. Roku 1627 koupili jindřichovické panství Nosticové. V roce 1847 stálo v osadě 35 domů, panský dvůr a panská myslivna. To už zde žilo více než 280 obyvatel. Dobové pohlednice zachycují ve středu osady školu.\n\nV letech 1869–1890 byla Loučná obcí v okrese Kraslice, 1900–1910 obcí v okrese Kraslice, v roce 1950 osadou obce Jindřichovice, 1961–1980 částí obce Jindřichovice.\n\nPo odsunu německého obyvatelstva po druhé světové válce osada téměř zanikla, později se stala rekreačním místem chalupářů.\n\n\n"}
{"id": "1171241", "url": "https://cs.wikipedia.org/wiki?curid=1171241", "title": "Jiří Štěpán", "text": "Jiří Štěpán\n\nJiří Štěpán (* 7. listopadu 1978 Hradec Králové) je český politik, historik a vysokoškolský pedagog, od roku 2016 zastupitel a hejtman Královéhradeckého kraje (krajským zastupitelem byl už v letech 2008 až 2012), v letech 2014 až 2018 zastupitel a radní města Hradce Králové, člen ČSSD.\n\nVystudoval obor historie na Filozofické fakultě Univerzity Palackého v Olomouci (získal titul Mgr.). Od roku 2003 působí jako odborný pracovník v Kabinetu dějin lékařství Lékařské fakulty Univerzity Karlovy v Hradci Králové.\n\nV roce 2006 se stal zaměstnancem i Univerzity Hradec Králové, kde byl do roku 2007 vědeckým pracovníkem Historického ústavu Fakulty humanitních studií a od roku 2007 je odborným asistentem Historického ústavu Filozofické fakulty. V roce 2011 se stal proděkanem Filozofické fakulty UHK pro oblast vědy, výzkumu a tvůrčí činnosti. Zároveň je statutárním zástupcem děkana. Zároveň na hradecké univerzitě úspěšně složil rigorózní zkoušku v oboru historie (získal titul PhDr.) a taktéž úspěšně absolvoval doktorské studium v oboru české a československé dějiny (získal titul Ph.D.).\n\nAngažuje se v akciové společnosti Centrum evropského projektování (v letech 2010 až 2013 jako člen předsednictva, od roku 2014 jako předseda představenstva). Dále je členem správní rady obecně prospěšné společnosti Archeopark Všestary (od roku 2012) a členem správní rady Nadačního fondu Centra pro exilová studia (od roku 2013).\n\nJiří Štěpán je ženatý, žije v Hradci Králové, konkrétně v části Plotiště nad Labem.\n\nJe členem ČSSD. Ve straně zastává post předsedy místní organizace ČSSD č. 2 Hradec Králové a je také místopředsedou Okresního výkonného výboru Hradec Králové.\n\nZastupitelem statutárního města Hradec Králové se stal ve volbách v roce 2014, kdy ze 16. místa kandidátky vlivem preferenčních hlasů vystoupal na třetí místo. V listopadu 2014 byl navíc zvolen radním města. Působí jako předseda Komise Rady města pro rozvoj cestovního ruchu a také je členem Komise rady města pro výchovu a vzdělávání.\n\nV krajských volbách v roce 2008 byl za ČSSD zvolen zastupitelem Královéhradeckého kraje. Působil jako člen Výboru pro regionální rozvoj a cestovní ruch a jako člen Výboru pro kulturu a památkovou péči. V krajských volbách v roce 2016 byl lídrem kandidátky ČSSD v Královéhradeckém kraji a stal se zastupitelem. I když ČSSD skončila až druhá, podařilo se jí utvořit koalici se třetí ODS, čtvrtou \"Koalicí pro Královéhradecký kraj\" (tj. KDU-ČSL, VPM a HDK), šestým uskupením STAROSTOVÉ A VÝCHODOČEŠI a sedmou TOP 09. Dne 14. listopadu 2016 byl zvolen hejtmanem Královéhradeckého kraje (obdržel 27 hlasů od 45 přítomných zastupitelů).\n\nV komunálních volbách v roce 2018 obhajoval za ČSSD post zastupitele města Hradec Králové, ale neuspěl. Následně skončil i v pozici radního města.\n"}
{"id": "1171246", "url": "https://cs.wikipedia.org/wiki?curid=1171246", "title": "Seznam výzbroje Armády České republiky", "text": "Seznam výzbroje Armády České republiky\n\nSeznam výzbroje Armády České republiky obsahuje přehled hlavních typů výzbroje, techniky a vybavení různých složek Armády České republiky a Hradní stráže (součást ozbrojených sil České republiky).\n\nZbraně v tomto seznamu jsou seřazeny podle jejich celkového počtu a rozšíření u jednotek – nejdříve jsou uvedeny standardní zbraně a poté zbraně vyřazované nebo nestandardní vyskytující se pouze v omezeném počtu – dělení na zbraně standardní a nestandardní dle publikace Ruční zbraně AČR (2007) s přihlédnutím k novějším zdrojům.\n\nSeznam obrněných vozidel vychází z publikace Katalog automobilní a pásové techniky používané v AČR (2007) s přihlédnutím k novějším zdrojům.\n\nSeznam automobilní techniky vychází z publikace Katalog automobilní a pásové techniky používané v AČR (2007) s přihlédnutím k novějším zdrojům.\n\n\n"}
{"id": "1171250", "url": "https://cs.wikipedia.org/wiki?curid=1171250", "title": "Anton Mayer von Heldensfeld", "text": "Anton Mayer von Heldensfeld\n\nAnton Mayer von Heldensfeld (1765 Praha - 2. červen 1842 Verona) byl rakouský voják, plukovník, který vedl mapování Západní Haliče (Galície).\n\nPo ukončení vojenské akademie ve Vídeňském Novém Městě nastoupil v roce 1783 k pěšímu pluku (Infanterieregiment). Na začátku první koaliční války v roce 1793 byl již kapitánem. Za zásluhy, které prokázal v bojích, byl povýšen nejprve do hodnosti nadporučíka (Oberleutnant) a později v r. 1796 byl povýšen na majora (Major) a náčelníka Generálního štábu proviantní c. k. armády Dolního Porýní.\n\nZúčastnil se bitev u Wetzlaru (15. června 1796), Malsche (9. července 1796), Neresheimu (11. srpna 1796), Ambergu (24. srpen 1796), Würzburgu (2. září 1796), Schliengenu (24. října 1796) i části úspěšného obléhání francouzského předmostí Kehlu (dne 10. listopadu 1796 – 9. ledna 1797). Na jaře roku 1797 působil pod arcivévodou Karlem jako proviantní generál v severní Itálii.\n\nPo bitvě u Würzburgu byl za zásluhy v boji povýšen do hodnosti podplukovníka (Oberstleutnant) a stal se náčelníkem štábu arcivévody Karla k ochraně pravého křídla v detašovaném sboru polního maršála nadporučíka hraběte ze Sztáray.\n\nNásledovalo povýšení do hodnosti plukovníka (Oberst) roku 1799 a vyznamenání vojenským řádem Marie Terezie, rytířským křížem (Ritterkreutz des Militär-Maria-Theresien-Ordens) roku 1801.\n\nV letech (1801 – 1804) vedl mapování západní Haliče (Westgalizien), poté byl odvelen do Německa a Tyrol.\n\nBěhem třetí koaliční války v roce 1805 byl Mayer proviantním generálem c.k. armády Tyrolska pod velením generála jezdectva arcivévody Johanna. Po mírové dohodě v Pressburgu v průběhu let 1808-1809 se stal proviantním generálem rakouské armády. Po sporu s arcivévodou Karlem dne 19. února 1809 před vypuknutím války s Francií byl převelen jako hlavní generál a velitel pevnosti do Brodu v Chorvatsku.\n\nRoku 1809 byl jmenován do hodnosti „podmaršála“ (Feldmarschallleutnant). O pět let později byl odvelen do Itálie, kde vedl blokádu měst Mantua a Legnano, po ukončení blokády byl velitelem města Mantua. V únoru 1836 byl s titulem polního zbrojmistra (Feldzeugmeister) penzionován. Anton Mayer von Heldensfend zemřel 2. června 1842 ve Veroně v Itálii.\n\nMapování západní Haliče bylo provedeno 1801-1804 pod vedením důstojníka rakouské armády Antona Mayera von Heldensfelda. Ruční barevné předlohy v měřítku 1: 28 800 (275 originálů) zmapovaly jihovýchodní území Polska. Více informací o průzkumu území je k dispozici v knize L.Sawicki Obristens Anton Freiherr von Mayer Heldensfeld Topographische aufnahme Westgalliziens in den Jahren 1801-1804 (v němčině).\n\nPříklad originálu (list č. 207) mapování západní Haliče (1801-1804) v měřítku 1:28 800.\n\nPo mapování západní Haliče (1801-1804) byla zveřejněna v roce 1808 sada map tohoto území v měřítku 1:172 800 původně pojmenovaná \"Carte von West-Gallizien (welche auf allerhochsten Befehl Seiner Kaiserlich Oesterreichischen und Koeniglich Apostolischen Majestat in den Jahren von 1801 bis 1804 unter der Direction des dermahligen General Majors, und General Quartiermeisters Anton Mayer von Heldensfeld)\". Sada se skládá z 12 map (každá velikosti 47x69 cm).\n"}
{"id": "1171251", "url": "https://cs.wikipedia.org/wiki?curid=1171251", "title": "Jaroslav Pecháček (politik)", "text": "Jaroslav Pecháček (politik)\n\nJaroslav Pecháček (1911 Dolní Dobrouč – 1997 Atlanta, USA) byl český politik, publicista, novinář a pracovník Svobodné Evropy.\n\nVystudoval Právnickou fakultu Univerzity Karlovy, za 2. světové války byl tři roky vězněn pro ilegální odbojovou činnost v tzv. Hnutí pracující mládeže. Po válce se stal funkcionářem Československé strany lidové a působil jako tajemník Msgre. Jana Šrámka. V březnu 1948 emigroval i s manželkou Janou nejprve do Německa, posléze do USA, o syna Pavla se starala babička, se svým otcem se novinář Pavel Pecháček setkal až po dvaceti letech po své emigraci v roce 1968.\n\nPodílel se na budování redakce Svobodné Evropy v Mnichově a New Yorku. Ve Svobodné Evropě působil od roku 1951 nejprve jako redaktor, následně jako šéfredaktor a v roce 1965 převzal po Juliu Firtovi místo vedoucího mnichovské redakce československého vysílání, které zastával až do roku 1977. Ve Svobodné Evropě používal pseudonym Pavel Borový.\n\n"}
{"id": "1171253", "url": "https://cs.wikipedia.org/wiki?curid=1171253", "title": "Karl Honz", "text": "Karl Honz\n\nKarl Honz (* 28. ledna 1951, Moos) je bývalý německý atlet, který se věnoval hladké čtvrtce a štafetovým běhům, mistr Evropy v běhu na 400 metrů z roku 1974.\n\nStartoval na olympiádě v Mnichově ve čtvrtkařském finále, kde doběhl sedmý. Západoněmecká štafeta na 4 x 400 metrů i s jeho účastí skončila čtvrtá. O rok později na evropském halovém šampionátu byl členem stříbrné štafety na 4 x 2 kola. Na mistrovství Evropy v Římě v roce 1974 zvítězil v běhu na 400 metrů, zároveň byl členem stříbrné štafety na 4 x 400 metrů. Jeho posledním medailovým úspěchem na mezinárodní scéně byla zlatá medaile z halového mistrovství Evropy v roce 1975 ze štafety na 4 x dvě kola. Osobní rekord na 400 metrů 44,70 si vytvořil v roce 1972.\n\n"}
{"id": "1171255", "url": "https://cs.wikipedia.org/wiki?curid=1171255", "title": "Daniel Platzman", "text": "Daniel Platzman\n\nDaniel James Platzman (* 28. září 1986, Atlanta, Georgie) je americký hudebník, bubeník skupiny Imagine Dragons, jejíž žánrem je alternativní rock. V kapele má přezdívku \"\"Platz\"\". Kromě bicích nástrojů se věnuje hře na trumpetu, housle, klavír, violu a basovou kytaru.\n\nDaniel Platzman se narodil v Atlantě a již od dětství byl veden k hudbě. Už uměl hrát na housle a klavír, když v devíti letech dostal své první bubny. Poté začal navštěvovat Berklee College of Music, kde se seznámil s kytaristou Benem McKeem. Ten ho přivedl do skupiny Imagine Dragons, kde po odchodu Andrewa Tolmana potřebovali bubeníka. Ke skupině se přidal v roce 2011.\n\nImagine Dragons v roce 2012 vydali své první album Night Visions, kterému se dostalo mnoha ocenění. V roce 2015 vydali druhé album s názvem Smoke + Mirrors.\n\n"}
{"id": "1171259", "url": "https://cs.wikipedia.org/wiki?curid=1171259", "title": "Římskokatolická farnost Jinín", "text": "Římskokatolická farnost Jinín\n\nŘímskokatolická farnost Jinín je územním společenstvím římských katolíků v rámci strakonického vikariátu Českobudějovické diecéze.\n\nRoku 1303 je připomínán jinínský plebán, jménem Ulrik. Původně raně gotický kostel byl přestavěn roku 1482 a následně v 18. století. Ve 20. století přestala být farnost obsazována knězem. Je administrována ex currendo ze Strakonic.\n\n"}
{"id": "1171260", "url": "https://cs.wikipedia.org/wiki?curid=1171260", "title": "Franz-Peter Hofmeister", "text": "Franz-Peter Hofmeister\n\nFranz-Peter Hofmeister (* 5. srpna 1951, Kerpen) je bývalý německý atlet, který se věnoval hladké čtvrtce a štafetovým běhům, mistr Evropy v běhu na 400 metrů z roku 1978.\n\nNejdříve se věnoval sprintům, později se orientoval na běh na 400 metrů. Třikrát se účastnil mistrovství Evropy. V roce 1971 vybojoval stříbrnou medaili na 200 metrů. O tři roky později v Římě na stejné trati doběhl pátý. Největšího úspěchu dosáhl na evropském šampionátu v Praze v roce 1978. Zvítězil v běhu na 400 metrů a byl také členem vítězné západoněmecké štafety na 4 x 400 metrů. Startoval na olympiádě v Montrealu v roce 1976 – v běhu na 400 metrů postoupil do semifinále, spolu s kolegy vybojoval bronzovou medaili ve štafetě na 4 x 400 metrů. Byl rovněž halovým mistrem Evropy ve štafetě na 4 x 2 kola z roku 1975.\n\n"}
{"id": "1171263", "url": "https://cs.wikipedia.org/wiki?curid=1171263", "title": "Ben McKee", "text": "Ben McKee\n\nBenjamin Arthur \"Ben\" McKee (* 7. dubna 1985, Forestville, Kalifornie) je americký hudebník, kytarista skupiny Imagine Dragons.\n\nBen McKee se narodil roku 1985 ve městě Forestville v Kalifornii. Již jako malý se učil hrát na akustickou kytaru a housle. Na střední škole Molino High School se začal věnovat hře na basovou kytaru a byl členem jazzového tria. Po absolvování střední školy nastoupil na Berklee College of Music, kde se seznámil s budoucími členy skupiny Imagine Dragons Danielem Waynem Sermonem a Danielem Platzmanem. Nakonec školu opustil s jedním nedokončeným semestrem a začal se plně věnovat hraní v kapele.\n\nSkupina Imagine Dragons vydala v roce 2012 své první album Night Visions, které získalo mnoho ocenění. V roce 2015 vydali své druhé album s názvem Smoke + Mirrors.\n"}
{"id": "1171264", "url": "https://cs.wikipedia.org/wiki?curid=1171264", "title": "Marie Stuartovna (opera)", "text": "Marie Stuartovna (opera)\n\nMarie Stuartovna, původním názvem Maria Stuarda je opera Gaetana Donizettiho o dvou jednáních z roku 1835. Libreto napsal Giuseppe Bardari podle italského překladu stejnojmenného dramatu Friedricha Schillera z roku 1800.\n\nAnglie roku 1587. Ve Westminsterském paláci se koná dvorní slavnost. Vévoda z Anjou, bratr francouzského krále, požádal o ruku královny Alžběty a s napětím je očekáván vznik velkolepé aliance obou království. Objevuje se Alžběta, dosud nerozhodnuta, zda má francouzský návrh přijmout. Již několik let patří její srdce Robertu Dudleymu, hraběti z Leicestru, ale nedávno začala pociťovat, že jeho láska k ní slábne.\n\nJiří Talbot, hrabě ze Shrewsburry a Alžbětin rádce, využívá příležitosti, aby se na královnu obrátil se žádostí o propuštění její příbuzné, vězněné skotské královny Marie Stuartovny, nad níž Talbot vykonává dozor. Kancléř státní pokladny Vilém Cecil ale namítá, že dokud je Marie naživu, představuje stálou hrozbu pro stabilitu Anglie. Alžběta odmítá projednávat osud své příbuzné, ale ve skrytu duše má podezření, že jí Marie ukradla Leicesterovu lásku. Leicester byl v minulosti Mariiným nápadníkem, a když se s ní před mnoha lety setkal ve Francii, byl oslněn její krásnou.\n\nPřichází Leicester a Alžběta mu dává prsten, který má být předán francouzskému vyslanci jako neurčitá odpověď na návrhy ze strany vévody z Anjou. Leicesterova lhostejná reakce Alžbětino podezření ještě posílí a Alžběta následně odchází. Talbot potají předává dopis a miniaturu od Marie. Mariin život, těsně propletený se spiknutím anglických katolíků proti Alžbětě, visí nyní na vlásku. Leicester Talbotovi slibuje, že podpoří jeho plány na Mariino osvobození. Po Talbotově odchodu se bez doprovodu objeví Alžběta, vůči Talbotovi má podezření a žádá, aby jí byl předložen k nahlédnutí dopis, který Leicester drží v ruce. Jde o dopis napsaný Marií Alžbětě se žádostí o audienci. Královna se neubrání slzám. Leicester využije situace a pokusí se Alžbětu přesvědčit, aby v době lovu projela poblíž Mariina vězení a pod touto záminkou uskutečnila své setkání s Marií. Alžběta je zpočátku na pochybách, ale nakonec se rozhodne, že Leicesterově prosbě vyhoví.\n\nTalbot Marii neočekávaně povolil, aby se volně prošla parkem přiléhajícím k jejímu vězení na hrabě Fotheringhay. Marie je šťastná a vzpomíná na léta svobody strávená ve Francii. Náhle se v dálce ozve zvuk loveckých rohů. Blížící se lovci volají jméno Alžběty a Marie pociťuje úzkost při pomyšlení na možné setkání se svou příbuznou. Leicester předběhl lovce, aby mohl Marii připravit na setkání s Alžbětou. Snaží se pak Marii přesvědčit, aby se chovala pokorně a pokusila se v Alžbětě vyvolat soucit. Zaručuje se svou láskou a oddaností a dává jí tak naději, že by ještě mohla opět nabýt volnosti. Pak spěchá přivítat Alžbětu. Ta je rozrušená a Leicesterova starost o Mariin osud v ní podněcuje žárlivost. Talbot přivede Marii, která se poprvé setká s Alžbětou tváří v tvář. Marie ovládne svou hrdost a projevuje vůči Alžbětě úctu, avšak Alžběta zůstává odměřenou a chová se povýšeně. Obviňuje Alžbětu se zhýralosti, vraždy a velezrady. Něžná slova, jimiž se Leicester snaží Marii upokojit, jen posilují Alžbětin hněv. Marie, která již není schopna snášet další a další urážky, se odhodlaně pouští do Alžběty: označuje ze nelegitimního potomka běhny, jejíž minulost poskvrňuje anglický trůn. Alžběta nařizuje strážím, aby se chopily Marie a odvedly ji zpět do vězení.\n\nMarie zůstala uvězněna na hradě Fotheringhay, a to v ještě tvrdších podmínkách. Cecil získal důkaz o zapojení Marie do spiknutí katolíků s cílem Alžbětu zavraždit. V paláci Whitehall má nyní Alžběta na stole rozsudek smrti nad Marií. Svírá ji však úzkost. Pokud rozsudek podepíše, vydá katovi Bohem pomazanou hlavu a obrátí proti sobě celou katolickou Evropu. Cecil Alžbětu přesvědčuje, aby byla silná: jede jí o život a celá Anglie se v případě potřeby postaví na její obranu. Alžbětina nerozhodnost se rozpadne, když se v její pracovně objeví Leicester. Rychle podepíše rozsudek a předá jej Cecilovi. Zděšený Leicester Alžbětu prosí, aby měla slitování a rozsudek zrušila. Alžběta mu však nařídí, že má být přítomen na popravě jako svědek.\n\nMarie ve své komnatě hořce naříká nad svým osudem. Přicházejí Cecil s Talbotem a oznamují jí, že zítra ráno musí zemřít. Cecil chce, aby Marii v jejích posledních chvílích navštívil protestantský duchovní. Marie to odmítá. Talbot jí poté říká, že Leicester bude v době naplnění jejího osudu přítomen a snaží je jí poskytnout útěchu. Marie se chce vyzpovídat před Bohem, což jí však Cecil znemožnil, když jí odepřel katolického kněze. Její srdce je naplněno vzpomínkami na krátkou vládu ve Skotsku, na smrt milovaného oblíbence Davida Rizzia a na smrt manžela Darnleyho. Talbot jí tedy přesvědčuje, aby se vyzpovídala jemu. Marie souhlasí a počíná ulehčovat svému svědomí. Nakonec se doznává k tomu, že bezděčně dala souhlas ke spiknutí anglického katolíka Sira Athonyho Babingtona, jež mělo za cíl zavraždit Alžbětu. S Talbotem se poté modlí k Bohu a prosí za odpuštění.\n\nDruhé den brzy ráno se Mariini sloužící se slzami v očích shromažďují před velkým sálem hradu Fotheringhay. Marie je žádá, aby pro ni neplakali, neboť smrt jí bude vysvobozením. Výstřel z děla oznamuje, že se přiblížil čas popravy. Objevuje se Cecil se strážemi, které mají Marii odvést na popraviště. Alžběta poslala příkaz, že všechna Mariina poslední přání mají být splněna. Marie žádá, aby ji k popravě mohla odvést Anna Kennedyová, a sděluje Cecilovi, že Alžbětě odpouští a modlí se, aby její krev smyla všechnu nenávist. Tu se objevuje Leicester, silně rozrušen, neboť další výstřely z děla oznamují, že ča nadešel. Marie Leicestera upokojuje - sama je ráda, že v čas její smrti jí bude nablízku. Modlí se, aby byla Anglie ušetřeno Božího trestu, a vydává se vstříc své popravě.\n\n"}
{"id": "1171265", "url": "https://cs.wikipedia.org/wiki?curid=1171265", "title": "Římskokatolická farnost Skočice", "text": "Římskokatolická farnost Skočice\n\nŘímskokatolická farnost Skočice je územním společenstvím římských katolíků v rámci strakonického vikariátu Českobudějovické diecéze.\n\nSkočice byly původně součástí farnosti Bílsko. Roku 1788 byla ve vsi zřízena lokální duchovní správa, povýšená v roce 1859 na samostatnou farnost. Farní kostel vznikl rozšířením poutní kaple Navštívení Panny Marie, ve které se od 17. století nachází obraz Panny Marie s Ježíškem, ikonografický typ \"Pasovské Madony\".\n\nSkočická farnost je administrována ex currendo z Vodňan.\n\n"}
{"id": "1171266", "url": "https://cs.wikipedia.org/wiki?curid=1171266", "title": "Mirek Podivínský", "text": "Mirek Podivínský\n\nMirek Podivínský (* 13. listopadu 1925) je český rozhlasový redaktor a exilový pracovník.\n\nPatřil mezi zakladatele čs. oddělení, byl členem politické redakce (1951-1991), šéfredaktorem vnitropolitické redakce (1980-1991), náměstkem ředitele (od r. 1985)\n\n\n"}
{"id": "1171267", "url": "https://cs.wikipedia.org/wiki?curid=1171267", "title": "Eythrope", "text": "Eythrope\n\nEythrope (dříve Ethorp) je vesnička a venkovský dům ve farnosti Waddesdon, v Buckinghamshire, Anglie. Je situován v jihovýchodní části obce Waddesdon. Byla koupena v roce 1870 anglickou větví rodiny Rothschildů, a patří jim dodnes.\n\nJméno osady je Anglo-Saského v původu, znamená \"ostrovní farma\", a odkazující na ostrov v řece Thame, která teče přes osadu. Středověká vesnice Eythrope už neexistuje a jediné, co po ní zbylo, jsou hliněné náspy a příkopy na východní straně eythropského parku. V této vesničce bylo panské sídlo od roku 1309, kdy jej vlastnil rod Arches. Panství bylo rozšířeno v roce 1610 sirem Williamem Dormerem. \n\nWilliam Stanhope (1702-1772) zkrášlil dům v Eythrope kolem roku 1750. Stanhope zaměstnal Isaaca Ware aby postavil nové stáje (zbourané) a \"zvláštní\" stavby v zahradě a parku. Dvě z těchto staveb jsou zachovány: jeskyně u jezera a most přes řeku Thame. Dům byl zbořen v roce 1810-11 Philipem Stanhopem, 5. hrabětem z Chesterfieldu.\n\nV roce 1875 panství v Eythrope koupila Alice de Rothschild. Byla sestrou a společníkem barona Ferdinanda de Rothschild, který vlastnil v sousedním panství Waddesdon Manor. Nový dům v Eythrope nebyl postaven na místě starého panství. Zatímco probíhaly stavební práce, Alice de Rothschild onemocněla revmatickou horečkou. Její lékař ji doporučil, aby nespala v blízkosti vody (se vyvarovala noční vlhkosti). Protože stavba se nacházel u řeky Thame, plány byly změněny. Dům byl postaven bez ložnice. Stal se místem pro její umělecké sbírky a pro pobavení hostů během dne. Na noc se vracela ke svému bratru na sídlo Waddesdon Manor. Alice de Rothschild si vybrala jednoho v rodině Rothschildů nejoblíbenějších architektů George Devey, který pracoval v nedalekém Ascott House, Aston Clinton House a Mentmore Towers. Eythrope se lišila od obvyklých staveb. Je postavena z červených cihel s kamennou podezdívkou. Kroucené vysoké komíny, věžičky a štíty jsou typické pro francouzskou renesanční architekturu Waddesdon Manor. To je zvláště patrné na střeše okrouhlé věže a na štítech zahradní fasády, která připomíná Waddesdon Manor. Díky tomu, že je dům malý, získal pojmenování \"Pavilon\" nebo \"Vodní pavilon\". Stejně jako v jiných domech Rothschildů, je francouzské obložení a nábytek. Alice de Rothschild také sbírala renesanční plastiky, obrazy a majolikovou keramiku. Kolem domu na ploše 30 hektarů byly založeny nádherné okrasné a inovativní zahrady, které soupeřily s krásou Waddesdon Manor. Alice de Rothschild také vytvořila velkou zeleninovou zahradu a po proudu řeky v parku byla stará anglická čajovna (zbouraná). \n\nV roce 1922, po smrti Alice de Rothschild, Pavilon zdědil James Armand de Rothschild a jeho manželka Dorothy. Od roku 1922 asi do roku 1939, pronajali Pavilon manželce Somerset Maughama, která přistavěla ložnice a koupelny v křídle, který se později zřítil. V roce 1950 se Rothschildové rozhodli dát Waddesdon Manor, který také zdědili, National Trustu a přestěhovali se do menšího Pavilonu. Dům byl vylepšen a modernizován. James de Rothschild zemřel v roce 1957, ještě předtím, než byly úpravy domu dokončeny. Po převodu Waddesdon, se vdova Dorothy de Rothschild přestěhovala do Eythrope.\n\nDorothy de Rothschild zemřela v roce 1988 a zanechala majetek a Pavilon pro Jacoba Rothschild, 4. barona Rothschild. Dům je posledním z domů v Buckinghamshire, který zůstat v rukou Rothschildů. Je soukromým domem. Zahrady jsou nadále rozvíjeny a udržované, pěstuje se zelenina, ovoce a květiny pro panství. Zahradní zeď byla navržena Marií Keen v roce 1990.\n\nWaddesdon Manor\n"}
{"id": "1171268", "url": "https://cs.wikipedia.org/wiki?curid=1171268", "title": "Du'aine Ladejo", "text": "Du'aine Ladejo\n\nDu’aine Ladejo (* 14. února 1971, Paddington) je bývalý britský atlet, který se věnoval hladké čtvrtce a štafetovým běhům, mistr Evropy v běhu na 400 metrů z roku 1994.\n\nV roce 1994 se stal dvojnásobným mistrem Evropy – v běhu na 400 metrů a ve štafetě na 4 x 400 metrů. Dvakrát zvítězil v běhu na 400 metrů rovněž na halovém mistrovství Evropy – v letech 1994 a 1996. Startoval na dvou olympiádách – jako člen britské štafety na 4 x 400 metrů vybojoval v Barceloně v roce 1992 bronzovou medaili, v Atlantě o čtyři roky později stříbrnou.\n\nPo skončení sportovní kariéry účinkoval v několika reality show a obdobných pořadech v britských televizích.\n\n"}
{"id": "1171270", "url": "https://cs.wikipedia.org/wiki?curid=1171270", "title": "Tenorit", "text": "Tenorit\n\nTenorit je minerál krystalující v monoklinické soustavě, chemicky oxid měďnatý - CuO. Objeven byl v roce 1841 a pojmenován podle italského botanika M. Tenora. Systematické zařazení podle Strunze je IV/A.05-10.\n\nVzniká na ložiscích minerálů mědi jako sekundární minerál, často s chryzokolem, malachitem, olivenitem a jinými.\n\nTenorit se nejčastěji vyskytuje práškovitý, zemitý, kusový, jako výplně puklin. Je to černý nebo šedočerný minerál. Vryp tenoritu je také černý. Je to neprůhledný minerál s kovovým leskem. Vytváří srůsty podle {011}.\n\nTvrdost podle Mohsovy stupnice 3,5-4, hustota 6,5. Lom lasturnatý.\n\nObvykle černé barvy, vyskytuje se však i v odstínech šedočerných (ocelově šedých). Lesk je matný. Průhlednost: opakní. Vryp je černý.\n\nProcentuální zastoupení prvků:\n\n\n"}
{"id": "1171271", "url": "https://cs.wikipedia.org/wiki?curid=1171271", "title": "Olga Valeská", "text": "Olga Valeská\n\nOlga Kopecká-Valeská, též Olga Kopecká-Waleská (* 28. března 1941 Pelhřimov)\nje česká dopisovatelka, překladatelka, rozhlasová novinářka, komentátorka Svobodné Evropy. Je věřící katoličkou.\n\nČást svého dětství strávila s rodiči v Nigérii, kde byl její otec v letech 1946–1949 zaměstnán firmou Baťa. Zde také chodila do anglické školy. S matkou se pak vrací do vlasti (její matka se nechala rozvést) a žije v Lošticích. \n\nNavštěvovala jedenáctiletou střední školu v Litovli a úspěšně zde odmaturovala. Z politických důvodů nedostala doporučení k vysokoškolskému studiu. Doma tedy studuje dějiny umění a jazyky jako samouk a rovněž poslouchá rádio Svobodná Evropa. \n\nJe nositelkou papežského řádu svatého Řehoře Velikého za zásluhy na obraně náboženské svobody a křesťanských hodnot za své aktivity za totality.\n\nV roce 1963 odešla Olga Kopecká s matkou a bratrem do Nizozemí. Její matka se vdala za nizozemského občana, a emigrace jim tedy byla povolena. Kopecká pak v letech 1963–1964 studovala (díky svým jazykovým znalostem, holandštinu se naučila jako samouk) na univerzitě v Leydenuslavistiku. \n\nV Nizozemí kontaktovala redakci Rádia Svobodná Evropa, byla pozvána do Mnichova a stala se dopisovatelkou stanice v Holandsku. Následně pracuje v samotné mnichovské redakci. Pseudonym Valeská si zvolila po své prababičce.\n\nPro Rádio Svobodná Evropa pracovala od roku 1965, překládala texty a tisk z angličtiny a sestavovala menší rozhovory. Později se věnovala produkci samostatných pořadů - pořadů pro mládež a dále pořadu Panorama (přehled příspěvků celého týdne doplněný zajímavostmi z USA), zajímavosti ze světa, přehledy zahraničního tisku a různých pořadů kulturních. Po více než deseti letech pak mohla začít psát politické komentáře. Snažila se také prosazovat do vysílání duchovní pořady, jakými byly například úvahy Jana Čepa, texty Alexandra Heidlera nebo Přemysla Pittera. V době pražského jara pracovala s Rozinou Jadrnou-Pokornou v hudebním pořadu na přání posluchačů z Československa. \n\nV roce 1985 se zasloužila o zavedení tzv. „záznamníkového telefonu“, tedy telefonní linky, na niž bylo možné volat i z Československa, i když s technickými omezeními (po dvou minutách se spojení přerušilo, aby se nedalo zjistit číslo, z něhož se telefonovalo).\n\nV únoru 1989 se Olga Kopecká stala zástupkyní ředitele české redakce Rádia Svobodná Evropa. V této funkci setrvala do roku 2002, její poslední pozicí bylo místo ředitelky českého vysílání.\n\n"}
{"id": "1171273", "url": "https://cs.wikipedia.org/wiki?curid=1171273", "title": "Josef Suchár", "text": "Josef Suchár\n\nJosef Suchár (* 15. října 1958 Brno) je český římskokatolický kněz, dlouholetý prezident Diecézní charity Hradec Králové. Pracuje také jako biskupský vikář pro diakonii a sídelní kanovník Kolegiátní kapituly v Litomyšli. Je také farářem v pohraniční osadě Neratov, která po odsunu Němců téměř zanikla. Se svými spolupracovníky z občanského Sdružení Neratov do ní vrací život a pracuje na obnově barokního kostela Nanebevzetí Panny Marie.\n\nJosef Suchár se vyučil elektrikářem. Po 15 let pracoval v továrnách Zetor, Transporta a Kovopodnik. V roce 1986 ho biskup Stanislav Krátký tajně vysvětil na kněze. Po sametové revoluci nastoupil do královéhradecké diecéze, od roku 1993 spravuje Římskokatolickou farnost Neratov.\n\nDo vysídlené pohraniční obce Neratov se poprvé dostal v roce 1987 při přípravách orientačního závodu pro tábor Radost, kde působil jako vedoucí (pod přezdívkou Zajíček). V tamním kostele Nanebevzetí Panny Marie, kterému se koncem 50. let propadla střecha, tehdy rostly stromy.\n\nPo změně režimu v roce 1989 začal pracovat jako kněz ve farnosti v Kunvaldu. Později dostal na starost 12 dalších farností včetně Neratova. Již v roce 1990 vyklidil s farníky tamní kostel. Ovšem svolení k opravám kostela podmínil biskup Karel Otčenášek tím, že Josef Suchár do Neratova „přitáhne“ lidi, kteří tam budou žít. V té době tam kromě chalupářů žili asi čtyři stálí obyvatelé, přitom na konci druhé sv. války jich bylo asi 300.\n\nKdyž se Josefu Suchárovi a jeho přátelům podařilo zvýšit jejich počet na 40, biskup opravu povolil. Sdružení Neratov, které založili, se postupně zaměřilo na pomoc dospělým s lehkým mentálním postižením a postiženým dětem. Díky péči o ně tu získali práci další lidé. Sdružení provozuje chráněné dílny, dále hospodu, jídelnu či obchod a rekreační zařízení.\n\nSdružení také dále opravuje místní kostel Nanebevzetí Panny Marie. Dostal unikátní skleněnou střechu ve tvaru kříže, konají se v něm pravidelné bohoslužby i poutní slavnosti a koncerty.\n\n\n\n"}
{"id": "1171274", "url": "https://cs.wikipedia.org/wiki?curid=1171274", "title": "Franciszek Bujak (poslanec Říšské rady)", "text": "Franciszek Bujak (poslanec Říšské rady)\n\nFranciszek Bujak (22. března 1852 nebo 1853 Krakov – 1915) byl rakouský politik polské národnosti z Haliče, na počátku 20. století poslanec Říšské rady.\n\nPocházel z rodiny dělníka. Studoval na Jagellonské univerzitě. Působil jako obecní radní v Krakově a viceprezident spolku pro feriální osady pro chudé středoškolské studenty v Krakově. Byl mu udělen Řád Františka Josefa. V době svého působení v parlamentu je profesně uváděn jako rada vrchního zemského soudu v Krakově. Vedl okresní soud pro civilní záležitosti v Krakově.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 40.\n\nJe řazen mezi polské konzervativce. Po volbách roku 1907 byl na Říšské radě členem poslaneckého Polského klubu.\n\nByl pohřben na rakowickém hřbitově v Krakově.\n"}
{"id": "1171277", "url": "https://cs.wikipedia.org/wiki?curid=1171277", "title": "Dřípatka", "text": "Dřípatka\n\nDřípatka (\"Soldanella\") je rod nízkých modrofialových nebo narůžovělých, víceletých rostlin z čeledi prvosenkovitých. Rod dřípatka je jedním ze 27 evropských endemických rodů a je tvořen asi 15 bylinnými druhy.\n\nTyto horské rostliny se vyskytují v evropských pohořích a jejích podhůřích. Rostou v Pyrenejích, Apeninách, Alpách, v Karpatech (včetně Tater) a balkánských pohořích. V České republice roste jediný druh dřípatka horská, kterou lze jako alpského migranta spatřit v jihočeských horách (Šumava a Novohradské hory) a vzácněji v Brdech a na Českomoravské vrchovině.\n\nVyrůstají na mokrých loukách a skalnatých pastvinách, na vlhkých místech v lesích nebo nedaleko horských potoků, obvykle na půdě kyselé a dostatečně zásobené humusem. Často se objevují na zastíněných místech, kde dlouho přetrvávají sněhové návěje. Tyto oreofyty se obvykle vyskytují v nadmořské výšce od 500 do 3000 m.\n\nVytrvalá, stálezelená bylina s vejčitými listy a jedním nebo více jednoduchými, přímými nebo vystoupavým stvoly vysokými 10 až 40 cm, které rostou z nevelkého oddenku. Listy se zelenými, hluboce srdčitými čepelemi mají řapíky zelené, načervenalé nebo nafialovělé. Stvoly a řapíky jsou porostlé, stejně jako květní stopky, různými typy žláznatých chlupů o rozličných délkách, které jdou důležitým morfologickým rozlišovacím znakem u jednotlivých druhů.\n\nNa vrcholu stvolu vyrůstá z paždí listenů tři až devět květů na dlouhých stopkách, které jsou během kvetení převislé a za plodu se napřimují. Pět kališních lístků je poměrně malých a čárkovitých. Stejný počet lístku zvonkovité koruny bývá fialových, růžových nebo vzácně i bílých, její lístky jsou různě hluboko a pravidelně či nepravidelně dělené. Pět tyčinek má fialová vlákna, jejich prašníky jsou žluté či fialové. Čnělka nesoucí bliznu bývá stejně dlouhá jako koruna. Květy opyluje hmyz hledající nektar. Plody jsou 10 až 15 mm dlouhé tobolky otevírajících se víčkem. Obsahují drobná semena rozptylována větrem.\n\n \n"}
{"id": "1171281", "url": "https://cs.wikipedia.org/wiki?curid=1171281", "title": "Józef Buzek", "text": "Józef Buzek\n\nJózef Buzek (16. listopadu 1873 Konská – 22. září 1936 Těšín) byl rakouský vysokoškolský pedagog, statistik a politik polské národnosti z Haliče, na počátku 20. století poslanec Říšské rady, v poválečném období člen Polského senátu.\n\nPocházel z rodiny zemědělce. Byl evangelického vyznání. Studoval německé gymnázium v Těšíně, kde maturoval roku 1894. Vystudoval Jagellonskou univerzitu a Vídeňskou univerzitu. V roce 1898 nebo 1899 získal titul doktora práv. Roku 1902 se habilitoval v oboru statistika na Lvovské univerzitě. V době svého působení v parlamentu je profesně uváděn jako univerzitní profesor ve Lvově.\n\nUž jako gymnaziální student patřil do tajného polského spolku Jedność. Po studiích měl blízko k Polské demokratické straně. Od roku 1905 byl členem Národně demokratické strany, která byla ideologicky napojena na politický směr Endecja. V letech 1899–1902 byl na praxi v ústřední statistické komisi ve Vídni. Do roku 1910 pracoval v statistickém úřadu zemského výboru ve Lvově. Roku 1904 se stal mimořádným a roku 1910 řádným profesorem právnické fakulty Lvovské univerzity. V letech 1916–1917 byl děkanem. V roce 1905 ho místodržící Haliče Andrzej Kazimierz Potocki vyzval, aby vypracoval projekt nového volebního zákona založeného na všeobecném a rovném volebním právu.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 06. Mandát obhájil i ve volbách do Říšské rady roku 1911.\n\nV roce 1907 je řazen mezi polské národní demokraty. Po volbách roku 1907 i 1911 byl na Říšské radě členem poslaneckého Polského klubu. Od roku 1911 byl místopředsedou parlamentního Polského klubu.\n\nV letech 1919–1927 zasedal v Polském senátu (do roku 1922 ústavodárný senát), kde zpočátku působil jako nezařazený senátor, od října 1919 byl členem klubu Polské strany lidové „Piast” a byl členem předsednictva jejího klubu.\n\nV roce 1918 se stal profesorem Varšavské univerzity. V roce 1919 byl členem polské delegace na mírové konferenci v Paříži. V letech 1918–1929 působil jako první ředitel Polského statistického úřadu. Napsal řadu odborných studií. Kvůli těžké nemoci se v roce 1929 stáhl z veřejných funkcí a odstěhoval se do Těšína. Roku 1929 mu byl udělen Řád Polonia Restituta.\n\nV souladu se svým přáním byl pohřben na evangelickém hřbitově v Konské.\n"}
{"id": "1171282", "url": "https://cs.wikipedia.org/wiki?curid=1171282", "title": "Terminal Tower", "text": "Terminal Tower\n\nTerminal Tower je 52-patrový mrakodrap v americkém městě Cleveland. Byl postaven během tzv. \"mrakodrapového boomu\" v letech 1926 - 1930 podle plánů architektonické společnosti Graham, Anderson, Probst & White ve stylu beaux-arts. Otevřen byl dne 28. června 1930. Po dokončení se s výškou 235 m stal 4. nejvyšší budovou světa. Stal se také nejvyšší budovou postavenou mimo město New York a tento titul mu vydržel do roku 1964, kdy byl dokončen bostonský Prudential Tower. Nejvyšší budovou města byl do roku 1991, kdy ho výškově překonal Key Tower. Dnes je součástí komplexu Tower City Center a hlavními nájemníky budovy jsou Forest City Enterprises a Riverside Company.\n"}
{"id": "1171284", "url": "https://cs.wikipedia.org/wiki?curid=1171284", "title": "Dům čp. 117 Zborovská ulice", "text": "Dům čp. 117 Zborovská ulice\n\nDům čp. 117 ve Zborovské (v době výstavby Mostecké) ulici v Praze 5 - Malé Straně je čtyřpatrový novorenesanční nájemní dům. Byl postaven v letech 1886–1887 (souběžně s domem čp. 115 ve stejné ulici) podle návrhu novorenesančního architekta Jana Zeyera a jeho kolegy Viktora Skůčika. Oba architekti byli v návrhu domu ovlivněni pojetím české novorenesance významného českého architekta Antonína Wiehla. Dům čp. 117 je řešen podobně jako dům čp. 115 na témže nábřeží stavěný ve stejné době stejnými architekty.\nČtyřpatrový novorenesanční nájemní řadový dům situovaný ve Zborovské (v době výstavby Mostecké) ulici. Výzdobu domu tvoří na úrovni suterénu a prvního patra bosáž. Ve druhém a třetím patře je fasáda z režného zdiva zakončená mezi okny třetího a čtvrtého patra konzolovou římsou. Nad okny čtvrtého patra je fasáda zakončena konzolovou římsou a třemi štíty. Fasáda domu je navržena v architektonických tvarech z dochovaných staveb české renesance 16. století „ve způsobu, jak se u nás v novější době ustálil“…. Autoři návrhu tedy postupovali v pojetí, které ve svých stavbách od 70. let uplatňoval Antonín Wiehl. Jan Koula (na výzdobě domů čp. 115 a 117 se podílel) referoval po dokončení těchto staveb a uvedl, že se oba architekti v jejich architektonickém řešení inspirovali domem paní Aleschové v PrachaticíchVchod do domu je situován asymetricky a je lemován bohatě zdobeným edikulovým portálem s dvojicí rámujících polosloupů, lunetovým nadsvětlíkem s ornamentální mříží, kladím a lví hlavou v kartuši. Průčelí domu rytmizuje na centrální ose umístěný arkýř bohatě zdobený plastickými ornamenty. Na průčelích obou domů bylo původně třetí patro, lunetová římsa, a vlys mezi přízemím a prvním patrem zdobeny barevným ornamentálním a figurálním sgrafitem. V jejich ornamentice se uplatnily vzory přejaté z českých renesančních staveb.\n\nAutorem návrhu je český architekt Jan Zeyer náležející ke generaci Národního divadla. Na počátku své stavitelské dráhy Jan Zeyer v letech 1873–1880 spolupracoval s architektem Antonínem Wiehlem, vůdčí osobností novorenesance, navazující na tradici české renesance 16. století. Wiehlovým pojetím české novorenesance byl Zeyer ovlivněn i v dalších letech.\n\nVýzdoba domu odpovídá orientaci novorenesančních architektů, malířů a sochařů na historická a vlastenecká témata. na cykly ze života a český folklor. Koncepce fasády také ukazuje Zeyerovo ovlivnění Wiehlem a stylem „mluvící architektury“. Malířská výzdoba domu (analogicky u domu čp. 115) vychází svými motivy z české historie, i když v tomto případě spíše z imaginárních osob, nikoli postav české historie a bájesloví. Zeyer a Skůček u dalších dvou domů na Janáčkově nábřeží již volili skutečně osobnosti označené i jmény: na čp. 729 Johana z Rožmitálu, Eliška Přemyslovna, Drahomíra se svými syny a sv. Ludmila, na čp. 91 postavy českých králů: Karel IV., Václav IV., Vladislav I. a Jiří z Poděbrad.\n\n\n"}
{"id": "1171288", "url": "https://cs.wikipedia.org/wiki?curid=1171288", "title": "Grónské referendum o samosprávě 2008", "text": "Grónské referendum o samosprávě 2008\n\nReferendum o samosprávě Grónska bylo vyhlášeno 2. ledna 2008 předsedou vlády Hansem Enoksenem a konalo se 25. listopadu 2008 ve všech osmdesáti městech a obcích Grónska. Mezi hlavní postavy prosazující referendum patřili Hans Enoksen a Aleqa Hammond (grónská ministryně zahraničí v letech 2007 – 2008). \nGrónsko spadá pod dánskou kontrolu od roku 1814, kdy podle Kielského míru bylo Grónsko vyjmuto z norské působnosti a přidružené k Dánsku. V roce 1979 se v Grónsku konalo referendum, které navrhovalo vytvoření autonomie a získání některých pravomocí, jako je vlastní parlament a získání nezávislosti v oblasti vzdělávání, rybolovu, zdravotnictví a životního prostředí. 70 % voličů hlasovalo pro přijetí autonomie, 26 % proti a 4 % hlasů bylo neplatných. Účast byla 63,3 %. Tento výsledek vedl ke vzniku grónského parlamentu a vlády, které začaly fungovat 1. května 1979. Od roku 1979, kdy se Grónsko stalo autonomním územím, probíhala diskuze o vystoupení z Evropského společenství. Hlavním důvodem byly přísné kvóty ohledně rybolovu.\nProblematika Grónska a Evropského společenství vyvrcholila v roce 1985, kdy se konalo referendum o vystoupení Grónska z Evropského společenství ohledně sporu o rybolov. Grónsko ze společenství vystoupilo a stalo se zámořským územím Evropského společenství. Kvůli svému dánskému občanství však zůstávají obyvatelé Grónska občany EU.\nI přes snahu o osamostatnění jsou vztahy mezi Dánskem a Grónskem poměrně vřelé. Grónská ekonomika se zatím neobejde bez dánských dotací. Dánsko k roku 2009 posílalo na ostrov každoročně 463 milionů eur. Na přelomu tisíciletí tato částka tvořila polovinu grónského HDP, v roce 2009 už jen třetinu. Dá se tedy říci, že vliv Dánska pomalu klesá.\n\nK vyhlášení referenda v roce 2008 napomohly nálezy ropy u grónského pobřeží i poptávka po větší nezávislosti ostrova. \nGrónsko má do budoucna 6 možností, jak se zachovat: \n\nReferendum konané 25. listopadu 2008 při účasti 71,96 % grónského obyvatelstva skončilo se 75,54 % hlasů ve prospěch větší nezávislosti. Proti hlasovalo 23,57 % voličů a 0,89 % hlasů bylo neplatných. V Nuuku, hlavním městě Grónska, bylo pro větší autonomii méně hlasujících, než v Grónsku jako celku, a to 63 % voličů. Grónsko začalo přebírat kontrolu nad některými institucemi dne 21. června 2009 k třicátému výročí založení domácí vlády.\n\nI přes dobré vztahy Grónska s Dánskem se výsledky referenda setkaly se skepticismem některých dánských politiků. Per Ørum Jørgensen, bývalý člen dánského parlamentu za křesťanské demokraty, který pomáhal vyjednávat dohodu, uvedl, že Grónsku může trvat i 40 let, než se o sebe dokáže samo postarat. Søren Espersen z pravicové strany Dansk Folkeparti prohlásil, že Grónsko v budoucnu čekají velké problémy a že občané Grónska byli ovlivněni nebývalou propagandou.\n\nNa základě výsledků referenda přebralo Grónsko kontrolu nad důležitými institucemi, které do té doby byly řízeny z Dánska. Těmito institucemi jsou soudnictví, policie, vězeňský systém nebo kontrola přírodních zdrojů. Naopak obrana nebo měnová politika zůstaly i nadále pod kontrolou Dánska.\nHned po skončení referenda se po boku dánštiny stala grónština rovnocenným jazykem. Nejvýše postaveným dánským představitelem v Grónsku se stal hlavní komisař, který má zabezpečovat styky mezi oběma entitami. \n"}
{"id": "1171289", "url": "https://cs.wikipedia.org/wiki?curid=1171289", "title": "Aleksandar Prijović", "text": "Aleksandar Prijović\n\nAleksandar Prijović (srbskou cyrilicí Aлeкcaндap Пpиjoвић; * 21. dubna 1990, St. Gallen, Švýcarsko) je švýcarský fotbalový útočník srbského původu, od roku 2017 hráč klubu PAOK FC. \nMimo Švýcarsko působil na klubové úrovni v Itálii, Anglii, Norsku, Švédsku, Turecku, Polsku a Řecku.\n\n\nAleksandar Prijović nastupoval za srbské mládežnické reprezentace U17 a U19.\n\nPoté oblékal dres švýcarských mládežnických výběrů U20 a U21.\n\n"}
{"id": "1171297", "url": "https://cs.wikipedia.org/wiki?curid=1171297", "title": "Seanad Éireann", "text": "Seanad Éireann\n\nSeanad Éireann () je horní komora, senát, Oireachtasu (irské legislativy), který také zahrnuje prezidenta Irska a Dáil Éireann (dolní komora). Členové senátu jsou nazýváni senátoři (). Na rozdíl od Dáil Éireann není přímo volen, ale skládá se ze směsice členů, kteří jsou vybráni různými metodami. Pravomoci Seanad Éireannu jsou mnohem slabší než Dáilu, může pouze pozdržet přijetí zákonů, s nimiž nesouhlasí, spíše než aby je úplně vetoval. Od svého vzniku má Seanad Éireann sídlo v Leinster House v Dublinu. Program vytvořený irskou vládou v roce 2011 se snaží zrušit senát jako součást širšího programu ústavní reformy.\n"}
{"id": "1171302", "url": "https://cs.wikipedia.org/wiki?curid=1171302", "title": "Dáil Éireann", "text": "Dáil Éireann\n\nDáil Éireann ( , ) je dolní komora irského parlamentu, Oireachtasu, jehož součástí je i irský prezident a Seanad Éireann (horní komora). Dáil Éireann je volen přímo a nejméně jednou za pět let v rámci systému proporcionálního zastoupení prostřednictvím systému jednoho přenosného hlasu. Pravomoci Dáil Éireannu jsou podobné těm z dolních komor ostatních dvoukomorových systémů. Jeho moc je omezena irskou ústavou. Má možnost přijímat zákony a jmenovat a odvolávat Taoiseach (předsedu vlády). Od roku 1922 Dáil Éireann zasedá v Leinster House v Dublinu.\n"}
{"id": "1171307", "url": "https://cs.wikipedia.org/wiki?curid=1171307", "title": "Vůz Bwmz RJ", "text": "Vůz Bwmz RJ\n\nVozy Bwmz 61 81 29-90 jsou řadou osobních vozů vyrobených původně pro Švýcarské spolkové dráhy (SBB) v letech 1973–1976 jako klimatizované oddílové vozy 1. třídy pro mezinárodní dopravu. V roce 2010 dva z těchto vozů byly rekonstruovány u Deutsche Bahn (DB). Oba rekonstruované vozy v roce 2015 odkoupil RegioJet.\n\nZačátkem 70. let 20. století západoevropské železniční společnosti připravily společný nákup větší série komfortních vozů pro mezinárodní dopravu. Financování bylo zastřešeno organizací Eurofima, proto bývají tyto vozy souhrnně označovány jako \"Eurofima vozy\". Na této společné sérii 500 vozů se Švýcarské spolkové dráhy podílely 20 vozy 1. třídy, které byly po dodání označeny jako řada Am 61 85 19-70 500 ... 519.\n\nPo odstavení z provozu u SBB v roce 2010 bylo 15 vozů vyčleněno pro připravovaný prodej k DB, kde měly být vozy rekonstruovány a dále měly být v provozu jako vozy 2. třídy. Rekonstrukcí prošly pouze dva vozy (čísel 909 a 916), po rekonstrukci byly u DB zařazeny do provozu jako Bwmz. Mezitím byl projekt ukončen a zbylých 13 vozů zůstalo ve Švýcarsku (12 z nich odkoupil RegioJet v roce 2012 a provozuje je jako řadu Amz).\nU DB byly oba vozy Bwmz odstaveny z provozu v roce 2014 a o rok později je také odkoupil Regiojet.\n\nJsou to oddílové vozy s 9 oddíly 1. třídy typu UIC-Z o délce 26 400 mm. Jsou vybaveny podvozky Fiat Y 0272 S pro maximální rychlost 200 km/h.\n\nVozy byly zakoupeny v roce 2015. Poněvadž u obou vozů byl již u DB renovován interiér, nemusely být u RJ před zařazením do provozu prováděny velké úpravy. Vozy jsou provozovány v základní tarifní třídě \"standard\".\n\n"}
{"id": "1171312", "url": "https://cs.wikipedia.org/wiki?curid=1171312", "title": "Australian Open 2016 – dvouhra juniorek", "text": "Australian Open 2016 – dvouhra juniorek\n\nDo soutěže dvouhry juniorek na melbourneském Australian Open 2016 nastoupilo šedesát čtyři hráček. Obhájkyní titulu byla slovenská tenistka Tereza Mihalíková, která opět postoupila do finále.\n\nVítězkou se stala pátá nasazená Běloruska a 17letá tenistka Věra Lapková, která ve finále zdolala turnajovou dvojku Mihalíkovou po dvousetovém průběhu 6–3 a 6–4. Šampionka tak vybojovala první grandslamovou trofej v kariéře a do juniorského kombinovaného žebříčku ITF si připsala 375 bodů.\n\n"}
{"id": "1171313", "url": "https://cs.wikipedia.org/wiki?curid=1171313", "title": "Australian Open 2016 – čtyřhra juniorek", "text": "Australian Open 2016 – čtyřhra juniorek\n\nDo soutěže čtyřhry juniorek na melbournském Australian Open 2016 nastoupilo třicet dva párů. Obhájcem titulu byla česká dvojice Miriam Kolodziejová a Markéta Vondroušová, jejíž členky do průběhu nezasáhly. Kolodziejová nemohla startovat pro věkové omezení a Vondroušová se rozhodla soutěže nezúčastnit.\n\nRoli favoritek potvrdila druhá nasazená dvojice složená ze 17leté Rusky Anny Kalinské a Slovenky téhož věku Terezy Mihalíkové. Ve finále tento pár přehrál ukrajinské turnajové šestky Dajanu Jastremskou s Anastasijí Zarytskou po hladkém dvousetovém průběhu 6–1 a 6–1. Pro obě hráčky vítězství znamenalo první grandslamový titul z juniorské čtyřhry.\n\nKaždá z šampionek si do juniorského kombinovaného žebříčku ITF připsala 270 bodů.\n\n\n"}
{"id": "1171314", "url": "https://cs.wikipedia.org/wiki?curid=1171314", "title": "Milíře (Rovná)", "text": "Milíře (Rovná)\n\nMilíře () jsou zaniklá osada ve Slavkovském lese v okrese Sokolov. Ležela v nadmořské výšce okolo 740 m pod vrchem Krudum (838 m n. m.), přibližně 4,5 km severovýchodně od Rovné. Český název dostala osada v roce 1947.\n\nMilíře (\"Milíře u Rovné\") je také název katastrálního území o rozloze 5,85 km.\n\nPrvní písemná zmínka o Milířích je z roku 1423, kdy je osada uvedena v kupní smlouvě o prodeji statku loketskému měšťanovi. V roce 1559 je osada zmiňována v městské knize v Lokti. Obec původně spadala do majetku města Lokte a spravovali ji jeho správci. Po porážce českých stavů v roce 1620 a popravě hraběte Jáchyma Ondřeje Šlika v roce 1621 bylo město Loket potrestáno odnětím většiny svých držav. Osada přešla do královského majetku a v roce 1625 ji koupil Otto Nostic, který ji přičlenil ji k sokolovskému panství Nosticů. Od roku 1841 byla v osadě škola.\n\nV letech 1869-1910 byly Milíře osadou obce Lobzy, 1921-1930 obcí v okrese Falknov, od roku 1950 již bez obyvatel se uvádí jako osada obce Vítkov, potom již jen jako součást obce Rovná.\n\nPo skončení druhé světové války došlo k odsunu německého obyvatelstva a osada nebyla dosídlena. Místo nich přišla armáda do nově vzniklého Vojenského výcvikového prostoru Prameny.\nDomy byly většinou zničeny a na základech některých z nich bylo po odchodu armády postaveno několik rekreačních chat.\n\n"}
{"id": "1171315", "url": "https://cs.wikipedia.org/wiki?curid=1171315", "title": "Australian Open 2016 – dvouhra juniorů", "text": "Australian Open 2016 – dvouhra juniorů\n\nDo soutěže dvouhry juniorů na melbourneském Australian Open 2016 nastoupilo šedesát čtyři hráčů. Obhájcem titulu byl ruský tenista Roman Safiullin, který již do průběhu nemohl zasáhnout pro věkové omezení.\n\nVítězem se stal 17letý Australan Oliver Anderson, startující na divokou kartu, který ve finále zdolal sedmého nasazeného Uzbeka Džurabeka Karimova po třísetovém průběhu 6–2, 1–6 a 6–1. Připsal si tak premiérový grandslamový titul kariéry a do juniorského kombinovaného žebříčku ITF získal 375 bodů.\n\n"}
{"id": "1171316", "url": "https://cs.wikipedia.org/wiki?curid=1171316", "title": "Australian Open 2016 – čtyřhra juniorů", "text": "Australian Open 2016 – čtyřhra juniorů\n\nDo soutěže čtyřhry juniorů na melbournském Australian Open 2016 nastoupilo třicet dva dvojic. Obhájcem titulu byl australský pár Jake Delaney a Marc Polmans, jehož členové nestartovali pro věkové omezení.\n\nVítězem se stala australská nenasazená dvojice Alex de Minaur a Blake Ellis, kteří ve finále zdolali česko-slovenské turnajové osmičky Patrika Rikla s Lukášem Kleinem. Po rovnocenném rozdělení prvních dvou sad 3–6 a 7–5, rozhodl o vítězích až supertiebreak těsným dvoubodovým rozdílem míčů [12–10]. Česko-slovenská dvojice v něm přitom vedla 8:5 a za stavu 9:8 nevyužila mečbol.\n\nPro oba australské šampiony znamenal titul premiérovou grandslamovou trofej kariéry. Každý z nich si do juniorského kombinovaného žebříčku ITF připsal 270 bodů.\n\n\n"}
{"id": "1171321", "url": "https://cs.wikipedia.org/wiki?curid=1171321", "title": "Júdži Ueda", "text": "Júdži Ueda\n\nJúdži Ueda (jap. う え だ ゆ う じ) (* 15. červen 1967, Japonsko) je populární seijú, tedy japonský anime dabér.\n\nNarodil se v japonském městě Fukuoka a má za sebou mnoho úspěšných rolí v anime. Od dubna 2006 pracuje pro produkci Osawa. Dabuje různé typy postav - od prostých hlupáků (\"Keitaró Urašima\" v Love Hina), až po nebezpečné siláky (\"Sanosuke\" v Ruróni Kenšin).\n\nDůležité postavy jsou zvýrazněny tučně.\n\n\n"}
{"id": "1171322", "url": "https://cs.wikipedia.org/wiki?curid=1171322", "title": "Štefan Šarišský", "text": "Štefan Šarišský\n\nŠtefan Šarišský (* 1947) je bývalý československý fotbalista, útočník.\n\nV československé lize hrál za Duklu Banská Bystrica a TŽ Třinec. Nastoupil ve 40 ligových utkáních a dal 6 ligových gólů.\n\n\n"}
{"id": "1171323", "url": "https://cs.wikipedia.org/wiki?curid=1171323", "title": "Sylvesterova matice", "text": "Sylvesterova matice\n\nSylvesterova matice je v algebře zvláštní matice definovaná pro dvojici mnohočlenů v jedné neznámé, jejíž koeficienty jsou určeny koeficienty těchto mnohočlenů a jejímž determinantem je rezultant těchto polynomů. Je pojmenována po britském matematikovi Jamesi Josephu Sylvesterovi.\n\nNechť je formula_1 komutativní okruh. Pro dva mnohočleny formula_2 a formula_3 stupně formula_4 z okruhu mnohočlenů formula_5 se Sylvestrovou maticí rozumí čtvercová matice stupně formula_6 s podobou\n\nPro mnohočleny stupně 4 a 3 vypadá Sylvesterova matice následovně\n"}
{"id": "1171325", "url": "https://cs.wikipedia.org/wiki?curid=1171325", "title": "Peter Meľuch", "text": "Peter Meľuch\n\nPeter Meľuch (8. října 1949 Bratislava – 5. března 2008 tamtéž), často uváděný jako Peter Melúch, byl slovenský fotbalový útočník.\n\nV československé lize hrál za Slovan Bratislava a TŽ Třinec. Nastoupil v 15 ligových utkáních a dal 1 ligový gól.\n\n\n"}
{"id": "1171327", "url": "https://cs.wikipedia.org/wiki?curid=1171327", "title": "Dalněrečensk", "text": "Dalněrečensk\n\nDalněrečensk (, dříve \"Iman\") je město v Přímořském kraji v Ruské federaci. Při sčítání lidu v roce 2010 mělo přes sedmadvacet tisíc obyvatel.\n\nDalněrečensk leží u ústí Malinovky do Velké Ussurky, na levém břehu Velké Ussurky jen několik kilometrů jihovýchodně od jejího ústí do Ussuri, která zde tvoří hranici s Čínskou lidovou republikou, přesněji s její městskou prefekturou Šuang-ja-šan. Od Vladivostoku, správního střediska celého kraje, je Dalněrečensk vzdálen zhruba 400 kilometrů na sever.\n\nSídlo zde vzniklo kolem roku 1894 při stavbě železnice. Původní jméno \"Iman\" bylo odvozeno od tehdejšího jména řeky a má svůj původ v čínštině ().\n\nV roce 1917 byl Iman povýšen na město.\n\nV roce 1972 bylo město přejmenováno v rámci přejmenovávání geografických objektů na ruském Dálném východě v roce 1972, které potlačovalo jména čínského a tunguzského původu a nahrazovalo je ruskými, na \"Dalněrečensk\".\n"}
{"id": "1171328", "url": "https://cs.wikipedia.org/wiki?curid=1171328", "title": "Miroslav Macháček (fotbalista)", "text": "Miroslav Macháček (fotbalista)\n\nMiroslav Macháček (* 28. května 1950) je bývalý český fotbalista, záložník.\n\nV československé lize hrál za SU Teplice. Gól v lize nedal. Do Teplic přišel z pražské Admiry.\n\n"}
{"id": "1171329", "url": "https://cs.wikipedia.org/wiki?curid=1171329", "title": "Josef Kříbala", "text": "Josef Kříbala\n\nJosef Kříbala (1951 – ?) byl český fotbalový útočník.\n\nV československé lize hrál za Škodu Plzeň. Žďárský odchovanec nastoupil v 59 ligových utkáních a dal 3 ligové góly. Hrál také za Metru Blansko.\n\n\n"}
{"id": "1171330", "url": "https://cs.wikipedia.org/wiki?curid=1171330", "title": "Miroslav Datko", "text": "Miroslav Datko\n\nMiroslav Datko (* 3. září 1955) je bývalý československý fotbalista, záložník.\n\nV československé lize hrál během vojenské služby za Duklu Praha. Nastoupil v 8 ligových utkáních a dal 1 ligový gól.\n\n\n"}
{"id": "1171331", "url": "https://cs.wikipedia.org/wiki?curid=1171331", "title": "Miroslav Pressl", "text": "Miroslav Pressl\n\nMiroslav Pressl (* 7. ledna 1952) je bývalý český fotbalista, záložník.\n\nV československé lize hrál za Škodu Plzeň. Dal 1 ligový gól. Ze Škody Plzeň odešel po polovině sezóny 1976/77 do TJ ČSAD Plzeň.\n\n\n"}
{"id": "1171333", "url": "https://cs.wikipedia.org/wiki?curid=1171333", "title": "Vishal Mangalwadi", "text": "Vishal Mangalwadi\n\nVishal Mangalwadi (* 1949) je indický filozof, protestantský teolog, sociální reformátor a spisovatel.\n\n\n"}
{"id": "1171345", "url": "https://cs.wikipedia.org/wiki?curid=1171345", "title": "Momentová vytvořující funkce", "text": "Momentová vytvořující funkce\n\nMomentová vytvořující funkce ( ) náhodné proměnné je v teorii pravděpodobnosti a statistice alternativní popis rozdělení pravděpodobnosti. Momentová vytvořující funkce umožňuje dostat se k analytickým výsledkům jinou cestou než přímým používáním hustot pravděpodobnosti nebo distribučních funkcí. Velmi jednoduché je použití momentové vytvořující funkce definované váženými součty náhodné proměnné.\n\nMomentovou vytvořující funkci lze definovat nejen pro jednorozměrná rozdělení, ale i pro vektorové nebo maticové náhodné proměnné a lze ji dokonce rozšířit i na obecnější případy.\n\nNa rozdíl od charakteristické funkce nemusí ani pro reálné argumenty momentová vytvořující funkce vždy existovat. Existují vztahy mezi chováním momentové vytvořující funkce rozdělení a vlastnostmi rozdělení, jako například existence momentů.\nCož nevyvrací, že se to popírá.\n\nV teorii pravděpodobnosti a statistice se momentová vytvořující funkce náhodné proměnné \"X\" definuje jako\n\nkdekoli tato střední hodnota existuje. Jinak řečeno, momentovou vytvořující funkci lze interpretovat jako střední hodnotu náhodné proměnné formula_2. \n\nformula_3 vždy existuje a rovná se 1.\n\nKlíčový problém s momentovou vytvořující funkcí je, že momenty a momentová vytvořující funkce nemusí existovat, protože potřebné integrály nekonvergují absolutně. Charakteristická funkce naproti tomu existuje vždy (protože je integrálem omezené funkce na prostoru konečné míry) a proto může být používána místo ní.\n\nPokud formula_4 je \"n\"-rozměrný náhodný vektor, pak používáme formula_5 místo \"tX\":\n\nDůvodem pro definování této funkce je, že ji lze použít pro nalezení všech momentů rozdělení. Rozvinutí řady \"e\" je:\n\nOdtud:\n\nkde \"m\" je \"n\"-tý moment.\n\nDerivováním \"M\"(\"t\") \"i\" krát podle \"t\" a položením \"t\" = 0 dostaneme \"i\"-tý moment o počátek, \"m\",\nviz kapitola Výpočet momentů níže.\n\nNásledující tabulka obsahuje příklady momentová vytvořující funkce a charakteristická funkce pro porovnání. Je vidět, že charakteristická funkce je Wickovou rotací momentové vytvořující funkce \"M\"(\"t\"), pokud tato existuje.\n</math>\n\nMomentová vytvořující funkce je střední hodnota funkce náhodné proměnné, což lze napsat:\n\n\n\n\nPokud \"X\" má spojitou hustotu pravděpodobnosti \"ƒ\"(\"x\"), pak \"M\"(−\"t\") je oboustrannou Laplaceovou transformací funkce \"ƒ\"(\"x\").\n\nkde \"m\" je \"n\"-tý moment.\n\nPokud formula_13, kde \"X\" jsou nezávislé náhodné proměnné a \"a\" jsou konstanty, pak hustota pravděpodobnosti pro \"S\" je konvoluce hustoty pravděpodobnosti všech \"X\", a momentová vytvořující funkce \"S\" je dána jako\n\nPro vektorové náhodné proměnné \"X\" s reálnými složkami je momentová vytvořující funkce dána vzorcem\n\nkde \"t\" je vektor a formula_16 je skalární součin.\n\nMomentové vytvořující funkce jsou kladné a logaritmicky konvexní funkce s M(0) = 1.\n\nDůležitou vlastností momentové vytvořující funkce je, že pokud dvě rozdělení mají stejné momentové vytvořující funkce, pak jsou rozdělení identická skoro všude. Neboli pokud pro všechny hodnoty \"t\",\n\npak\n\npro všechny hodnoty \"x\" (nebo ekvivalentně: \"X\" a \"Y\" mají stejné rozdělení). Toto tvrzení není ekvivalentní s tvrzením „jestliže dvě rozdělení mají stejné momenty, pak jsou identická ve všech bodech“. Důvodem je, že v některých případech momenty existují, ale momentová vytvořující funkce ne, protože limita\n\nnemusí existovat. Příkladem je logaritmicko-normální rozdělení.\n\nNázev momentová vytvořující funkce vyjadřuje, že pokud existuje na otevřeném intervalu v okolí \"t\" = 0, pak je exponenciální vytvořující funkcí momentů rozdělení:\n\nKde \"n\" je nezáporné celé číslo.\n\nHoeffdingovo lemma dává omezení momentové vytvořující funkce pro omezenou náhodnou proměnnou s nulovým průměrem.\n\nMomentové vytvořující funkci se podobá několik dalších transformací, které se často používají v teorii pravděpodobnosti:\n\n\n\n\n"}
{"id": "1171356", "url": "https://cs.wikipedia.org/wiki?curid=1171356", "title": "Open Doors", "text": "Open Doors\n\nOpen Doors (česky Otevřené dveře) je mezinárodní nevládní křesťanská organizace, pomáhající pronásledovaným křesťanům po celém světě.\n\nOrganizaci \"Open Doors\" založil roku 1955 nizozemský misionář Anne van der Bijl.\n\n"}
{"id": "1171366", "url": "https://cs.wikipedia.org/wiki?curid=1171366", "title": "Chronica sive Historia de duabus civitatibus", "text": "Chronica sive Historia de duabus civitatibus\n\nChronica sive Historia de duabus civitatibus, také \"Geschichte der zwei Reiche des Otto von Freising\" (Kronika čili dějiny dvou obcí), je důležitý historický pramen německého středověku.\n\nLatinsky psaná kronika biskupa Oty z Freisingu vznikla v letech 1143–1146. První tištěná verze se objevila v roce 1515. Náleží k typu středověké \"světové kroniky\" a v sedmi knihách líčí veškerou historii lidstva od biblického stvoření světa až po autorovu současnost a v osmé knize pak i vizi Posledního soudu. Autor pocházel z významného východo-franckého rodu Babenberků, kteří byli příbuznými a podporovateli pozdějšího římského krále (1152) a císaře (1155) Fridricha I. Barbarossy, vnímal římsko-německou říši (Svatou říši římskou) v tradici antických říší (civilizací) babylonské, perské, řecko/makedonské a římské ukázal na jeho důležitou roli v božích dějinách spásy (Historia salutis).\n\nJejím pokračováním je \"Chronik von St. Blasien\", psaná německým benediktinským mnichem Otou ze St. Blasien.\n\nKronika se objevuje v románu Baudolino, italského sémiotika Umberta Eca (italsky 2000, česky 2001).\n"}
{"id": "1171377", "url": "https://cs.wikipedia.org/wiki?curid=1171377", "title": "Ruská házenkářská reprezentace žen", "text": "Ruská házenkářská reprezentace žen\n\nRuská házenkářská reprezentace žen reprezentuje Rusko na mezinárodních házenkářských akcích, jako je mistrovství světa nebo mistrovství Evropy.\n\"Poznámka: Do výsledků na této stránce se nezapočítávají výsledky SSSR.\"\n"}
{"id": "1171381", "url": "https://cs.wikipedia.org/wiki?curid=1171381", "title": "Oto ze St. Blasien", "text": "Oto ze St. Blasien\n\nOto ze Saint-Blasien byl středověký benediktýn a kronikář konce 12. a začátku 13. století. \n\nO jeho životě není nic známo. Někdy bývá ztotožňován s opatem benediktinského kláštera svatého Blažeje Ottou (zvolen 1222, zem. 1223), to ale zůstává pouhou spekulací.\n\nOtovi je přičítáno autorství \"Kroniky ze Saint-Blasien\". Tento latinský rukopis je pokračováním kroniky Chronica sive Historia de duabus Civitatibus biskupa Oty z Freisingu (opomíjí její osmou knihu pojednávající o posledním soudu) a líčí události od roku 1149 do roku 1209, kdy byl na římského císaře korunován Ota IV. Brunšvický. Přitom autor, který měl pravděpodobně dobré vzdělání, neupřednostňuje ani Štaufy ani Welfy, ačkoli zachovává loajalitu současnému panovníkovi.\n\nDo roku 1160 čerpá Ota ze St. Blasien ve své kronice z Oty z Freisingu a z jeho pokračovatele Rahewina (Otův zapisovatel), jeho pozdější zdroje doposud nebyly s jistotou identifikovány. Nicméně kronikář zřejmě pracoval s dobrými prameny, které odhalují události v jižních oblastech a tažení do Itálie. Kronika poskytuje vcelku důležité informace o dějinách Svaté říše římské, pozdního 12. a počátku 13. století, přesto byla práce chabě využívána pozdějšími dějepisci. \n"}
{"id": "1171385", "url": "https://cs.wikipedia.org/wiki?curid=1171385", "title": "NSV (kulomet)", "text": "NSV (kulomet)\n\nNSV ( , zkratka pro ) je sovětský těžký kulomet ráže 12,7 mm. Zkratka znamená příjmení tří konstrukérů: G. I. Nikitin, J. M. Sokolov a V. I. Volkov. Byl navržen jako náhrada za kulomet DŠK a do služby v sovětské armádě se dostal v roce 1971. Mimo SSSR se vyráběl v licenci v Bulharsku, Indii, Jugoslávii a Polsku. \n\nVerze NSVT je používána v tancích T-72, T-64 a T-80. Dnes existuje náhrada kulometu NSV v podobě kulometu Kord.\n"}
{"id": "1171389", "url": "https://cs.wikipedia.org/wiki?curid=1171389", "title": "Oireachtas", "text": "Oireachtas\n\nOireachtas, někdy označovaný jako Oireachtas Éireann, je irská legislativa. Oireachtas se skládá z:\n\nHlavní budova Oireachtasu sídlí v Leinster House v Dublinu, což je bývalý vévodský palác z 18. století. Dáil Éireann je volen přímo a je zdaleka nejsilnější větví Oireachtasu.\n\nTermín Oireachtas pochází ze starého irského slova airech (šlechtic). Jeho první zaznamenané použití jako jméno zákonodárného sboru bylo v rámci Irského svobodného státu.\n\n"}
{"id": "1171390", "url": "https://cs.wikipedia.org/wiki?curid=1171390", "title": "Suchej únor", "text": "Suchej únor\n\nSuchej únor je česká kampaň – výzva pro lidi, kteří si chtějí otestovat svůj vztah k alkoholu. Během měsíce \"na suchu\" mohou \"ochutnat střízlivost\" a zjistit, jak velkou roli hraje pití v jejich životě. V roce 2020 se jedná již o 8. ročník. Účastníci mají možnost se registrovat na webových stránkách kampaně. Registrace je dobrovolná a směřuje k finanční podpoře kampaně a dobročinných projektů, které kampaň podporuje.\n\n„Sonda mezi cca 300 registrovanými účastníky v roce 2019 ukázala, že celý měsíc vydrželo bez alkoholu až 90 % z nich a 3 měsíce po akci 52 % deklaruje, že ještě v květnu pije alkohol méně než před únorem. 12 % si únorové sucho užívá ještě v květnu.“\n\nSuchej únor začala pořádat v roce 2013 Liga otevřených mužů (LOM) a kampaň byla původně zaměřena na zdraví mužů. Muži v ČR se dlouhodobě pohybují na světové špičce v pití alkoholu. Pijí zhruba 4x více než ženy a 3x více, než je světový průměr. Prvního ročníku se zúčastnilo zhruba 100 mužů. Od té doby kampaň rostla a otevřela se také ženám. V roce 2019 se podle průzkumu sociologické agentury Nielsen Admosphere zúčastnilo 6 % dospělé populace a povědomí o kampani se zvedlo na 47 %.\n\nOdborné partnerství kampaň navázala s Národním ústavem duševního zdraví (NÚDZ), Klinikou adiktologie 1. lékařské fakulty Univerzity Karlovy a Všeobecné fakultní nemocnice, BESIPem a Národní linkou pro odvykání.\n\nSuchej únor má osvětovou funkci a usiluje o \"pohnutí s národem, který pije přes míru\". Fakta o spotřebě alkoholu organizátoři pravidelně shrnují v dokumentu zvaném \"Alkofakta\":\n\n\"\"Chlast je náš národní sport.\"\n\n\nVe Spojeném království se, počínaje rokem 2012, koná akce \"Suchý leden\". V Kanadě též běží Suchý únor – \"Dry Feb\", podporován \"Canadian Cancer Society.\"\n\n\n"}
{"id": "1171391", "url": "https://cs.wikipedia.org/wiki?curid=1171391", "title": "Johann Kaspar Lavater", "text": "Johann Kaspar Lavater\n\nJohann Kaspar Lavater (15. listopad 1741, Curych – 2. leden 1801, Curych) byl švýcarský spisovatel, protestantský pastor zwingliovské tradiace a badatel v oblasti fyziognomie.\n\nLavater byl pastorem u kostela svatého Petra v Curychu. Roku 1799 protestoval proti francouzské okupaci města a musel se přestěhovat do Basileje. Po návratu měl za francouzské okupace Švýcarska.opět koflikt s vojáky na ulici a byl při tom postřelen. Za dva roky na své zranění zemřel.\n\nProslavil se čtyřdílnou knihou \"Physiognomische Fragmente zur Beförderung der Menschenkenntnis und Menschenliebe\" (\"Fyziognomické zlomky k podpoře lidského poznání a lidské lásky\"), kde se pokoušel vyzkoumat odraz charakteru člověka v jeho vnější fyziognomii. Vycházel ze silně spiritualistického (u Lavatera náboženského) předpokladu, že duchovno se musí projevovat ve hmotě. Velmi se též zajímal o stavy \"magnetického transu\" a mystiku. Jeho knihy o fyziognomii a mystice silně ovlivnily německé romantické hnutí \"Sturm und Drang\".\n\nZnámý je jeho agresivní pokus obrátit ke křesťanství judaistického filozofa Mosese Mendelssohna. Zaslal Mendelssohnovi knihu Charlese Bonneta \"Palingénésie philosophique\" a veřejně ho vyzval, aby buď vyvrátil Bonnetovy argumenty, anebo konvertoval. Mendelssohn odmítl se výzvou vůbec zabývat, což vedlo k polemikám, v nichž se na Mendelssohnovu stranu postavil například osvícenec Georg Christoph Lichtenberg nebo Johann Gottfried Herder.\n\nLavater byl dlouho blízkým přítelem Johanna Wolfganga Goetheho, nakonec se od něj však Goethe odvrátil, když ho obvinil z tmářství, vyznávání pověr a pokrytectví.\n\nV básnictví mu byl čitelným vzorem Friedrich Gottlieb Klopstock. Napsal též mnoho aforismů.\n\n\n"}
{"id": "1171397", "url": "https://cs.wikipedia.org/wiki?curid=1171397", "title": "Edeltrud", "text": "Edeltrud\n\nEdeltrud je jméno germánského původu. Význam se vykládá jako \"šlechetná síla\".\n\nEda, Edý, Edel, Trudy, Trude, Etel, Ódry\n\n\n\n"}
{"id": "1171398", "url": "https://cs.wikipedia.org/wiki?curid=1171398", "title": "NGC 188", "text": "NGC 188\n\nNa rozdíl od jiných otevřených hvězdokup, které se po několika milionech let roztrhají gravitačním působením Galaxie, leží NGC 188 vysoko nad rovinou disku Galaxie a je se stářím přibližně 5 miliard let jednou z nejstarších známých otevřených hvězdokup. NGC 188 se nachází mírně nad rovinou disku Galaxie o něco dále od středu Galaxie než Slunce.\n\nNGC 188 vidíme velmi blízko severního nebeského pólu a na téměř celé severní polokouli je tedy cirkumpolární. Je to nejseverněji položená otevřená hvězdokupa, nachází se v úhlové vzdálenosti 4° od Polárky směrem ke hvězdě Gama Cephei. Hvězdokupu je možné s určitým úsilím vyhledat i pomocí triedru 10x50, ale k rozložení na jednotlivé hvězdy je zapotřebí hvězdářský dalekohled o průměru alespoň 150 mm. Její nejjasnější hvězdy jsou ve skutečnosti 10. magnitudy, ale většina jich má magnitudu 13 a větší. V dalekohledech o průměru 200 až 250 mm je vidět velmi zřetelně, ale ani při velkých zvětšeních nevypadá zcela rozložená na jednotlivé hvězdy.\n\nVzhledem k její blízkosti u severního nebeského pólu není žádné období pro její pozorování výhodnější než jiné, protože na severní polokouli její výška nad obzorem zůstává téměř stejná ve všech nocích během roku. Změna její výšky nad obzorem je omezena na 8 až 9°. Na jižní polokouli není vůbec pozorovatelná kromě úzkého pásu několika stupňů poblíž rovníku.\n\nNGC 188 objevil John Herschel v roce 1831 pomocí zrcadlového dalekohledu o průměru 18,7 palce, který patřil jeho otci Williamovi. Popsal ji jako rozsáhlou a velmi bohatou hvězdokupu se zřetelnými 150 až 200 hvězdami od 10. až do 18. magnitudy. Podobný popis je zaznamenán i v New General Catalogue.\n\nNGC 188 je velmi zhuštěná otevřená hvězdokupa. Její stáří 5 miliard let je srovnatelné se stářím hvězdokupy Messier 67 v souhvězdí Raka, ale je téměř poloviční proti NGC 6791 v souhvězdí Lyry, která je nejstarší známou otevřenou hvězdokupou v Mléčné dráze. Tyto hvězdokupy se odlišují od ostatních známých otevřených hvězdokup, které jsou obecně tvořeny mladými a horkými hvězdami ještě navzájem drženými gravitací. Hvězdy hlavní posloupnosti v této hvězdokupě jsou ovšem staré a poměrně chladné, spektrální třídy F2, tedy žluté, zatímco hvězdy na větvi obrů jsou ve stupni žluto-oranžových obrů spektrální třídy G8. Stáří jejích složek je tedy srovnatelné se stářím Slunce.\n\nHvězdokupa se nachází, na rozdíl od většiny otevřených hvězdokup, ve vzdálenosti přibližně 1 800 světelných let od galaktického disku, tedy v poměrně vysoké poloze, což je ve skutečnosti společná vlastnost otevřených hvězdokup s takovým stářím.\n\n\n\n\n"}
{"id": "1171401", "url": "https://cs.wikipedia.org/wiki?curid=1171401", "title": "Klášter Morimond", "text": "Klášter Morimond\n\nMorimondské opatství (; odvozeno z lat. sousloví \"mori mundo\", „zemři světu“, tj. vzdej se pozemských radovánek, tužeb a cílů) byl cisterciácký klášter poblíž městečka Parnoy-en-Bassigny, nacházející se v departmentu Haute-Marne ve francouzském regionu Champagne-Ardenne. Mormimond byl čtvrtým ze čtyř velkých založení kláštera v Citeaux, které měly zásadní vliv na šíření cisterciáckého mnišství, společně s kláštery La Ferté na jihu, Pontigny na západě a Clairvaux na severu. (Dohromady těch pět klášterů tvořilo tzv. protoopatství, z jejichž iniciativy byly založeny všechny další cisterciácké kláštery po Evropě.)\n\nMorimondský klášter byl založen roku 1115 hrabětem Olderikem z Aigremontu a jeho ženou Adélou z Choiseul. Náležel pod langreskou diecézi a byl obydlen řeholníky z kláštera Cîteaux. První opat, známý jako „pilíř cisterciáctví“, byl Arnold Němec. Díky jeho energii a vlivu, vyrostlo morimondské opatství s nebývalou rychlostí a založilo řadu kolonií ve Francii, německých zemích, Čechách, Španělsku, v Polsku a na Kypru. Jedinou fundací Morimondu na území Anglie a Walesu byl klášter v Dore, založený v roce 1147. Mezi nejznámější dceřiné kláštery Morimondu patří Ebrach v Německu (1126), Heiligenkreuz v Rakousku (1134) a Aigubelle ve Francii (1137), který byl později obnoven reformními cisterciáky – trapisty. Po následující dvě století Morimond nepřestával být aktivní ve fundování nových cisterciáckých klášterů, a to do té míry, že koncem 18. století mohl Morimond mezi své fundace počítat téměř 700 mužských a ženských klášterů.\n\nVyjádření několika papežů podřídilo hlavní španělské rytířské řády pod církevní správu morimondského opatství. Jednalo se o: Řád calatravských rytířů (1187), Řád alcántarských rytířů (1214), Řád Kristův (1319) a později i Řád svatého Lazara v Savojsku.\n\nJednou z významných osobností, které prošly tímto klášterem byl biskup Oto z Freisingu, syn markraběte Leopolda III. Babenberského a jeho ženy Agnes, dcery císaře Jindřicha IV. Ota z Freisingu studoval v Paříži a poté vstoupil do kláštera, jehož se stal představeným. Také papež Benedikt XII., třetí z avignonských papežů (1334–42), započal svoji kariéru jako mnich právě zde.\n\nKlášter byl zničen v roce 1572 během hugenotských válek a za třicetileté války v roce 1632. Definitivně byl opuštěn v roce 1791, za Velké francouzské revoluce.\n\nTrojlodní konventní chrám s transeptem, polygonálně uzavřeným chórem a bočními loděmi s kaplemi, byl v souladu s cisterciáckými stavebními předpisy strohý a rezervovaný, bez věží a umělecké výzdoby. \n\nPo ničení za revoluce se ze středověkých budov zachoval pouze konventní chrám, jenže v průběhu 19. století se neudržovaná stavba zřítila, byla rozebrána na stavební materiál a do dnešních dnů tak zbyly jen části severní boční lodi. Jinak z celého klášterního areálu přežily ještě některé budovy, resp. jejich části (včetně brány), postavené ovšem až v průběhu 18. století.\nKlášter Morimond je nejvýznamnějším z protoklášterů v souvislosti s českým cisterciáctvím. Stojí totiž na počátku filiačních stromů všech cisterciáckých klášterů založených v Čechách ve 12. století, i některých dalších. Zpravidla byl prostředníkem klášter v bavorském Ebrachu, Kampu nebo rakouský Heiligenkreuz (v Rakousku panuje ohledně vazby na Morimond totožná situace jako v Čechách). Z českých klášterů byl Morimondu filiačně nejblíže dnes zaniklý klášter v Pomuku (Nepomuku), dělil jej od něj právě pouze Ebrach. Ve stejné filiační vzdálenosti leží i Zlatá Koruna, ta byla ovšem založena o více než století později. \n\nMorimond byl co do počtu klášterů z něj vzniklých, po Clairvaux druhým nejproduktivnějším. Vzhledem ke své poloze ve východní Francii stojí za většinou cisterciáckých opatství založených ve střední a východní Evropě.\n"}
{"id": "1171403", "url": "https://cs.wikipedia.org/wiki?curid=1171403", "title": "Důl Ludvík", "text": "Důl Ludvík\n\nDůl Ludvík (lidový název Bučina) byl černouhelný hlubinný důl v Radvanicích-Lipině, jehož důlní pole se nacházelo v jižní části Petřvaldské dílčí pánve. Důl byl pojmenován podle Ludvíka knížete Salm-Reifferscheidta.\n\nVýhradní kutisko v katastru Radvanic bylo propůjčeno 25. června 1843. Hornická činnost v Radvanicích byla zahájená hloubením kutací jámy č. 1, kterou založila C.k. státní kutací komise. Jáma byla v roce 1845 hluboká 118 m, ale nenarazila na uhelné sloje. Erár výhradní kutisko opustil a techniku přesunul do Polské (Slezské) Ostravy. V roce 1873 bylo navázáno na průzkum Těžířstvem knížete Hugo Salm-Reifferscheidta v oblasti kutacího okrsku III. Byly provedeny průzkumné práce pomocí vrtů. V letech 1874–1875 bylo uhlí pomocí vrtů nalezeno. K těžbě opět nebylo přistoupeno.\n\nV roce 1898 společnost \"Ostravská důlní akciová společnost, dříve kníže Salm\" (\"Ostrauer Bergbaugesellschaft, A. G., vormals Fürst Salm in Polisch Ostrau\"), zahájila otvírku nové těžní jámy Ludvík v Radvanicích pod vedením dolu Salm VII – Hugo/Eliška. Hloubení jámy pro potíže s průvaly spodní vody trvalo až do podzimu roku 1911. Důl Ludvík byl pro velké potíže při výstavbě otevřen až v roce 1912 a v roce 1916 se důl Ludvík stal samostatným závodem. V roce 1916 byl v nájmu a od roku 1922 byl majetkem \"Rakouské báňské a hutní společnosti\" \"(BHS)\". K 1. dubnu 1961 byl důl organizačně připojen k Dolu Julius Fučík a stal se jeho závodem č. 3. K 1. lednu 1989 došlo ke zrušení samostatného závodu 3 - Ludvík, stal se pomocným závodem Dolu Pokrok. Těžba byla ukončena v roce 1992 a v letech 1995 až 1996 byly objekty částečně zlikvidovány.\n\nV červnu 1898 byla hloubena jáma Ludvík 1, jáma těžní. Měla kruhový průřez 4,5 m. V roce 1900 bylo vytěženo prvních 800 q uhlí. V roce 1901 bylo hloubení zastaveno pro silný přítok vod, které v té době nešlo zvládnout. Obnovení výstavby dolu bylo zahájeno v roce 1909. Jáma byla propojena překopem s jámou Salm VII pro odvod důlní vody a na čerpání. Postupně s přestávkami v roce 1911 bylo dosaženo hloubky 573 m. Na povrchu probíhala výstavba budov a strojního zařízení. Těžba uhlí jámou Ludvík byla zahájena v roce 1914. V roce 1961 byla jáma prohloubena na konečnou hloubku 751,9 m. Po skončení rekonstrukce jámy Ludvík 2 byla těžba jámou Ludvík 1 ukončena, jáma zůstala vtažnou jámou a pomocnou. \n\nJáma Ludvík 2, větrní jáma, byla založena v roce 1917 v blízkosti jáma Ludvík 1. Měla kruhový průřez 4,5, m. V roce 1921 byla jáma hluboká 442 m. I její hloubení bylo provázeno problémy s mohutnými přítoky důlních vod. V roce 1960 byla jáma prohloubena do konečné hloubky 743,6 m a přeměněna na jámu těžní. Těžba jámou byla ukončena v roce 1988, kdy bylo uhlí dopravováno podzemím na Důl Pokrok v Petřvaldu.\n\nDůl existoval 1898–1996, těžba 1914–1992. \n\nV roce 1909 začala výstavba povrchových zařízení. \n\nVe strojovně těžní jámy Ludvík 1 byl parní těžní stroj od firmy Brietfeld & Daněk, Praha z roku 1909. Parní stroj měl válce o průměru 800 mm a zdvih 1600 mm se zlepšeným rozvodem páry Radovanitz. Těžební bubny měly průměr 6 000 mm a šířku 1650 mm, lano o průměru 42 mm. Výkon těžního stroje byl 1 100 HP. Těžní věž byla vzpěrová vysoká po úroveň lanovnic 35 m, nýtovaná ocelová vyrobená firmou Brietfeld & Daněk, Praha. Lanovnice měly průměr 5 000 mm, na lanech byly zavěšeny dvou etážové klece pro dva vozíky nebo 13 osob. Rychlost jízdy s mužstvem byla 6 m/s, těžební byla 13 m/s. Parní stroj byl později převeden na stlačený vzduch a fungoval do roku 1996. Pak byl převeden do hornického muzea v Ostravě-Petřkovicích. Těžní věž byla 11. srpna 1994 odstřelem zbourána.\n\nVe strojovně jámy Ludvík 2 byl instalovány základy pro pomocný parní stroj v roce 1918 a v roce 1921 byl instalován. Výkon parního těžního stroje byl 350 HP, válce měly průměr 600 mm a zdvih 1250 mm s vylepšeným rozvodem páry Radovanitz, byl vyroben firmou Brietfeld & Daněk, Praha. Těžní bubny měly průměr 4 000 mm a šířku 1000 mm, lano o průměru 31 mm. Těžní věž z roku 1920 byla vzpěrová vysoká po úroveň lanovnic 30 m, nýtovaná ocelová vyrobená firmou Brietfeld & Daněk, Praha. Lanovnice měly průměr 3 800 mm, na lanech byly zavěšeny jedno etážové klece pro dva vozíky nebo 15 osob. Rychlost jízdy s mužstvem byla 6 m/s, těžební byla 10 m/s. V roce 1962 byla jáma Ludvík 2 přeměněna na těžní. Těžní stroj byl nahrazen novým elektrickým. Těžní věž byla rekonstruována v roce 1967, byla vzpěrová svařovaná příhradníkové konstrukce, vyrobená ve strojírnách ČKD Praha. Výška těžní věže po osu lanovnic byla 46 m, v hlavě nesla dvě lanovnice o průměru 5 000 mm. Těžní věž byla v říjnu 1994 odstřelem zbourána.\n\nK výrobě stlačeného vzduchu byly instalovány parní pístový kompresor firmy Škoda Plzeň z roku 1909. Parní stroj měl písty o průměru 550 a 900 mm, výkon 530 HP, pístový kompresor měl průměr válců 475 a 825 mm zdvih pístu 900 mm, výkonu 5 000 m/min. Turbokompresor byl od firmy AEG, Berlín, z roku 1924, o výkonu 13 000 m/min poháněný elektromotorem AEG, Vídeň, o výkonu 1800 HP.\n\nKotelna měla 354 m s šesti kotly o celkové výhřevné ploše 1400 m. Dva kotle typu Babcock-Wilcoxpro tlak páry 10 atm. a kotle typu Rautenkranz pro tlak páry 13 atm. Komín kotelny byl vysoký 42 m s horním průměrem dva metry. Jako palivo bylo používáno těžné uhlí, uhelný kal a uhelný prach.\n\nVětrání zajišťoval důl Salma VII - Hugo /Eliška. V roce 1921 bylo uvedeno do provozu větrání jámou Ludvík 2. Byl zde instalována elektrický větrník z roku 1919 soustavy Rateau o 200 HP a výkonu 4000 m/ min., vyroben firmou Spojené strojírny v Plzni, elektrický pohon od firmy AEG Vídeň. Záložní parní větrník soustavy Pelzer z roku 1909 o 200 HP a výkonu 3500 m/ min., vyroben firmou Pelzer a spol, Dortmund. Pohon zabezpečoval parní stroj od firmy Brand & Lhuillier, Brno.\n\nČerpání důlní vody z hloubky 573 m na povrch zajišťovaly dvě elektrická odstředivá čerpadla. První čerpadlo bylo osmnácti stupňové z roku 1922 od firmy Brno-Královopolská strojírna, Brno, s výkonem elektromotoru 525 HP a množstvím čerpané vody 2000 l/minutu. Druhé z roku 1924 od firmy Weise a Monski, Halle nad Sálou, s výkonem elektromotoru 730 HP a množstvím čerpané vody 3000 l/minutu.\n\nV roce 1911–1912 byla postavena 2,9 km dlouhá lanová dráha mezi dolem Ludvík a třídírnou koksovny dolu Salm VII – Hugo/Eliška. Lanovka byla zrušena v letech 1927–1928. Železniční připojení bylo provedeno v roce 1926 prodloužením vlečky z jámy Hedvika. Vlečka jámy Hedvika odbočuje v km 2,715 báňské dráhy a je dlouhá 2,64 km na ni navazuje pokračování v délce 2,1 km. Uhlí bylo dopravováno přes jámu Hedviku k Albertově výhybně v Petřvaldě na báňské dráze. \n\nDobývány sloje v porubských a jakloveckých vrstvách ostravského souvrství, sloje o mocnosti 600 až 2500 mm, v úklonu 3 až 30°. Rozloha dobývacího pole 748 ha, 6 pater, hloubka 730 m. Likvidace jam zasypáním 1995–1996 objekty zbourány. Od roku 1925, kdy byla ukončena činnost koksovny na jámě Salm VII Hugo/Eliška, bylo vytěžené uhlí tříděno v třídírně dolu Ludvík. Třídírna byla postavená firmou Škoda Plzeň s kapacitou 140 t/hodinu. Od roku 1988 bylo uhlí tříděno na Dole Pokrok v Petřvaldu. \n\ndle \ndle\nPro havíře byly vystavěny dělnické kolonie dolu Ludvík v katastru Radvanic. Nejrozsáhlejší byla kolonie Pod Kaplí (Stará kolonie) v jižní části Radvanic o rozloze 7 ha. Od dolu Ludvík byla vzdálená asi 1500 m. 40 domů k 2012. Další byla kolonie Nad Kaplí v jižní části Radvanic od kolonie Pod Kaplí vzdálená asi 150 m a asi 1300 m od dolu Ludvík 10 domů k 2012. Pro úředníky byla postavena úřednická kolonie v blízkosti dolu východním směrem. 8 domů k 2012. Nejblíže byla kolonie Kamčatka (Nová kolonie dolu Ludvík) 600 m východně od dolu Ludvík na východním okraji Radvanic na hranici katastru Radvanic a Petřvaldu u Karviné. 15 domů k 2012. \n\nDůl Salm VII - Hugo\n\nDůl Ludvík (Radvanice) na stránkách Historie hornictví\n\nJáma Ludvík v Ostravě-Radvanicích na Zdař Bůh.cz\n"}
{"id": "1171406", "url": "https://cs.wikipedia.org/wiki?curid=1171406", "title": "Tomasz Ciagło", "text": "Tomasz Ciagło\n\nTomasz Ciagło (7. března 1850 Podegrodzie – 11. května 1912 Podegrodzie) byl rakouský politik polské národnosti z Haliče, na počátku 20. století poslanec Říšské rady.\n\nPůsobil jako kovář a majitel hospodářství v Podegrodzie. Pocházel z rodiny zemědělce. Vychodil národní školu. Působil jako člen zemědělského spolku, místní a okresní školní rady. V době svého působení v parlamentu je profesně uváděn jako zemědělec v Podegrodzie.\n\nV roce 1893 byl spoluzakladatelem agrární strany Związek Stronnictwa Chłopskiego. V letech 1893–1900 byl tajemníkem strany. Od roku 1901 patřil do Polské lidové strany. Kandidoval za ni neúspěšně na Haličský zemský sněm. Od roku 1908 byl členem jejího předsednictva.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 48.\n\nV roce 1907 je řazen mezi členy Polské lidové strany. Po volbách roku 1907 byl na Říšské radě členem poslaneckého Polského klubu.\n\nZemřel v květnu 1912.\n"}
{"id": "1171407", "url": "https://cs.wikipedia.org/wiki?curid=1171407", "title": "Bernard Ignác Jan z Martinic", "text": "Bernard Ignác Jan z Martinic\n\nBernard Ignác hrabě z Martinic (20. srpna 1614 – 7. ledna 1685 Praha) byl český šlechtic a politik z významného rodu Martiniců. Jako nejvyšší purkrabí stál přes třicet let v čele zemské správy Českého království, proslul také jako mecenáš katolické církve a vzdělanec, krátce byl například prorektorem Univerzity Karlovy.\n\nByl synem hraběte Jaroslava Bořity z Martinic a jeho první manželky Marie Eusebie ze Šternberka. Z mužského potomstva svých rodičů byl až pátým synem v pořadí, takže původně byl předurčen k duchovní dráze. Již v mladém věku se stal kanovníkem v Magdeburku a Pasově, mezitím studoval v Praze a Štýrském Hradci. V roce 1635 si doplnil vzdělání studiem práv v Ingolstadtu. Absolvoval také kavalírskou cestu tradiční pro mladé šlechtice, pobýval například ve Florencii.\n\nPo návratu do Čech zahájil rychlý postup v zemských úřadech, začínal jako rada apelačního soudu (1638–1643), poté byl prezidentem apelačního soudu (1643–1644), nejvyšším sudím (1644–1648), nejvyšším komorníkem (1648–1650), nejvyšším hofmistrem (1650–1651) a nakonec stál v čele zemské správy jako nejvyšší purkrabí Českého království (1651–1685). Z titulu svých funkcí byl zároveň členem sboru královských místodržících. Mimoto obdržel čestné hodnosti c. k. komořího a tajného rady. Při pobytu císaře Leopolda I. v Praze v roce 1657 získal Řád zlatého rouna.\n\nI když byl bezmála půl století zemskými úřady vázán v Čechách, pravidelně každý rok několik měsíců trávil ve Vídni a z dochované korespondence vyplývá, že u císařského dvora měl značný vliv, od roku 1679 se navíc příležitostně zúčastnil zasedání státní rady.\n\nPo otci zdědil v roce 1649 panství Ahníkov v severních Čechách, krátce nato po smrti staršího bratra Jiřího Adama I. převzal stěžejní rodový majetek Smečno se Slaným spolu s titulem \"vladař domu Smečanského\" (1651). O rok později pak předal Ahníkov bratru Maxmiliánu Valentinovi, téhož roku 1652 pak ještě z majetku nejstaršího bratra od jeho vdovy převzal do své správy panství Hořovice, kde poté nechal vystavět zámek. Při svých pobytech v Praze sídlil v Martinickém paláci na Hradčanském náměstí, k němuž v roce 1665 přikoupil sousední palác v Kanovnické ulici, dnes označovaný podle pozdějších majitelů jako palác Hložků ze Žampachu.\n\nJako přesvědčený katolík se podílel na rekatolizaci v pobělohorském období a s jeho jménem je tak spojen vznik několika církevních institucí a sakrálních staveb. Založil františkánský klášter ve Slaném (1655), v klášterním kostele nechal postavit Loretánskou kapli a celý kostel prošel významnou barokní přestavbou podle projektu Domenica Orsiho. Na periferii Slaného jeho osobnost připomíná také kaple Božího hrobu. Ve Slaném také zřídil piaristickou kolej, nynější gymnázium. Finančně podporoval i vznik klášterů jinde, do Prahy přivedl řád kajetánů, pro jejichž klášter zakoupil v roce 1672 pozemky na Malé Straně a nechal postavit kapli sv. Panny Marie Einsiedelské. Řád kajetánů pak povolal i do Hořovic, kde také jako architekt působil Domenico Orsi.\n\nByl donátorem v pořadí 8. kaple poutní Svaté cesty z Prahy do Staré Boleslavi, založené jezuity roku 1674.\n\nPoprvé se oženil s Veronikou Polyxenou Holickou ze Šternberka (1615–1659), jeho druhou manželkou byla hraběnka Zuzana Polyxena z Dietrichsteina (1629–1706). Jediný syn Ferdinand Jaroslav (1643–1643) zemřel v dětství. Nejstarší dcera Marie Alžběta (1638-1671) se provdala za nejvyššího českého kancléře hraběte Jana Františka Bruntálského z Vrbna (1634–1705). Po její předčasné smrti se Jan František podruhé oženil s její nejmladší sestrou Terezií Františkou z Martinic (1643–1705), na rod Bruntálských z Vrbna pak přešlo panství Hořovice. Prostřední dcera Kateřina Barbora (1642–1667) byla provdána za hraběte Františka Ferdinanda Gallase.\n\nBernard Ignác z Martinic zemřel v Praze 7. ledna 1685 a je pohřben v tzv. Martinické kapli u jižní stěny katedrály sv. Víta. Na území České republiky jsou k vidění jeho tři portréty, dva v muzeu ve Slaném (z nichž byl jeden snad původně na zámku Smečno), druhý na zámku Frýdlant, kam se do rodiny Gallasů provdala jeho dcera Kateřina Barbora.\n\n\n"}
{"id": "1171408", "url": "https://cs.wikipedia.org/wiki?curid=1171408", "title": "Tamaz Namgalauri", "text": "Tamaz Namgalauri\n\nTamaz Namgalauri (: ), (25. října 1957 – 1. listopadu 1991 v Tbilisi, Gruzie) byl sovětský zápasník – judista gruzínské národnosti. V roce 1991 byl popraven za znásilnění a vraždu své devítileté neteře.\n\nVyrůstal v Dušeti, kde začínal s tradičním gruzínským zápasem. V judem se seznámil během studií na sportovním institutu v Tbilisi v roce 1974. Připravoval se pod vedením Anzora Martqoplišviliho.\n\nV roce 1979 se poprvé ukázal na větší sportovní akci, mistrovství světa 3. místem. V roce 1980 si vybojoval nominaci na olympijských hrách v Moskvě, ale výsledkově propadl. V témže roce promoval na sportovním institutu a v letech 1981 a 1982 si odsloužil základní vojenskou službu. Do sovětské reprezentace se vrátil v roce 1983.\n\nV roce 1984 byl nominován jako úřadující mistr Evropy na olympijské hry v Los Angeles, ale o účast ho připravil bojkot her zeměmi východního bloku. V roce 1988 se připravoval na sovětskou olympijskou kvalifikaci, kterou mu však v červnu zhatila stinná stránka jeho osobního života.\n\nV červnu 1988 byl obviněn ze znásilnění a vraždy své devítileté neteře, souzen a na základě toho propuštěn z policie, kde pracoval v Dinamu jako instruktor bojových sportů. Během soudního líčení vyplynulo, že se násilností na dětech a ženách dopouštěl od počátku osmdesátých let. Většinou šlo o děti z jeho vlastní rozvětvené rodiny. Nejednalo se však pouze o děti. Nejstarší oběti znásilnění bylo přes padesát let. Dne 9. záři byl odsouzen k trestu smrti zastřelením. Podle psychologických nálezů se těchto činů dopouštěl po požití většího množství alkoholu. Pracovalo se také s možností, že sexuální deviace se u něho rozvinula v kombinaci s léky, které užíval jako vrcholový sportovec.\n\nExekuci však dlouho bránila složitá politická situace koncem osmdesátých let v bývalém Sovětském svazu. K popravě tak došlo po třech letech v listopadu 1991. Každopádně komplikovaná politická situace v tomto období dala vzniku řadě fám. Lidé nechtěli věřit, že by špičkový sportovec byl schopen takového činu. V roce 1991 došlo ve věznici, kde čekal v cele smrti, ke vzpouře, při které několik desítek vězňů uteklo. Z vězení tedy utekl a v současnosti žije kdesi v Japonsku pod změněným jménem. Jiná teorie tvrdí, že byl chycen při útěku a popraven v roce 1994. Další teorie tvrdí, že se kál za své hříchy, při povstání vězňů neutekl a popraven byl v roce 1991 jak je oficiálně uvedeno.\n\n\n"}
{"id": "1171411", "url": "https://cs.wikipedia.org/wiki?curid=1171411", "title": "První búrská válka", "text": "První búrská válka\n\nPrvní búrská válka probíhala na území Transvaalu mezi 16. prosincem 1880 a 23. březnem 1881 na území dnešní Jihoafrické republiky. Šlo o první střet mezi Spojeným královstvím a Transvaalskou republikou.\n\nV roce 1815 v důsledku dohod vídeňského kongresu připadla bývalá nizozemská kolonie na jižním cípu Afriky do vlastnictví Britů. Búrové, kteří zde žili byli od nynějška systematicky vyháněni anglickými osadníky. V jejich neprospěch britské koloniální úřady prosadily zrušení otroctví (1834), zavedly angličtinu jako jediný oficiální jazyk, stejně jako zásadu, že nové oblasti se budou osidlovat pouze po obdržení souhlasu správy kolonie..\n"}
{"id": "1171412", "url": "https://cs.wikipedia.org/wiki?curid=1171412", "title": "Orange Pi", "text": "Orange Pi\n\nOrange Pi je jednodeskový mikropočítač velmi podobný populárnímu Raspberry Pi nebo Banana Pi. Svým výkonem a uspořádáním jednotlivých částí hardwaru se podobá nejvíce zmiňovanému Banana Pi. Orange Pi existuje v dnešní době v několika verzích, označovaných jako Orange Pi, Orange Pi Plus, Orange Pi One či Orange Pi Mini. Za vývojem a výrobou tohoto projektu stojí čínská společnost Shenzhen Xunlong Software CO.,Limited.\n\nZákladem všech typů počítačů Orange Pi je procesor typu ARM Cortex-A7 využívající čipsetovou řadu Mali400MP2. Ve více variantách operují desky se sdílenou operační pamětí RAM od 512MB DDR3 do 2GB DDR3. Volitelně poté nabízejí verze s bezdrátovým adaptérem WiFi podporující standard B/G/N nebo Bluetooth. Vyšší verze Orange Pi poté obsahují i 1Gbit/s ethernet oproti standardnímu 10/100 Mbit/s ethernetu. Výhodou Orange Pi je také využití standardního DC konektoru k napájení - již se zde nevyužívá MicroUSB, jako u jiných výrobců.\n\nZákladní přehled typů vývojových desek Orange Pi:\n\nTato malá vývojová destička obsahuje čtyřjádrový procesor ARM Cortex-A7 s frekvencí 1,6Ghz, 1GB operační paměť typu DDR3 s čipsetem ARM Mali400 MP2. K dispozici je standardní ethernet podporující pouze 10/100 Mbit/s síť. Jedná se o \"ořezanou\" verzi desky Orange Pi PC.\n\nOrange Pi One vznikla jako reakce na odlehčenou verzi Raspberry Pi Zero. Jedná se o čtyřjádrový počítač o frekvenci 1,2Ghz postavený na čipu ARM Cortex-A7 s čipsetovou řadou Mali400 MP2. Operační paměť je zde pouze 512MB typu DDR3. K dispozici je zde 10/100Mbit/s ethernet a jeden port USB 2.0. Tato deska je svoji výbavou vhodná skutečně na menší nenáročné projekty. Začátkem ledna roku 2016 ji lze pořídit za cenu okolo $10.\n\nOrange Pi podporuje tak jako Raspberry Pi nebo Banana Pi následující operační systémy:\n\n\nJako u ostatních platforem s operačním systémem, který se zavádí přímo z paměťové karty se i v případě Orange Pi operační systém \"vypaluje\" (rozbaluje) na paměťové médium například programem Win32DiskImager (pro operační systémy s MS Windows) nebo z prostředí Linuxu pomocí utility s názvem usb-imagewriter.\n\nVšechny typy vývojových desek Orange Pi mají velkou výhodou v napájecí soustavě - zejména v možnosti připojení klasického DC napájecího konektoru. Deska je tedy uzpůsobena pro lepší napájení zvládající vyšší protékající proud než skrze konektor typu MicroUSB, který nebyl konstruován na přenos proudu (1 až 2 ampéry). Ve srovnání s deskou Banana Pi je využití klasického napájecího konektoru mnohonásobně výhodnější například pro připojení dalších periférií, jako pevné disky nebo různé redukce, které potřebují pro svoji činnost dostatek proudu.\n\nVýrobce doporučuje napájet své vývojové desky napájecím adaptérem dodávající stabilní napětí 5V a proudem přibližně 2 ampéry.\n\n"}
{"id": "1171414", "url": "https://cs.wikipedia.org/wiki?curid=1171414", "title": "Eduard Böhl", "text": "Eduard Böhl\n\nEduard Böhl (18. listopadu 1836, Hamburk – 24. ledna 1903, Vídeň) byl německý reformovaný teolog; představitel neo-kalvinismu.\nV letech 1864–1899 vyučoval ve Vídni systematickou teologii. Ovlivnil řadu českých reformovaných bohoslovců a kazatelů (např. Františka Šebestu, Heřmana z Tardy, Čeňka Duška či Jana Karafiáta).\n\nJeho tchánem byl Hermann Friedrich Kohlbrügge.\n\n\n"}
{"id": "1171415", "url": "https://cs.wikipedia.org/wiki?curid=1171415", "title": "Ján Sučko", "text": "Ján Sučko\n\nJán Sučko (* 1952) je bývalý slovenský fotbalista, útočník.\n\nV československé lize hrál za AC Nitra. Nastoupil v 12 ligových utkáních. Dal 1 ligový gól.\n\n\n"}
{"id": "1171416", "url": "https://cs.wikipedia.org/wiki?curid=1171416", "title": "Rudolf Bok", "text": "Rudolf Bok\n\nRudolf Bok (* 29. ledna 1963, Česká Lípa) je český filmový kaskadér, světový rekordman a publicista. Původní profesí elektrikář. Po roce 1992, kdy jako kaskadér pracoval na svém prvním zahraničním filmu, opustil zaměstnání a stal se kaskadérem na plný úvazek.\n\nDne 27. září 1997 skočil Rudolf Bok ze Žďákovského mostu do Orlické přehrady z výšky 58,28 m. Překonal tak rekord Švýcara Oliviera Favre do vody ze skokanského prkna z výšky 53,9 m z roku 1987. Při skoku ho přetočil vítr tak, že na vodní hladinu dopadl zády a způsobil si kompresní frakturu hrudních obratlů, z padesáti procent pohmožděné plíce a hematom v ledvině. V příbramské nemocnici, kam ho bezprostředně po skoku odvezli, strávil dvacet dní bez jediné operace.\n\nV srpnu 2015 skočil Švýcar Laso Schaller z výšky 58,8 m, Bokův rekord však nepřekonal, protože šlo o skok do zčeřené vody vodopádu (nikoli do stojaté), což je po technické stránce snazší, a proto je to vnímáno jako jiná disciplína.\n\nV roce 2007 vytvořil světový rekord v běhu na 400 metrů v hořícím oděvu.\n\nV roce 1999 napsal Rudolf Bok knihu \"Jsem kaskadér\". Kniha čtenářům přibližuje nejen každodenní život českých kaskadérů, ale především myšlení a psychickou přípravu na vypjaté situace, které jsou nedílnou součástí této profese.\n\nPřevážná část filmografie byla čerpána z Československé filmové databáze:\n\nVe své knize \"Jsem kaskadér\" uvádí Rudolf Bok také spolupráci na filmech: Stalingrad, Mladý Indiana Jones, Ivanhoe, Král Artuš, Bídníci, Spící psi, Otčina, Hlad, Střelec, Nahota na prodej, Bídníci, El Niňa, Nexus, televizní seriály Zdivočelá země, Tři králové, pohádky Arabela, Z pekla štěstí, videoklip Holka Magor.\n\n\n"}
{"id": "1171418", "url": "https://cs.wikipedia.org/wiki?curid=1171418", "title": "Ladislav Jenčák", "text": "Ladislav Jenčák\n\nLadislav Jenčák (* 8. dubna 1952) je bývalý slovenský fotbalový záložník. Bydlí ve Vráblích.\n\nV československé lize nastoupil za AC Nitra ve 36 ligových utkáních a dal 4 ligové góly.\n\n\n"}
{"id": "1171419", "url": "https://cs.wikipedia.org/wiki?curid=1171419", "title": "Władysław Czaykowski (právník)", "text": "Władysław Czaykowski (právník)\n\nWładysław Czaykowski (3. července 1846 Sambir – 14. března 1919 Vídeň) byl rakouský právník a politik polské národnosti z Haliče, na počátku 20. století poslanec Říšské rady.\n\nMěl šlechtický titul (rytíř). Pocházel z rodiny starosty Sambiru. Vystudoval gymnázium a Lvovskou univerzitu. Byl veřejně a politicky aktivní. Zastával funkci předsedy okresního zastupitelstva v Přemyšli. Byl zvolen i na Haličský zemský sněm. Do zemského sněmu usedl v doplňovací volbě roku 1896 za kurii velkostatkářskou.\n\nV době svého působení v parlamentu je profesně uváděn jako advokát a statkář v Přemyšli.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 61. Mandát obhájil ve volbách do Říšské rady roku 1911. Rezignace byla oznámena na schůzi 30. ledna 1918. Do parlamentu pak místo něj usedl Władysław Leon Grzędzielski.\n\nV roce 1907 je řazen mezi polské konzervativce. Po volbách roku 1907 byl na Říšské radě členem poslaneckého Polského klubu. Od roku 1913 byl předsedou konzervativní frakce Polského klubu na Říšské radě. Již od roku 1909 zastával funkci místopředsedy Polského klubu.\n\nZemřel v březnu 1919.\n"}
{"id": "1171420", "url": "https://cs.wikipedia.org/wiki?curid=1171420", "title": "Fedor Štarke", "text": "Fedor Štarke\n\nIng. Fedor Štarke (* 24. února 1945) je bývalý slovenský fotbalista, záložník.\n\nV československé lize hrál za AC Nitra. Nastoupil v 96 ligových utkáních. Dal 15 ligových gólů.\n\n\n"}
{"id": "1171427", "url": "https://cs.wikipedia.org/wiki?curid=1171427", "title": "TOPAZ", "text": "TOPAZ\n\nTOPAZ, z.s., je think-tankem politické strany TOP 09, která je jeho zřizovatelem. Byl založen v dubnu 2012 jako občanské sdružení, dnes funguje jako spolek.\n\nPosláním TOPAZu je přenášet konzervativní ideje na širší stranickou i nestranickou veřejnost a pokračovat v aktivitách, které v minulých letech koordinovala interní komise TOP 09 pro vzdělávání. Náplní činnosti spolku je debata o celospolečenských tématech s nezávislými odborníky, spolupráce s expertními komisemi TOP 09, fundraising, vytváření názorových alternativ k výstupům veřejné správy a tvorba analytických a koncepčních materiálů pojednávajících o jednotlivých problematikách a navrhujících způsoby řešení.\n\nVznik TOPAZu jako vzdělávací platformy politické strany byl inspirován obdobnými projekty v zahraničí, například Politickou akademií Rakouské lidové strany (ÖVP) či Nadací Konrada Adenauera s vazbou na německou Křesťanskodemokratickou unii (CDU).\n\nSeznam vedoucích orgánů TOPAZu a jejich členů:\n\n\n\n\nTOPAZ pořádá konference a semináře zaměřené na vzdělávání a diskusi mezi členy TOP 09 i nestranickou veřejností.\n\nCílem této činnosti je přivádět k diskusi významné osobnosti a odborníky, lokální občanské iniciativy a běžné občany včetně mládeže. Smyslem diskusí je seznámit veřejnost s přínosy demokracie a členství v Evropské unii a v obecné rovině představit hodnoty konzervativní politiky. Během diskusí jde mimo jiné o hledání a utváření nových názorů, které mohou být následně stranou TOP 09 použity v reálné politice.\n\nVýstupy ze vzdělávacích akcí TOPAZu tvoří sborníky obsahující příspěvky hostů konferencí a seminářů.\n\nSeznam publikací (v závorkách data vydání):\n\nProstřednictvím TOPAZu mají studenti vysokých škol možnost absolvovat stáž v celostátní kanceláři, poslaneckém klubu a v krajských kancelářích TOP 09. Projekt stáží funguje pod hlavičkou spolku od roku 2014. TOPAZ na projektu spolupracuje s Fakultou sociálních studií Masarykovy univerzity a Filozofickou fakultou Univerzity Palackého v Olomouci (v rámci programu YoungPower). Stážisté často přicházejí také z Fakulty sociálních věd Univerzity Karlovy nebo Metropolitní Univerzity Praha.\n\nPartnery TOPAZu jsou:\n\n\n"}
{"id": "1171428", "url": "https://cs.wikipedia.org/wiki?curid=1171428", "title": "Dánská házenkářská reprezentace žen", "text": "Dánská házenkářská reprezentace žen\n\nDánská házenkářská reprezentace žen reprezentuje Dánsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1171432", "url": "https://cs.wikipedia.org/wiki?curid=1171432", "title": "Władysław Dębski", "text": "Władysław Dębski\n\nWładysław Dębski (21. ledna 1863 Vynnyky – 10. listopadu 1920 Varšava) byl rakouský soudce a politik polské národnosti z Haliče, na počátku 20. století poslanec Říšské rady, v poválečném období poslanec polského Sejmu.\n\nVystudoval gymnázium v Zoločivě. V letech 1881–1887 studoval práva na Lvovské univerzitě. Závěrečné zkoušky složil na Jagellonské univerzitě. V letech 1889–1896 byl praktikantem u soudu v Zoločivě. Roku 1896 se stal soudním adjunktem v Obertynu. V letech 1897–1905 působil v soudnictví v Zoločivě. V letech 1905–1913 pak zastával post rady zemského soudu v Sambiru, poté rady vrchního zemského soudu v Zoločivě. V době svého působení v parlamentu je profesně uváděn jako rada zemského soudu v Zoločivě.\n\nSpoluzakládal pobočku organizace Sokol. Zasedal v městské radě v Zoločivě. Od roku 1905 patřil do Národně demokratické strany, která byla ideologicky napojena na politický směr Endecja. Byl členem stranického vedení.\n\nPůsobil také coby poslanec Říšské rady (celostátního parlamentu Předlitavska), kam usedl v doplňovacích volbách do Říšské rady roku 1907, konaných podle všeobecného a rovného volebního práva. Byl zvolen za obvod Halič 63. Nastoupil poté, co rezignoval Kazimierz Obertyński. Slib složil 8. listopadu 1907. Mandát obhájil i ve volbách do Říšské rady roku 1911.\n\nV roce 1907 je řazen mezi polské národní demokraty. Po volbách roku 1907 i 1911 byl na Říšské radě členem poslaneckého Polského klubu.\n\nV roce 1918 se podílel na založení prozatímního vládního výboru ve Lvově. V letech 1919–1920 zasedal v polském Sejmu (ústavodárný sejm), kde byl členem klubu politické strany Związek Ludowo-Narodowy. Zemřel náhle v roce 1920 po návratu ze schůze senátu.\n"}
{"id": "1171436", "url": "https://cs.wikipedia.org/wiki?curid=1171436", "title": "HateFree Culture", "text": "HateFree Culture\n\nHateFree Culture (\"Kultura bez nenávisti\") je projekt Agentury pro sociální začleňování při Úřadu vlády České republiky. Vznikl v listopadu 2014 jako součást programu \"Kampaň proti rasismu a násilí z nenávisti\". Reaguje na nárůst negativních postojů proti skupinám obyvatel z důvodu jejich etnicity, sexuální orientace, náboženství, subkultury, handicapu nebo jiných odlišností. Od roku 2015 se zaměřuje také na evropskou migrační krizi. Snaží se ukázat lidem, že mohou žít bez nenávisti. Dále iniciativa chce vytvořit prostor pro vyvracení fám a prostor pro diskusi.\n\nProjekt je někdy označován za kontroverzní. Dne 6. února 2017 se v médiích objevila informace o zvažovaném neprodloužení projektu, formální rozhodnutí ale nepadlo. Dle tehdejšího ministra pro lidská práva a legislativu Jana Chvojky se jednalo o projekt, který byl kvůli grantům od počátku časově omezený a podle plánu měl být oficiálně ukončen v dubnu 2017, fungovat však měl až do konce téhož roku.\n\nV první fázi na podzim 2014 na iniciativu upozorňovaly spoty v televizích a rádiu se sloganem „Nenávist ti nesluší!“.\n\nHlavními komunikačními nástroji jsou facebooková stránka HateFree Culture a web, kde se například nachází nástroj pro vyvracení nejčastějších hoaxů, mýtů a nenávistných stereotypů – \"Hejtomat\". Dále iniciativa chce především pro mladé lidi přinášet ověřené informace v atraktivní a srozumitelné podobě. \n\nDo kampaně „Jsme v tom společně“ se zapojily přibližně čtyři desítky známých osobností z různých oborů a zástupci různých skupin, které mohou čelit nenávisti. Portréty těchto osob doplňovaly nenávistné komentáře, které jim přišly e-mailem či je uživatelé napsali na diskusních fórech či Facebooku. Této aktivity se zúčastnili například Tonya Graves, Berenika Kohoutová, Sandra Nováková, Lukáš Hejlík, Jakub Žáček, Martin Malý a Martin Rota, Dominika Myslivcová či muslimové, Vietnamci, Romové, senioři, lidé s menšinovou sexuální orientací, lidé s onemocněním HIV/AIDS či bývalí uživatelé drog.\n\nV říjnu 2015 realizátoři projektu uspořádali experiment, při němž do Kolína a okolních obcí dorazila rodina údajných syrských uprchlíků s malým dítětem. Reakce místních obyvatel se natáčely na skrytou kameru. Lidé navzdory negativním diskusím na internetu reagovali empaticky a solidárně. \n\nS odvoláním na agenturu fungují také tzv. HateFree Zóny. Jedná se o místa, která chtějí dát svým návštěvníkům najevo, že se lidé u nich nemusí bát nenávistných a násilných útoků.\n\nJedná se o tříletý projekt, který začal fungovat v listopadu 2014. Celkový rozpočet na tyto 3 roky činí přes 7,5 milionu korun, konkrétně 7 630 076 Kč. Fungování a aktivity iniciativy jsou financovány z cca 80 % z Norských fondů a 20 % ze státního rozpočtu České republiky. Dále kampaň využívá prostředky programu na publicitu, které se pohybují v hodnotě téměř 10 milionů korun (9 880 000 Kč). Hlavním mediálním partnerem se stala Česká televize.\n\nIniciativa se od počátku stala terčem kritiky. Často proti ní vystupuje například iniciativa Islám v České republice nechceme. Na Facebooku vznikla stránka \"Anti Hate Free\". Kritika se zaměřuje také na financování iniciativy ze státního rozpočtu. Další kritici poukazují na to, že nejvíc oslovuje lidi, kteří na menšiny nemají negativně vyhraněný názor.\n\nPodle některých kritiků agentura zlehčuje a banalizuje nebezpečí související se šířením islámu v Evropě a přílivem imigrantů během evropské migrační krize. Na sociálních sítích se terčem kritiky stal výrok HateFree ve znění „\"Holocaust způsobili nacisté (ne nacismus jako takový). Teroristické útoky konají islámští radikálové (ne islám jako takový).\"” Jím se dle odpůrců iniciativa dopustila schvalování nacistické ideologie. Agentura k tomu uvedla: „\"To, že je nacismus pohodová idelogie, se nikde v dané diskusi neříká. Říká se jen, že vraždí konkrétní lidé nebo skupiny lidí. Nacismus, jak z historie víme, neškodný není. Dané činy dělají konkrétní lidé.\"“\n\nBěhem let 2015 a 2016 došlo k několika vandalským útokům na místa spolupracující s agenturou. V noci ze dne 23. na 24. dubna 2016 došlo k vandalským útokům na několik kaváren a dalších institucí zapojených do projektu „HateFree Zone“. Dne 25. dubna se následně uskutečnilo „Solidární shromáždění: Praha se nebojí“, na němž se sešlo asi 1 200 příznivců iniciativy, kteří útoky odsoudili. Svolavatelem byl Jan Májíček, o němž iniciativa Islám v České republice nechceme na svém webu prohlásila, že jde o „antisemitu“ schvalujícího v minulosti akce Hizballáhu proti Izraeli a někdejšího mluvčího iniciativy Ne základnám. Někteří aktivisté a politici včetně pražské primátorky Krnáčové nebo teplického radního Dominika Feriho přijeli hanobící symboly na jednom z míst demonstrativně smýt. V polovině září pak pražská policie oznámila, že zadržela pět osob ve věku 19–22 let jako pachatele těchto útoků včetně projevů sympatií k neonacistickým hnutím. Vyšetřování odhalilo i jejich další vandalismus.\n\n"}
{"id": "1171441", "url": "https://cs.wikipedia.org/wiki?curid=1171441", "title": "Jiří Urbánek", "text": "Jiří Urbánek\n\nJiří Urbánek (* 18. června 1945 Brno) je bývalý český fotbalista.\n\nV československé lize hrál za Duklu Praha v sezoně 1963/64 a za Spartak ZJŠ Brno v ročníku 1964/65. Vstřelil jednu prvoligovou branku, s Duklou vyhrál mistrovský titul.\n\nBydlí v Brně.\n\n\n"}
{"id": "1171443", "url": "https://cs.wikipedia.org/wiki?curid=1171443", "title": "Klášter křižovníků (Praha)", "text": "Klášter křižovníků (Praha)\n\nKlášter či konvent křižovníků s červenou hvězdou při kostele svatého Františka z Assisi je mateřský klášter původního českého církevního rytířského řádu založeného svatou Anežkou Českou. Adresa kláštera je Praha 1-Staré Město\n\nVýstavba kláštera řádu byla zahájena 21. května 1252 na břehu Vltavy u tehdejšího Juditina mostu, poté, co byl tento první český řád v roce 1237 potvrzen papežem jako špitální bratrstvo a přestěhoval se sem ze své první lokality Na Františku. Výstavba probíhala z vůle zakladatelky Anežky Přemyslovny a byla dokončena za panování krále Václava II.. První kostel byl oproti dnešnímu orientován blíže k řece a zasvěcen svatému Duchu. V dnešním suterénu vstupního průčelí z náměstí se z něj dochoval jeden prostor a část portálu se sloupky. \n\nZákladem kláštera byl špitál, řád především pečoval o poutníky a nemocné, k čemuž si zvolil příhodný komunikační uzel u Karlova mostu při hlavní cestě na staroměstské tržiště. V roce 1378 zasáhl klášter požár, po kterém došlo k jeho přestavbě a zvýšení nivelety. Budovy byly obklopeny hřbitovem. V době husitských válek rytíři řádu klášter zřejmě zcela neopustili, stav budov se však kvůli nedostatku prostředků zhoršoval. Roku 1526 byl na nábřeží přistavěn nový špitál z iniciativy velmistra řádu Václava z Hradešína.\n\nCelý areál byl silně poškozen za švédského obléhání Starého Města roku 1648, jehož boje se odehrávaly na Karlově mostě u staroměstské mostecké brány, tedy v těsné blízkosti kláštera. Teprve po válce, roku 1663 mohla být zahájena celková barokní přestavba areálu konventu. Jako první byl dokončen nový trakt směrem do dnešní Křižovnické ulice.\n\nStavba nového klášterního kostela podle projektu Jeana-Baptisty Matheye byla zahájena roku 1679, kostel byl vysvěcen až roku 1688. Přesto jde o jedno z prvních barokních řádových ústředí v Českém království. Ve druhé polovině 18. století došlo k nějakým stavebním úpravám konventu za účasti Ignáce Jana Palliardiho. Roku 1846 pak došlo k výraznější přestavbě, kdy byla o jedno poschodí zvýšena budova generalátu a špitálu a přibyl štít s atikou a tympanonem, jehož autorem byl architekt Vincenc Kulhánek.\n\nV letech 1909-1912 byla směrem do Křižovnické ulice vystavěna nová budova prelatury s kaplí blahoslavené Anežky podle projektu architekta Josefa Sakaře.\n\n\n"}
{"id": "1171450", "url": "https://cs.wikipedia.org/wiki?curid=1171450", "title": "František Koláček (kartograf)", "text": "František Koláček (kartograf)\n\nFrantišek Koláček, (9. prosince 1881 Brno – 7. května 1942 Mauthausen) byl český pedagog, kartograf a geograf. Pro odbojovou činnost byl za nacistické okupace popraven.\n\nNarodil se v Brně, v rodině profesora brněnského gymnázia Františka Koláčka staršího a jeho manželky Aloisie, rozené Vodičkové. Sestra Hermína se narodila roku 1883 také v Brně. Od roku 1891 byla rodina policejně hlášena v Praze. V letech 1892–1900 vystudoval gymnázium v Praze - Královských Vinohradech. V roce 1939 se oženil s brněnskou lékařkou MUDr. Miroslavou Mazalovou, roz. Kühnovou (*1892).\n\nV letech 1901–1905 studoval dějepis a zeměpis na pražské Filozofické fakultě Univerzity Karlovy. Studia ukončil v roce 1906 doktorátem. Poté působil jako středoškolský profesor, nejprve v Praze, poté v Pardubicích. V roce 1921 se stal soukromým docentem regionálního zeměpisu na Masarykově univerzitě v Brně. Na této univerzitě se stal v roce 1923 mimořádným a 1929 řádným profesorem geografie. Pro školní rok 1931–1932 byl zvolen děkanem Přírodovědecké fakulty Masarykovy univerzity.\n\nZa okupace se zapojil do odboje, spolu s dalšími brněnskými vysokoškolskými pedagogy. V roce 1941 byl zatčen brněnským Gestapem. Při zatýkání nalezlo Gestapo i vojenskou mapu území Moravy a Slezska, na které byly vyznačeny plochy vhodné z geografického a klimatologického hlediska pro případné vzdušné výsadky. Profesor Koláček byl při vyslýchání zatčených označen jako autor těchto analýz a následně 5. prosince 1941 zatčen.Byl odsouzen k smrti brněnským stanným soudem 13. ledna 1942. Popraven byl spolu s dalšími 72 odbojáři v koncentračním táboře Mauthausen.\n\nFrantišek Koláček vydal zhruba 100 děl, mezi nimi např.\n\n\n\n\nNěkteré práce Františka Koláčka byly zaměřeny na historickou kartografii, např. \"Nejstarší mapa Moravy\", \"Dva plány Prahy z let 1741 a 1742 ze sbírek map v rajhradském klášteře\" a \"Některé poznámky o Müllerových mapách\". Též popularizoval vědu veřejnými přednáškami o klimatologii a kartografii v brněnském rozhlase a na univerzitě.\n\nZa života:\nPosmrtně:\n\n"}
{"id": "1171451", "url": "https://cs.wikipedia.org/wiki?curid=1171451", "title": "Soumostí Årsta", "text": "Soumostí Årsta\n\nSoumostí Årsta Årstabroarna, The Årsta bridges, tvoří dva souběžné železniční mosty spojující ostrov Södermalm přes ostrůvek Årsta s pevninskou částí švédského hlavního města\nzvanou Årstaviken.\n\nStockholm se rozkládá na 14 ostrovech u ústí jezera Mälaren a využívá dopravní sytém ze 60. let 20. století bez výraznějších změn (dobudování vnitřního i vnějšího dopravního okruhu je plánováno na rok 2025).\n\nautomobilová doprava před vjezdem do města je zpoplatněna mýtem, což spolu s nedostatkem parkovacích míst ve městě má za následek, že většina dojíždějících za prací dává přednost cestě vlakem. Nedostačující kapacita stávajících železničních mostů vedla ve druhé polovině 20. století k rozhodnutí postavit souběžně se stávajícím mostem Årsta, nový, moderní železniční most. V roce 1994 byla vypsána mezinárodní architektonická soutěž, ve které zvítězil návrh ateliéru Foster + partners ve spolupráci s konstrukční kanceláří Ove Arup. Původní most z roku 1929 je označován jako „východní“ a nový most z roku 2005 jako „západní“.\n\nNová trasa linky Stockholm-Göteborg přes záliv Årsta byla stanovena kolem roku 1915. To představovalo zisk 787 metrů ve srovnání s předchozí trasou vedoucí přes padací most. Během 1. světové války, projekt stavby mostu začal zhotovením topografické mapy. Mezinárodní architektonická soutěž byla vypsána bezprostředně po skončení války. Soutěž skončila 15. května 1919 přijetím 34 návrhů. Zvítězil projekt Simplicitas architektů Svena Markeliuse a Olofa Lundgrena. Německá skupina MAN, ve spolupráci s výrobcem Arcus AB navrhla vytvoření základů pomocí kesonů. Projekt mostu zahrnuje krátké mostní klenby podobné akvaduktu a nad mořem ocelový oblouk zajišťující průjezd lodí. Po dlouhých diskusích a řadě pozměňovacích návrhů, byla dohoda mezi švédskou železniční společností a městem Stockholm podepsána v roce 1923. Most Årsta byl postaven v letech 1923 až 1929 pod vedením hlavního architekta švédské železnice Folke Zettervalla. Mezi inženýry, kteří se podíleli na budování patří Ernst Nilsson a Salomon Kasarnowsky. Architektem zodpovědným za provedení podrobných plánů byl Cyrillus Johansson.\n\nCelková délka mostu je 753 m, šířka je 9 m. Světlá výška na jižní straně je 26 m, splavná šířka pod obloukem je 75 m. Na severní straně byla před rekonstrukcí světlá výška mostu 32 m. Po rekonstrukci je výška 21,5 m s šířkou 24 m.\nMostní věže na obou stranách mostní konstrukce nemají jen architektonický význam, ale umožňují i zvednutí mostovky nad vodní hladinu. V 60. letech bylo zařízení používáno jen několikrát do roka a v roce 1973 byla splavná výška trvale ustavena na stávající hodnotu.\n\nNa pilíři na jižní straně mostu je pamětní deska s nápisem: „tento most byl postaven za vlády krále Gustava V. mezi lety 1925 a 1929“. Most byl slavnostně otevřen dne 23. listopadu 1929 králem Gustavem V. Celkové náklady projektu činily 11 milionů korun.\n\nOd roku 1986 je most památkově chráněnou historickou památkou (byggnadsminne). V roce 1956 se objevil na švédské poštovní známce. V září 2012 byla dokončena rozsáhlá rekonstrukce mostu, kdy zejména klenby byly pokryty novou vrstvu betonu.\n\nMost byl vybudován v letech 2000 – 2005 podle návrhu ateliéru Foster + partners jako železobetonový předpjatý monolit o délce 833 m, výšce 26 m a šířce 19,5 m. Most je dvoukolejný, mezi kolejemi je chodník pro obsluhu a po každé straně mostu chodník pro pěší a cyklisty. Mostovku nese 10 pilířů eliptického průřezu, rozpětí polí je 48 + 9x78 +65 m.\n\nMost má moderní protihlukové vybavení. Kromě speciálních podložek pod pražci jsou na bočních stěnách nosníku a pásu mezi kolejemi umístěny ocelové matrace vyplněné minerální vlnou, které pohlcují hluk.\n\nBeton byl barven ve hmotě barevnými pigmenty v odstínu falunská červeň, ve švédsku tradičně používaném na nátěry staveb. Betonový povrch byl impregnován. Most byl slavnostně otevřen 28. srpna 2005 za přítomnosti švédského krále Karla XVI. Gustava což dokládá pamětní deska umístěná na mostě. Konstrukcí, barvou a výsledným výtvarným dojmem se nový most harmonicky zapojil do okolního prostředí.\n\n\n"}
{"id": "1171452", "url": "https://cs.wikipedia.org/wiki?curid=1171452", "title": "Herman Diamand", "text": "Herman Diamand\n\nHerman Diamand (30. března 1860 Lvov – 26. února 1931 Lvov) byl rakouský právník a politik polské národnosti z Haliče, na počátku 20. století poslanec Říšské rady, v poválečném období poslanec polského Sejmu.\n\nPocházel z rodiny bohatého židovského kupce. Byl stoupencem asimilačního židovského proudu, který prosazoval příklon židů k polskému národu a jejich jazykovou i kulturní polonizaci.\n\nV roce 1882 vystudoval reálnou školu ve Lvově. Studoval práva na Lvovské univerzitě a Vídeňské univerzitě. Titul doktora práv získal roku 1894 na Černovické univerzitě. Působil na soudní a advokátní praxi, od roku 1898 měl vlastní advokátní kancelář ve Lvově, později vedl obchodní firmu po otci. Byl politicky a veřejně aktivní. V roce 1890 se podílel na založení haličské Dělnické strany, v roce 1892 haličské Sociálně demokratické strany, z níž se roku 1897 utvořila Polská sociálně demokratická strana Haliče a Slezska (Polska Partia Socjalno-Demokratyczna Galicji i Śląska Cieszyńskiego). Účastnil se stranických sjezdů a byl delegátem na mezinárodních kongresech druhé internacionály. Podílel se na založení Lidové univerzity A. Mickiewicze v roce 1898.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 03. Mandát obhájil ve volbách do Říšské rady roku 1911, nyní v obvodu Halič 37.\n\nPo volbách roku 1907 byl na Říšské radě členem poslaneckého Klubu polských sociálních demokratů. Po volbách roku 1911 patřil k Polskému klubu.\n\nProfiloval se jako expert na ekonomické otázky. Na přelomu let 1918 a 1919 byl členem polské likvidační komise. Od roku 1919 náležel k Polské socialistické straně. V ní zastával funkci místopředsedy i předsedy vrchní rady. Od roku 1919 do roku 1930 byl poslancem polského Sejmu (do roku 1922 ústavodárný Sejm). Patřil mezi aktivní poslance. V roce 1919 a 1924 byl díky němu přijat zákon zvaný Lex Diamand, zabývající se regulací výstavby produktovodů, těžby a vývozu ropy.\n\nVe 20. letech se coby člen polské delegace účastnil na obchodních vyjednáváních s Německem. Zastával funkci ve vedení Polské lidové banky a Polské zemské banky. Zemřel náhle v roce 1931 po návratu ze zasedání Mezinárodního socialistického byra v Curychu.\n"}
{"id": "1171454", "url": "https://cs.wikipedia.org/wiki?curid=1171454", "title": "Albin Csáky", "text": "Albin Csáky\n\nHrabě Albin Csáky de Körösszeg et Adorján (19. dubna 1841, Krompachy, Rakouské císařství – 15. prosince 1912, Budapešť, Rakousko-Uhersko), byl spišský a šarišský župan (1867–1889), v letech 1888–1894 ministr náboženství a vzdělání ve vládě Kálmána Tiszy, od roku 1900 do roku 1906 a znovu v letech 1910-1912 předseda horní sněmovny uherského parlamentu a v letech 1880–1892 předseda Uherského karpatského spolku.\n\nStudoval v Levoči a právnické vzdělání získal na univerzitě v Budapešti. Jeho manželkou byla hraběnka Anna Csáky, rozená Bolza, prvorozená dcera hraběte Istvána Bolzy a Luisy, roz. Vay. Narodila se 22. října 1847 v Sarvaši. Za hraběte Csákyho se provdala v roce 1866. Měli syny Albína a Ladislava.\n\nAlbin Csáky byl liberálním politikem, během působení v ministerské i v nejvyšší funkci horní sněmovny usiloval o politické reformy církve (povinné uzavírání civilních sňatků a registraci narozených dětí na matrikách, zreformoval školství a mnohé jiné).\n\nJako předseda Uherského karpatského spolku prosazoval ve Vysokých Tatrách výstavbu silnice, namísto starší cesty, mezi Štrbským Plesem a Tatranskou Kotlinou, stavbu turistických stezek mezi Štrbským Plesem a Popradským plesem, ve Velické dolině, Studených dolinách a v okolí Zeleného plesa. V době jeho předsednictví byla v Popradu postavena budova Karpatského muzea, zvýšila se úroveň spolkových ročenek, vyšla publikace o desetiletí organizované turistiky a byl schválen statut horských vůdců. Hrabě Csáky byl po odstoupení z funkce předsedy spolku zvolen v roce 1892 doživotním předsedou čestným. Pochován je v Bijacovcích\n\n"}
{"id": "1171456", "url": "https://cs.wikipedia.org/wiki?curid=1171456", "title": "Borovice vrcholová", "text": "Borovice vrcholová\n\nBorovice vrcholová (\"Pinus culminicola\") je drobná mexická vysokohorská keřovitá borovice, velmi ohrožená lesními požáry.\n\nStálezelený, jehličnatý, větrosprašný a jednodomý keř, dorůstající do výšky 1-5 m a u dospělých jedinců do šířky 10 m. Kmen je vícečetný, dosahuje průměru do 15-25 cm. Větve vyrůstají hned u země, jsou početné, větve prvního řádu (hlavní větve) jsou ležaté až stoupající, větve vyšších řádů (vedlejší větve) jsou stoupající až vztyčené, krátké, silné, pevné, ale pružné, a tvořící hustou a zaoblenou až plochou korunu, obvykle propojenou s ostatními jedinci. Koruna je nízká, hustá a zakulacená. Borka je u mladých stromů hladká a šedá, u starších tenká, šupinovitá, odlupující se po chlupatých, šedohnědých plátech, a tím odkrývající novou, oranžovou borku vespod. Letorosty jsou krátké, silné a drsné, s dolů ohnutými, vytrvalými, zprvu hnědými a později šedými základnami kolének listových stopek (\"Pulvinus\"). Listeny (primární šupiny) jsou malé, úzce trojúhelníkové až šídlovité, s ocasovitým vrcholem, nepravidelně vroubkovaným okrajem, vytrvávající v jednom kusu, světle hnědé a zvětráváním načernale šedé. Vegetativní pupeny jsou široce vejčité, s 6-10 mm dlouhým hlavním vrcholovým (terminálním) pupenem a s menšími a mírně pryskyřičnatými postranními (laterálními) pupeny. Pupenové šupiny jsou s překrývajícími se okraji, volnými na vrcholech, šídlovitě ocasovitými a světle hnědými.\n\nJehlice jsou tuhé, zahnuté směrem k vrcholu letorostu, s trojúhelníkovým průřezem, s konvexními spodními stranami, s hypodermis mající jednotný vzhled, se dvěma vrstvami buněk, s 1-2 vnějšími pryskyřičnými kanálky na spodních stranách; stélé je válcovitá; vnější buněčné stěny endodermu nejsou ztluštělé; s jedním cévním svazkem. Jehlice se vyskytují ve svazečcích (\"Fasciculus\") po 5 (vzácně též po 4 a 6 ), jsou 3-5 cm dlouhé a 0,9-1,3 mm tlusté, s průduchy (\"Stomata\") na obou horních površích; spodní povrchy jsou tmavozelené, horní povrchy jsou stříbrnomodrošedozelené se 4-5 řadami průduchů na každém povrchu jehlice. Okraje jehlic jsou celokrajné, špičky jehlic jsou tupé; svazečkové pochvy jsou zprvu 6-8 mm dlouhé, sestávají ze 4-6 průsvitných šupin s překrývajícími se řasinkovitými okraji; později, u zralých pochev, se šupiny rozdělují a tvoří růžici u základny svazečku. Šupiny jsou žlutošedé, polovytrvalé a z většiny opadávající před svazečky; jehlice rostou na krajních větvích v hustých trsech. Jehlice zůstávají na stromě 2-3 roky.\n\nSamčí (pylové) šištice (\"Microstrobilus\") rostou blíže ke středu letorostu; ve zralosti jsou vejčitě obdélníkové, 5-8 mm dlouhé a žluté a později žlutohnědé. Samičí (semenné) šištice - šišky (\"Megastrobilus\") rostou blízko konců větví; jsou přirostlé nebo na silných a krátkých, šídlovitě ocasovitými šupinami (\"Kataphylla\") pokrytých, stopkách; nezralé šišky jsou téměř kulovité, pryskyřičnaté, purporovohnědé a dozrávají ve dvou letech; zralé šišky jsou v uzavřeném stavu téměř kulovité, po rozevření s plochou základnou a vzdálenými rozprostřenými plodnými šupinami a pak jsou 3-4,5 cm dlouhé a 3-5 cm široké a brzy opadávají. Šupin šišek je přibližně 45-60 , z toho 10-15 je plodných u zralých šišek v horní části koruny stromu. Malé šišky z nižších větví, kde jsou špatně opyleny a mají nedostatek živin, jsou často nesouměrné a pouze s 1-10 plodnými šupinami; šupiny jsou oddělené a široce rozprostřené, až na menší neplodné a ke středu bližší šupiny, nepravidelné, často zakřivené, tenké, hrubě zvrásnělé, oranžovohnědé, s 1-2 hlubokými pohárkovitými prohlubněmi držícími semena, lemovanými blánovitými zbytky křídel semen, a nepravidelnými okraji, nepravidelně vroubkované, z obou stran nažloutlé, s hnědými semennými pohárky. Výrůstky (\"Apophysis\") jsou mírně vyvýšené, a příčným kýlem, kosodélníkové a se zašpičatělým vrcholem, 13 mm dlouhé a 10-15 mm široké. Přírůstek prvního roku (\"Umbo\") je horní, mírně vyvýšený, v obrysu kosočtverečný, s nebo bez nepatrného trnu, tmavohnědý a často pryskyřičnatý, 5 mm široký. Semena jsou tmavooranžovohnědá, 5-7 mm dlouhá a 4-5 mm široká; s 0,5-1 mm tlustým a tvrdým osemením a bílým endospermem. Křídla semen jsou nevyvinutá a 0,5-1 mm dlouhá a po vypadnutí semen zůstávají v šišce.\nSemenáče mají 8-11 děložních lístků (\"Cotyledon\"). Šišky dozrávají v říjnu. K rozšířování semen dochází v listopadu.\n\nBorovice vrcholová je blízce příbuzná s borovicemi \"Pinus discolor\" a \"Pinus johannis\". Taktéž je vzdáleněji příbuzná s borovicemi \"Pinus orizabensis\" a \"Pinus quadrifolia\".\n\nBorovice vrcholová se vyskytuje endemicky v Mexiku (státy Coahuila a Nuevo León).\n\nVýlučně vysokohorský strom, rostoucí v nadmořských výškách 3000-3700 m, s velmi podobným habitem jako u dalších vysokohorských keřovitých borovic, například s evropskou borovicí kleč \"Pinus mugo\" a asijskou borovicí zakrslou \"Pinus pumila\". Důvodem habitu těchto borovic je adaptace těchto stromů na otryskávání větry, nesoucími písek a led, a krátké vegetační období. Strom roste především v půdách kamenitých a vápenatých a je mrazuvzdorný do –17 °C. Klimatické podmínky zde nejsou příliš známé pro nepřítomnost meteorologických stanic na vrcholcích hor. V zimě se zde vyskytuje sníh. Kolem hory Cerro (El) Potosí (ve státě Nuevo León) tvoří borovice vrcholová rozsáhlé monokulturní porosty nebo roste dohromady s borovicemi \"Pinus ayacahuite\" a \"Pinus hartwegii\" (na vrcholcích hor se zakrnělou borovicí \"Pinus hartwegii\"); kolem hory Sierra de la Marta (ve státě Coahuila) roste borovice v keřových společenstvech například s rostlinami z rodů agáve (\"Agave\"), dub (\"Quercus\"), latnatec (\"Ceanothus\"), medvědice (\"Arctostaphylos\") a dalšími.\n\nStromu škodí především požáry.\n\nSemena stromu rozšiřuje sojka \"Aphelocoma wollweberi\" a ořešník americký \"Nucifraga columbiana\", ptáci si dělají zásoby potravy na zimu a semena stromu zahrabávají do země a některá semena vyklíčí, čímž ptáci stromu prospívají.\n\nBorovice \"Pinus culminicola\" není komerčně využívána.\n\nStrom je považován za ohrožený, stav jeho populace klesá, především pro požáry, kterými je strom v dlouhých obdobích sucha velmi ohrožován. K regeneraci populace dochází pomalu a regenerace bývá též znemožňována spásáním a sešlápáváním. Populace stromu, omezená pouze na vrcholky hor, je značně roztříštěná (v údolích strom neroste) a navíc omezení pouze na vrcholky hor dělá strom do budoucna zranitelným na změny klimatu. Je třeba zvýšit ochranu proti člověkem zakládaným požárům (například při táboření) a snížit spásání zvěří. Kolem hory Cerro (El) Potosí byly zahájeny programy obnovení populace borovice \"Pinus culminicola\".\n\n"}
{"id": "1171457", "url": "https://cs.wikipedia.org/wiki?curid=1171457", "title": "Ján Brada", "text": "Ján Brada\n\nJán Brada (23. července 1940 – 12. ledna 2004, Považská Bystrica) byl slovenský fotbalista, útočník.\n\nV československé lize hrál za Spartak ZJŠ Brno, nastoupil do 44 prvoligových utkání, vsítil 11 branek. V nižších soutěžích hrál také za Spartu / ZVL Považská Bystrica, kde patřil na přelomu 60. a 70. let 20. století k vůdčím osobnostem týmu a nejlepším střelcům.\n\nV evropských pohárech nastoupil v 11 zápasech Veletržního poháru (předchůdce Poháru UEFA), skóroval ve třech případech (1963/64: 6 / 3, 1964/65: 2 / 0, 1965/66: 3 / 0). Ve středu 2. října 1963 otevíral v 5. minutě skóre brněnského utkání se švýcarským klubem Servette Ženeva (konečný výsledek 5:0), ve středu 27. listopadu 1963 vstřelil úvodní dvě branky v zápase se skotským Partick Thistle FC (4:0). Všech branek docílil v úvodních čtyřech startech v evropských pohárech.\n\n\n"}
{"id": "1171462", "url": "https://cs.wikipedia.org/wiki?curid=1171462", "title": "Norská házenkářská reprezentace žen", "text": "Norská házenkářská reprezentace žen\n\nNorská házenkářská reprezentace žen reprezentuje Norsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1171494", "url": "https://cs.wikipedia.org/wiki?curid=1171494", "title": "Adolf Dietzius", "text": "Adolf Dietzius\n\nAdolf Dietzius (7. listopadu 1852 Jarosław – 27. ledna 1920 Jarosław) byl rakouský lékař a politik polské národnosti z Haliče, na počátku 20. století poslanec Říšské rady.\n\nPocházel z rodiny městského úředníka. Byl katolického vyznání. Vystudoval gymnázium v Přemyšli a lékařství na Vídeňské univerzitě. V roce 1878 byl promován. Sloužil v armádě u vojenských lékařů. V roce 1891 se stal starostou města Jarosław. Předsedal výboru městské spořitelny. Byl členem okresního výboru. Zasedal v západohaličské lékařské komoře. Byl členem zemské zdravotní rady. V době svého působení v parlamentu je profesně uváděn jako lékař a starosta v Jarosławi.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 22.\n\nV roce 1907 je řazen mezi polské národní demokraty (strana Stronnictwo Narodowo-Demokratyczne, která byla ideologicky napojena na politický směr Endecja). Po volbách roku 1907 byl na Říšské radě členem poslaneckého Polského klubu.\n"}
{"id": "1171495", "url": "https://cs.wikipedia.org/wiki?curid=1171495", "title": "Miles Aerovan", "text": "Miles Aerovan\n\nMiles M.57 Aerovan byl britský dvoumotorový hornoplošník smíšené konstrukce s trojitou SOP a pevným příďovým podvozkem.\n\nPráce na prvním prototypu výsadkového a nákladního letounu M.57 (výr. č. 4700) byly zahájeny na konci roku 1944. Koncipován byl zejména pro malá letiště v džunglích. V záloze byla i verze pro civilní dopravu menšího zboží.\n\nPrvní M.57 Aerovan Mk.I (tovární zkušební poznávací značka UO248) byl zalétán 26. ledna 1945 T. Rosem. Pohon zajišťovala dvojice invertních řadových čtyřválcových motorů chlazených vzduchem Blackburn Cirrus Major III po 110 kW s dvoulistými nestavitelnými vrtulemi. Osádku tvořil jeden pilot. Royal Air Force stroj neobjednalo, proto jediný exemplář základní verze Mk.I obdržel civilní imatrikulaci G-AGOZ. Dolétal v roce 1949.\n\nDruhý vyrobený letoun nesl označení M.57 Aerovan Mk.II (G-AGWO), zalétaný v březnu 1946. Obdélníková okénka kabiny byla nahrazena kruhovými, nosník ocasních ploch byl prodloužen a upravena byla rovněž kormidla.\n\nSériová výroba byla zahájena až sedmi kusy M.57 Aerovan Mk.III. Měly zdokonalený zámek odklopné zadní části trupové gondoly, lépe vyhovující provozním podmínkám.\n\nProdukce pokračovala stavbou verze M.57 Aerovan Mk.IV, kterých vzniklo 39 exemplářů. Počet okének byl zmenšen z pěti na čtyři na každé straně.\n\nPřestavbami vznikaly další modifikace, například Aerovan Mk.V s pohonnými jednotkami de Havilland Gipsy Major 10 po 107 kW, nebo jeden italský Aerovan Mk.VI (I-VALK) s plochými motory Lycoming O-435-A o výkonu po 143 kW. Lišil se i většími vnějšími SOP, protaženými symetricky pod vodorovné ocasní plochy.\n\nNejvětší úpravou prošel Aerovan výrobního čísla 6403 (G-AJOF), který byl v roce 1956 přestavěn ve spolupráci s francouzskou firmou Hurel-Dubois. Od března 1957 létal s křídlem o vysoké štíhlosti, opatřeným vzpěrami zavedenými do vzpěrového systému podvozku. Po přestavbě nesl označení HDM.105 (G-AHDM) a byl zničen při havárii v červnu 1958.\n\nÚdaje dle\n\n\n"}
{"id": "1171498", "url": "https://cs.wikipedia.org/wiki?curid=1171498", "title": "Erlend Bjøntegaard", "text": "Erlend Bjøntegaard\n\nErlend Bjøntegaard (* 30. července 1990 Tønsberg) je norský biatlonista a několikanásobný medailista z juniorských šampionátů.\n\nVe světovém poháru dokázal individuálně skončit nejlépe na druhém místě. S norskou štafetou se několikrát dočkal vítězství, poprvé v německém Ruhpoldingu v sezóně 2014/15.\n\nZúčastnil se čtyř juniorských šampionátů v biatlonu. Celkově na těchto šampionátech získal jednu zlatou medaili ve stíhacím závodu v Canmore v roce 2008, a k tomu ještě přidal dvě stříbrné a jednu bronzovou medaili.\n\n"}
{"id": "1171504", "url": "https://cs.wikipedia.org/wiki?curid=1171504", "title": "Ludwik Dobija", "text": "Ludwik Dobija\n\nLudwik Dobija (15. července nebo 15. srpna 1873 Rybarzowice – 2. dubna 1944 Rybarzowice) byl rakouský politik polské národnosti z Haliče, na počátku 20. století poslanec Říšské rady, v poválečném období poslanec polského Sejmu.\n\nPocházel z rodiny majitele nemovitostí. Byl katolického vyznání. Vystudoval gymnázium v Bílsku a sloužil po deset měsíců v armádě u pěchotního regimentu. Zastával funkci člena okresního výboru, okresní školské rady. Byl cenzorem pobočky zemské banky. V 90. letech 19. století získal odborné vzdělání ve Vídni. Po návratu z armády pracoval jako pekař a mlynář. Byl členem obecní rady. V době svého působení v parlamentu je profesně uváděn jako pekařský mistr v Rybarzowicích.\n\nByl členem Křesťansko-lidové strany okolo Stanisława Stojałowského (později nazýváno Polskie Centrum Ludowe). Působil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 36. Mandát obhájil i ve volbách do Říšské rady roku 1911.\n\nV roce 1907 je řazen mezi členy polského středu. Po volbách roku 1907 i 1911 byl na Říšské radě členem poslaneckého Polského klubu.\n\nZa první světové války byl několikrát zatčen pro své politické aktivity v polském hnutí za nezávislost. V roce 1918 se stal komisařem polské likvidační komise. Podílel se na organizování polských ozbrojených jednotek a byl aktivním organizátorem během polsko-československé války o Těšínsko.\n\nV letech 1922–1927 zasedal v polském Sejmu, kde byl členem klubu politické strany Związek Ludowo-Narodowy.\n"}
{"id": "1171505", "url": "https://cs.wikipedia.org/wiki?curid=1171505", "title": "248 (číslo)", "text": "248 (číslo)\n\nDvě stě čtyřicet osm je přirozené číslo, které následuje po čísle dvě stě čtyřicet sedm a předchází číslu dvě stě čtyřicet devět. Římskými číslicemi se zapisuje CCXLVIII.\n\n\n\nSilnice II/248 je česká silnice II. třídy vedoucí na trase I/13 – Nakléřov – Petrovice – Německo\n\n\n"}
{"id": "1171506", "url": "https://cs.wikipedia.org/wiki?curid=1171506", "title": "František Gábor", "text": "František Gábor\n\nFrantišek Gábor (* 24. dubna 1970 Liberec) je český politik, válečný veterán a ekolog, v letech 2000 až 2004 zastupitel Libereckého kraje (v roce 2004 několik měsíců také radní kraje), v letech 2015 až 2018 zastupitel města Liberce, bývalý člen US-DEU, v současnosti člen TOP 09.\n\nV letech 1984 až 1988 vystudoval obor chemická technologie se zaměřením na vojenskou chemii na Vojenské střední odborné školé v Žilině. Vysokoškolské vzdělání si doplnil až v letech 2005 až 2008 oborem využívání zdrojů stavebních nerostných surovin na Hornicko-geologické fakultě Vysoké školy báňské - Technické univerzitě Ostrava (získal titul Bc.).\n\nV letech 1988 až 1990 byl náčelníkem služby pohonných hmot a maziv v Liberci. V letech 1990 až 1991 působil v protichemickém praporu nasazeném ve válce v Perském zálivu v oblasti Saúdské Arábie a Kuvajtu. Následně mezi lety 1993 až 2004 pracoval jako technický pracovník a náměstek ředitele (spolumajitel) liberecké společnosti MET.CHEM., která likviduje nebezpečný odpad. V letech 2007 až 2013 byl sekretářem Československé obce legionářské. Od roku 2008 je ředitelem a členem představenstva akciové společnosti Navazon, jež se věnuje projektovému managementu a s ním spojeným aktivitám.\n\nFrantišek Gábor je od roku 1990 ženatý, má syna Lukáše. Žije v Liberci, konkrétně ve čtvrti Horní Růžodol.\n\nDo komunální politiky se pokoušel vstoupit ve volbách v roce 2002, když jako člen US-DEU kandidoval do Zastupitelstva města Liberce, ale neuspěl (skončil jako první náhradník). O vstup do městského zastupitelstva se opět pokusil ve volbách v roce 2014, tentokrát jako člen TOP 09. Stejně jako před 12 lety ale skončil jako první náhradník. V květnu 2015 však na mandát rezignoval jeho kolega Peter Hromádka, a tak se Gábor ke 14. květnu 2015 stal zastupitelem Liberce. Ve volbách v roce 2018 již nekandidoval.\n\nV krajských volbách v roce 2000 byl jako člen DEU zvolen na kandidátce Čtyřkoalice (tj. KDU-ČSL, US, ODA a DEU) zastupitelem Libereckého kraje. V únoru 2004 byl zvolen radním kraje pro regionální rozvoj. Ve volbách v roce 2004 však mandát zastupitele kraje neobhájil (kandidoval za US-DEU) a skončil tak i jako radní. V krajských volbách v roce 2016 byl lídrem kandidátky TOP 09 v Libereckém kraji, ale neuspěl a zastupitelem se nestal.\n\nZa US-DEU kandidoval také ve volbách do Poslanecké sněmovny PČR v roce 2002, a to v Libereckém kraji na kandidátce \"Koalice KDU-ČSL, US-DEU\". Zvolen však nebyl. Podobně neúspěšně dopadl i jeho kandidatura jakožto člena US-DEU v rámci \"Unie liberálních demokratů\" (tj. US-DEU, ODA, CZ a LiRA) ve volbách do Evropského parlamentu v roce 2004. S kandidaturou do EP neuspěl ani o deset let později ve volbách v roce 2014, když se ucházel o zvolení jako člen TOP 09 na kandidátce \"Koalice TOP 09 a STAN\".\n\nNa 5. sněmu strany v listopadu 2017 byl zvolen členem předsednictva strany, získal 133 hlasů. Funkci zastával do listopadu 2019.\n"}
{"id": "1171514", "url": "https://cs.wikipedia.org/wiki?curid=1171514", "title": "Bartłomiej Fidler", "text": "Bartłomiej Fidler\n\nBartłomiej Fidler, též Bartłomiej Fiedler (24. srpna 1865 Besko – 1920 Besko), byl rakouský politik polské národnosti z Haliče, na počátku 20. století poslanec Říšské rady.\n\nV době svého působení v parlamentu je profesně uváděn jako zemědělec v Besku. Dlouhodobě zastával funkci starosty Beska. Byl nejprve členem Křesťansko-lidové strany okolo Stanisława Stojałowského. Pak podporoval politický směr Jana Stapińského a jeho Polskou lidovou stranu, později Polskou lidovou stranu levice a nakonec stranu Związek Chłopski. Později se od Stapińského odklonil a přešel na umírněnější platformu.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 51.\n\nVe volbách roku 1907 je řazen mezi členy Polské lidové strany. V jiných zdrojích ovšem jako člen Národně demokratické strany, která byla ideologicky napojena na politický směr Endecja. Po volbách roku 1907 byl na Říšské radě členem poslaneckého Polského klubu.\n"}
{"id": "1171517", "url": "https://cs.wikipedia.org/wiki?curid=1171517", "title": "Obecní potok", "text": "Obecní potok\n\nNázev Obecní potok má více vodních toků:\n\n"}
{"id": "1171519", "url": "https://cs.wikipedia.org/wiki?curid=1171519", "title": "Kateřinský potok", "text": "Kateřinský potok\n\nNázev Kateřinský potok má více vodních toků:\n\n\n…nebo také jen část vodního toku:\n"}
{"id": "1171528", "url": "https://cs.wikipedia.org/wiki?curid=1171528", "title": "Tyler Joseph", "text": "Tyler Joseph\n\nTyler Robert Joseph (* 1. prosince 1988 Columbus, USA) je americký zpěvák, rapper a textař. Je znám především jako zpěvák a textař amerického hudebního dua Twenty One Pilots. Hraje na klavír, baskytaru a ukulele.\n\nNarodil se Columbusu, v americkém státě Ohio. Vyrůstal spolu se svými dvěma bratry, Zackem (také zpěvák) a Jayem, a také sestrou Madison. Jeho matka Kelly byla učitelkou matematiky na Olentagly High School, poté se na této škole stala trenérkou basketbalu, a to v roce 2013. Jeho otec Chris byl taktéž trenérem, ale na Worthington Christian High School v letech 1996–2005, nyní je ředitelem této školy.\n\nPoté, co Tyler viděl textařské představení na High Street club, odmítl basketbalové stipendium na vysokou školu, ve skříni našel staré klávesy (vánoční dárek od své matky) a začal se věnovat hudbě.\n\nHudební skupina vznikla v roce 2009 spojením několika přátel ze střední školy. Původní skupina byla v sestavě Tyler Joseph, Nick Thomas a Chris Salih. Frontman Tyler pojmenoval skupinu podle knihy spisovatele Arthura Millera \"All My Sons\", kde se hlavní postava vyrovnává s faktem, že zavinila smrt \"jednadvaceti pilotů\".\n\nV roce 2009 vydali své debutové album nazvané \"Twenty One Pilots\" a zahájili turné po Ohiu. V roce 2011 se ze skupiny rozhodli kvůli časovým důvodům odejít Nick i Chris, následně do skupiny přišel bubeník Josh Dun. Druhé album Twenty One Pilots s názvem \"Regional At Best\" vyšlo 8. června 2011 s již novými členy – Tylerem Josephem a Joshem Dunem. Skupina měla nabídky několika twenty one pilots nahrávacích společností, rozhodli se podepsat kontrakt s \"Atlantic Records\" (pod které spadá \"Fueled By Ramen\").\n\nTřetí album s názvem \"Vessel\" oficiálně vyšlo 8. ledna 2013. Singly z toho alba začaly být úspěšné v amerických rádiích. \"Holding Onto You\" se umístila na 11. místě v žebříčku \"Billboard Alternative Songs.\" Během jara 2013 byla skupina Twenty One Pilots předskokanem na turné skupiny Fall Out Boy k jejich novému albu.\n\nDne 19. května 2015 vydali nové album s názvem Blurryface.\n\n5. února 2016 vystoupili ve vyprodané Lucerna Music Bar v Praze a 4. listopadu se do Prahy vrátili v rámci Emøtiønal Røadshøw, kde nejprve vyprodali pražský Forum Karlín, a proto se koncert přesunul do větší Tipsport Areny, kterou taktéž vyprodali během krátké chvíle.\n\nV roce 2017 oficiálně skončila Blurryface Era a nové album s názvem \"Trench\" vyšlo 5. října 2018.\n\nTyler je křesťanem a jeho víra ovlivňuje texty, které píše. V mládí se vzdělával doma. 28. března 2015 se oženil s Jennou Blackovou. 7. září 2019 na festivalu Lollapallooza v Berlíně oznámili, že je Jenna těhotná a čekají spolu holčičku.\nV neděli 9. února 2020 se jim narodila Rosie Robert Joseph \n\nTylerova prababička z otcovy strany pochází z České republiky. \n\n\n\n"}
{"id": "1171539", "url": "https://cs.wikipedia.org/wiki?curid=1171539", "title": "Robotický exoskelet", "text": "Robotický exoskelet\n\nRobotický exoskelet (vnější kostra) je zařízení určené k podpoře svalů člověka při chůzi nebo práci, například pro zdravotní nebo také vojenské účely. Skládá se z vnějšího rámu (kostry), která je ovládána člověkem pomocí hydrauliky a motorů.\n\nNa univerzitě v Michiganu bylo vyvinuto zařízení, které může sloužit jako rehabilitace po mozkových mrtvicích, dopravních nehodách nebo prostě tam, kde je potřeba obnovit funkčnost končetiny, např. pacienti s poškozenou míchou nebo neurologickou poruchou. Používání je poměrně jednoduché, přístroj snímá nervové signály vysílané mozkem, které určují jaký sval se má smrštit, napnout, o kolik, kam apod. Tyto signály poté příjme samotný přístroj a pomocí těchto \"příkazů\" se pohybuje za pomoci válců s písty. Ovšem není až tak jednoduché, aby si lidská nervová soustava navykla na používání \"nového skeletu\", a tak průměrná doba, než je člověk schopen ovládat přístroj podle jeho potřeby, je 3-4 dny.\nPodle výzkumů provedených na zdravých lidech trvá alespoň 30 minut než se chůze zmírní, protože mozek neustále burcuje svaly k výkonu, ale poté si teprve uvědomí, že robotický exoskelet vlastně skoro veškerou práci za svaly udělá.\n\n\n"}
{"id": "1171540", "url": "https://cs.wikipedia.org/wiki?curid=1171540", "title": "Bér sivý", "text": "Bér sivý\n\nBér sivý (\"Setaria pumila\") je jednoletá, šedozelená travina považována za plevel. Je jedním z mnoha druhů rodu bér, který patří do podčeledi \"Panicoideae\".\n\nPochází pravděpodobně ze Středomoří a mymí roste v teplém mírném a částečně i subtropickém podnebném pásmu v Evropě, východní Asii, Severní a Jižní Americe, Africe i v Austrálii a Tichomoří. V České republice roste tento zdomácnělý archeofyt roztroušeně po celém území státu, od nížin až po teplejší oblasti v podhůří.\n\nBéru sivému nevadí občasné důkladné vyschnutí půdy, ale potřebuje k růstu místa s dostatkem slunečního svitu a dobře zásobená živinami. Roste na polích i ve vinicích, v zelinářských oblastech, na holých místech v trávnících, na rumištích, skládkách i na kamenitých náspech okolo cest a železničních tratí. Nejlépe mu prospívají kypré půdy, kde může vytvořit mohutný a hluboko sahající kořenový systém.\n\nJe pozdně jarní rostlinou, její semena začínají klíčit až při vyšší teplotě půdy. Semenáčky pak velmi rychle vyrůstají a kvetou od července až do září, s příchodem zimy rostliny usychají.\n\nJednoletá, řídce trsnatá bylina s 10 až 60 cm vysokými a na bázi větvenými stébly. Ta bývají přímá, poléhavá nebo v kolénkách vystoupavá a vyrůstají z mohutného, svazčitého kořene. Stébla mívají červený nádech, v kolénkách se větví a jsou lysá a hladká, pouze blízko květenství jsou drsná. Ploché listy bývají dlouhé 5 až 30 cm a široké 0,5 až 1 cm. Na koncích jsou dlouze zašpičatělé, po okrají a na rubu brvité a na lící drsné, u mladých rostlin jsou světle zelené. Hladké a oblé listové pochvy jsou otevřené a v ústí je jazýček nahrazen krátkými chloupky, ouška chybějí. Na bázi listových čepelí vyrůstají 3 mm dlouhé vlasovité chlupy.\n\nHustý, válcovitý lichoklas bývá dlouhý až 10 cm. Nápadné žlutočervené až rezavé, zoubkovitě drsné štětinky pod klásky jsou dvakrát až třikrát delší než klásky a osténky mají otočené vzhůru, lichoklas je proto směrem zdola nahoru hladký. Široce vejčité, 3 mm dlouhé, na hřbetu zploštělé, krátce stopkaté, jednosemenné klásky jsou žluto až šedozelené, mají tři plevy a dvě bezosinné pluchy. Plodný kvítek má tři tyčinky a svrchní semeník se dvěma čnělkami s nažloutlými bliznami čnícími při kvetení z vrcholku klásku, jeho plucha je silně svraštělá. V klásku bývá ještě níže položený kvítek, který je buď planý nebo samčí. V době kvetení, od července do září, bývá přenesen pyl z prašníků na blizny za pomoci větru.\n\nPlody jsou žlutozelené obilky s přirostlými pluchami. Jsou oválně vejčité, 3 × 2 mm velké, zploštělé, na horní straně vypuklé a na spodní ploché. Statná rostlina může vytvořit i tisíc obilek. Přirozeně se rozšiřují přichycováním drsnými pluchami za srst či peří zvířat nebo se sklidí se semeny jiných rostlin.\n\nTato jednoletá tráva se rozmnožuje výhradně semeny (obilkami), které po dozrání z klásků snadno vypadávají. Obilky jsou dlouze a nepravidelně dormantní, klíčí až později na jaře při dostatečně zahřáté půdě (nejméně +15 °C), nejlépe z hloubky 2 až 5 cm. V půdě si podržují klíčivost i po deset let.\n\nNejzjevnějšími rozlišovacími znaky, odlišujícími bér sivý od ostatních bérů rostoucích v české přírodě, jsou rezavě zbarvené štětinky v květenství a jednotlivě z vřetene vyrůstající velké klásky.\n\nBér sivý je rostlina, která bývá v teplých oblastech na lehčí půdě významným a nebezpečným plevelem. Zapleveluje hlavně jednoleté širokořádkové plodiny, kterým odnímá svým svazčitým kořenovým systémem vláhu a potřebné živiny. Zvláště v okopaninách a při pěstování zeleniny vytváří mohutné rostliny, naopak v obilovinách a později na strništích bývá o poznání nižší. Vytržené rostliny mohou snadno opětovně zakořenit novými kořínky z kolének stébla.\n\nMladé rostliny jsou vhodné ke zkrmování nebo spásaní, po odkvětu jsou již ale tuhé a drsné štětinky způsobují u dobytka záněty. Obilky jsou vhodné jako zob pro ptáky v zimním období.\n\n\n \n"}
{"id": "1171546", "url": "https://cs.wikipedia.org/wiki?curid=1171546", "title": "Pavel Antl", "text": "Pavel Antl\n\nPavel Antl (* 24. června 1928 Brno) je bývalý český fotbalista, útočník.\n\nV československé lize hrál za Zbrojovku Židenice, ATK Praha a Tankistu Praha. Vstřelil 15 prvoligových branek. V nižších soutěžích hrál i za ASO Olomouc, končil ve Spartaku Adamov, za nějž odehrál 271 utkání.\n\nDo Zbrojovky přišel v červenci 1948 z Viktorie Tuřany.\n\n"}
{"id": "1171555", "url": "https://cs.wikipedia.org/wiki?curid=1171555", "title": "Chrám svatých apoštolů Petra a Pavla (Minsk)", "text": "Chrám svatých apoštolů Petra a Pavla (Minsk)\n\nChrám svatých apoštolů Petra a Pavla (bělorusky Сабор Святых апосталаў Пятра і Паўла, rusky Собор Святых Апостолов Петра и Павла) je pravoslavný chrám v běloruském hlavním městě Minsk.\n\nChrám byl budován v letech 1612 až 1620 jako kostel mužského pravoslavného kláštera v Minsku. Postaven je v barokním architektonickém stylu. Později byl obnoven a rekonstruován z darů císařovny Kateřiny II. A na její počest byl v roce 1795 zasvěcený sv. Kateřině. Poté se stal katedrálním chrámem Minska. V roce 1933 byl z rozhodnutí sovětských komunistů zavřen. Bohoslužby se opět konaly během německé správy v letech 1941 až 1944. Po válce byl církvi opět odebrán a přeměněn na muzeum literatury a umění.\n\nV roce 1991 se v chrámu opět konají pravoslavné bohoslužby a byl pravoslavné církvi vrácen. Chrám byl prohlášen za památník architektury celorepublikového významu. U chrámu existují dvě společenství. První nese název na počest tří vilenských mučedníků (založené v roce 1992). Druhým je bratrství studentů - mediků na počest Sv. Nikolaje divotvůrce.\n"}
{"id": "1171556", "url": "https://cs.wikipedia.org/wiki?curid=1171556", "title": "Maslenický most (silniční)", "text": "Maslenický most (silniční)\n\nMaslenický most () je silniční ocelový obloukový most na Jadranské magistrále v Chorvatsku v Zadarské župě. Most je dlouhý 315,30 metru a široký 10,50 m. Most je tvořen obloukem o rozpětí 155 m a vzepětí oblouku činí 41,45 m, mostovka je ortotropní (složená z příčníků a podélníků) a tvoří ji spřažená ocelobetonová deska tloušťky 250 mm.\n\nPůvodní most byl postaven v roce 1961, ale během války v Jugoslávii byl dne 21. listopadu 1991 zničen nedlouho poté, co byl podminován. Bylo třeba vystavět nový most, protože všechny komunikace spojující Dalmácii se zbytkem země byly přerušeny a obsazeny srbskými ozbrojenci. Nový most musel být zbudován asi 1,5 km severně od starého, nakolik se v blízkosti Novské úžiny nacházely jednotky srbských povstalců.\n\nJelikož se nový most stal v roce 2003 součástí dálnice A1, byl starý most obnoven a zprovozněn v roce 2005.\n\nZ mostu se skáče bungee jumping.\n"}
{"id": "1171558", "url": "https://cs.wikipedia.org/wiki?curid=1171558", "title": "Nore", "text": "Nore\n\nNore ( , nebo ) je řeka v Irsku, tekoucí středem a jihem ostrova. Je to významný pravostranný přítok řeky Barrow. Je dlouhá 140 km a je jednou z tzv. Tří sester ( ).\n\nPramení na severu hrabství Tipperary na severovýchodních svazích vrchu Devil's Bit Mountain (481 m n. m.), západně od obce Clonakenny. Nejprve teče na severovýchod, nad městem Castletown v hrabství Laois se ohýbá a pokračuje na jihovýchod. Jižně od obce Old Town se stáčí severojižním směrem, protéká městem Ballyragget a po soutoku s říčkou Nuenna teče znovu na jihovýchod městem Kilkenny ve stejnojmenném hrabství. Pod městem pokračuje přechodně na jih přes obec Bennettsbridge, následně se prudce otáčí na východ a teče přes Thomastown. Na svém konci už teče jihovýchodním směrem a do Barrow ústí severně od města New Ross v hrabství Waterford.\n\nNejvýznamnějšími přítoky zprava jsou: Gully, Erkin, Kings River, Arrigle; zleva: Tonet, Owenbeg, Dinin.\n\n"}
{"id": "1171565", "url": "https://cs.wikipedia.org/wiki?curid=1171565", "title": "Jozef Hanker", "text": "Jozef Hanker\n\nIng. Jozef Hanker, CSc. (* 11. září 1934, Pezinok, Československo) je vědecký pracovník a bývalý poslanec SNR a NR SR za HZDS.\n\nJozef Hanker byl zvolen poslancem SNR za HZDS ve parlamentních volbách v roce 1992 v západoslovenském volebním kraji. Byl členem národohospodářského a rozpočtového výboru parlamentu. V roce 1992 hlasoval pro přijetí Deklarace SNR o svrchovanosti SR, i pro Ústavu SR. V předčasných parlamentních volbách v roce 1994 kandidoval za koalici HZDS–RSS, ale nebyl zvolen. \n\nNásledně působil jako ředitel Výzkumného úřadu práce, sociálních věcí a rodiny v Bratislavě. Do parlamentu nastoupil jako náhradník v prosinci 1995 za Jána Tužinského, který byl tehdy generálním ředitelem Slovenského rozhlasu, a který se v souvislosti s přijatým ústavním zákonem o střetu zájmů rozhodl vykonávat funkci ředitele rozhlasu. V parlamentu nahradil Jána Tužinského v zahraničním výboru. Poslancem byl do konce volebního období v roce 1998. V roce 1998 mu byl udělen Řád Andreje Hlinky I. třídy za mimořádné zásluhy o vznik Slovenské republiky.\n"}
{"id": "1171572", "url": "https://cs.wikipedia.org/wiki?curid=1171572", "title": "Commerce Court", "text": "Commerce Court\n\nCommerce Court je komplexem čtyř kancelářských budov na King a Bay Street v centru města Toronto v Kanadě. Hlavní nájemník je společnost Canadian Imperial Bank of Commerce (CIBC). Architektura komplexu je kombinací Art Deca, mezinárodního stylu a raných modernistických stylů.\n\nPrvní budova, dnes známá jako Commerce Court North byla postavena v letech 1930–1931 jako sídlo společnosti Canadian Bank of Commerce, předchůdce dnešního nájemníka budovy. Vznikla byla na místě prvního torontského kostela Wesleyan Methodist Church, malé dřevěné kaple obklopené lesem (sídlo zdejší kongregace bylo přemístěno do kostela Metropolitan United Church), který zde stál v letech 1818–1831; od roku 1833 zde stálo divadlo Theatre Royal. V letech 1887–1927 zde stálo sedmipatrové sídlo Canadian Bank of Commerce, které bylo zničeno kvůli stavbě Commerce Court North.\nCentrála Canadian Bank of Commerce (dnes Commerce Court North) byla navržena kanadskou společností Pearson and Darling spolu s americkými bankovními odborníky York and Sawyer. Třicetičtyřpatrový mrakodrap byl nejvyšší budovou Britského impéria více než tři desetiletí, do dokončení montrealského Place Ville Marie v roce 1962. V mrakodrapu se nacházela vyhlídka, ta však byla zavřena kvůli bezpečnostním opatřením.\n\nV roce 1972 byly postaveny další tři budovy, díky kterým má komplex svojí dnešní podobu. První z nich, Commerce Court West s typickou skleněnou zavěšenou fasádou s nerezovou ocelí, který pochází od architektonické společnosti americko-čínského architekta IM Peia Pei Cobb Freed & Partners je dnes s výškou 239 metrů a 57 patry nejvyšší budovou komplexu. Původně se na 57. patře nacházela vyhlídková plošina. Commerce Court East z roku 1972 a s 13 patry a Commerce Court South s 5 patry pocházejí rovněž od společnosti Pei Cobb Freed & Partners. V roce 1994 bylo prostranství před komplexem zrekonstruováno společností Zeidler Partnership Architects. \n\nKomplex obklopuje malé náměstí s fontánou uprostřed a bronzovou skulpturou Derrica Stephana Hudsona \"Tembo, Mother of Elephants\" z roku 2002.\n"}
{"id": "1171573", "url": "https://cs.wikipedia.org/wiki?curid=1171573", "title": "Rudolf Gall", "text": "Rudolf Gall\n\nRudolf Gall (27. března 1873 Tarnopol nebo Lvov – po roce 1939) byl rakouský podnikatel a politik polské národnosti z Haliče, na počátku 20. století poslanec Říšské rady, v poválečném období poslanec polského Sejmu.\n\nPocházel z židovské rodiny. Byl stoupencem asimilačního židovského proudu, který prosazoval příklon židů k polskému národu a jejich jazykovou i kulturní polonizaci. Sám se přiklonil k národoveckému křídlu polské politické scény.\n\nVystudoval reálnou školu a polytechniku ve Lvově. Byl členem okresní rady v Tarnopolu a obchodní a živnostenské komory v Brodech. V době svého působení v parlamentu je profesně uváděn jako velkoprůmyslník v Tarnopolu.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 15. Mandát obhájil ve volbách do Říšské rady roku 1911, nyní v obvodu Halič 37.\n\nJe řazen mezi polské národní demokraty, kteří byli ideologicky napojení na politický směr Endecja. V jiném dobovém zdroji z roku 1907 je popisován jako \"umírněný israelitský kandidát\". V roce 1911 je označován za národního demokrata. Po volbách roku 1907 i 1911 byl na Říšské radě členem poslaneckého Polského klubu.\n\nOd roku 1919 do roku 1922 byl poslancem polského Sejmu (ústavodárný Sejm). Zde patřil do poslaneckého klubu strany Związek Ludowo-Narodowy. V roce 1920 je uváděn jako nezařazený poslanec.\n\nPo roce 1922 žil trvale ve Vídni, kde se roku 1924 stal čestným atašé tamního velvyslanectví Polska.\n"}
{"id": "1171595", "url": "https://cs.wikipedia.org/wiki?curid=1171595", "title": "Roman Mejzlík", "text": "Roman Mejzlík\n\nRoman Mejzlík (* 31. října 1967 v Třebíči) je bývalý český hokejový útočník a momentálně trenér mládeže SK Horácká Slavia Třebíč.\n\nNarodil se v Třebíči, kde začínal s hokejem v tamním klubu SK Horácká Slavia Třebíč. První zápasy mezi dospělé hrával za Duklu Jihlavu od sezony 1987/88. Jako nováček ještě v Československá nejvyšší lize se prezentoval skvěle, ze 39 odehraných zápasů nasbíral 22 kanadských bodů. Za skvělé výkony v průběhu ročníku 1989/90 odehrál první tři přátelské zápasy v československé reprezentaci. V létě 1990 byl draftován týmem z NHL Edmonton Oilers celkově 164., místo. S Jihlavskou Duklou se v ročníku 1990/91 radovali s titulu mistra československé ligy. Start v nové české nejvyšší soutěži odehrál v AC ZPS Zlín, ve kterém strávil dvě sezony. Poté se přesunul do HC Kometa Brno, rovněž v klubu strávil dva roky, poslední sezona se stala sestupovou pro Kometu Brno. V roce 1997 se vrátil do Jihlavy, ve kterém vydržel do roku 1999, Jihlavská Dukla sestoupila do první ligy. Rozhodl se pro zahraniční angažmá, dohodl se s německým klubem ESC Dresden, hrající nižší soutěž. V německé nižší soutěži hrával dva roky za týmy Dresdner Eislöwen a ECDC Memmingen. Po německém angažmá se vrátil do Česka, kariéru dohrál v Havlíčkově Brodu.\n\nPo ukončení hráčské kariéry se ujal role trenéra mládeže ve svém rodném klubu SK Horácká Slavia Třebíč. V letech 2002–2004 a 2007–2008 působil jako asistent hlavního trenéra v A-týmu mužů Třebíče. V dubnu 2008 se dohodl s generálním manažerem Dukly Jihlavy panem Bedřichem Ščerbanem na post asistenta hlavního trenéra. V Jihlavském angažmá strávil dva roky, poté se vrátil zpátky do Třebíče. Začátek sezony 2010/11 vedl jako hlavní trenér Slavii Třebíč, v listopadu 2010 byl nahrazen trenérem Kamilem Pokorným. V týmu nadále působí jako trenér mládeže.\n\n"}
{"id": "1171599", "url": "https://cs.wikipedia.org/wiki?curid=1171599", "title": "Zdeněk Sobotka", "text": "Zdeněk Sobotka\n\nZdeněk Sobotka (15. února 1927 Brno – 16. března 2009 Brno-Žabovřesky) byl český fotbalista, útočník.\n\nOdchovanec SK Židenice byl technicky vyspělým středním útočníkem menší postavy. Už v dorosteneckém věku prokazoval velký talent, byl to rozený kanonýr. Na sklonku druhé světové války například prakticky sám rozhodl mezizemský zápas dorosteneckých výběrů Čechy–Morava, který Moravané ovládli v poměru 4:1.\n\nV červenci 1947 zamířil do pražské Slavie, výměnou za něj přišel do Brna koncem sezony 1946/47 Ota Hemele. Pražský klub si tehdy od střelecky disponovaného Sobotky hodně sliboval, dokonce byl považován za budoucího nástupce Josefa Bicana v centru útoku, brněnský mladík se však ve Slavii výrazněji neprosadil. Do Prahy se ještě vrátil během základní vojenské služby v ATK (později Dukla).\n\nV československé lize hrál za SK / Zbrojovku Židenice, Slaviu Praha a ATK Praha. Nastoupil v 57 prvoligových zápasech, vstřelil 39 branek. Třikrát byl nejlepším střelcem Zbrojovky v sezoně: 1946/47 v nejvyšší soutěži, 1947/48 ve 2. nejvyšší soutěži (16 branek dal na podzim 1947 také Ota Hemele, se kterým se o primát podělil) a v ročníku 1954 ve 3. nejvyšší soutěži (21 branka). V nižších soutěžích hrál i za brněnské Žabovřesky.\n\nV letech 1950–1951 byl vězněn na Borech.\n\n\n"}
{"id": "1171601", "url": "https://cs.wikipedia.org/wiki?curid=1171601", "title": "Francouzská házenkářská reprezentace žen", "text": "Francouzská házenkářská reprezentace žen\n\nFrancouzská házenkářská reprezentace žen reprezentuje Francii na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1171602", "url": "https://cs.wikipedia.org/wiki?curid=1171602", "title": "Černohorská házenkářská reprezentace žen", "text": "Černohorská házenkářská reprezentace žen\n\nČernohorská házenkářská reprezentace žen reprezentuje Černou Horu na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1171603", "url": "https://cs.wikipedia.org/wiki?curid=1171603", "title": "Juraj Grác", "text": "Juraj Grác\n\nJuraj Grác (* 8. července 1950) je bývalý slovenský fotbalový obránce. Žije v Chrenové (městská část Nitry).\n\nV československé lize hrál za AC Nitra. Nastoupil v 75 ligových utkáních. Dal 4 ligové góly.\n\n"}
{"id": "1171604", "url": "https://cs.wikipedia.org/wiki?curid=1171604", "title": "Malinovka", "text": "Malinovka\n\nMalinovka může být:\n"}
{"id": "1171605", "url": "https://cs.wikipedia.org/wiki?curid=1171605", "title": "Malinovka (přítok Velké Ussurky)", "text": "Malinovka (přítok Velké Ussurky)\n\nMalinovka (, do roku 1972 rusky – \"Vaka\") je řeka v Přímořském kraji v Rusku. Teče ze západní strany pohoří Sichote-Aliň zhruba směrem na severozápad a vlévá se do Velké Ussurky severovýchodně od Dalněrečensku. Je dlouhá 274 kilometrů a má povodí 6490 čtverečních kilometrů.\n"}
{"id": "1171606", "url": "https://cs.wikipedia.org/wiki?curid=1171606", "title": "František Babčan", "text": "František Babčan\n\nFrantišek Babčan (* 14. prosince 1953) je bývalý slovenský fotbalista, záložník. Žije v Topoľčanech.\n\nV československé lize hrál za AC Nitra. Nastoupil ve 43 ligových utkáních. Dal 3 ligové góly. Později hrál i za Slovan Duslo Šaľa a Topoľčany.\n\n\n"}
{"id": "1171607", "url": "https://cs.wikipedia.org/wiki?curid=1171607", "title": "Ján Krajč", "text": "Ján Krajč\n\nJán Krajč (* 23. září 1951) je bývalý slovenský fotbalový brankář. Žije ve Zvolenu.\n\nV československé lize hrál za AC Nitra. Nastoupil ve 12 ligových utkáních.\n\n\n"}
{"id": "1171609", "url": "https://cs.wikipedia.org/wiki?curid=1171609", "title": "Ladislav Frko", "text": "Ladislav Frko\n\nLadislav Frko (* 2. června 1950) je bývalý slovenský fotbalový obránce. Žije v Porúbce.\n\nV československé lize hrál za ZVL Žilina. Gól v lize nedal.\n\n"}
{"id": "1171610", "url": "https://cs.wikipedia.org/wiki?curid=1171610", "title": "Meždurečensk", "text": "Meždurečensk\n\nMeždurečensk může být:\n\n"}
{"id": "1171611", "url": "https://cs.wikipedia.org/wiki?curid=1171611", "title": "Meždurečensk (Kemerovská oblast)", "text": "Meždurečensk (Kemerovská oblast)\n\nMeždurečensk () je město v Kemerovské oblasti v Ruské federaci. Při sčítání lidu v roce 2010 mělo přes sto tisíc obyvatel.\n\nMeždurečensk leží na řece Tomu, přítoku Obu. Od Novokuzněcku, největšího města oblasti, je vzdálen zhruba 60 kilometrů na východ, od Kemerova, správního střediska oblasti, zhruba 312 kilometrů na jihovýchod.\n\nMeždurečensk má železniční stanici na trati spojující Novokuzněck s Abakanem.\n\nMeždurečensk byl založen v roce 1948 a městem je od roku 1955.\n\nDne 23. března 1994 se v lesích přibližně dvacet kilometrů jihovýchodně od města zřítil let Aeroflotu 593, přičemž všech 75 osob na palubě zahynulo.\n"}
{"id": "1171612", "url": "https://cs.wikipedia.org/wiki?curid=1171612", "title": "NGC 4236", "text": "NGC 4236\n\nNGC 4236 (také známá jako Caldwell 3) je spirální galaxie s příčkou v souhvězdí Draka vzdálená přibližně 11,7 milionů světelných let. Objevil ji britský astronom William Herschel 6. dubna 1793.\nNa obloze se nachází v západní části souhvězdí Draka, 1,5 stupně západně od hvězdy s magnitudou 3,9 κ Draconis, a v amatérském dalekohledu vypadá jako jasné vřeteno protažené severo-jižním směrem. Její nejzřetelnější vlastností je jasná protažená stopa jádra s mírným narušením na severní straně. Jde o spirální galaxii viděnou téměř z boku. 1,5 stupně severně od NGC 4236 se nachází slabá galaxie NGC 4250.\n\nRádiové a infračervené pozorování naznačují, že v nedávné minulosti v galaxii proběhla silná tvorba hvězd, protože se zde nachází velký počet nedávných pozůstatků supernov. NGC 4236 se od naší Galaxie vzdaluje rychlostí kolem 2 km/s.\n\nNGC 4236 je členem skupiny galaxií M81, která se nachází ve vzdálenosti přibližně 11,7 Mly (3,6 Mpc) od Země.\nHlavním členem této skupiny galaxií je spirální Bodeho galaxie (M81) a patří sem i známá galaxie Doutník (M82).\n\n\n\n\n"}
{"id": "1171616", "url": "https://cs.wikipedia.org/wiki?curid=1171616", "title": "Rahewin", "text": "Rahewin\n\nRahewin (* – před 1177) byl německý zapisovatel a notář biskupa Oty z Freisingu, známý především svou práci na pokračování Otova díla \"Gesta Friderici\" (\"Činy Fridricha\", \"Taten Friderichs\").\n\nO jeho původu se nedochovalo mnoho informací, snad pocházel z Freisingu, v díle \"Gesta Friderici\" o tomto městě píše jako o \"patria mea\" (rodném městě). V roce 1144 je poprvé zmíněn jako Otův \"cartularius\" (listinný zapisovatel). Následující dokumenty jej uvádějí jako \"capellanuse\" a \"notariuse\", od roku 1156 také jako kanovníka Freisingské katedrály. V početných listinách se o něm hovoří jako o zapisovateli nebo svědkovi, přičemž se jeho jméno objevuje v rozličných variantách, např. Ragewinus, Radevicus, Reguinus, Rachwynus a mnoho dalších. \n\nPro Otu z Freisingu zapsal jeho nejznámější dílo Chronica sive Historia de duabus civitatibus a odevzdali jej společně s opatem Rapotem z Weihenstephan v roce 1157 císaři Fridrichovi Barbarossovi. Otu z Freisingu doprovázel na cestách a byl také při jeho smrti v září 1158 v cisterciáckém klášteře Morimond. Oto jej před smrtí pověřil dokončením práce na \"Gesta Friderici\". Rahewin pravděpodobně přinesl císaři zprávu o Otově smrti a ten mu potvrdil jeho úkol. \n\nDo roku 1160 Rahewin dokončil III. a IV. knihu \"Gesta Friderici\". Zaznamenal události v časovém rozpětí od srpna 1157 (Barbarossovo tažení proti Polsku), do února 1160 (Synoda v Pavii, kde mělo být vyřešeno papežské schizma mezi papežem Alexandrem III. a vzdoropapežem Viktorem IV.)\n\nVěnoval se také latinské poezii, včetně legendy o Theopilovi, Paula Diacona obsahující několik set nerýmovaných veršů – v tzv. hexametru a také \"Flosculus Rahewini ad H. praepositum\". V \"Činech Fridrichových\" byly mimo jiné zahrnuty i dva epitafy pro Otu z Freisingu, jeden ve vagantské strofě a druhý v rýmovaném hexametru.\n\nO jeho životě po roce 1160 je velmi málo informací. Dva písemné prameny z kláštera Schäftlarn z let 1168 a 1170 jej uvádějí jako probošta kolegiátní kapituly v St. Veit. V roce 1177 byl proboštem v St. Veit jmenován Konrád, takže Rahewin už v tu dobu musel být po smrti. \n"}
{"id": "1171625", "url": "https://cs.wikipedia.org/wiki?curid=1171625", "title": "Fórum cestovního ruchu České republiky", "text": "Fórum cestovního ruchu České republiky\n\nFórum cestovního ruchu České republiky (zkratka FCR) je komunikační platforma pro koordinaci a prezentaci zájmů podnikatelů v cestovním ruchu, a to jak směrem do odvětví tak vně.\n\nSpolek sdružuje subjekty působící v cestovním ruchu za účelem prosazování společných zájmů v oblasti cestovního ruchu především zkvalitnění spolupráce uvnitř odvětví cestovního ruchu, efektivnější prosazování nutných změn podílením se na legislativním procesu souvisejícího s odvětvím a posilování\nkonkurenceschopnosti České republiky v cestovním ruchu.\n\nCílem Fóra cestovního ruchu je zkvalitnění spolupráce uvnitř odvětví cestovního ruchu a efektivnější prosazování nutných změn.\n\nFórum cestovního ruchu je ustaveno v souladu s Koncepcí státní politiky cestovního ruchu v České republice na období 2014 až 2020, kterou naplňuje.\n\nFórum cestovního ruchu sdružuje největší a nejvýznamnější subjekty v cestovním ruchu v České republice. Členem spolku vedle zakladatelů se může stát další spolek nebo jemu na roveň postavená soukromá právnická osoba (nepodnikající) působící v oblasti cestovního ruchu, který má za své členy nejméně 25 podnikatelských nebo zaměstnavatelských subjektů působících v  cestovním ruchu na území České republiky a vyvíjí činnost v oblasti cestovního ruchu alespoň 5 let.\n\nFCR bylo založeno 14. dubna 2014. V červenci 2015 bylo pak následně registrováno jako spolek s názvem Fórum cestovního ruchu, z.s.\n\nMezi zakládající členy patří Asociace cestovních kanceláří České republiky, Svaz léčebných lázní ČR, Asociace průvodců České republiky, Asociace lanové dopravy, Asociace turistických informačních center ČR, Asociace kempů České republiky, Český spolek horských průvodců a Česká asociace wellness.\n\nČlenskou základu spolku rozšířila v září 2015 Asociace turistických regionů ČR, KLACR - Klastr cestovního ruchu a v lednu 2016 Asociace bazénů a saun ČR. Následně i Svaz venkovské turistiky a Asociace kuchařů a cukrářů ČR.\n\nV čele organizace stojí předseda, Viliam Sivek (čestný předseda Asociace cestovních kanceláří ČR), a dva místopředsedové, Pavel Hlaváč (prezident Asociace turistických informačních center ČR) a Martin Plachý (viceprezident Svazu léčebných lázní ČR).\n\n\nFórum cestovního ruchu ČR uzavřelo Memorandum o spolupráci\n\n"}
{"id": "1171626", "url": "https://cs.wikipedia.org/wiki?curid=1171626", "title": "Maďarská házenkářská reprezentace žen", "text": "Maďarská házenkářská reprezentace žen\n\nMaďarská házenkářská reprezentace žen reprezentuje Maďarsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1171627", "url": "https://cs.wikipedia.org/wiki?curid=1171627", "title": "Antonio Gades", "text": "Antonio Gades\n\nAntonio Gades, vlastním jménem Antonio Esteve Ródenas, (14. listopadu 1936, Elda, Alicante – 20. července 2004, Madrid) byl španělský tanečník flamenca, choreograf a herec.\n\nNarodil se 14. července 1936, několik měsíců před vypuknutím Španělská občanské války v chudé rodině katalánského zedníka. Otec, republikán, odešel bojovat do Madridu, kam ho později následovala i rodina. Antonio přerušil v 11 letech školní docházku a nechal se zaměstnat, aby pomohl vylepšit finanční situaci rodiny. Pracoval jako pomocník ve fotografickém studiu i jako poslíček ve vydavatelství madridského deníku ABC a ve volných chvílích se věnoval tanci.\n\nV roce 1949 se zapsal na taneční akademii, kterou ukončil diplomem v roce 1952. Vystupoval v různých\nvarietních pořadech v Teatro Circo Price, kde ho objevila známá španělská tanečnice a choreografka Pilar López Júlvez, pozvala ho k vystupování ve své skupině a dala mu umělecké jméno Antonio Gades. Jako první tanečník vystupoval v její skupině 9 let, v roce 1960 navštívili na společném turné Japonsko. Po celém světě pak představili vystoupení \"El sombrero de tres picos\", \"El amor brujo\" a \"El concierto de Aranjuez\". V tomto období vytvořil i své první samostatné dílo \"Ensueño\".\n\nV roce 1962 začalo jeho působení v Itálii. V prosinci téhož roku debutoval jako první tanečník a mistr tanečního souboru v milánské La Scale (\"Carmen\" a \"Čarodějná láska\"), kde pobýval devět měsíců; účinkoval v různých televizních programech a natáčel film s Vittorio Gassmanem.\n\nPoté co opustil taneční soubor Pilar López, vybudoval v letech 1963 a 1964 první základy budoucího Ballet de Antonio Gades. Se svým souborem pak sklízel úspěchy v New Yorku, Chicagu i Paříži.\n\nV roce 1978 také spoluzaložil a stal se uměleckým ředitelem španělského Národního baletu (Ballet Nacional de España). V roce 1980 byl Ministerstvem kultury odvolán z místa ředitele. Spolu se členy Balletu, kteří se k němu na důkaz solidarity připojili, vytvořil Grupo Independiente de Artistas dela Danza (GIAD). Skupina debutovala v srpnu 1980 ve španělském městě Pamplona a poté odjela na turné po celé rodné zemi a po Spojených státech.\n\nZásadním pro něho bylo setkání s kytaristou Paco de Lucíou. Svoji tvorbou se navzájem inspirovali a ovlivňovali.\n\nSpolupracoval úzce s režisérem Carlosem Saurou a také s Cristinou Hoyosovou, známou španělskou tanečnicí flamenca; ztvárnil hlavní mužské role v jeho filmech \"Bodas de sangre\" (\"Krvavá svatba\") v roce 1980, \"Carmen\" v roce 1983 a \"El amor brujo\" (\"Čarodějná láska\") v roce 1986. Vytvořil též choreografii k filmovému zpracování opery Georgese Bizeta \"Carmen\", režiséra Francesca Rosiho z roku 1984.\n\nV roce 1987 byl členem poroty na 15. Mezinárodním filmovém festivalu v Moskvě.\nV roce 1990 cestoval po světě s vystoupením \"Fuenteovejuna\" (Ovčí pramen), založeném na stejnojmenné hře Lope de Vegy. V roce 1994 se vrátil ke spolupráci s Carlosem Saurou a podílel se na přípravě jeho filmu \"Flamenco\".\n\nKrátce před smrtí obdržel \"Řád José Martího\", jeden z nejvyšších vyznamenání Kuby, který mu předal v Havaně kubánský vůdce Fidel Castro.\n\nZemřel v Madridu 20. července 2004 ve věku 67 let poté, co po dlouhou dobu trpěl rakovinou. Jeho popel byl\ntéhož roku uložen na ústředním hřbitově v Santiago de Cuba. Na náměstí Plaza de la Catedral ve staré Havaně stojí jeho socha, jejímž autorem je sochař José Villa Soberón.\n\nZatímco pracovní partnerství s tanečnicí Cristinou Hoyosovou trvalo téměř 20 let, v soukromém životě vystřídal mnoho partnerek. Byl pětkrát\nženaty, jeho manželkou byla herečka a zpěvačka Marujita Díaz (1964 – 1965) nebo herečka a zpěvačka Marisol (1982 – 1986), se kterou měl tři dcery, též herečky a zpěvačky. Další dvě děti měl z předešlého vztahu s tanečnicí Pilar San Clemente.\n\nAntonio Gades byl členem Komunistické strany Španělska. Velkou polularitu si získal na Kubě, nejen pro své taneční umění, ale i pro podporu Kubánské revoluce a osobní přátelství s Fidelem Castrem. Fidel Castro, spolu s tanečnicí Alicií Alonsovou mu byli za svědky na kubánské svatbě se zpěvačkou Pepou Flores (Marisol). Splněno bylo i Gadesovo přání, aby místo jeho posledního odpočinku bylo na Kubě.\n\nAntonio Gades pomohl popularizovat španělské taneční umění na mezinárodní scéně. Jeho nejvýznamnější díla jsou taneční úpravy děl Prospera Mérimée \"Carmen\" a Federica Garcíi Lorcy \"Krvavá svatba\" (\"Bodas de Sangre\"), stejně jako celovečerní adaptace předlohy Manuela de Fally, balet \"El Amor Brujo\".\n\n\n\n\n\n"}
{"id": "1171630", "url": "https://cs.wikipedia.org/wiki?curid=1171630", "title": "Zemská silnice B116", "text": "Zemská silnice B116\n\nZemská silnice Leobener Straße B116 prochází spolkovou zemí Štýrsko v Rakousku. Začíná u městysu Sankt Marein im Mürztal, spojuje mezi sebou postupně města Kapfenberg, Bruck an der Mur, Leoben a městys Sankt Michael in Obersteiermark. Silnice je pojmenována podle okresního města Leoben, jímž prochází. Její délka je zhruba 33 km.\n\nPoznámka: v tabulce uvedené kilometry a nadmořské výšky jsou přibližné.\n\nPro vytvoření článku byly použity: \n"}
{"id": "1171632", "url": "https://cs.wikipedia.org/wiki?curid=1171632", "title": "Rumunská házenkářská reprezentace žen", "text": "Rumunská házenkářská reprezentace žen\n\nRumunská házenkářská reprezentace žen reprezentuje Rumunsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1171634", "url": "https://cs.wikipedia.org/wiki?curid=1171634", "title": "Heidi", "text": "Heidi\n\nHeidi je ženské křestní jméno. Původem zkrácenina germánského jména Adalheid znamenající bytost. Jméno je odvozené ze starogermánského slov \"haidu\" \"laskavost\", \"jemnost\", \"zjev\".\nNověji utvořené jméno je Heidrún, což znamená \"\"zázračná bytost\"\". Svátek slaví 27. července podle finského kalendáře či 16. prosince (dle německého kalendáře).\n\nHeidrún je v severské mytologii jméno kozy, která jí listy ze stromu života a vyrábí medovinu v jejím vemenu.\n\n\n\n\n"}
{"id": "1171635", "url": "https://cs.wikipedia.org/wiki?curid=1171635", "title": "BAP Unión (BEV-161)", "text": "BAP Unión (BEV-161)\n\nBAP Unión (BEV-161) je cvičná loď peruánského námořnictva. Jedná se o čtyřstěžňový bark. \"Unión\" je největší cvičnou plachetnicí v Latinské Americe. Plavidlo slouží nejen k výcviku, ale i prezentaci peruánského námořnictva v zahraničí.\n\nStavba byla zahájena v prosinci 2012 v peruánské státní loděnici Servicios Industriales de la Marina (SIMA) v Callao. Se stavbou pomáhala rovněž španělsá firma CYPSA Ingenieros Navales a specialisté poskytnutí španělským námořnictvem. Loď byla na vodu spuštěna v prosinci 2014. Slavnostního ceremoniálu se účastnil i peruánský prezident Ollanta Humala. Do služby byla loď přijata 27. ledna 2016.\n\n\"Unión\" je čtyřstěžňový bark s ocelovým trupem. \n"}
{"id": "1171638", "url": "https://cs.wikipedia.org/wiki?curid=1171638", "title": "Navka", "text": "Navka\n\nNavka je slovanský revenant, nejčastěji zemřelá mladá dívka, která porušila věrnost milému. Mezi další důvody vzniku patří útěk před svatbou, nevěra milého či jeho zavraždění pomocí kouzel. Často splývají s vílami, rusalkami a lesními pannami. Méně známé jsou mužské formy tohoto revenanta. Podobným jménem jsou často nazývani revenanti vzniklí z nepokřtěných dětí. Jméno je odvozeno od náv „podsvětí“.\n\nNa Moravě je známa slibka, která má podobu krásné ženy v bílém nebo krásně zpívajícího bílého ptáka. Láká k sobě muže voláním nebo ťukáním a poté je utancuje k smrti.\n\nPodobná je ukrajinská \"manija\", jejíž jméno je odvozeno od \"maniti\" „mámiti“. Vzniká z dívky která zavraždila svého milého pomocí kouzel či ho pronásleduje kvůli jeho nevěře. Má podobu krásného děvčete s černými vlasy a očima. Pronásleduje na křídlech větru zasnoubené mladíky a kdo se do ní zamiluje, zahyne. Nebezpečná je také lidem ztraceným během bouře. Jejím bratrem je \"perełesnyk\", který se zjevuje v podobě zemřelého milence a nakonec je zahubí. \"Internet Encyklopedia of Ukraine\" (Ukrajinská internetová encyklopedie) jej nazývá také \"lítavec\" a přisuzuje mu méně se objevující ženský protějšek zvaný \"perelesnyca\". Uvádí také, že se zjevuje v podobě ohnivého draka. \n\nV Rusku je známa \"manja\", ošklivá stařena o berlích, která hledá svého syna, jehož zahubila. Podle Ukrajinců tato bytost podvrhuje místo lidských dětí děti ďábelské, které jsou nemotorné, žravé a v sedmi letech utečou do lesů.\n\nV Bělorusku se věřilo na \"mavky\", \"majky\" či \"nejky\" v podobě krásných dívek, nahých či oděných jen v bílou košili. Snaží se k sobě přilákat mladé lidi a pak je zahubit. Zjevují se i v podobě malých dětí, poté se nazývají také \"nedoljitky\" či \"semiljitky\", protože vznikají z nekřtěnátek, především utopených vlastní matkou. Pokud je nikdo do sedmi let nedokáže osvobodit, mění se v rusalky. Podle Huculů jsou majky lidem příznivé a podobají se vílám.\n\nMakedonští Bulhaři znají bytosti zvané \"navi\" a \"navjaci\", což jsou neviditelní duchové létající po obloze, kteří vznikají z duší nekřtěnátek. V Šopsku jsou nazývani \"lahusi\", podobné bytosti znají i Slovinci jako \"navje\" a Poláci jako \"látawce\".\n\nLužičtí Srbové věřili v bytosti zvané \"bože sedleško\" a \"boža łosć\", které se také nejčastěji zjevují v podobě malých dětí a pláčem oznamují blížící se neštěstí.\n\n"}
{"id": "1171643", "url": "https://cs.wikipedia.org/wiki?curid=1171643", "title": "Tortona", "text": "Tortona\n\nTortona je město a obec (\"comune\") v kraji Piemont, provincii Alessandria v severní Itálii. Leží na pravém břehu řeky Scrivia, mezi marengskou nížinou a svahy ligurských Apenin.\n\nMěsto bylo ve starověku známe jako \"Dertona\" a bylo pravděpodobně nejstarší kolonií pod římskou nadvládou, v nejzápadnější části Pádského údolí, na silnici spojující Janov a Piacenzu. Bylo založeno přibližně v letech 123 – 118 př. n. l. na křižovatce dvou velkých cest – Via Postumia a Via Aemilia Scauri, které později splynuly a vytvořily Via Julia Augusta. Její poloha vytvořila z Tortony důležitý vojenský opěrný bod. Strabón o ní hovoří jako o jednom z největších měst v této části Itálie a Plinius starší potvrzuje že se jednalo o římskou kolinii. Velleius zmiňuje, že byla založena za dob Římské republiky. Zdá se, že za vlády Augusta byla rekolonizována. Odtud zřejmě pochází název \"Julia Dertona\". Caesarův vrah Brutus se v Dertoně utábořil po bitvě u Mutiny, během pronásledování Marca Antonia a stalo se místem, kam byly v pozdějších letech císařství zpravidla umisťovány armádní sbory.\n\nBiskupství bylo v Tortoně založeno velmi brzy, ale první biskupové jsou spíše legendární povahy, např. svatý Marcian z Tortony, první tortonský biskup a žák svatého Barnabáše – společníka sv. Pavla. Až do 9. století bylo město pod nadvládou svého biskupa. V roce 1090 se stalo svobodnou komunou, jménem \"Terdona\". V roce 1133 byla diecéze odtržena od arcidiecéze v Miláně a připojena k arcibiskupství v Janově.\n\nV roce 1155 bylo město kompletně srovnáno se zemí římským císařem Fridrichem I. Barbarossou.\n\nV průběhu středověku byla Tortona věrným spojencem Guelfů a byla několikrát zničena. Mezi lety 1260 a 1347 bylo město ovládáno řadou rozličných italských rodů a dobrodruhů jako Facino Cane, který i ve složité a nestálé situaci panující v Lombardii shromáždil řadu panství a velké bohatství, které odkázal svojí manželce Beatrix a společně se svými přáteli zinscenoval sňatek mezi ní a Filippo Maria Viscontim. Podle Machiavelliho se: \"\"Tímto svazekem se stal Facino velmi mocným a znovu nabyl Milán a celou Lombardii. Jako výraz své vděčnosti, jak už to tak u princů bývá, obvinil Beatrix z cizoložství a způsobil tak její krutou smrt.\"\" Takto se Tortona v roce 1347 stala pevně součástí Milánského vévodství, v němž setrvala až do roku 1735. Poté bylo město v důsledku nepokojů následujících po Válce o polské následnictví obsazeno sardinským králem a mezi tituly Savojských byl přidán i \"\"hrabě z Tortony\"\".\n\n"}
{"id": "1171644", "url": "https://cs.wikipedia.org/wiki?curid=1171644", "title": "Adolf Gross", "text": "Adolf Gross\n\nAdolf Gross (26. července 1862 Krakov – 26. září 1936 Krakov) byl rakouský židovský právník, novinář a politik z Haliče, na počátku 20. století poslanec Říšské rady.\n\nVystudoval gymnázium v Krakově a práva na Jagellonské univerzitě. Univerzitu vystudoval v letech 1880–1888. Jako student byl aktivní v radikálních spolcích.\n\nPoliticky se angažoval, byl činný i jako novinář. Od roku 1890 měl samostatnou advokátní kancelář. V letech 1895–1896 financoval krakovské noviny \"Dziennik Krakowski\", od roku 1901 sociálně demokratický \"Naprzód\".\n\nPocházel z židovské rodiny. Gross se v politické činnosti profiloval jako představitel svébytného židovského tábora, který odmítal jak asimilační koncept celkové polonizace židů, tak sionismus. Působil coby předseda politické strany Demokratická strana nezávislých židů (Demokratische Partei der Unabhängigen Juden, Partia Niezależnych Żydów). Podle jiného zdroje byl od konce 90. let 19. století členem Polské sociálně demokratické strany Haliče a Slezska a od roku 1901 předsedou Demokratické strany nezávislých židů coby autonomní sekce polské sociální demokraticie. Patřil mezi blízkého přítele polského sociálně demokratického předáka Ignacy Daszyńského. Finančně podporoval sociálně demokratický list \"Naprzód\". Šlo o výraz dočasného spojenectví mezi polskými socialisty a krakovskou židovskou komunitou. Demokratická strana nezávislých židů vznikla koncem 19. století. Díky silnému lokálnímu vlivu této strany byly v Krakově méně výrazné pozice sionistů. Gross vedl redakci malého listu \"Tygodnik\", který využil i v kampani roku 1907. Zasedal v krakovské obecní radě. Jejím členem byl od roku 1902. Zároveň byl v letech 1902–1903 a 1907–1909 činný i v židovské náboženské obci.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 12. Mandát obhájil ve volbách do Říšské rady roku 1911. V době svého působení v parlamentu je profesně uváděn jako advokát v Krakově.\n\nPo volbách roku 1907 se na Říšské radě uvádí jako nezařazený poslanec. Po volbách roku 1911 byl členem poslaneckého Polského klubu. Před volbami roku 1907 veřejně odmítl, že by v případě svého zvolení usedl do parlamentního Polského klubu. Ovšem po volbách roku 1911 tak nakonec přesto učinil.\n\nV roce 1918 působil v polské likvidační komisi. V meziválečném Polsku se angažoval v Svazu Poláků mojžíšského vyznání.\n\nJeho bratrem byl právník a politik Daniel Bernard Gross (1866–1942).\n"}
{"id": "1171646", "url": "https://cs.wikipedia.org/wiki?curid=1171646", "title": "Apofenie", "text": "Apofenie\n\nApofenie je lidská tendence vnímat smysluplné vzorce v náhodných datech.\n\nPrvní užití termínu je připisováno Klausu Conradovi, zmínil ho tak především Peter Brugger, který apofenii definoval jako \"nemotivované vidění spojitostí\" spojené s \"konkrétním prožitkem nenormální vizi smysluplnosti\". Termín apofenie se ustálil jako univerzální lidská tendence vidět vzory v náhodných datech, podobně jako hazard.\n\nRoku 1958 Klaus Conrad publikoval monografii nazvanou \"Die beginnende Schizophrenie. Versuch einer Gestaltanalyse des Wahns\" (\"Počátky schizofrenie: Pokusy o zformování Gestaltové analýzy iluze\"), ve které detailně popsal prodromální stádium nálady a nejranější fáze  schizofrenie. Pojem \"Apophänie\" zavedl, aby charakterizoval škodlivé či iluzotvorné myšlení v psychóze. Conradovy theorie o vzniku schizofrenie jsou od té doby částečně v psychiatrické literatuře testovány.\n\nConradův neologismus byl přeložen do angličtiny jako \"apophenia\" (z řeckého \"apo\" [away from - pryč] + \"phaenein\" [ukazovat]), aby reflektoval fakt, že schizofrenici vnitřně prožívají matení jako své prozření.\n\nNa rozdíl od epifanie apofanie (tedy některé její prvky) neposkytuje pohled do reality nebo s tím, s čím se pojí vjem reality, nýbrž je „procesem opakovaného vnímání nenormálních pocitů v celé obklopující zásobě prožitků“. Tyto prožitky se týkají zcela samy sebe, jsou solipsistické a paranoidní — „jste pozorováni, řeč je vždy o vás, jste objekt sledování a jste špehování cizími lidmi“. Proto má v angličtině „apophenia“ trochu jiný význam, než jak ho definoval Conrad.\n\nV roce 2008 Michael Shermer vytvořil slovo \"patternicity\", definované jako \"tendence hledat smysluplné vzorce v šumu (informací) beze smyslu\". Učebnicový příklad Paternicity je ukázán na matematikovi Johnu Nashovi ve filmu Čistá duše (Beautiful mind), který v atace paranoidní schizofrenie vidí písmenkové šifry v novinových článcích. \n\nV díle \"The Believing Brain\" (2011), Shermer také napsal, že lidé mají \"tendenci tvořit vzorce se smyslem, záměrem a řádem\", tuto tendenci nazval \"agenticity\".\n\nRoku 2011 parapsycholog David Luke navrhl, že koncept apofenie je jeden konec spektra a opačným koncept chování (přisuzování náhodě něco, co je evidentně výsledkem cílené činnosti), které nazval \"randomania\". Tuto teorie uplatnil v tezi, že vysněné předjímání je skutečné a existence randomanie je důvodem, proč ho někteří lidé zamítají. \n\nPareidolie je druh nepatologické apofenie, kdy vnímáme zrakové tvary (Gestalty) ve zvucích či obrazech. Nejznámější paridolie jsou zvířata, která vidíme v oblacích. Sluchovou pareidolii prožíváme, když ve zvuku sprchy jako by slyšíme zvonění telefonu. \n\nPareidolii také ovlivňuje vaše vnímání, pokud uvidíte tvář v neživém objektu, jako například (populární iluzi) tvář Ježíše na Marsu. \n\nNěkdy lidé vidí lidské tváře (někdy i náboženské postavy) ve skvrnách na toustu, ve vzorcích na dřevě či v zelenině. K těmto paridoliím se pak upínají esoterické interpretace, které takto věští například z kávové sedliny. \n\nV oblasti statistiky a strojového učení je apofenie příkladem toho, co je známé jako overfitting. K overfittingu dojde, když statistický model odpovídá spíše hluku než signálu. Model overfitů odpovídá konkrétním údajům nebo pozorování, spíše než obecným vzorcům obsažené v běžné populaci.\n\nApofenií je též i pociťované přesvědčení gamblerů, že opakující se čísla v ruletě mají nějakou logiku. S tím souvisí jiná kognitivní iluze, která ale není apofenií, a to tzv. \"gamblerův omyl\". Tím je při hodu mincí chybné přesvědčení, že pravděpodobnost, že (\"už konečně\") padne panna, narůstá tím více, čím více před tím padlo orlů. Ale u hodu mincí, u rulety, stejně jako u nákupu losů, se jednotlivé pokusy vzájemně neovlivňují. \n\nMcGurkův efekt je psychická iluze při vnímání řeči. Spočívá v synergii dvou smyslových kanálů - zraku a sluchu při interpretaci slyšených slabik. Když na videu je tvář vyslovující slabiky \"ga-ga\", ale ze zvukového záznamu zní dabované slabiky \"ba-ba\", tak 98 % lidí je přesvědčeno, že slyší slabiky \"da-da\". Slabiky \"da-da\" jsou tedy výsledkem synergie zraku a sluchu.\n\n"}
{"id": "1171648", "url": "https://cs.wikipedia.org/wiki?curid=1171648", "title": "IC 342", "text": "IC 342\n\nIC 342 (také známá jako Caldwell 5) je spirální galaxie v souhvězdí Žirafy. Tato galaxie se nám promítá do roviny disku naší Galaxie, což ztěžuje její pozorování amatérským i profesionálním astronomům, i když není těžké najít ji například pomocí triedru.\nPrach v rovině naší Galaxie ztěžuje určení její přesné polohy; současné odhady její vzdálenosti jsou mezi 10 Mly a 11 Mly.\n\nIC 342 je jedna ze dvou nejjasnějších galaxií ve skupině galaxií IC 342/Maffei, což je jedna ze skupiny galaxií blízkých Místní skupině galaxií. Objevil ji William Frederick Denning 19. srpna 1892.\nEdwin Hubble ji zprvu považoval za člena Místní skupiny galaxií, ale později bylo dokázáno, že leží mimo tuto skupinu.\n\nHarlow Shapley v roce 1935 prohlásil, že je tato galaxie se svým zdánlivým průměrem (údajně větším než průměr Měsíce v úplňku )\ntřetí největší známou spirální galaxií podle průměru; větší jsou Galaxie v Andromedě (M31) a Galaxie v Trojúhelníku (M33). Ovšem podle nejnovějších odhadů je její průměr pouze polovina až dvě třetiny průměru úplňku.\n\nTato galaxie má v jádru oblast ionizovaného vodíku HII.\n\n"}
{"id": "1171649", "url": "https://cs.wikipedia.org/wiki?curid=1171649", "title": "Slovenský horolezecký spolek JAMES", "text": "Slovenský horolezecký spolek JAMES\n\nSlovenský horolezecký spolek JAMES (SHS JAMES, ) je slovenský horolezecký svaz založený 13. března 1990. Je členem federací UIAA a IFSC zastřešujících horolezectví a závody ve sportovním lezení.\n\nDatum 14. srpna 1921, který je uvedený na odznaku JAMES, je datem prvního hodnoceného spolkového horolezeckého výkonu, který uskutečnil Mikuláš Mlynarčík a horolezci Karol Pivovarczi a Juraj Koromzay v západní stěně Lomnického štítu, kdy vystoupili až na jeho vrchol. Oba jmenovaní horolezci byli Karpatští Němci a byli organizovaní i v Karpathenvereinu. Mikuláš Mlynarčík tuto tůru popisuje takto: \"Je výborná nálada v chate u plesa. Kecrely a Táy, košickí turisti, priviedli sem túto milú kompániu. Na izbách sa spieva pri víne. Pripomínam, že spievala sa za vedenia Kecrelyho pesnička ,Horvátha Andráša vyložili na dvor\". Každému sa tu veľmi páčila táto pieseň. I my sme sa pri nej dobre zabávali, Keď sme výbornú rascovú polievku schlípali, dali sme sa do večere, pri ktorej okrem rôznych mäsových jedlách prišla na rad aj broskyňová zaváranina – james. Vzhľadom na to, že tu na horách táto zaváranina je naším obľúbeným jedlom, len takouto zaváraninou – james, je možné primäť na vážnejšie veci. Vtedy sme si zvykli takto pobádať: poď kmotor, bude james. Náš malý turista hneď skomponoval podľa našej chuti i vhodnú melódiu na nótu ,Horváth András\" tak, že miesto Horvátha Andrása do skladby zakomponoval James Mischkeho, James Karola, či James Ďura. Jednohlasne sme prijali tento veľkolepý nápad a rozhodli sme sa, že na pamiatku našej veľkej túry, keď sa aj nám iglovským podaril jeden prvovýstup, budeme spišskonovoveských horolezcov nazývať, ,jamesákmi\". A v nehode, nebezpečenstve alebo pri hocakej príležitosti na zvolanie hesla ,James\" jeden druhému budeme nápomocní\".\"\n\nDne 14. srpna 1926 se na chatě u Popradského plesa setkalo 39 horolezců na Zřizujícím valném shromáždění horolezeckého spolku JAMES. Plénum pověřilo Mikuláša Mlynarčíka, , Františka Liptáka a Gustáva Nedobrého podepsáním stanov. V ten den byl JAMES proklamovaný jako spolek. Po dvou letech úřady schválily stanovy a spolek zaregistrovali. Protože bylo potřebné vysvětlit význam názvu spolku, jeho členové se rozhodli k písmenům přiřadit hesla vyjadřující charakter a filozofii činnosti JAMESu: Idealismus, Alpinismus, Moralita, Eugenika, Solidarita. Nikomu nevadilo, že první písmeno „I“ Idealizmus je zaměněné za písmeno „J“. Název spolku se používal až do jeho zániku v roce 1950.\n\nV roce 1964 začali horolezci diskutovat o obnově JAMESu. Tehdejší politické a společenské poměry ještě nedovolovaly naplno rozvinout tyto myšlenky. Stalo se tak až po uvolnění poměrů v červnu 1968 na plenární schůzi horolezeckých oddílů v Bratislavě. Členové obnoveného spolku změnili transkripci názvu JAMES na IAMES a ve stanovách to vyjádřili jako: I- idealismus, M – moralita, E – entuziasmus (eugenika se už nepoužívá), S – solidarita. Název IAMES se používal až do dalších politických a společenských změn v roce 1989 resp. 1990. V následujícím období po mnohých diskusích v prosinci 1989 vznikla v Bratislavě skupina \"Za obnovu JAMES\". Dne 13. ledna 1990 se v Žilině uskutečnilo republikové horolezecké shromáždění, na kterém odstoupilo vedení VHZ SÚV ČSZTV a byly přijaty nové programové zásady Slovenského horolezeckého spolku JAMES.\n\nUstanovující valné shromáždění Slovenského horolezeckého spolku JAMES se uskutečnilo 17. března 1990. Vznikl tedy už třetí JAMES, už ne jako Slovenský horolezecký svaz ČSZTV IAMES, ale jako Slovenský horolezecký spolek JAMES (SHS JAMES). Čeští horolezci navrhli federální uspořádání horolezeckých spolků a klubů. Nový SHS JAMES po nespočetných diskusích s odpůrci federalizace vstoupil dne 8. prosince 1990 do společné Česko - Slovenské horolezecké asociace (ČSHA). To však nemělo dlouhé trvání, jelikož 1. ledna 1993 vznikla nová Slovenská republika.\n\nPředsedou SHS James byl do roku 2007 Pavol Vašek, do roku 2019 Igor Koller a v současnosti je předsedou Anton Pacek.\n\n"}
{"id": "1171661", "url": "https://cs.wikipedia.org/wiki?curid=1171661", "title": "Stanisław Hanusiak", "text": "Stanisław Hanusiak\n\nStanisław Hanusiak (6. srpna 1865 Łętownia – 1957) byl rakouský římskokatolický duchovní a politik polské národnosti z Haliče, na počátku 20. století poslanec Říšské rady.\n\nPůsobil jako farář v obci Poręba Wielka u Osvětimi. Pocházel z rodiny rolníka Piotra Hanusiaka. Vychodil gymnázium v Krakově (Gimnazjum św. Jacka w Krakowie) a studoval teologii. Nejprve na Lvovské univerzitě, pak od školního roku 1885/1886 do roku 1888/1889 na Jagellonské univerzitě.\nByl politicky a veřejně aktivní. Zastával funkci předsedy župního zemědělského spolku v Poręba Wielka. V roce 1897 byl potrestán pěti dny vězení. V době svého působení v parlamentu je profesně uváděn jako farář v Poręba Wielka.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 36.\n\nUvádí se jako člen polského středu. Šlo o formaci Polskie Centrum Ludowe, která navazovala na dřívější Stronnictwo Chrześcijańsko-Ludowe (Křesťansko-lidová strana) okolo Stanisława Stojałowského. Po volbách roku 1907 byl na Říšské radě členem poslaneckého Polského klubu.\n"}
{"id": "1171674", "url": "https://cs.wikipedia.org/wiki?curid=1171674", "title": "Klaus Conrad", "text": "Klaus Conrad\n\nKlaus Conrad (19. června 1905 Liberec – 5. května 1961 Göttingen) byl německý neurolog a psychiatr, který přispěl k rozvoji neuropsychologie a psychopatologie. V roce 1940 vstoupil do nacistické strany (NSDAP). Byl velmi dobře známý jako profesor psychiatrie a neurologie, a byl ředitelem psychiatrické léčebny univerzity v Göttingenu od roku 1958 až do své smrti.\nJeho hlavní práce z roku 1958: \"Počínající schizofrenie. Pokus o analýzu výrazu šílenství\" (\"Die beginnende Schizophrenie. Versuch einer Gestaltanalyse des Wahns\") popisuje počáteční stav schizofrenie a typické schizofrenní projevy. Z této monografii se objevují nové pojmy jako: něm.: \"Trema\", \"Apophänie\" (Apofenie) a \"Überstieg\".\n"}
{"id": "1171675", "url": "https://cs.wikipedia.org/wiki?curid=1171675", "title": "Jan Harnek", "text": "Jan Harnek\n\nJan Harnek (3. června 1861 Gogołów – 13. února 1914 tamtéž) byl rakouský politik polské národnosti z Haliče, na počátku 20. století poslanec Říšské rady.\n\nByl jediným synem. Rodiče Andrzej a Maria měli malé zemědělské hospodářství. Ve věku čtrnácti let byl přijat na osmitřídní gymnázium v Jaśle. Měl se stát knězem, ale po dokončení čtyř tříd gymnázia odešel ze studií a usadil se v rodné obci. Obchodoval s židovskými kupci z okolí. V roce 1885 se oženil. Převzal hospodářství po otci. Měl talent na matematiku. Pomáhal při vyměřování pozemků. Ve věku třiceti let byl ustanoven obecním písařem, později se stal starostou a členem okresní rady v Jaśle. V této době byl stoupencem národovce a kněze Stanisława Stojałowského.\n\nV době svého působení v parlamentu je profesně uváděn jako zemědělec v Gogołówě. Byl starostou obce.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 50.\n\nUvádí se jako člen Polské lidové strany (Polskie Stronnictwo Ludowe). Ve straně působil od jejího vzniku roku 1895. V letech 1903–1913 byl i členem předsednictva Polské lidové strany. Psal články do listu \"Przyjaciel Ludu\". Po volbách roku 1907 byl na Říšské radě členem poslaneckého Polského klubu.\n\nV závěru života prodělal operaci a trpěl zdravotními obtížemi.\n\n"}
{"id": "1171676", "url": "https://cs.wikipedia.org/wiki?curid=1171676", "title": "Svatý Baudolino", "text": "Svatý Baudolino\n\nSvatý Baudolino (700–740) byl poustevník, který žil v době lombardského krále Liutpranda ve Forum Fulvii (dnešní Villa del Foro), na dolním toku řeky Tanaro v severozápadní Itálii. Snad pocházel ze šlechtické rodiny, ale rozhodl se pro prostý život v chatrči poblíž řeky a rozdal veškerý svůj majetek chudým. Je patronem nedalekého města Alessandria, kde se každý rok první neděli následující po 10. listopadu slaví jeho svátek.\n\nPoprvé je zmiňován v Historia Langobardorum (Dějiny Langobardů), sepsané asi 40 let po jeho smrti Pavlem Diaconem. Zde je Baudolino popisován jako \"\"muž neuvěřitelné svatosti...který byl proslulý mnoha zázraky\"\", který byl obdařen darem jasnozřivosti. Je známý záznam jednoho z jeho zázraků. Když král Liutprand lovil poblíž Baudolinova Fora a jeho synovec Aufusus byl nešťastně zraněn šípem, král poslal k Baudolinovi s prosbou o modlitbu k zachránění chlapcova života. Posel ale přinesl odpověď: \"\"Vím, z jakého důvodu přicházíš, ale to, pro co jsi přišel, nemůže být vykonáno, protože chlapec je mrtvý.\"\" Aufusus skutečně zemřel a Liutprand na základě toho usoudil, že Baudolino disponuje darem jasnovidectví.\n\nBaudolino zemřel kolem roku 740, pochován byl na Forum Fulvii.\n\nČtyři století poté bylo zbudováno město Alessandria jako bašta Lombardské ligy proti Svaté říši římské. Obyvatelé Fora byli přestěhováni do nového města a vzali s sebou i ostatky svatého. Podle tradice měl pak Baudolino v roce 1174 vystoupit na hradby města a zahnat na útěk císařské jednotky, které jej obléhaly. V roce 1189 byl na jeho počest postaven kostel, náležející pod správu humiliátů. Tito mniši a dominikáni, kteří se snažili žebravý řád humiliátů potlačit, rozpracovali sporé informace o Baudolinově životě a rozšířili anachronickou zprávu, že patřil k řádu humiliátů, a že byl alessandrijským arcibiskupem.\n\nV roce 1786 byl svatý Baudolino prohlášen za hlavního patrona alessandrijské arcidiecéze a města Alessandrie. S uzavřením původního kostela v roce 1803 byly baudolinovy ostatky přeneseny do kostela Sant Alessandro a následně v roce 1810 do jemu zasvěcené kaple v nové katedrále.\n\nV roce 2000 vydal alessandrijský rodák Umberto Eco historizující román Baudolino, v němž se stejnojmenný hlavní hrdina jako chlapec několikrát se svatým Baudolinem potkává: \"\"...jak se toulávám po lesích kolem Fraskety hlavně když je Mlha že si člověk nevidí na špičku Nosu to se pak najednou něco vynoří a člověk neví odkud se to vzalo já tam mívám Vidění jednou jsem spatřil Jednorožce a taky svatého Baudolina...\"\" Ecův hrdina se světci podobá právě schopností jasnozřivosti.\n\nSvatý Baudolino bývá zobrazován oblečený jako biskup, obklopen husami, jeleny a další zvěří, která mu podle legendy jako poustevníkovi naslouchala.\n"}
{"id": "1171682", "url": "https://cs.wikipedia.org/wiki?curid=1171682", "title": "Jaroslav Vávra (fotbalista)", "text": "Jaroslav Vávra (fotbalista)\n\nJaroslav Vávra (24. prosince 1940, Úpice - 20. června 2009) byl český fotbalový brankář.\n\nPři svém trenérském působení v Úpici si jej vyhlédl Karel Kolský. Po krátkém působení v Hradci Králové, kde se neprosadil přes tandem Jindra - Paulus podepsal přestup do Jablonce. V československé lize chytal za LIAZ Jablonec, nastoupil ve 3 ligových utkáních.\n\n\n"}
{"id": "1171683", "url": "https://cs.wikipedia.org/wiki?curid=1171683", "title": "Józef Hudec", "text": "Józef Hudec\n\nJózef Hudec (20. ledna 1863 Krakov – 27. nebo 28. ledna 1915 Karviná) byl rakouský politik polské národnosti z Haliče, na počátku 20. století poslanec Říšské rady.\n\nByl ženatý, měl osm dětí. Pocházel z rodiny železničního dělníka. Byl katolického vyznání. Vystudoval nižší gymnázium ve Lvově. Původní profesí byl tiskařem. Angažoval se veřejně a politicky. Zastával funkci ředitele městské nemocenské pojišťovny ve Lvově. Působil jako obecní radní ve Lvově a předseda haličského spolku tiskařů. V době svého působení v parlamentu je profesně uváděn jako ředitel nemocenské pojišťovny ve Lvově.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 07. Mandát obhájil ve volbách do Říšské rady roku 1911. Poslancem byl do své smrti roku 1915.\n\nUvádí se jako polský sociální demokrat. Po volbách roku 1907 i 1911 byl na Říšské radě členem poslaneckého Klubu polských sociálních demokratů.\n\nPo ruském průniku do Haliče za první světové války utekl ze Lvova do Slezska. Tam zemřel v lednu 1915.\n"}
{"id": "1171688", "url": "https://cs.wikipedia.org/wiki?curid=1171688", "title": "Srbská házenkářská reprezentace žen", "text": "Srbská házenkářská reprezentace žen\n\nSrbská házenkářská reprezentace žen reprezentuje Srbsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1171689", "url": "https://cs.wikipedia.org/wiki?curid=1171689", "title": "Józef Jachowicz", "text": "Józef Jachowicz\n\nJózef Jachowicz (16. března 1862 Strażów – 26. června 1941 Strażów) byl rakouský politik polské národnosti z Haliče, na počátku 20. století poslanec Říšské rady, v poválečném období poslanec polského Sejmu a polského senátu.\n\nPocházel z rodiny zemědělce. Byl katolického vyznání. Vystudoval nižší čtyřleté gymnázium a dva roky studoval na učitelském ústavu v Rzeszówě. Sloužil v armádě u 90. pěšího regimentu v poddůstojnické hodnosti (feldwebel). Angažoval se veřejně a politicky. Byl obecním radním v Strażówě, po více než třicet let byl i obecním starostou. Zastával funkci předsedy záložny v Krasne. Vlastnil zemědělskou usedlost v Strażówě V době svého působení v parlamentu je profesně uváděn jako statkář v Strażówě.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 47. Mandát obhájil ve volbách do Říšské rady roku 1911.\n\nUvádí se jako člen Polské lidové strany (Polskie Stronnictwo Ludowe). Od roku 1908 do roku 1913 byl členem předsednictva strany. Po rozkolu přešel do Polské strany lidové „Piast”, v jejímž vedení zasedal do roku 1918. Po volbách roku 1907 i 1911 byl na Říšské radě členem poslaneckého Polského klubu.\n\nV roce 1918 byl členem polské likvidační komise v okrese Łańcut. Od roku 1919 do roku 1922 zasedal na ústavodárném polském Sejmu. Pak byl od roku 1922 do roku 1927 členem Polského senátu. Patřil do poslaneckého, později senátorského, klubu Polské strany lidové „Piast”.\n\nKdyž v roce 1931 vznikla strana Stronnictwo Ludowe, stal se jejím členem a v období let 1933–1935 v ní zastával funkci člena předsednictva.\n"}
{"id": "1171691", "url": "https://cs.wikipedia.org/wiki?curid=1171691", "title": "Římskokatolická farnost Radomyšl", "text": "Římskokatolická farnost Radomyšl\n\nŘímskokatolická farnost Radomyšl je územním společenstvím římských katolíků v rámci strakonického vikariátu Českobudějovické diecéze.\n\nPlebánie byla v Radomyšli zřízena počátkem 14. století při původně románském kostelíku z 12. století. Správu farnosti vykonávali strakoničtí johanité. V letech 1733–1736 byl ve vsi postaven barokní kostel, zasvěcený svatému Janu Křtiteli. Roku 1811 byla místní farnost povýšena na děkanství.\n\nFarnost Radomyšl je administrována ex currendo ze Strakonic.\n\n"}
{"id": "1171692", "url": "https://cs.wikipedia.org/wiki?curid=1171692", "title": "SN 2004dj", "text": "SN 2004dj\n\nSN 2004dj byla v době svého objevu nejjasnější supernovou v období po výbuchu SN 1987A.\n\nTuto supernovu typu II-P objevil 31. července 2004 japonský astronom Koichi Itagaki. V té době měla vizuální magnitudu 11,2. Objev nastal až po dosažení nejvyšší hodnoty jasnosti. Supernova pochází z mladé husté hvězdokupy v galaxii NGC 2403 v souhvězdí Žirafy. Hvězdokupu zapsal v roce 1984 do svého katalogu jasných hvězd a hvězdokup Allan Sandage jako 96. položku, proto bývá označována jako Sandage 96.\n\n"}
{"id": "1171694", "url": "https://cs.wikipedia.org/wiki?curid=1171694", "title": "Klášter La Ferté", "text": "Klášter La Ferté\n\nLa Ferté (francouzsky \"Abbaye de la Ferté\"; latinsky \"Firmitas\") bylo cisterciácké opatství, založené v roce 1113 v La Ferté-sur-Grosne v dnešní komuně Saint-Ambreuil, v departmentu Saône-et-Loire ve Francii. Bylo prvním ze čtyř velkých fundací kláštera v Citeaux (v němž se z benediktýnského řádu odštěpili cisterciáci), které měly zásadní vliv na šíření cisterciáckého mnišství, společně s kláštery Pontigny na západě, Clairvaux na severu a Morimond na východě. Konvent byl rozpuštěn v roce 1791.\n\nKlášter byl založen v roce 1113, Štěpánem Hardingem jako první dceřiná fundace opatství v Citeaux, mateřské instituce cisterciáckého mnišství. Společně s kláštery Morimond, Clairvaux a Pontigny, byl jedním ze čtyř základních klášterů cisterciáckého řádu, ze kterých následně vzešly všechny ostatní. Stál v divočině mezi lesem Bragny a bažinou kolem řeky Grosne.\n\nDíky štědrosti svých donátorů záhy velmi zbohatl. Jednalo se především o burgundské vévody a lokální šlechtu, např. rodinu Gros de Branicorn.\n\nMezi lety 1165 a 1166 byl obsazen v důsledku sporů mezi burgundským vévodou Hugem III. a hrabaty Gerardem z Mâcon a Williamem z Chalon.\n\nBudovy konventu prošly ve 13. století přestavbou.\n\nV roce 1362 byl klášter napaden a dobyt potulnými bandity známými jako Tard-Venus. V roce 1415 byl opevněn, ale to nezabránilo jeho opětovnému vyrabování v letech 1562 a 1567. V roce 1570 byl vypálen protestantskými jednotkami Gasparda de Coligny. Jediné přeživší budovy byly kostel, sakristie a kapitulní síň. Opat François de Beugre obdržel v roce 1574 povolení k prodeji klášterních pozemků, k uhrazení rekonstrukce opatství. Poslední opravy (stavba dormitáře) byly dokončeny za jeho nástupce Yves Sauvageota, začátkem 17. století.\n\nV roce 1682 zrekonstruoval opat Claude Petit budovu samotného opatství a kláštera, přičemž byly zbořeny hradby a zasypán obranný příkop. Další práce byly provedeny za opata François Filzjean de Chemilly, kolem roku 1760 - jednalo se především o přůčelí opatovy residence.\n\nPoslední opat Antoine-Louis Desvignes de la Cerve pověřil novou výzdobou interiéru kláštera místního architekta Rameaua, za což mu garantoval penzi.\n\nKonvent byl rozpuštěn v roce 1791 v průběhu Francouzské revoluce. Tehdy již čítal pouze 14 mnichů, některé budovy byly obývány dělníky a jiné ženami pracujícími v nedaleké továrně na bavlnu. Budovy byly prodány jako národní jmění a včetně kostela převážně zničeny.\n\nJedinou dodnes stojící připomínkou někdejšího kláštera je rezidence opata, pocházející ze 17. století, známá jako Château de la Ferté, stojící na mírné vyvýšenině s dvoupodlažním centrálním palácem se třemi arkýři, dvěma postranními křídly se čtyřmi arkýři a rohovými bloky s dvěma arkýři. V budově se nachází původní klášterní refektář a od roku 1993 nese označení \"Monument historique\".\n\nKlášter La Ferté byl přímým zakladatelem pěti dceřiných opatství.\n\n"}
{"id": "1171699", "url": "https://cs.wikipedia.org/wiki?curid=1171699", "title": "Narcy (Haute-Marne)", "text": "Narcy (Haute-Marne)\n\nNarcy je francouzská obec v departementu Haute-Marne v regionu Grand Est. V roce 2013 zde žilo 253 obyvatel.\n\nObec leží u hranic depatermentu Haute-Marne s departementem Meuse. Sousední obce jsou: Bayard-sur-Marne, Brauvilliers (Meuse), Cousances-les-Forges (Meuse), Eurville-Bienville, Fontaines-sur-Marne, Chamouilley a Savonnières-en-Perthois (Meuse).\n\n\"Počet obyvatel\"\n"}
{"id": "1171700", "url": "https://cs.wikipedia.org/wiki?curid=1171700", "title": "Lionel Logue", "text": "Lionel Logue\n\nLionel Logue (26. února 1880, Adelaide v Jižní Austrálii – 12. dubna 1953, Londýn) byl známý jako řečový terapeut, pomohl odstranit vadu řeči anglickému králi Jiřímu VI.\n\nLogue se narodil 26. února 1880 v univerzitním městečku Adelaide v Jižní Austrálii jako nejstarší ze čtyř dětí. Vystudoval Prince Alfred College a Elder Conservatorium of Music. Stal se žákem učitele řečnictví Edwarda Reevese.\n\nJeho profesionální kariéra začala v australském Perthu, kde kromě výuky výslovnosti a řečnictví vyučoval i obory herectví a umělecký přednes. Tyto obory studoval na Elder Conservatorium of Music.\nV roce 1907 se oženil s Myrtle Gruenertovou, se kterou měl tři syny. Dva roky po svatbě se společně vydali na půlroční turné kolem světa studovat metody výuky řečnictví. Po první světové válce Logue uplatnil a také rozšířil svou znalost léčby ztráty schopnosti mluvit při terapii australských vojáků, vracejících se z bojů první světové války. Mnozí po traumatických zážitcích z bojů či po zásahu bojovým plynem přišli o schopnost mluvit. Tady Logue získal praktické zkušenosti léčby poruchy řeči. Svou metodu založil nejen na správném dýchání, ale i fyzickém cvičení, které pomáhá pacientům s dýcháním. Pro terapii Lionela Logua byl charakteristický humor, nesmírná trpělivost a velká snaha o vytvoření důvěry mezi terapeutem a pacientem.\n\nV roce 1924 se Logue vypravil do Anglie. Původně rodina plánovala pouze krátký, dovolenkový pobyt, ale nakonec se rozhodli zůstat v Londýně. V známém lékařském centru – ulici Harley Street, si otevřel ordinaci pro léčbu vad řeči, učil také výslovnost na londýnských školách. Jeho metoda byla úspěšná a Longue se stával známým řečovým terapeutem.\n\nPrinc Albert, vévoda z Yorku se velmi obával vystoupení na veřejnosti. Trpěl těžkou vadou řeči, silným koktáním, které bylo následkem přeučování přirozeného leváka na používání pravé ruky. Na veřejnosti prakticky nemohl mluvit vůbec. Jeho závěrečná řeč na jubilejní výstavě britského impéria ve Wembley 31. října 1925 se ukázala jako utrpení jak pro vévodu tak i pro posluchače. Vévoda se rozhodl najít způsob, jak odstranit své koktání.\nLord Stamfordham doporučil vévodovi Lionela Logua. Logue předepsal vévodovi denní hodinu cvičení a zpěvu, doporučil relaxování. Léčba byla úspěšná a v roce 1927 už vévoda mluvil sebevědomě a jeho projev na zahájení parlamentu v Canbeře byl brilantní. Logue doprovázel Alberta, z něhož se po abdikaci jeho bratra Eduarda (abdikoval pro svůj vztah ke dvakrát rozvedené Američance Wallis Simpsonové), stal král Jiří VI. Přáteli zůstali až do konce svých životů.\n\nVnuk Lionela Logua Mark napsal spolu s Peterem Conradim knihu o vztahu jeho dědečka a vévody z Yorku, který se později po abdikaci jeho staršího bratra Eduarda stal králem Jiřím VI. Kniha byla použita jako předloha v roce 2010 pro britský film \"The King's Speech\" (česky: \"Králova řeč\"). Scénář napsal David Seidler, Lionela Logua hrál Geoffrey Rush a jeho pacienta, vévodu z Yorku Colin Firth. V únoru 2011 \"The King's Speech\" vyhrál čtyři Oscary, včetně ceny pro nejlepší film a ceny pro nejlepšího herce Colina Firtha v roli vévody z Yorku.\n"}
{"id": "1171705", "url": "https://cs.wikipedia.org/wiki?curid=1171705", "title": "Wejherowo", "text": "Wejherowo\n\nWejherowo (česky zastarale \"Vejrovo\") je město v Polsku v Pomořském vojvodství v okrese Wejherowo ve stejnojmenné gmině. Leží v historickém území Kašubska.\n\nV roce 2017 zde žilo 49 927 obyvatel (31. 12. 2007).\n\n\n"}
{"id": "1171707", "url": "https://cs.wikipedia.org/wiki?curid=1171707", "title": "Narcy", "text": "Narcy\n\nNarcy je název dvou obcí ve Francii:\n\n"}
{"id": "1171710", "url": "https://cs.wikipedia.org/wiki?curid=1171710", "title": "Mitsubishi X-2", "text": "Mitsubishi X-2\n\nMitsubishi X-2 Šinšin je japonský technologický demonstrátor dvoumotorového proudového stealth nadzvukového stíhacího letounu páté generace vyvíjený společností Mitsubishi Aircraft Corporation. Původní označení tohoto zbrojního programu bylo \"Pokročilý technologický demonstrátor – X\" (ATD-X – Advanced Technology Demonstrator – X). Demonstrátor slouží pro vývoj a testování technologií pro plánovaný japonský stíhací letoun páté generace, označovaný Mitsubishi F-3, jehož výroba by mohla začít v roce 2027. Ten by nahradil zastarávající japonské bojové letouny Mitsubishi F-2 a Mitsubishi F-15J. Sériová výroba letounu X-2 proto není plánována a případný stíhací letoun F-3, pokud skutečně vznikne, se od něj bude výrazně lišit.\n\nLetoun vyvinula organizace japonského ministerstva obrany Technical Research and Development Institute (TRDI). Testovací model letounu byl vyroben v roce 2005. O rok později byly letové vlastnosti typu ověřeny na dálkově řízeném zmenšeném modelu. Následně bylo v roce 2007 rozhodnuto o stavbě prototypu. V roce 2009 byl USA zamítnut export nejmodernějšího stíhacího letounu F-22 Raptor do Japonska, a proto byl vývoj demonstrátoru urychlen. Země totiž neměla možnost získat jiný srovnatelný letoun a její rival ČLR přitom vyvíjí vlastní letouny páté generace Shenyang J-31 a Chengdu J-20. Stavba prototypu byla zahájena 28. března 2012 v továrně Mitsubishi Heavy Industries (MHI). Slavnostní roll-out letounu proběhl na konci ledna 2016. První vzlet letounu proběhl v dubnu 2016, letoun přelétl z letiště v Nagoji na letiště v Gifu. Dokončení vývoje typu X-2 je plánováno na rok 2017.\n\nJedná se o dvoumotorový jednomístný letoun klasické koncepce (viz např. americký F-22 Raptor) vybavený křídlem ve tvaru delta. Skutečný stíhací letoun by byl oproti demonstrátoru o cca 2/3 větší. Vzhledem ke svému experimentálnímu charakteru letoun X-2 nenese radar, ani výzbroj a má zjednodušenou avioniku. Použité motory IHI Corporation XF5-1 jsou vybaveny přídavným spalováním a lopatkovými mechanismy vektorování tahu, zvyšujícími obratnost. Ty byly vyzkoušeny na americkém experimentálním letounu Rockwell-MBB X-31.\n\nÚdaje dle \n"}
{"id": "1171714", "url": "https://cs.wikipedia.org/wiki?curid=1171714", "title": "Chaitinovo číslo", "text": "Chaitinovo číslo\n\nChaitinovo číslo, Ω, někdy také Chaitinova konstanta, je matematická konstanta definovaná\n\nSoučet je veden přes všechny konečné posloupnosti 0 a 1 takové, že univerzální Turingův stroj formula_2 pro danou posloupnost formula_3 na vstupu zastaví; formula_4 je délka formula_3. \nZ Kraftovy nerovnosti plyne, že suma je omezená a tedy dokazatelně konverguje k reálnému číslu, pro nějž platí formula_6. Toto reálné číslo však nelze žádným algoritmem spočítat s přesností vyšší než striktně daný počet binárních míst; speciálně pak neexistuje algoritmus schopný hodnotu Chaitinova čísla libovolně aproximovat. Znalost hodnoty formula_7 s dostatečnou přesností by totiž řešila problém zastavení, o němž Alan Turing dokázal, že je algoritmicky neřešitelný.\n\nChaitinovo číslo je tedy reálné číslo, pro nějž je matematicky dokazatelné, že jej nebudeme umět nikdy spočítat ani se k jeho hodnotě přiblížit nad určitou mez přesnosti.\n\n\n\n\n"}
{"id": "1171719", "url": "https://cs.wikipedia.org/wiki?curid=1171719", "title": "Diego Brambilla", "text": "Diego Brambilla\n\nDiego Alberto Brambilla , (* 17. února 1969 v Monze, Itálie) je bývalý italský zápasník – judista.\n\nS judem začínal v rodné Monze. V roce 1993 vystřídal na pozici italské jedničky v lehké váze Massima Sulliho. V roce 1995 se třetím místem na mistrovství světa v Tokiu kvalifikoval přímo na olympijské hry v Atlantě v roce 1996. Jeho snahy na olympijskou medaili však skončily v prvním kole. Sportovní kariéru ukončil v roce 1998. Věnuje se trenérské práci.\n\n"}
{"id": "1171722", "url": "https://cs.wikipedia.org/wiki?curid=1171722", "title": "NGC 2403", "text": "NGC 2403\n\nNGC 2403 (také známá jako Caldwell 7) je spirální galaxie v souhvězdí Žirafy. Je okrajovým členem skupiny galaxií M81\na od Země je vzdálena přibližně 10,4 milionů světelných let.\nJe velmi podobná Galaxii v Trojúhelníku M33, zejména díky svému rozměru 50 000 světelných let a mnoha hvězdotvorným oblastem HII.\nV jejím severním spirálním rameni se nachází hvězdotvorná oblast NGC 2404.\n\nNGC 2403 se nachází v jihovýchodní části souhvězdí v oblasti bez jasných hvězd, 8 stupňů severozápadně od hvězdy Muscida s magnitudou 3,4, která tvoří hlavu souhvězdí Velké medvědice. Galaxii je možné najít běžným triedrem s parametry například 10×50. Je nejjasnější galaxií se severní deklinací, kterou Charles Messier nepřidal do svého katalogu.\n\nDo roku 2004 zde byly nalezeny tři supernovy: SN 1954J, která v maximu dosáhla magnitudy 16, SN 2002kg s maximem 19 mag a SN 2004dj s maximem 11,2 mag.\nNGC 2403 objevil William Herschel 1. listopadu 1788. Allan Sandage v ní pomocí Halova dalekohledu objevil Cefeidu, což z ní dělá první galaxii mimo Místní skupinu galaxií, ve které byla nalezena Cefeida. Sandage vypočítal vzdálenost NGC 2403 na pouhých 8 000 světelných let. Později se odhad její vzdálenosti zvýšil tisíckrát na přibližně 10,4 milionů světelných let.\n\n\n"}
{"id": "1171723", "url": "https://cs.wikipedia.org/wiki?curid=1171723", "title": "Letopisy hradišťsko-opatovické", "text": "Letopisy hradišťsko-opatovické\n\nLetopisy hradišťsko-opatovické (latinsky \"Annales Gradicenses-Opatovicenses\") jsou latinsky psané letopisné dílo neznámého mnicha benediktinského kláštera v Opatovicích nad Labem. Obsahuje záznamy o událostech od začátku letopočtu do roku 1163. Přesné datum vzniku Letopisů není známo, ale pravděpodobně byly sepsány nedlouho před rokem 1167. Název díla odkazuje k opatovickému klášteru a ke klášteru hradišťskému, kde vznikl nedochovaný základ Letopisů napsaný ve 40. letech 12. století. Tento základ vychází z díla německého kronikáře Ekkeharta, z Kosmovy kroniky a z děl Kosmových pokračovatelů. Hlavní linií Letopisů jsou události spojené s oběma kláštery, psané často subjektivní formou s přídechem moravského vlastenectví. Jako první v českém dějepisectví přináší zprávu o působení Cyrila a Metoděje. Dochován je pouze nedokonalý opis z 12. století.\n\n\n"}
{"id": "1171724", "url": "https://cs.wikipedia.org/wiki?curid=1171724", "title": "Australian Open 2016 – dvouhra vozíčkářů", "text": "Australian Open 2016 – dvouhra vozíčkářů\n\nDo soutěže dvouhry vozíčkářů na Australian Open 2016 nastoupilo osm tenistů. Trojnásobným obhájcem titulu byl šestinásobný vítěz melbournského grandslamu Japonec Šingo Kunieda, který skončil v úvodním kole na raketě Reida.\n\nSoutěž vyhrál britský nenasazený tenista Gordon Reid, jenž ve finále zdolal belgického vozíčkáře Joachima Gérarda po dvousetovém průběhu 7–6 a 6–4. 24letý Skot tak vybojoval premiérový grandslamový titul z dvouhry. Na turnaji s Kuneidou přidal i finálovou účast ze čtyřhry.\n\n"}
{"id": "1171730", "url": "https://cs.wikipedia.org/wiki?curid=1171730", "title": "Římskokatolická farnost Štěkeň", "text": "Římskokatolická farnost Štěkeň\n\nŘímskokatolická farnost Štěkeň je územním společenstvím římských katolíků v rámci strakonického vikariátu Českobudějovické diecéze.\n\nPlebánie ve Štěkni byla zřízena v roce 1357. Původně gotický farní kostel byl přestavěn barokně roku 1670. Od roku 1921 působilo ve Štěkni řeholní společenství tzv. Anglických panen (později přejmenovány na \"Congregatio Jesu\"). Sestry si pro své potřeby adaptovaly místní zámek a v jeho části zřídily dívčí penzionát. Za komunismu nesměly sestry ve Štěkni působit, vrátily se v roce 1990.\n\nFarnost Štěkeň je spravována ex currendo knězem kongregace petrinů z Písku. Ve farnosti působí rovněž kněz řádu křížovníků s červenou hvězdou, který je duchovním správcem sester Congregatio Jesu.\n\n"}
{"id": "1171731", "url": "https://cs.wikipedia.org/wiki?curid=1171731", "title": "Edward Krupka", "text": "Edward Krupka\n\nEdward Krupka (1851 – 21. září 1918 Sucha Beskidzka) byl rakouský politik polské národnosti z Haliče, na počátku 20. století poslanec Říšské rady.\n\nV době svého působení v parlamentu je profesně uváděn jako obchodník v obci Sucha u města Myślenice. Byl členem obecní rady v Suche a předsedou místní školní rady. Zastával i funkci předsedy hasičského sboru. Angažoval se ve spolku Sokol. Jeho čtyři synové bojovali za první světové války v polských legiích Józefa Piłsudského.\n\nPůsobil také coby poslanec Říšské rady (celostátního parlamentu Předlitavska), kam usedl v doplňovacích volbách do Říšské rady roku 1908, konaných podle všeobecného a rovného volebního práva. Byl zvolen za obvod Halič 38. Nastoupil 26. listopadu 1908 místo Antoniho Pawluszkiewicze.\n\nUvádí se jako polský národní demokrat (strana Stronnictwo Narodowo-Demokratyczne, která byla ideologicky napojena na politický směr Endecja). Po volbách roku 1908 byl na Říšské radě členem poslaneckého Polského klubu.\n"}
{"id": "1171733", "url": "https://cs.wikipedia.org/wiki?curid=1171733", "title": "Olašští Romové", "text": "Olašští Romové\n\nOlašští Romové jsou jednou z větví Romského národa. Pocházejí z rumunského knížectví Valašsko, do střední Evropy přicházeli od poloviny 19. století. Na českém území žije přibližně 25 tisíc olašských Romů (cca 10 % všech Romů). V jejich čele stojí olašský král.\n\nPocházejí z rumunského knížectví Valašsko, z čehož se odvozuje i jejich pojmenování. Sami Olaši si říkají \"vlašika Rom\", v dialektu slovenských Romů název zní \"vlachike Roma\" a český přívlastek vznikl z maďarského slova „olaskí.“ Do Uher, na Halič i do českých zemí začali přicházet v polovině 19. století po tamním zrušení nevolnictví. Na českém území kočovali v menších skupinách. Po roce 1959, kdy bylo v Československu zakázáno kočování, se usadili.\n\nNa území České republiky žije asi 25 tisíc olašských Romů, činí přibližně desetinu všech Romů. Dělí se na další skupiny, podskupiny a rody. V Evropě žijí různé skupiny Olachů. V Česku se dělí na dvě hlavní skupiny. Převažují Lovárové či Lováriové, kteří se živili jako koňští handlíři a z tohoto povolání se odvozuje jejich pojmenování – „ló“ znamená v maďarštině kůň. Druhou skupinou jsou Kalderaši, kteří vyráběli kotle (kotel se v rumunštině označuje jako „caldera“). \n\nV komunitě mluví výhradně romsky, což považují za otázku cti. Mají vlastní, olašský dialekt. Lovárové mluví lovárským dialektem. Mají uzavřenou komunitu, považují se za romskou elitu, příliš se nestýkají s ostatními skupinami Romů, které opovržlivě nazývají \"Rumungre\". Důvody k uzavřenosti jsou dva – pozůstatek původních kastovních rozdílů a rozdílnost jednotlivých skupin. \n\nOproti ostatním skupinám Romů mají světlejší pigmentaci i vlasy. Nejčastěji se oblékají do klasického romského oblečení. Ženy nosí dlouhé, široké barevné sukně, třícípé šátky na hlavách nebo ramenech, nosí boty na podpatku. Vlasy nosí zpravidla v drdolu či zapletené do copů. Výrazně se líčí, obličej zdobí pihou krásy a nosí výrazné šperky. Dospělí muži nenosí krátké kalhoty. Odívají se do drahých značkových bot a také nosí výrazné šperky – zlaté prsteny, náušnice, náhrdelníky, náramky i zuby. Zlato pro ně má několik významů. Jako kočovníci nemohli ukládat svůj majetek do nepřenosných věcí, proto investovali do zlata. Dále věří, že je zlato uchrání před nemocemi a zlými silami. Dále zlato považují za symbol úspěchu, bohatství a postavení v komunitě. Zaměřují se na materiální statky – auta, šperky, oblečení a bohaté rodinné oslavy, dobré jídlo (zejména maso) a pití.\n\nDo 50. let 20. století Olašští Romové patřili mezi nejchudší Romy. Muži obchodovali s koňmi a ženy věštily z ruky. Po usazení v 50. letech se začali věnovat obchodování a stali se nejbohatší vrstvou Romů. Fyzickou práci považují za znamení neúspěšnosti a nedostatku mentálních schopností. Oceňují získávání finančních prostředků za pomoci myšlení. Často obchodují či podnikají ve službách – restaurace či autobazary. Muži často nepracují a o finanční zajištění se starají ženy. Vyřizují na úřadech sociální dávky či se živí jako kapsáři ve velkoměstech. Problémem komunity Olachů se stává výskyt drogové závislosti.\n\nŠiroká rodina a příslušnost k rodu pro ně hraje klíčovou roli. Vůči rodině jsou loajální, uznávají autoritu starších. Nedoceňují význam školního vzdělávání pro život a docházka dětí je špatná, děti často povinnou školní docházku ani nedokončí. Pohlaví si nejsou rovna. Muži a ženy sedí v oddělených místnostech. Ženy se dle tradic mají starat o rodinu, děti a rodinný krb. Pro dívky rodiny dávají přednost sňatkům před vzděláním. S jinými skupinami Romů uzavírají manželství jen výjimečně. Sňatky domlouvají rodiče, svatbu platí rodina ženicha.\n\nMají vlastní soudnictví, které se řídí rodovými zásadami a zákony, které dodržují. Prohřešky se řeší uvnitř komunity na zasedání, které se nazývá \"krisi\". Řeší se na nich například cena za nevěstu, poškození mezi členy komunity. Nejvyšším trestem je vyloučení jedince z komunity. Může mít různou délku, záleží na napravení potrestaného. Krisi předsedá rada starších, která vykonává i svatby, křtiny a další akty.\n\nRadě starších předsedá olašský král. Radu starších a olašského krále volí nejzasloužilejší stařešinové. \n\nV 90. letech 20. století byl úřadujícím českým olašským králem Josef Smolka z Ostravy, známý svým tetováním Lollobrigidy na břiše a také výrokem, že „\"Naši předkové neuměli číst ani psát. Tomu já říkám správný čistý Rom\" (1999)\".“\". Ten také v srpnu roku 1999 v Ostravě ve věku 72 let zemřel, pochován byl posléze v Opavě. Avšak po jeho smrti došlo mezi olašskými Romy k názorovému rozkolu, spočívajícím v neuznání zvolení Jana Lipy novým olašským králem, a to z důvodu, že se dané volby nezúčastnili všichni zástupci z České republiky, a proto spolu s ním vykonával paralelně funkci olašského krále bývalý obchodník Jan Horvátko, přezdívaný Bobko. \n\nPrvní král Jan Lipa (roz. Daniš; * 1940, Beluša), pocházející dle vyjádření svého synovce Josefa Stojky z váženého královského rodu Danišovců, zemřel avšak v roce 2012 – taktéž ve věku 72 let jako Josef Smolka – na následky spojené s onemocněním srdce ve Fakultní nemocnici v Ostravě (pozn.: pochován byl ve Slezské Ostravě). O rok později zemřel na následky mozkové mrtvice i druhý král olašský Jan Horvátko, pochován byl na Ústředním hřbitově v Prostějově. \n\nV roce 2014 se stal v Hradci Králové novým olašským králem podnikatel Robert Beneš z Brna. \n"}
{"id": "1171734", "url": "https://cs.wikipedia.org/wiki?curid=1171734", "title": "Elsie Morrison", "text": "Elsie Morrison\n\nElsie Jean Morrison, také Morison, (15. srpna 1924 Ballarat, Victoria, Austrálie – 5. dubna 2016 Praha) byla britská operní zpěvačka – sopranistka, australského původu, druhá manželka českého dirigenta Rafaela Kubelíka.\n\nStudovala na konzervatoři v Melbourne v letech 1943–1945. Jejím učitelem byl Clive Carey u nějž ve studiu pokračovala i na \"Royal College of Music\" v Londýně.\n\nDebutovala v roce 1948 v Royal Albert Hall v Londýně v roli Galatey v opeře \"Acis a Galatea\" Georga Friedricha Händela. Na podzim téhož roku se stala členkou Anglické národní opery (Sadler's Wells Opera), kde vystupovala pravidelně až do roku 1954. Zpívala Annu Trulovou v prvním britském provedení opery Igora Fjodoroviče Stravinského \"Život prostopášníka\" (\"The Rake's Progress\", 1951), které se konalo v roce 1953 v Edinburghu.\n\nNa scéně Royal Opera House v Covent Garden v Londýně debutovala úspěšně v roce 1953 v roli Mimi v Pucciniho Bohémě a zpívala zde až do roku 1962. Byla zvláště oceňována nejen za lyrickou vřelost hlasu, ale i za herecké mistrovství. Mezi její nejslavnější role patřily:\n\nJako koncertní a oratorní pěvkyně vystupovala nejen v Británii, ale i v Dánsku, Nizozemsku a Francii. V roce 1955 obdržela portugalský Řád veřejného vzdělávání (\"Ordem da Instrução Pública\").\n\nV roce 1963 se provdala za českého dirigenta Rafaela Kubelíka a ukončila veřejné vystupování.\n\n"}
{"id": "1171735", "url": "https://cs.wikipedia.org/wiki?curid=1171735", "title": "Australian Open 2016 – dvouhra vozíčkářek", "text": "Australian Open 2016 – dvouhra vozíčkářek\n\nDo soutěže dvouhry vozíčkářek na Australian Open 2016 nastoupilo osm tenistek. Obhájkyní titulu byla nizozemská světová jednička Jiske Griffioenová.\n\nVítězkou soutěže se stala 30letá Griffioenová, která ve finále udolala nenasazenou krajanku Aniek van Kootovou po dvousetovém průběhu 6–3 a 7–5. Obhajoba titulu pro ni znamenala třetí grandslamovou trofej z dvouhry a upevnění vedení ve světovém žebříčku.\n\n"}
{"id": "1171738", "url": "https://cs.wikipedia.org/wiki?curid=1171738", "title": "Marcian z Tortony", "text": "Marcian z Tortony\n\nSvatý Marcian (Marciano, Marziano, Marcianus) z Tortony (*?; zem. 117/120), je tradicí označován za prvního biskupa Tortony, tento úřad měl zastávat po 45 let.\n\nTradice říká, že byl narozen do pohanské rodiny, skrze svatého Barnabáše se obrátil na víru a následně jeho křesťanství potvrdil svatý Syrus, biskup v Pavii. Podle legendy se ještě jako pohan setkal v Tortoně se svatým Secundem z Asti. Toto setkání mělo výrazně ovlivnit jeho rozhodnutí stát se křesťanem. Pro svoji víru měl být údajně ukřižován.\n\nOhledně data jeho smrti panují neshody. Některé zdroje říkají, že k tomu došlo v roce 117, za vlády císaře Trajana. Jiné uvádějí rok 120 za vlády císaře Hadriana.\n\nMarcian z Tortony bývá někdy ztotožňován s Marcianem z Raveny. Dokumenty z 8. století jeho biskupský episkopát potvrzují. Walafrid Strabo v 9. století v reakci na stavbu kostela k uctění památky světce označuje Marciana za prvního tortonského biskupa a mučedníka. Jeho ostatky nalezené snad svatým Inocencem I., biskupem v Brescii ve 4. století na břehu řeky Scrivie, se nyní nacházejí v katedrále v Tortoně. Jeho prst je uchováván v Genole, jejímž je také patronem.\n\nSvatý Marcian z Tortony je patronem měst Tortony a Genola. Jeho svátek se slaví 6. dubna a jeho atributem je palmová ratolest.\n"}
{"id": "1171739", "url": "https://cs.wikipedia.org/wiki?curid=1171739", "title": "Australian Open 2016 – čtyřhra vozíčkářů", "text": "Australian Open 2016 – čtyřhra vozíčkářů\n\nDo soutěže čtyřhry vozíčkářů na Australian Open 2016 nastoupily čtyři páry. Dvojnásobným obhájcem titulu byla francouzsko-japonská dvojice Stéphane Houdet a Šingo Kunieda, jejíž členové nestartovali společně. Houdet nastoupil v páru s krajanem Nicolasem Peiferem a Kuniedovým spoluhráčem se stal Skot Gordon Reid.\n\nTrofej si odvezla nejvýše nasazená dvojice Stéphane Houdet a Nicolas Peifer, která ve finále zdolala Šinga Kuniedu s Gordonem Reidem po třísetovém průběhu 6–3, 3–6 a 7–5. Houdet tak vybojoval čtvrtou deblovou trofej na australském grandslamu, po vítězstvích v letech 2010, 2014 a 2015. Pro Peifera to byl premiérový vavřín z Melbourne. Po US Open 2011 společně zvítězili na druhém grandslamu.\n\n"}
{"id": "1171742", "url": "https://cs.wikipedia.org/wiki?curid=1171742", "title": "Scrivia", "text": "Scrivia\n\nScrivia je řeka v severo-západní Itálii, pravobřežní přítok řeky Pádu. Vzniká soutokem potoků Laccio a Pentemina poblíž města Montoggio, její tok dosahuje délky 88 kilometrů a protéká Ligurií, Piemontem a Lombardií. Její povodí zabírá oblast o ploše 600 km².\n"}
{"id": "1171743", "url": "https://cs.wikipedia.org/wiki?curid=1171743", "title": "Australian Open 2016 – čtyřhra vozíčkářek", "text": "Australian Open 2016 – čtyřhra vozíčkářek\n\nDo soutěže čtyřhry vozíčkářek na Australian Open 2016 nastoupily čtyři páry. Dvojnásobným obhájcem titulu byla japonsko-britská dvojice Jui Kamidžová a Jordanne Whileyová, jejíž členky nestartovaly společně. Kamidžová vytvořila dvojici s nizozemskou vozíčkářkou Marjolein Buisovou. Spoluhráčkou Whileyové se stala krajanka Lucy Shukerová, s níž dohrála v semifinále.\n\nVítězem se stal druhý nasazený pár Marjolein Buisová a Jui Kamidžová, který ve finále přehrál nizozemské turnajové jedničky Jiske Griffioenovou a Aniek van Kootovou ve dvou setech. Nizozemky tak odešly z finálového duelu poraženy podruhé v řadě. Kamidžová vybojovala na Australian Open hattrick, když si připsala třetí titul v řadě a celkově sedmý grandslamový vavřín ze čtyřhry. Pro Buisovou to byla první melbournská výhra a druhá deblová z grandslamu.\n\n"}
{"id": "1171745", "url": "https://cs.wikipedia.org/wiki?curid=1171745", "title": "Andrzej Lubomirski", "text": "Andrzej Lubomirski\n\nAndrzej Lubomirski (22. července 1862 Krakov – 29. listopadu 1953 Jacarezinho) byl rakouský šlechtic, podnikatel a politik polské národnosti z Haliče, na počátku 20. století poslanec Říšské rady, v poválečném období poslanec polského Sejmu.\n\nVystudoval gymnázium svaté Anny v Krakově a promoval na Univerzitě Karlově v Praze. Byl literárním kurátorem Ossolinea. Zasadil se o rozšíření sbírek tohoto muzea. V roce 1892 založil nadaci Ossolineum. Od roku 1896 byl členem Společnosti krásných umění ve Lvově a od roku 1897 předsedou hudebního spolku ve Lvově. Od roku 1903 zastával i funkci prezidenta ústředního svazu haličských velkoprůmyslníků či prezidenta Ligy na podporu živností. Byl též předsedou sekce zemědělské společnosti.\n\nV době svého působení v parlamentu je profesně uváděn jako velkostatkář v Przeworsku. Zde rovněž působil jako továrník. Patřil mezi velké pozemkové vlastníky. Patřilo mu 13 tisíc hektarů půdy, dále cukrovary v Przeworsku a strojírenské továrny ve Lvově.\n\nOd roku 1895 do roku 1914 byl poslancem Haličského zemského sněmu. Od roku 1887 zasedal jako dědičný člen Panské sněmovny (nevolená horní komora Říšské rady).\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 47. Mandát obhájil ve volbách do Říšské rady roku 1911.\n\nUvádí se jako polský konzervativec. Patřil ke konzervativní skupině (tzv. Podolacy, později Stronnictwo Prawicy Narodowej). Po volbách roku 1907 i 1911 byl na Říšské radě členem poslaneckého Polského klubu.\n\nOd roku 1930 do roku 1935 zasedal v polském Sejmu. Patřil do poslaneckého klubu Bezpartyjny Blok Współpracy z Rządem. Byl maršálkem-seniorem Sejmu (nejstarší člen). V meziválečném období dále rozšiřoval své podnikatelské aktivity, zejména v potravinářském průmyslu. Podílel se na vzniku malopolského cukrovarnického svazu. Po druhé světové válce emigroval do Brazílie.\n"}
{"id": "1171760", "url": "https://cs.wikipedia.org/wiki?curid=1171760", "title": "Australian Open 2016 – dvouhra kvadruplegiků", "text": "Australian Open 2016 – dvouhra kvadruplegiků\n\nDo soutěže dvouhry kvadruplegiků na Australian Open 2016 nastoupili čtyři tenisté, z nichž každý odehrál tři vzájemná utkání v základní skupině. První dva v pořadí postoupili do finále.\n\nObhájcem titulu byl Australan Dylan Alcott, který ve finále porazil 41letého amerického hráče Davida Wagnera po hladkém dvousetovém průběhu 6–2 a 6–2 za 64 minut. 25letý australský tenista, a také basketbalový paralympijský vítěz, vybojoval třetí grandslamovou trofej.\n"}
{"id": "1171761", "url": "https://cs.wikipedia.org/wiki?curid=1171761", "title": "Loretánská kaple v Jílovém", "text": "Loretánská kaple v Jílovém\n\nZaniklá Loretánská kaple v Jílovém u Prahy se nacházela v později zrušeném klášteře na východní straně Masarykova náměstí, na nároží ulic Čs. armády a Pod Mincovnou, na místě domů čp. 18 – 22.\n\nLoretánská kaple je poprvé zmiňována v roce 1616, kdy její založení v Jílovém povolil pražský arcibiskup Jan Lohelius. Byla postavena současně s klášterem po roce 1623. Po zrušení kláštera měl domek vzniklý z Lorety, čp. 21.\n\nPodle Kateřiny Dupalové, rozené Brandlové, zapsal Leopold Čihák: \"Loreta bývala malý čtverhranný domeček. K domu č. 22 (tedy na sever) bývalo okno, druhé bylo na zad (na východ) do zahrady. Na zdech bývaly malby. Panna Maria ve velké podobě s Ježíškem na ruce; pak nějaká svatá a sv. Josef vousatý. Ve zdi bývaly dva kameny s nápisy, které přišly do kostela. Nad klenutím mívali jsme různé potřebnosti, též kurník; po klenutí jsme chodívali. Když střecha sešla a na klenutí pršelo, jednou po dešti klenutí spadlo. Vybrali jsme z něho cihly a aby nám tam nemohl nikdo vlézt, vyplnili jsme jimi okna. Pak malby opadávaly, až zašly.\"\n\nHistorie Santa Casy je spjata s historií minoritského kláštera a kostela Panny Marie Loretánské. V obci, kde převládalo luteránství, si vymohli jílovští měšťané, bratři Štěpán a Jiří Beníkovi z Petrsdorfu, povolení postavit katolický kostelík s klášterem. Nejdříve byly vybrány pozemky na okraji města, ty byly později prodány a zakoupeny nové na jihovýchodní straně náměstí. Několik domů na těchto pozemcích bylo poté přestavěno a začleněno do klášterního areálu, kam byli uvedeni minorité od svatého Jakuba v Praze.\n\nKostel Panny Marie byl od svého založení nazýván loretánským. Jednolodní kostel s půlkruhovým presbytářem byl postaven na místě starého rathauzu v letech 1623 – 1627. Vstup do něj byl z náměstí předsazenou věží, krytou cibulí. K jižní stěně kostela byl přistavěn nižší konvent a u severní stěny byla postavena loretánská kaple. Santa Casa měla též samostatný vstup z náměstí cestou podle kostelní zdi. Budovy kláštera byly s kostelem stavebně spojeny na jeho jižní straně.\n\nMinoritský klášter a kostel byly při josefínských reformách roku 1784 zrušeny. Pozemky včetně staveb koupili za 940 zl. a 30 kr. čtyři měšťané. Josef Attl koupil část s budovami kláštera a kostela, později majetek rozdělil mezi své syny. Při stavebních úpravách byl u kostela odbourán presbytář a stavba byla upravena na obytný dům čp. 20. Na obytný dům byla přestavěna i Santa Casa a budova kláštera.\n\nKdyž dal majitel domu č. 20 František Hausman v červenci 1927 otlouci omítku, byla pod ní objevena velká zazděná okna bývalého kostela, sklenutá obloukem. Dům č. 19 (bývalý klášter) si ve vnitřní části dlouho zachoval původní rozdělení a chodby. Část jeho půdy bývala oratoří kostela, komín, který půdou procházel, byl omalován \"\"jakoby tvořil sloup\"\". Zvenku směrem k náměstí byla část stavby přestavěna na malý obchod. Dům č. 20 (bývalý kostel) si směrem k náměstí částečně zachoval původní vzhled. Severní loď byla přestavěna s dodržením původního rozměru kostela, z jižní lodi se stal průjezd do dvora. Malá nika pro sošku nad průjezdem byla vytvořena z původního okna. Kostelní věž a kryt byly sneseny a upraveny.\n\nZ kostela Panny Marie se dochoval barokní oltář se svatým Václavem, přenesený do kostela svatého Vojtěcha v Jílovém, a dřevěná soška Panny Marie Loretánské z roku 1734, původně umístěná v nice nad vjezdem do areálu kláštera a později přenesená do městského muzea. Tam bylo umístěno také několik malovaných záklopových prken z kláštera a některé dochované stavební části. V muzeu je též vystavena kresba pravděpodobného vzhledu kláštera s kostelem a loretánskou kaplí, kterou podle Leopolda Čiháka kreslil František Hausman. Poslední připomínkou staveb je na domě s původním čp. 20 výklenek pro dřevěnou sošku Panny Marie Loretánské nad vjezdem, spodní část předsazené kostelní věže (uprostřed čelní zdi do ulice) a poslední zbytky podpěr v zadním traktu budov. Oválná deska, 32 cm vysoká, se znakem uprostřed a nápisem: „Stephanvs Benik Incepit Georgius Perfecis IHS“, původně umístěná na fasádě domu čp. 19, se ztratila pravděpodobně při jeho přestavbě.\n\n\n\n"}
{"id": "1171762", "url": "https://cs.wikipedia.org/wiki?curid=1171762", "title": "Vycházkový okruh Lužerady", "text": "Vycházkový okruh Lužerady\n\nOkruh je součástí komplexu turistických cest v okolí Loun. Východiště s první tabulí je pod městskými hradbami naproti Baroknímu špitálu v poloze . Trasa dále vede po Mostě veslařů přes Ohři pod kulturní památku inundační most z 19. století k tůni, kde je druhé zastavení. Další cesta vede zahrádkářskou kolonií Na Losech a dále do polí. U odbočky na Dobroměřice se nachází třetí zastavení. Okruh dále pokračuje k samotě Lužerady, podle které je nazván. Toto toponymum se vyskytuje už v 1. polovině 14. století ve jménech lounských konšelů. Ve středověku a raném novověku zde byly hospodářské dvory lounských měšťanů. Od 16. století ale patřily dvě velké louky v Lužeradech majitelům sousedních Cítolib a tento stav zůstal až do první pozemkové reformy. V 19. století zde Schwarzenbergové, tehdejší majitelé Cítolib, postavili hájovnu. Ta byla kolem roku 1900 přeměněna na výletní restauraci. Od Lužerad se cesta stáčí k Ohři, kde je čtvrtá zastávka. Podél řeky a chmelnic se přejde k železničnímu mostu. Pěší lávka pod ním přechází Ohři. Proti proudu řeky směřuje trasa zpět do centra města. Kolem loutkového divadla, originální stavby z roku 1920, pokračuje pod hradbami zpět k východišti.\n\nTrasa je vedena po zpevněné cestě a je vhodná pro pěší turistiku i cykloturistiku. Ve srážkově bohatém období ale bývá značně zabahněná. Nabízí zajímavě pohledy na lounskou část Českého středohoří. Značená je místním značením KČT modré barvy, v seznamu tras KČT má číslo 9324.\n\n\n"}
{"id": "1171764", "url": "https://cs.wikipedia.org/wiki?curid=1171764", "title": "Čchung-ming", "text": "Čchung-ming\n\nČchung-ming (, anglicky \"Chongming Dao\") je ostrov v ústí řeky Jang-c’-ťiang do Východočínského moře. S rozlohou 1267 km² je, ovšem s velkým odstupem, třetím největším ostrovem Číny po Tchaj-wanu a Chaj-nanu. Tvoří spolu se sousedními ostrovy Čchang-sing a Cheng-ša jeden z obvodů přímo spravovaného města Šanghaj.\n\nOstrov je rovinatý a vznikl z písečných naplavenin řeky Jang-c’-ťiang. Existence několika malých ostrovů v prostoru Čchung-mingu je písemně doložena od 7. století, ale v 17. století se spojily do jednoho velkého ostrova. V šedesátých letech 20. století s Čchung-mingem splynul také severněji ležící ostrov Jung-lung-ša, avšak jeho území administrativně nadále patří k provincii Ťiang-su.\n\nOstrov Čchung-ming tvoří zemědělské a rekreační zázemí Šanghaje, nachází se zde lesní národní park Tung-pching. Na ostrově stojí velký konfuciánský chrám s muzeem. V roce 2009 byl otevřen most spojující ostrov s pevninou. Na jihovýchodním pobřeží existuje průmyslová zóna s velkými loděnicemi. Plánuje se výstavba vzorného ekologického města Tung-tchan. Na ostrově se každoročně koná mezinárodní ženský cyklistický závod Tour of Chongming Island.\n\n"}
{"id": "1171767", "url": "https://cs.wikipedia.org/wiki?curid=1171767", "title": "Australian Open 2016 – čtyřhra kvadruplegiků", "text": "Australian Open 2016 – čtyřhra kvadruplegiků\n\nDvojnásobným obhájcem titulu ve čtyřhře vozíčkářů na melbournském Australian Open 2016 byl americko-britský pár David Wagner a Andrew Lapthorne, jehož členové nestartovali společně. Wagner nastoupil do turnaje po boku Jihoafričana Lucase Sitholeho a Lapthorne hrál s Australanem Dylanem Alcottem.\n\nSoutěž vyhrála nejvýše nasazená dvojice Sithole a Wagner, která ve finále zdolala turnajové dvojky Alcotta s Lapthornem po dvousetovém průběhu 6–1 a 6–3. David Wagner si tak na Australian Open připsal hattrick, třetí vítězství v řadě. Pro Sitholeho, který ve dvanácti letech přišel o obě dolní končetiny a polovinu pravé paže pádem pod vlak, to byl první Grand Slam v kariéře.\n\n"}
{"id": "1171768", "url": "https://cs.wikipedia.org/wiki?curid=1171768", "title": "Solněčnogorsk", "text": "Solněčnogorsk\n\nSolněčnogorsk () je město v Moskevské oblasti v Ruské federaci. Při sčítání lidu v roce 2010 mělo bezmála třiapadesát tisíc obyvatel.\n\nSolněčnogorsk leží na jihozápadním břehu jezera Seněž v Moskevské vrchovině. Od Moskvy, hlavního města oblasti i federace, je vzdálen 65 kilometrů na severozápad.\n\nPřes Solněčnogorsk vede železniční trať z Petrohradu do Moskvy a rovněž dálnice M10 spojující obě města a tím i Evropská silnice 105, která je po ní vedena.\n"}
{"id": "1171769", "url": "https://cs.wikipedia.org/wiki?curid=1171769", "title": "Hai to gensó no Grimgar", "text": "Hai to gensó no Grimgar\n\nHai to gensó no Grimgar ( 灰と幻想のグリムガル, \"Hai to gensó no Gurimugaru\", v překladu \"Grimgar, svět popela a fantazie\") je japonská série fantasy light novel od Ao Džúmondžiho, kterou od roku 2013 vydává nakladatelství Overlap v edici Overlap bunko. Od roku 2015 vychází v časopisu \"Gekkan gangan Joker\" manga adaptace light novel, jejíž autorem je Mucumi Okubaši. V roce 2016 pak vznikla pod hlavičkou animačního studia A-1 Pictures adaptace v podobě dvanáctidílného animovaného seriálu.\n\nPříběh pojednává o skupině mladých lidí, kteří se probudí v neznámém světě připomínajícím RPG hru a se vzpomínkou pouze na své jméno. Každý člen skupiny ve snaze přežít vstupuje do vojenského výcviku dle individuálního typu, aby se naučili bojovat s nestvůrami a dokázali si vydělat na přežití.\n\n\nAdaptaci v podobě dvanáctidílného animovaného televizního seriálu vytvořilo studio A-1 Pictures pod režijní taktovkou Rjósukeho Nakamury, jenž je rovněž podepsán pod scénářem a zvukovou režií. Původní hudbu vytvořil R・O・N z tvůrčí skupiny (K)NoW NAME, která je podepsána pod všemi vokálními skladbami k tomuto seriálu. Hlavní výtvarnou návrhářkou je Mieko Hosoi, která návrhy postav vytvořila na základě ilustrací Eiriho Širaie k původní sérii light novel. Seriál se vysílá od 11. ledna 2016 na televizních stanicích Tokyo MX, AT-X, BS11 a ABC. 16. března 2016 pak byla spolu s prvním diskem Blu-ray a DVD vydána desetiminutová OVA, která se z hlediska časového a dějového zařazení odehrává mezi druhým a třetím dílem.\n\nOd 4. prosince 2015 začalo internetové rádio Onsen na svých stránkách zveřejňovat rozhlasovou hru s podtitulem Rádio ničeho ( 灰と幻想のグリムガル 何もないラジオ, \"Hai to gensó no Gurimugaru: Nanimo nai radžio\"). Po odvysílání pilotního dílu se hra od 25. prosince začala vysílat pravidelně každý pátek. Jejími moderátorkami jsou Mikako Komacu (dabérka Jume) a Haruka Terui (dabérka Šihoru).\n\n"}
{"id": "1171770", "url": "https://cs.wikipedia.org/wiki?curid=1171770", "title": "Pomáda: Živě", "text": "Pomáda: Živě\n\nPomáda: Živě (v originále Grease: Live) je televizní adaptace muzikálu \"Pomáda\", která se živě vysílala ve Spojených státech dne 31. ledna 2016 na stanici Fox. Tuto adaptaci produkoval Marc Platt, režíroval Thomas Kail a hlavní role ztvárnili Aaron Tveit, Julianne Hough a Vanessa Hudgens. V Česku byl záznam poprvé uveden 20. srpna 2016 na programu HBO2.\n\nTelevizní adaptace vznikla po vzoru dalších živě vysílaných muzikál, které produkovala společnost NBC. Do tohoto uvedení byly začleněny prvky a písně jednak z původní divadelní verze muzikálu a také ze stejnojmenného filmu a byly přidány i nové písně. Aby se zachovala atmosféra divadelního představení bylo součástí scén hlediště pro diváky. Muzikál se přenášel z prostor studií Warner Bros.\n\nTomuto ztvárnění se dostalo příznivých ohlasů u kritiků, zvláště chválili celkovou atmosféru a styl ztvárnění a také výkon Vanessy Hudgens v roli Rizzo. Herečka si zachovala profesionalitu a vystoupila, i když jí noc před vysíláním zemřel otec na rakovinu.\n\n\n"}
{"id": "1171774", "url": "https://cs.wikipedia.org/wiki?curid=1171774", "title": "Australian Open 2016 – mužská čtyřhra legend", "text": "Australian Open 2016 – mužská čtyřhra legend\n\nMužská čtyřhra legend na melbournském grandslamu Australian Open 2016 byla hrána v rámci čtyřčlenných skupin Newcomba a Roche.\n\nV základní fázi se páry utkaly systémem „každý s každým“. Vítězná dvojice z každé skupiny postoupila do finále. Soutěž byla hrána na zkrácené sety do čtyř her. Při vyrovnaném stavu gamů 3–3 následoval zkrácený tiebreak do pěti míčů.\n\nDo přímého boje o titul postoupily dva švédské páry. Vítězem se stali Jonas Björkman a Thomas Johansson, kteří ve finále porazili Thomase Enqvista s Magnusem Normanem ve třech setech 4–3, 1–4 a 4–3.\n"}
{"id": "1171776", "url": "https://cs.wikipedia.org/wiki?curid=1171776", "title": "Canmore", "text": "Canmore\n\nCanmore je kanadské město v Albertě, které se nachází asi 81 kilometrů (50 mil) západně od Calgary v blízkosti jihovýchodní hranice nejstaršího kanadského národního parku Banff. Nachází se v údolí Bow v skalistých horách Alberta's Rockies. Město má společnou hranici na jihozápadě s parkem Kananaskis Country a na severovýchodě s městskou části Bighornu. S populací 12 288 obyvatel (zaznamenáno v roce 2011) je Canmore devátým největším městem v Albertě.\n\n\n"}
{"id": "1171777", "url": "https://cs.wikipedia.org/wiki?curid=1171777", "title": "Levern Spencerová", "text": "Levern Spencerová\n\nLevern Donaline Spencerová (* 23. června 1984 Castries) je reprezentantka Svaté Lucie ve skoku do výšky.\n\nStudovala na University of Georgia, od roku 2009 je členkou profesionálního týmu Stellar Group. V roce 2001 získala bronzovou medaili na Mistrovství světa v atletice do 17 let. Je šestinásobnou mistryní Střední Ameriky a Karibiku (2001, 2005, 2008, 2009, 2011, 2013) a dvojnásobnou vítězkou Středoamerických a karibských her (2010, 2014) ve výšce. V roce 2015 získala pro Svatou Lucii historicky první zlatou medaili na Panamerických hrách. Její osobní rekord činí 198 cm, což je také národní rekord Svaté Lucie; dosáhla také výkonu 608 cm v dálce a 12,3 s v běhu na 100 m. V roce 2016 vyhrála mítink Hustopečské skákání, kde vytvořila svůj halový rekord 195 cm.\n\n\n\n\n"}
{"id": "1171778", "url": "https://cs.wikipedia.org/wiki?curid=1171778", "title": "Australian Open 2016 – ženská čtyřhra legend", "text": "Australian Open 2016 – ženská čtyřhra legend\n\nŽenská čtyřhra legend na melbournském grandslamu Australian Open 2016 byla hrána v rámci jedné čtyřčlenné skupiny.\n\nVšechny páry se ve skupině utkaly systémem „každý s každým“ a dle stanovených kritérií z ní vzešla vítězná dvojice. Soutěž byla hrána na zkrácené sety do čtyř her. Při vyrovnaném stavu gamů 3–3 následoval zkrácený tiebreak do pěti míčů.\n\nVítězkami se staly Američanky Lindsay Davenportová a Martina Navrátilová, které zdolaly všechny tři zbylé páry a v zápasech neztratily žádný set.\n"}
{"id": "1171779", "url": "https://cs.wikipedia.org/wiki?curid=1171779", "title": "Nejepínský potok", "text": "Nejepínský potok\n\nNejepínský potok je levostranný přítok řeky Doubravy v okrese Havlíčkův Brod v Kraji Vysočina. Délka toku činí 8,0 km. Plocha povodí měří 15,5 km².\n\nPotok pramení severozápadně od Nejepína v nadmořské výšce okolo 520 m. Na horním toku mezi osmým a šestým říčním kilometrem směřuje nejprve na východ. Severně od Nejepína přijímá zprava bezejmenný přítok, na kterém se nachází kaskáda rybníků, které se nazývají \"Pivovarský rybník\", \"Horní Nejepín\", \"Prostřední Nejepín\", \"Dolní Nejepín\" a \"Daňkovský rybník\". Níže po proudu, v lesích mezi Nejepínem a Novým Dvorem, se potok obrací na sever a tento směr si již ponechává až ke svému ústí. Na středním toku nedaleko Pukšic přitéká zleva největší přítok Nejepínského potoka, který odvodňuje okolí Uhelné Příbrami. Zhruba mezi třetím a druhým říčním kilometrem přibírá zleva další bezejmennou vodoteč, jejíž povodí se rozprostírá západně od Přísečna. Pod tímto ústím překonává údolí potoka silnice II/345. Severně od Přísečna protéká Nejepínský potok lesem, po jehož opuštění směřuje dále na sever ke svému ústí, které se nachází severozápadně od Vestecké Lhotky. Do řeky Doubravy se vlévá na jejím 48,2 říčním kilometru v nadmořské výšce okolo 360 m.\n\nCelé povodí Nejepínského potoka se nachází v severovýchodní části geomorfologického celku Hornosázavská pahorkatina. Horní a střední část toku v jižní polovině povodí odvádí vodu ze severní části Chotěbořské pahorkatiny, která je geomorfologickým okrskem Havlíčkobrodské pahorkatiny. Část středního toku a dolní tok v severní polovině povodí odvodňuje východní část Golčovojeníkovské pahorkatiny, která je geomorfologickým okrskem Kutnohorské plošiny. Nejvyšším bodem celého povodí je kóta \"Za Stodolami\" (539 m n. m.), která se nalézá jižně od Nejepína.\n\nNejvětším přítokem Nejepínského potoka je bezejmenný levostranný přítok na 3,7 říčním kilometru, který přitéká od Uhelné Příbrami. Délka jeho toku činí 3,2 km. \n"}
{"id": "1171780", "url": "https://cs.wikipedia.org/wiki?curid=1171780", "title": "Marek Łuszczkiewicz", "text": "Marek Łuszczkiewicz\n\nMarek Łuszczkiewicz (25. dubna 1873 Krakov – 16. května 1932 Frydrychowice) byl rakouský politik polské národnosti z Haliče, na počátku 20. století poslanec Říšské rady.\n\nByl synem statkáře a inženýra Antoniho. Studoval střední školu a roku 1891 složil maturitu. Pak absolvoval studium agronomie na Jagellonské univerzitě. Patřil mu malý statek ve Frydrychowicích. V době svého působení v parlamentu je profesně uváděn jako statkář ve Frydrychowicích.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 37.\n\nUvádí se jako člen Polské lidové strany. Do Polské lidové strany vstoupil roku 1907, před volbami. Byl členem jejího předsednictva. Po volbách roku 1907 byl na Říšské radě členem poslaneckého Polského klubu. V říjnu 1907 se ale uvádí, že z Polského klubu vystoupil a přešel do klubu Polské lidové strany. Podle jiného zdroje ale byl ve volbách roku 1907 zvolen za nový subjekt Polskie Centrum Ludowe, do kterého přešla tzv. Stojałowského skupina.\n\nPo delší dobu zasedal v okresním zastupitelstvu ve Wadowicích. Okolo roku 1907 se stal okresním maršálkem. Později odešel z politiky a věnoval se hospodaření na svém statku.\n"}
{"id": "1171781", "url": "https://cs.wikipedia.org/wiki?curid=1171781", "title": "Kotelský potok", "text": "Kotelský potok\n\nNázev Kotelský potok má více vodních toků:\n\n\n…nebo také jen část vodního toku:\n"}
{"id": "1171784", "url": "https://cs.wikipedia.org/wiki?curid=1171784", "title": "Kostel svatého Mikuláše (Otice)", "text": "Kostel svatého Mikuláše (Otice)\n\nKostel svatého Mikuláše je nejstarší dochovanou památkou v Oticích. Je chráněn jako kulturní památka České republiky.\nPrvní zmínky o kostele pochází z poloviny 14. století, je však ještě o jedno až dvě století starší. Kostel je jednolodní stavba s čtyřúhelníkovým presbytářem a hranolovou věží. Kostel prošel barokní přestavbou, ovšem dochovaly se i původní gotické prvky, jako např. lomený triumfální oblouk, žebrová klenba a lomené okno. Oltář pochází z 18. století.\n"}
{"id": "1171786", "url": "https://cs.wikipedia.org/wiki?curid=1171786", "title": "Třída Kondor", "text": "Třída Kondor\n\nTřída Kondor (jinak též Projekt 89) je třída pobřežních minolovek východoněmeckého lidového námořnictva. Celkem bylo postaveno 52 jednotek této třídy, která se dělila do tří podtříd. Po zániku NDR plavidla převzalo německé námořnictvo, které je brzy jako nadbytečné prodalo do zahraničí. Zatímco plavidla třídy \"Kondor I\" získala Malta (3 ks), Tunisko (5 ks) a Kapverdy (1), tak verzi \"Kondor II\" získala Uruguay (4 ks), Indonésie (9 ks) a Lotyšsko (2 ks). Během služby byla některá plavidla využita k novým úkolům, například k výcviku, ke zkouškámm, anebo hlídkování.\n\nPodle upraveného projektu minolovek třídy \"Kondor\" byla postavena ještě jedna výzkumná loď (Projekt 136) a jedna státní jachta (Projekt 131).\n\nMinolovky třídy \"Kondor\" postavila východoněmecká loděnice VEB Peenewerft ve Wolgastu. Prototypem třídy byla minolovka \"V32\", na kterou navázala stavba 19 jednotek zvětšené verze \"Kondor I\".\nV letech 1971-1978 pak bylo postaveno dalších 24 minolovek verze \"Kondor II\".\n\nJednotky třídy \"Kondor I\":\nJednotky třídy \"Kondor II\":\n\nMinolovka \"V32\" měla výtlak 266 tun a rozměry 47,2 x 7,8 x 2,4 m. Posádku tvořilo 18 mužů. Výzbroj tvořily dva 25mm kanóny. Pohonný systém tvořily dva diesely. Nejvyšší rychlost dosahovala 18 uzlů.\n\nMinolovka podtřídy \"Kondor I\" má standardní výtlak 339 tun a prodloužený trup. Posádku tvoří 24 mužů. Výzbroj tvoří dva 25mm kanóny. Pohonný systém tvoří dva diesely Kolomna Type 40DM s celkovým výkonem 4000 bhp, pohánějící dva lodní šrouby. Maximální rychlost stoupla na 20 uzlů. Dosah je 2000 námořních mil při rychlosti 15 uzlů.\n\nMinolovka podtřídy \"Kondor II\" má standardní výtlak 414 tun. Nese navigační radar TSR-33. Posádku tvoří 30 mužů. Je vyzbrojena šesti 23mm kanóny. Pohonný systém tvoří dva diesely o výkonu 2983 kW, pohánějící dva lodní šrouby. Nejvyšší rychlost dosahuje 21 uzlů. Dosah je 2000 námořních mil při rychlosti 15 uzlů.\n\n\n\n\n\n\n\n"}
{"id": "1171788", "url": "https://cs.wikipedia.org/wiki?curid=1171788", "title": "Sexuální kanibalismus", "text": "Sexuální kanibalismus\n\nSexuální kanibalismus je druh kanibalismu známý u některých druhů živočichů. Probíhá tak, že jeden z aktérů při kopulaci nebo po ní sežere druhého; zpravidla sežere samička samečka, opačné případy jsou rozšířené velmi málo (např. u pavouka mikarie pospolitá). Toto chování je známé především u bezobratlých, zejména kudlanek či pavouků. Chování má svou logiku, pro samičku je sameček hodnotnější jako potrava a zdroj energie, než jako partner. \n"}
{"id": "1171789", "url": "https://cs.wikipedia.org/wiki?curid=1171789", "title": "Jakub Madej", "text": "Jakub Madej\n\nJakub Madej (6. června 1868 Ujazd – 2. srpna 1964 Ujazd) byl rakouský politik polské národnosti z Haliče, na počátku 20. století poslanec Říšské rady, v poválečném období poslanec polského Sejmu.\n\nVychodil čtyři třídy národní školy. Působil jako zemědělec. Dlouhodobě zastával post starosty. Od roku 1907 do roku 1936 zasedal v okresní radě v Jasłu. Byl předsedou rolnického klubu, spořitelny a hasičského sboru. Absolvoval dvouletou službu v rakousko-uherské armádě. Od roku 1898 přispíval do listu \"Przyjaciel Ludu\". V době svého působení v parlamentu je profesně uváděn jako zemědělec v obci Ujazd.\n\nPůsobil také coby poslanec Říšské rady (celostátního parlamentu Předlitavska), kam usedl ve volbách do Říšské rady roku 1907, konaných poprvé podle všeobecného a rovného volebního práva. Byl zvolen za obvod Halič 49. Mandát obhájil ve volbách do Říšské rady roku 1911.\n\nUvádí se jako člen Polské lidové strany. Od roku 1903 do roku 1913 zasedal v předsednictvu této strany. Patřil mezi stoupence Jana Stapińského. Po volbách roku 1907 byl na Říšské radě členem poslaneckého Polského klubu, po volbách roku 1911 zasedal v Klubu polské lidové strany.\n\nV roce 1913 po stranickém rozkolu přešel do Polské lidové strany levice. Od roku 1914 do roku 1922 byl členem jejího předsednictva, potom v letech 1922–1923 i výkonného výboru. Během 20. let vstoupil do strany Związek Chłopski, v letech 1926–1928 Stronnictwo Chłopskie, následně opět Związek Chłopski.\n\nOd roku 1919 do roku 1922 zasedal v polském ústavodárném Sejmu. Patřil do poslaneckého klubu Polská lidová strana levice. Znovu byl poslancem Sejmu v období 1928–1930, nyní patřil do poslaneckého klubu Związek Chłopski.\n"}
{"id": "1171790", "url": "https://cs.wikipedia.org/wiki?curid=1171790", "title": "Seznam řek v Norsku", "text": "Seznam řek v Norsku\n\nSeznam řek v Norsku (norsky řeka ) obsahuje 25 nejdelších řek Norska.\n"}
{"id": "1171791", "url": "https://cs.wikipedia.org/wiki?curid=1171791", "title": "Olga Nikolajevna Larionovová", "text": "Olga Nikolajevna Larionovová\n\nOlga Nikolajevna Larionovová ( ) (* 16. března 1935, Leningrad) je ruská a sovětská spisovatelka literatury science fiction.\n\nNarodila se Leningradu, vystudovala zde fyzikální fakultu Leningradské státní univerzity a krátce pracovala jako inženýr v Ústředním výzkumném ústavu hutnictví a svařování. Poté působila jako průvodce v turistických vlacích, jezdila především do Pobaltí, kde často navštěvovala Muzeum symbolistického hudebního skladatele a malíře Mikalojuse Konstantinase Čiurlionise v Kaunasu, jehož obrazy jí velmi ovlivnily.\n\nJako spisovatelka debutovala roku 1964 fantastickou povídkou \"Киска\" (Koťátko). Další rok pak vydala vědeckofantastický román \"Леопард с вершины Килиманджаро\" (Leopard z Kilimandžára), který z ní udělal jednoho z nejpopulárnějších autorů sovětské science fiction. Roku 1967 se stala profesionální spisovatelkou. Od roku 2000 žije v Moskvě. Její díla se vyznačují hlubokou psychologickou analýzou jednání lidí v mezních situacích. \n\n"}
{"id": "1171792", "url": "https://cs.wikipedia.org/wiki?curid=1171792", "title": "Římskokatolická farnost Černívsko", "text": "Římskokatolická farnost Černívsko\n\nŘímskokatolická farnost Černívsko je územním společenstvím římských katolíků v rámci strakonického vikariátu Českobudějovické diecéze.\n\nPlebánie byla v Černívsku zřízena roku 1360. V pozdější době zanikla. Roku 1786 byla v místě zřízena lokálie (o rok později začaly být vedeny samostatné matriky) a ta byla později povýšena na samostatnou farnost.\nČernívská farnost je administrována ex currendo z Blatné.\n\n"}
{"id": "1171793", "url": "https://cs.wikipedia.org/wiki?curid=1171793", "title": "Hawkeye (komiks)", "text": "Hawkeye (komiks)\n\nHawkeye je fiktivní postava komiksových příběhů vydávaných nakladatelstvím Marvel Comics. Poprvé se objevil jako padouch v sešitu \"Tales of Suspense #57\" v září 1964. Postava byla vytvořena tvůrčím duem, které tvořili Stan Lee a Don Heck. V květnu 1965 se stal v komiksu \"Avengers #16\" členem Avengers.\n\nPostava Hawkeye se ve světě Marvel objevila poprvé jako epizodický padouch v sérii \"Tales of Suspense\" #57. Poté byla využita znovu v číslech 60 a 64. V květnu 1965 se však v \"Avengers #16\" stala superhrdinou a prominentním členem týmu Avengers. Jeho příběhy tak byly po mnoho let vydávány pouze v komiksu \"Avengers\". V roce 1984 byl přeřazen k týmu \"West Coast Avengers #1–4\". Z minisérie následně vznikla běžná série, která čítala 102 čísel a vyvrcholila v lednu 1994.\n\nMezi lety 1998 a 2002 byl významnou postavou v komiksu \"Thunderbolts #20–75\", kterému se věnovali autoři Kurt Busiek a Fabian Nicieza. Mezi lety 2012 a 2013 hrál také důležitou roli v komiksu \"Avengers Academy #21–39\". V téže době také vedl tým Secret Avengers v číslech komiksu Secret Avengers #22–37.\n\nV roce 2005 byl součástí crossoveru eventu House of M. Mezi lety 2007 a 2010 působil (jako hrdina Ronin) i v sérii \"New Avengers #26–64\", na kterou navozoval crossover \"Secret Invasion #1–8\" (2008). A následně také v \"New Avengers: The Reunion #1–4\" (2009), \"Dark Reign: The List - New Avengers #1\" (2009) a \"Siege #1–4\" (2010).\n\nHawkeye měl již i řadu solových komiksů. Minisérii \"Hawkeye Vol. 1 #1–4\" (1983), kterou psal autor Mark Gruenwald. Dále minisérie \"Hawkeye Vol.2 #1–4\" (1994), jejímž autorem byl Chuck Dixon. První pokus o regulérní sérii autora Fabiana Niciezy zkrachoval po osmi číslech; \"Hawkeye Vol. 3 #1–8\" (2003–2004). Další pokus v roce 2010 vycházel pod názvem \"Hawkeye & Mockingbird #1–6\", opět neúspěšně. Následovala minisérie \"Hawkeye: Blindspot #1–4\" z roku 2011. Až se konečně došlo k civilnější a realističtější vizi autora Matta Fractiona, který v roce 2012 začal vydávat čtvrtou sérii, která skončila až 21 číslem a byla oceněna několika cenami.\n\nV březnu 2015 byla tato série nahrazena sérií \"All-New Hawkeye Vol. 1\", kterou psal Jeff Lemire. Ta skončila číslem pět ještě téhož roku. Lemire ihned poté pokračoval navazující sérií \"All-New Hawkeye Vol. 2\". V obou sériích vystupovala v roli Hawkeye, vedle Clinta Bartona, i Kate Bishopová. Kresby se chopil Ramón Pérez.\n\nClint Barton se narodil ve městě Waverly, Bremer County v Iowě. V dětství během dopravní nehody ztratil své rodiče. Po šesti letech v sirotčinci, on a jeho bratr Barney, aby se přidali k cirkusu Carson Carnival of Travelling Wonder. Tam si ho pod křídla vzal druhořadý padouch a příležitostně i superhrdina Swordsman. Swordsman a Trick Shot poté Clinta vycvičili, aby se stal mistrem v lukostřelbě. Clint poté zjistil, že Swordsman okrádá cirkus, ale než ho stihl nahlásit, byl napaden a téměř k smrti zbit.\n\nClint po tomto incidentu získal stálé místo v cirkusu, kde vystupoval pod pseudonymem Hawkeye a předváděl své umění lukostřelce. Jeho přízvisko znělo také The World’s Greatest Marksman. Postupně vystřídal několik cirkusů, než se nechal angažoval v zábavním parku na Coney Island v New Yorku. Tam poprvé v akci spatřil hrdinu Iron Mana, který ho tehdy inspiroval, aby se stal maskovaným superhrdinou. Avšak hned při první akci se kvůli nedorozumění stal hledaným zločincem. Na útěku potkal špionku Black Widow, do které se zamiloval. Ta ho pak využívala na své výzvědné a záškodnické akce. Po několika akcích ho Black Widow opustila a on se z pocitu zrady rozhodl, že už nikdy nebude nikomu věřit.\n\nPozději zachránil Edwina Jarvise, který ho z vděčnosti pozval do centrály týmu Avengers. Brzy je přijat a financován Iron Manem. Pod vedením Kapitána Ameriky se Hawkeye spolu s Quicksilverem a Scarlet Witch stanou součástí druhé verze týmu Avengers. Hawkeye se brzy poté zamiloval do Scarlet Witch, což vyvolalo spory s jejím bratrem Quicksilverem. Okolo skutečného roku 1969 se z Hawkeye na nějaký čas stal Goliath, když převzal štafetu po Hanku Pymovi (Ant-Man). Chvíli byl také členem týmu Defenders.\n\nPosléze pracoval jako šéf bezpečnosti ve společnosti Cross Technological Enterprises, kde potkal bývalou agentku S.H.I.E.L.D.u Barbaru „Bobbi“ Morseovou, rovněž známou jako superdinka Mockingbird, kterou si následně vzal za manželku. Spolu odjeli do Los Angeles, aby tam založili pobočku West Coast Avengers. Jejich hlavním nepřítelem tehdy byl Crossfire. Po jistých neshodách, které vyvrcholily odchodem Mockingbird z týmu West Coast Avengers, žil pár odděleně. Manželé si poté střídavě prožili několik špatných i dobrých let. Vše vyvrcholilo, když se Mockingbird obětovala pro Hawkeye během souboje s padouchy Mephisto a Satannish, a zemřela.\n\nHawkeye později opustil Avengers a stal se vůdcem týmu Thunderbolts, jehož členy měl za úkol vycvičit. Během působení u nich se zamiloval do Moonstone. Po vycvičení se Hawkeye a Thunderbolts vydali do pekla zachránit duši Mockingbird. I přes poražení padoucha Mephista se týmu nepodařilo najít duši Mockingbird. Po nějaké době Hawkeye předal vedení týmu do rukou Citizena V a tým opustil.\n\nZnovu se přidal k Avengers, kde prožil krátkou romanci s Wasp. Během Kree invaze se obětoval a svou smrtí pomohl invazi zastavit. Brzy poté ovšem Scarlet Witch přeměnila realitu a mnohé z dosud řečeného bylo vymazáno. Poté se stal členem týmu New Avengers, kde brzy převzal novou skrytou identitu pod pseudonymem Ronin. Po crossoveru Siege se vrátil k identitě Hawkeye a k Avengers. V reálném roce 2012 se stal lídrem týmu Secret Avengers.\n\nHawkeyeův luk je zbraní Hawkeye alias Clinta Burtona. Hawkeye je superhrdina objevující se v komiksech z nakladatelství Marvel. Je agentem organizace S.H.I.E.L.D. a také superhrdinského týmu Avengers. Sám o sobě nemá žádnou nadpřirozenou schopnost. Jeho luk a jeho dovednosti s ním, jsou však tím co z něj dělá superhrdinu. Dokázal jeho pomocí zneškodnit bezpočet padouchů a nesčetněkrát zachránit své parťáky. Například jako v komiksu Národní bezpečnost , kde se Hawkeyeovi podaří pomocí jeho luku zneškodnit Hulka, což je kousek hodný uznání.\n\nHawkeye používal luk ještě jako Clint už ve svých mladých letech. Ponechal si ho, i když vstoupil do Avengers, a luk se stal jeho značkou. Používal různé druhy a modely luků. Postupně svůj luk vylepšoval. Když například došlo k tomu, že mu ho Daredevil zničil při souboji , vyrobil si nový z pevnějšího materiálu. Luk nepoužívá vždy ke střílení. Když mu dojdou šípy, používá ho kupříkladu jako bojovou hůl.\n\nLuk je vyroben z tajného materiálu a vyznačuje se skvělými vlastnostmi. Je ultra lehký, přesný, dokáže dostřelit na velké vzdálenosti, snadno se složí, odolá nárazům a podobně. Dá se na něj přidělat i speciální optika nebo laserový zaměřovač pro zlepšení přesnosti .\n\nLuk dokáže střílet rozličné druhy šípů. Má k tomu i uzpůsobený toulec. Ten má Hawkeye buď na zádech nebo ho může mít i nezvykle přidělaný na luku . V něm se nachází zásobník na různé hlavice. Hawkeye si na rukojeti pouze navolí, kterou hlavici chce na další šíp, zásobník ji nasadí a Hawkeye pak jen vyndá šíp a zneškodní cíl.\n\nHlavice jsou různé. Od normálních šípů, přes šípy s lanem, výbušné šípy, magnetické šípy , šípy s kamerou pro sledování, šípy s elektrickým nábojem, šípy s nervovým plynem nebo například šípy se sérem na zneškodnění Hulka.\n\n\n\n\n"}
{"id": "1171794", "url": "https://cs.wikipedia.org/wiki?curid=1171794", "title": "Klášter Langheim", "text": "Klášter Langheim\n\nLangheim je bývalé cisterciácké opatství v Klosterlangheimu, části města Lichtenfels v bavorském vládním obvodu Horní Franky, v Bamberské arcidiecézi.\n\nKlášter Langheim, zasvěcený Panně Marii, Janu Evangelistovi a sv. Mikuláši byl založen v letech 1132/33 jako dceřiná fundace kláštera Ebrach. Jako zakladatelé kláštera se objevují tři bamberští ministeriálové, za nimiž stál jako iniciátor stavby biskup Ota I. Bamberský. Klášter se díky štědrému majetkovém nadání od meranských vévodů, robotě a nevolnictví stal ve 13. a 14. století nejbohatším klášterem v Nordgau. Okolo roku 1380 se klášter dostal do hospodářských potíží, což vedlo k prodeji části pozemků a z nich plynoucích příjmů bamberské diecézi. Snahy Langheimu dostat se mimo vliv bamberského arcibiskupa a co nejrychleji znovu nabýt svůj majetek zkrachovaly; v roce 1741 bylo toto snažení vzhledem ke změně politické situace opuštěno.\n\nMezi lety 1680 a 1792, během bavorské rekatolizace nechali langheimští opati klášter barokní přestavbou přeměnit na skvostnou stavbu. V barokním slohu byla přestavěna také administrativně-správní centra kláštera v Tambachu, Kulmbachu a Triebu. Architekt Balthasar Neumann v roce 1772 na základě zakázky od langheimského kláštera vybudoval ve Vierzehnheiligen poblíž Bad Staffelstein novostavbu poutního kostela.\n\nV roce 1802 vypukl v klášteře velký požár. Zničil část budov konventu, jednu ze dvou knihoven a těžce poškodil konventní chrám a další budovy. V důsledku sekularizace v Bavorsku byl klášter v roce 1803 zrušen. Stavby poškozené požárem a konventní kostel byly strženy. Zachované zbytky budov se dnes nachází v centru obce Klosterlangheim.\n\n\nLangheim byl mateřským klášterem cisterciáckého kláštera v Plasích, kam langheimští řeholníci přišli v roce 1144.\n"}
{"id": "1171795", "url": "https://cs.wikipedia.org/wiki?curid=1171795", "title": "Samuel Prescott Bush", "text": "Samuel Prescott Bush\n\nSamuel Prescott Bush (4. října 1863 – 8. února 1948) byl americký průmyslník. \n\nByl otcem amerického senátora Prescotta Bushe, praotcem 41. amerického prezidenta George H. W. Bushe a pra-praotcem 43. amerického prezidenta George W. Bushe.\n\nSamuel Prescott Bush se narodil v East Orange, New Jersey, byl synem reverenda Jamese Smith Bushe (1825-1889) a Harriet Fay (1829-1924). Rané dětství prožil s rodinou v New Jersey, ale většinu svého dospělého života strávil v Ohiu. 20. června 1894 se oženil s Florou Sheldon a počali spolu pět dětí: Prescotta, Roberta (zemřel jako dítě), Mary (Mrs. Frank) House, Margaret (Mrs. Stuart) Clement a Jamese. Jeho žena Flora Sheldon zemřela 4. září roku 1920 při autonehodě. O několik let později se Samuel oženil s Marthou Bell Carter. Byl popisován jako strohý a šetrný, spíše chladný muž, ale se silným smyslem pro sociální povinnost.\n\nSvůj akademický život prožil Samuel Prescott Bush v Hobokenu v New Jersey, kde studoval business na Stevens Institute of Technology a také byl reprezentantem úspěšného školního fotbalového týmu, jednoho z nejstarších v USA. Stevens Institute of Technology je pojmenován po rodině Stevensů, která ve velké míře přispěla k budovaní města Hoboken, které se z chudého farmářského města vyvinulo ve velmi prosperující město. Univerzita otevřela své brány roku 1870, tudíž jen krátce po té, co se Samuel Prescott Bush narodil. Univerzitě přinesly velkou slávu i úspěchy jejích absolventů, přičemž dokonce dva z nich získali Nobelovu cenu. Frederick Reins za fyziku v roce 1995 a Irving Langmuir za chemii v roce 1932. Mezi další významné absolventy univerzity patří například Charles Stewart Mott, spoluzakladatel General Motors Company, nebo také Leon Febres Cordero, prezident Ekvádoru v letech 1984 až 1988.\n\nSamuel P. Bush studoval business na Stevens Institute of Technology v Hobokenu, New Jersey. V 90. letech nastoupil do práce v společnosti Pennsylvania Railroad v Columubus, Ohio, pak pokračoval za úspěšnou kariérou v traťovém podnikání do společnosti Chicago, Milwaukee and St. Paul Railroad jako vrchní dozorce. V roce 1901 se stal generálním manažerem Buckeye Steel Casting Company, kterou tehdy vedl Frank Rockefeller, bratr ropného magnáta Johna D. Rockefellera. Po jeho odchodu do důchodu v roce 1908 se Samuel P. Bush stal ředitelem a na této pozici setrval až do roku 1927. Společnost samotná byla roku 1967 spojena s Worthington Industies přes akvizici, roku 1999 byla prodána, roku 2002 zanikla, později však byla obnovena díky iniciativě průmyslníka Dona Malenicka a dnes působí pod názvem Columbus Castings. V roce 1918, kdy se USA připravovalo na vstup do 1. světové války, byl bankéř Bernard Baruch, poradce prezidenta Woodrowa Wilsona ve sféře obrany a bezpečnosti, požádán o reorganizaci válečného průmyslu a byl jmenován předsedou War Industires Board. Bushe dosadil na pozici náčelníka arzenálu, ručních zbraní a sekce munice. Byl první prezident Ohio Manufacturers Association a spoluzakladatel Scioto Country Club a Columbus Academy. Skutečnost, že se vypracoval z pozice učně-mechanika na ředitele společnosti, ukazuje jeho příznačný smysl pro povinnost a práci. V Buckeye Steel byl znám především svým sociálním zájmem, aplikováním nových metod managementu, benevolentním paternalismem vůči svým pracovníkům, z kterých mnozí byly afroamerického původu.\n\nZačátkem 1. světové války byl Samuel P. Bush požádán, aby se stal členem Výboru vojenského průmyslu (\"War Industries Board\"), jelikož v té době už byl významným průmyslníkem. Zde zastával funkci ředitele divize vybavení, kování, zbraní, atd. Jeho asistentem byl Edward N. Morse. \n\nPotomci Samuela P. Bushe zanechali hlubokou stopu v moderních lidských dějinách. Počínaje jeho synem Prescottem Bushem, který se proslavil jako bankéř, politik a pozdějc také jako senátor, přes vnuka George W. H. Bushe, 41. prezidenta USA a pravnuka George W. Bushe, 43. prezidenta, a jeho bratra Jeba Bushe, který také kandiduje na post prezidenta USA. \n\nV roce 1920, kdy Prescott Bush přijel do Massachusetts, by nikdo neřekl, že to bude začátek jedné z nejvlivnějších a nejrepublikánštějších rodin v Americe. Jeho nevlastní otec George Herbert Walker, který byl vlivný a mocný finančník, byl také věrným republikánem. Herbert Walker vybudoval jednu z nejmocnějších finančních společností na americké Wall Street, G.H. Walker & Co., dnes součást Merill Lynch, spravující aktiva Bank of America, a stal se republikánským senátorem státu Connecticut. Syn Prescotta Bushe, George H. W. Bush zdědil velkou sumu dolarů od Walkerova syna Prescotta. Bez Walkerových peněz a finančních úspěchů by se tato vlivná dynastie dvou amerických prezidentů možná nikdy nezrodila. Obě rodiny, Bushovské i Walkerovské přišly do státu New England ještě před Americkou revolucí. Bushovi zbohatli na strojírenské firmě v Ohiu, jejíž prvním prezidentem byl právě Samuel Prescott Bush na rozdíl od Walkerovské rodiny, jejichž finanční úspěchy rostly ve státě Missouri. Propojení těchto dvou rodin navždy nastalo svatbou Dorothy Walkerové a Prescotta Bushe. Bushovi měli své vlastní bohatství. Samuel Prescott Bush, který vedl několik strojírenských podniků, si rád užíval své peníze a vedl život plný luxusu, ale věřil v to, že jeho děti si dokážou peníze a bohatství vytvořit vlastními silami alespoň tím, že budou navštěvovat prestižní Yale. Jeho syn Prescott Bush řekl: \"\"Můj otec mě nebyl schopen podporovat, měl skromný příjem, ale já jsem to od něj nevyžadoval, proto jsem opustil právo.\"\" Smrt jeho matky ho hluboce zasáhla a o této události se ve společnosti velmi málo mluvilo. Samuel byl po smrti manželky velmi osamělý, a proto se Prescott rozhodl odejít do Columbusu, aby svému otci pomáhal. Jeho úspěchy a pády vyformovaly charakter Bushovskéj dynastie. Jeho bouřlivá kampaň, jeho boj proti vlastní straně, to vše se odrazilo v kampani obou budoucích prezidentů Spojených států amerických. Všichni Bushovi měli v hlavách zakořeněnou velkou politickou loajalitu a přístupnost k široké veřejnosti. Pár let byl Prescott Bush moderátorem městského zasedání v Greenwichi. To byl odrazový můstek do vyšší politiky. Už v těchto letech začaly Bushovi silně finančně podporovat republikánskou politickou stranu a tím si získávali respekt. \n\nSamuel P. Bush zemřel 8. února 1948 ve věku 84 let v Columbus, Ohio. Pochován je na hřbitově Green Lawn Cemetery v Columbus, Ohio.\n"}
{"id": "1171798", "url": "https://cs.wikipedia.org/wiki?curid=1171798", "title": "Kaple Všech svatých země české (České Budějovice)", "text": "Kaple Všech svatých země české (České Budějovice)\n\nKaple Všech svatých země české, dříve známá jako kaple svatého Vojtěcha, je síňová kaple, která stojí u Husovy ulice v Českých Budějovicích. Kaple zasvěcená svatému Vojtěchu vznikla v roce 1869 na popud a náklady Vojtěcha Lanny mladšího (syna Vojtěcha Lanny staršího). Stala se první modlitebnou na západním břehu Vltavy v Českých Budějovicích. Ve zvoničce byl umístěn zvon odlitý roku 1869 firmou Perner a syn, náklady uhradil rovněž Vojtěch Lanna. Kaple byla vystavěna nad pramenem dobré pitné vody (které byl z důvodu nevhodného podloží ve Čtyřech Dvorech nedostatek), v místě, kde začaly tehdy vznikající domy vymezovat severozápadní stranu dosud neexistující návsi. Když došlo k expanzi města na levém břehu Vltavy, přestávala kapacitně stačit a její úlohu převzal v letech 1938-1939 vystavěný kostel svatého Vojtěcha. Roku 1992 pronajalo zastupitelstvo města České Budějovice a římskokatolická církev kapli za symbolický poplatek \"Pravoslavné církvi v českých zemích a na Slovensku\". Ta je v současnosti již jejím jediným majitelem.\n\n"}
{"id": "1171802", "url": "https://cs.wikipedia.org/wiki?curid=1171802", "title": "Max Braun", "text": "Max Braun\n\nWilhelm Max Braun (25. října 1890 Schillgallen Východní Prusko – 6. listopadu 1951 Frankfurt nad Mohanem) byl německý inženýr, vynálezce, výtvarník a podnikatel.\n\nV roce 1921 založil ve Frankfurt-Bockenheim na Jordanstraße firmu Braun, která tvořila jádro pozdějšího výrobce elektrospotřebičů Braun. Zemřel v roce 1951 náhle na srdeční infarkt. Po jeho smrti se firma jeho synů Artura (1925–2013) a Erwina (1921–1992) pozvedla a úspěšně pokračovala. V roce 1967 tuto společnost prodali za 200 milionů německých marek americké společnosti Gillette Company, kterou v roce 2005 převzala americká společnost Procter & Gamble.\n\n"}
{"id": "1171803", "url": "https://cs.wikipedia.org/wiki?curid=1171803", "title": "Mendel Lectures", "text": "Mendel Lectures\n\nMendel Lectures ( Mendelovy či Mendelovské přednášky) je cyklus přednášek významných světových genetiků, molekulárních biologů, biochemiků, mikrobiologů, lékařů a vědců příbuzných oborů, které se konají od května 2003 v refektáři augustiniánského kláštera na Starém Brně. Cyklus vznikl u příležitosti padesátého výročí objevení struktury deoxyribonukleové kyseliny (DNA) Jamesem Watsonem (1928) a Francisem Crickem (1916-2004). Mendel Lectures jsou pojmenovány po zakladateli genetiky Gregoru Johannu Mendelovi (1822-1884), který ve starobrněnském klášteře žil a pracoval v letech 1843-1884. Zde se také věnoval křížení hrachu 1856-1863 a na základě svých experimentů formuloval základní zákony dědičnosti. Mendel Lectures pořádá Masarykova univerzita, Mendelovo muzeum, Fakultní nemocnice u sv. Anny a IMP Vídeň. V současné době běží již šestnáctá sezóna Mendel Lectures. Svou přednášku v Brně předneslo více než 120 vědců z celého světa, držitelé prestižních vědeckých ocenění i řada nositelů Nobelovy ceny, např. Tim Hunt, Jack Szostak, John Gurdon, Elizabeth Blackburn, Paul Nurse, Venkatraman Ramakrishnan, Günter Blobel, Kurt Wüthrich, Jules A. Hoffmann, Aaron Ciechanover, Ada Yonath, Paul Modrich, Eric F. Wieschaus, a další.\n\nMyšlenka realizace Mendel Lectures se objevila v roce 2002 v rámci mezinárodní konference „EMBO Workshop: Genetics after the Genome“, kterou pořádali Dieter Schweizer a Kim Nasmyth. Organizace Mendel Lectures se ujali Anna a Kim Nasmyth z Oxfordu, Imma Mautner Markhof z Rakouska, Jan Motlík z Akademie věd ČR a Jiřina Relichová z Masarykovy univerzity. První série přednášek se uskutečnila roku 2003 pod názvem „The Road to the DNA“ a byla zaměřena na genetiku v historických souvislostech. První dva přednášející Sir Walter Bodmer z Oxfordu a Charles Weissmann z Londýna přednesli své přednášky ve starobrněnském klášteře 13. května 2003. Následující série přednášek se věnovaly aktuálním vědeckým poznatkům a objevům. Od roku 2003 mělo svou přednášku v Brně více než 110 vědců z celého světa, držitelé prestižních vědeckých ocenění i řada nositelů Nobelovy ceny.\n\nPřednášky Mendel Lectures jsou spojeny se vznikem Mendelova muzea a oživením vědeckých aktivit v prostorách augustiniánského opatství na Starém Brně v roce 2003. U příležitosti padesátého výročí objevení struktury deoxyribonukleové kyseliny (DNA) věnoval British Council Mendelově muzeu originál fotografie Jamese Watsona a Francise Cricka. Kopii jejich modelu DNA z roku 1953 zapůjčil muzeu Gustav Ammerer.\n\nV počátcích byly Mendel Lectures financovány nadací Vereinigung zur Förderung der Genomforschung vídeňského genetika Gustava Ammerera, Akademií věd ČR a British Council. Realizaci přednášek později podpořili také Masarykova univerzita, Jihomoravský kraj, Statutární město Brno a IMP Vídeň. V letech 2012-2014 byly přednášky financovány grantem Ministerstva školství, mládeže a tělovýchovy a Evropskou unií, projektem Pluricell. Od roku 2015 podporuje Mendel Lectures Mezinárodní centrum klinického výzkumu (ICRC) při Fakultní nemocnici u Sv. Anny v Brně prostřednictvím projektu ICRC. K tomu ještě přibyl finanční zdroje Masarykovy univerzity spojené se zavedením Seminar Series.\nMendel Lectures jsou nyní zaměřeny na mezioborové kombinování nejmodernějších přístupů, technologií a metod biochemie, biofyziky, molekulární biologie, počítačového modelování, zobrazování, mikrobiologie, buněčné biologie, fyziologie, genetiky, toxikologie, vývojové biologie, evoluční biologie a medicíny.\n\nProgram Mendel Lectures sestavuje vědecká komise ve složení Aaron Ciechanover, Simon Boulton, Kim Nasmyth, Lumír Krejčí a Vít Bryja. Mendel Lectures nyní organizují Lumír Krejčí, Dominika Hobzová a Gabriela Pavlíková z Masarykovy univerzity, ve spolupráci s Mendelovým muzeem (Ondřej Dostál a Lucie Vychodilová), Mezinárodní centrum klinického výzkumu (ICRC) při Fakultní nemocnice u Sv. Anny a IMP Vídeň.\n\n"}
{"id": "1171806", "url": "https://cs.wikipedia.org/wiki?curid=1171806", "title": "Jozef Arnold", "text": "Jozef Arnold\n\nJozef Arnold (12. června 1916, Nitra – 1. prosince 1995, Bratislava) byl slovenský lékárník a farmaceut, důstojník.\n\nJeho otcem byl Aladár Arnold, jeho matkou Melánia, rozená Babiková. V letech 1922-1926 navštěvoval lidovou školu v Banské Bystrici, 1926-1934 studoval na gymnáziu v Banské Bystrici a v Ružomberoku, 1934-1935 na Škole záložních důstojníků v Brně, 1936-1937 na Vojenské akademii pěchoty v Hranicích na Moravě, 1938 na Škole leteckých pozorovatelů v Prostějově, 1942-1944 farmacii na Lékařské fakultě České univerzity v Bratislavě, 1945-1946 na Karlově Univerzitě v Praze. \n\nV roce 1950 absolvoval doplňující studium farmacie na Slovenské univerzitě v Bratislavě, 1946 PhMr. V roce 1938 poručík leteckého pluku T. G. Masaryka v Praze, 1939 nadporučík v Piešťanech, 1940-1943 velitel letecké roty v Nitře, 1944 kapitán letectví 1. taktické skupiny povstalecké 1. čs. armády na Slovensku v Banské Bystrici, 1945 přidělen na MNO v Košicích, 1946 mjr. na MNO v Praze, 1948 přeřazen do zálohy, 1948-1950 správce lékárny v Košicích a v Bratislavě, 1950-1951 ředitel Medika, 1953-1954 přednosta Ústředny antibiotik v Bratislavě, 1955-1976 správce lékárny v Bratislavě. Během druhé světové války se v letce Daniel účastnil tažení proti SSSR, v roce 1944 se zúčastnil SNP. Po přeřazení do zálohy se věnoval organizátorské a řídící práci ve farmacii, 1948-1951 odpovědný redaktor ČSP.\n"}
{"id": "1171807", "url": "https://cs.wikipedia.org/wiki?curid=1171807", "title": "Na Hromnice o den více", "text": "Na Hromnice o den více\n\nNa Hromnice o den více je americká filmová komedie z roku 1993.\n\nDěj filmu je zasazen do městečka Punxsutawney, kde blížící se příchod jara tradičně vždy každého 2. února za svítání předpovídá místní živý maskot - svišť Phil. Tuto oslavu Hromnic přijel do městečka natočit (již poněkolikáté) malý televizní štáb: kameraman (Chris Elliott), mladá produkční Rita (Andie MacDowell) a moderátor - televizní specialista na meteorologii (a jmenovec sviště) - moderátor počasí Phil (Bill Murray). Phil je samolibý, vším otrávený, blazeovaný snob a cynik, kterého realizace reportáže zjevně nudí a po jejím natočení trvá na okamžitém odjezdu z městečka. Odjezd televizního štábu je ale znemožněn náhlou sněhovou kalamitou, která přinutí jeho členy přenocovat v místním hotelu. Phil ignoruje naléhání produkční Rity, aby se s ní a kameramanem zúčastnil hotelového večírku a odchází spát sám do svého pokoje. Ráno se ovšem Phil probudí opět do 2. února, opět je nucen udělat reportáž ze slavnostního ceremoniálu se svištěm a celý den 2. února se jen jemu v časové smyčce stále mnohokrát opakuje. Phil je nejprve celou situací zaskočen. Když jej ani dokonaná sebevražda z časové smyčky nevysvobodí a události 2. února (Hromnice) se stále opakují, začne využívat svých znalostí o tom, co se ten den stane, také i ve prospěch ostatních obyvatel městečka Punxsutawney. S tím, jak Phil svůj den prožívá stále znova (a není z něho úniku) začíná se zdokonalovat v některých zálibách a činnostech a jeho povaha se postupně mění k lepšímu. Zároveň se prohlubuje i jeho vztah k produkční Ritě. Nakonec Phil získává její sympatie a lásku a jednoho dne se ve svém hotelovém pokoji ráno probudí (společně s Ritou) do nového dne - 3. února. \n"}
{"id": "1171808", "url": "https://cs.wikipedia.org/wiki?curid=1171808", "title": "Martin Belluš", "text": "Martin Belluš\n\nMartin Belluš (8. října 1911, Slovenská Ľupča – 26. března 1977, Liptovský Mikuláš) byl slovenský lékař, chirurg.\n\nStudoval na gymnáziu v Banské Bystrici, na Lékařské fakultě UK v Bratislavě, 1936 MUDr., 1946 doc. V letech 1943–1944 absolvoval studijní cestu do Švýcarska. V letech 1936–1937 asistent na chirurgickém oddělení v nemocnici v Banské Bystrici, 1937–1944 na Klinice chirurgie Lékařské fakulty UK v Bratislavě, chirurg v nemocnici v Podbrezové (1944–1945) a lékař v Baláži, primář chirurgickém oddělení nemocnice v Žiaru nad Hronom, v Ružomberku, 1954–1956 nezákonně vězněn v Ružomberku, Žilině, Ilavě a v Nitře, 1958–1973 závodní lékař v Žiaru nad Hronom, 1973–1975 primář chirurgického oddělení nemocnice v Nové Bani. Věnoval se zejména chirurgii štítné žlázy a břišní dutiny. Publikačně činný, vydal dvě samostatné práce, autor odborných studií a příspěvků, napsal i učebnici pro chirurgy, která zůstala v rukopise. V letech 1944–1945 účastník druhého čs. odboje a SNP, zasloužil se o dislokaci části nemocnice v Podbrezové do hor. V 50. letech pronásledován a vězněn, 1956 amnestován. Bratr Samuela Belluše, strýc Pavla Belluše.\n\n"}
{"id": "1171810", "url": "https://cs.wikipedia.org/wiki?curid=1171810", "title": "Niebiesko-Czarni", "text": "Niebiesko-Czarni\n\nNiebiesko-Czarni (\"Modro-černí\") byla polská hudební skupina, která patřila k průkopníkům beatu v zemích východního bloku. Založili ji v Gdyni Franciszek Walicki a Jerzy Kossela. První koncert skupiny se uskutečnil 24. března 1962 ve studentském klubu Żak v Gdaňsku. V červnu téhož roku skupina získala první cenu na prvním ročníku Festivalu mladých talentů ve Štětíně. Na podzim 1962 se ke skupině připojil zpěvák, skladatel a multiinstrumentalista Czesław Niemen, který do jejího projevu vnesl soulové prvky. V prosinci se odehrál úspěšný koncert v pařížské Olympii, kde se skupinou zpívala Helena Majdaniec. Skupina vystupovala také na mezinárodním Festivalu v Sopotech a účinkovala ve filmové hudební komedii \"Prašť jako uhoď\" (režie Jerzy Passendorfer, 1966). V roce 1966 skupinu opustil Niemen, který založil vlastní soubor Akwarele. V roce 1967 nahrávali Niebiesko-Czarni pro Radio Luxembourg. V roce 1973 měla premiéru jejich první polská rocková opera \"Naga\", která dosáhla 150 repríz a vyšla také na deskách. Poslední koncert své existence odehráli Niebiesko-Czarni 30. června 1976 ve Lvově.\n\n\n"}
{"id": "1171811", "url": "https://cs.wikipedia.org/wiki?curid=1171811", "title": "Belluš", "text": "Belluš\n\nPříjmení Belluš nosí více různých významných osobností:\n\n"}
{"id": "1171814", "url": "https://cs.wikipedia.org/wiki?curid=1171814", "title": "Městiště (rozcestník)", "text": "Městiště (rozcestník)\n\nSlovo městiště nebo Městiště má více významů: \n"}
{"id": "1171816", "url": "https://cs.wikipedia.org/wiki?curid=1171816", "title": "Ukrajinská katolická univerzita", "text": "Ukrajinská katolická univerzita\n\nUkrajinská katolická univerzita ( \"Український католицький університет\") je soukromá vysoká škola, zřízená Ukrajinskou řeckokatolickou církví. Je to první katolická univerzita, zřízená na území bývalého Sovětského svazu a první univerzita, zřízená východní katolickou čírkví ve slovanském kulturním prostoru.\nV letech 1928-1929 založil lvovský metropolita Andrej Šeptyckyj ve Lvově \"Řeckokatolickou teologickou akademii\", jejímž prvním rektorem se stal Josip Slipyj. Akademie byla zavřena v roce 1944, Slipyj, který se mezitím stal hlavou řeckokatolické ukrajinské církve, byl poslán do Gulagu. Až po jeho příchodu do Říma v roce 1963 byla na okraji Říma založena \"Ukrajinská katolická univerzita sv. Klimenta\", která byla chápána jako obnovená lvovská teologická akademie. Po roce 1992 se na popud tehdejší hlavy řečkokatolické církve, kardinála Ljubačivského začalo s obnovou lvovské bohoslovecké akademie, jež započala svou činnost v roce 1994. V roce 1998 také dostala uznání Kongregace pro katolickou výchovu. Při návštěvě papeže Jana Pavla II. ve Lvově byl v roce 2001 posvěcen základní kámen Ukrajinské katolické univerzity, která byla slavnostně inaugurována dne 29. června 2002.\nUniverzita je rozdělena na dvě fakulty, \"filosoficko-teologickou\" a \"humanitní\". Působí na ní devět výzkumných institutů.\n"}
{"id": "1171823", "url": "https://cs.wikipedia.org/wiki?curid=1171823", "title": "Psárka polní", "text": "Psárka polní\n\nPsárka polní (\"Alopecurus myosuroides\") je jednoletá tráva, jeden ze čtyř druhů rodu psárka rostoucích v České republice. Tento druh, zdomácnělý archeofyt považovaný za plevel, se ještě před půl stoletím vyskytoval v české přírodě jen vzácně. V současnosti se intenzivně rozšiřuje a zapleveluje hlavně obiloviny.\n\nDruh pochází z území rozprostřeného na jih od Alp, z evropských i afrických oblasti okolo Středozemního moře až po Střední Asii. V dávné minulosti byl, pravděpodobně s osivem, zavlečen téměř do všech evropských zemí a později také do Číny, Ameriky, Austrálie i na Nový Zéland.\n\nV ČR zprvu rostl převážně na ruderálních stanovištích, po 2. světové válce se jeho výskyt zintenzívnil a začal se přesouvat do polních lokalit. Na větší vzdálenosti je zavlékán hlavně se semeny obilnin a travin, často ho nalezneme růst podél železničních tratí a na různých překladištích. Plevel má zatím v ČR pouze lokální význam, ale v některých teplejších lokalitách Čech je již silně přemnožen. Evropou se postupně šíří směrem na sever.\n\nVyskytuje se především na středních až těžkých vlhkých půdách dobře zásobených vápníkem a ostatními živinami. Nejčastěji to jsou naplaveniny, hnědozemě a gleje. Rostlina silně odnožuje, průměrně vytvoří až 6 odnoží. Pro klíčení potřebuje teplotu mezi 3 až 5 °C a dostatek vláhy, nejsnáze klíčí z povrchových vrstev, světlo urychluje vzcházení.\n\nJednoletá, trsnatá, trávovitá rostlina s 20 až 50 cm vysokými, na bázi větvenými, rýhovanými a drsnými stébly se třemi až pěti lysými kolénky. Stébla bývají někdy poléhavá a ve spodních kolénkách prohnutá. Listové čepele, asi 4 až 8 mm široké a 5 až 15 cm dlouhé jsou ploché, rýhované a na líci a po okrajích drsné. Pochvy jsou slabě nafouklé a drsné, tupý jazýček bývá okolo 2 mm dlouhý a ouška chybí.\n\nKvětenství je hustý, úzce válcovitý lichoklas, 5 až 12 cm dlouhý a 3 až 5 mm široký. Jeho krátké větévky jsou tvořeny jedním až dvěma šedozelenými klásky asi 6 mm dlouhými s kratičkými stopkami. Klásky jsou jednokvěté, oboustranně stlačené a za zralosti vcelku opadavé. Obě plevy jsou stejné, trojžilné, zploštělé, bělavé, do poloviny srostlé a bezosinné. Kopinaté pluchy mají asi 8 mm dlouhou osinu vyčnívající daleko z klásku, plušky schází. V kvítku jsou tři tyčinky s prašníky a semeník se dvěma čnělkami s krátkými bliznami. Kvete od května do července, opylování je anemogamické.\n\nObilky jsou zploštělé, elipsoidní, 5  až 6 mm dlouhé, pluchaté, osinaté a slámově žluté, hnědé či nafialovělé. Na rostlině běžné velikosti jich dozrává okolo 300, na silně odnožené i tisíc. Rozšiřují se větrem, vodou, s osivem obilnin i travin, statkovými hnojivy i technikou.\n\nPsárku polní lze spolehlivě odlišit od ostatních druhů rostoucích v ČR pomoci kvantitativních znaků. Psárka polní a psárka luční mají znatelně delší osiny a delší lichoklasy než jednoleté psárka plavá a psárka kolénkatá. Vytrvalá psárka luční se od jednoleté psárky polní liší tlustšími lichoklasy a hlavně životní formou.\n\nRostliny se rozmnožují výhradně generativně semeny (obilkami), která mají krátkou dobu dormance. Mladé semenáčky často vzcházejí z čerstvě dozrálých a z klásků vypadaných obilek již počátkem podzimu, jsou odolné, většinou zimu přežijí a na jaře pokračují v růstu; zbytek semen vyklíčí koncem března. Špatně vzcházejí z hloubky nad 5 cm, v půdě však vydrží živé po několik let.\n\nTato rostlina patří mezi škodlivé plevele obilovin. Zapleveluje zejména ozimé obilniny, ale může se vyskytovat i v řepce, jarních obilninách, v porostech jetele a dalších plodinách. Vyznačuje se vysokou konkurenceschopností a plošnou rozpínavosti. Velmi dlouho vydrží zásoba semen v půdě.\n\nV zemích západní Evropy, v poslední době i v Česku, byly shledány populace psárky polní rezistentní proti herbicidním přípravkům. Za nejspolehlivější preventivní ochranu před zaplevelením polí je považována kombinace těchto opatření: střídání plodin, zpracování půdy (orba, plečkování, vláčení), čistota osiva, výživa pěstovaných rostlin i kvalita statkových hnojiv.\n\n\n \n"}
{"id": "1171827", "url": "https://cs.wikipedia.org/wiki?curid=1171827", "title": "Římskokatolická farnost Praha-Žižkov", "text": "Římskokatolická farnost Praha-Žižkov\n\nŘímskokatolická farnost u kostela sv. Prokopa Praha-Žižkov je územní společenství římských katolíků v rámci IV. pražského vikariátu v arcidiecézi pražské.\n\nRoku 1729 byla založena farní expositura farnosti u kostela sv. Jindřicha a Kunhuty na Novém Městě pražském u nově postaveného kostela Povýšení sv. Kříže (dnes uzavřeného) na morovém hřbitově novoměstské obce na území Olšan. V roce 1787 vznikla farnost Olšany, před polovinou 19. století byl farnosti určen za farní kostel sv. Rocha na někdejším staroměstském morovém hřbitově, který byl původně filiálkou prosecké farnosti. Vzhledem k industrialisaci a rozšiřování Prahy a vzniku dělnických předměstí vznikla nutnost postavit na Žižkově kostel. Do té doby Žižkovští docházeli do kostela sv. Jindřicha na Novém Městě. Ke konci XIX. století vznikla ve škole v dnešní Štítného ulici rozměrná kaple, kde se také konaly každou neděli Mše svaté.\n\nRoku 1898 začal být budován farní kostel sv. Prokopa na Sladkovského náměstí. Základní kámen byl položen 30. října 1898, kostel byl vysvěcen 27. září 1903 arcibiskupem pražským, knížetem Lvem kardinálem Skrbenským. Roku 1909 byla u kostela zřízena farnost. Roku 2005 byly k farnosti přifařeny dřívější farnosti u kostelů sv. Anny a sv. Rocha.\n\n\n\n"}
{"id": "1171828", "url": "https://cs.wikipedia.org/wiki?curid=1171828", "title": "Wit Studio", "text": "Wit Studio\n\nWit Studio ( 株式会社ウィットスタジオ, \"Kabušiki gaiša Uitto Sutadžio\") je japonské animační studio, které v roce 2012 založili producenti studia Production I.G jako dceřinou společnost IG Port. Prezidentem společnosti je George Wada a ředitelem studia Tecuja Nakatake, přičemž oba jsou zároveň producenty studia Production I.G. Sídlo společnosti se nachází v tokijském Musašino. Mezi doposud nejúspěšnější dílo Wit Studia patří celosvětově populární série \"Útok titánů\".\n\n\n\n\n"}
{"id": "1171830", "url": "https://cs.wikipedia.org/wiki?curid=1171830", "title": "Boris Andrij Gudziak", "text": "Boris Andrij Gudziak\n\nBoris Andrij Gudziak (* 24. listopadu 1960, Syracuse, USA) je ukrajinský řeckokatolický kněz a archieparcha filadelfský.\n\nNarodil se 24. listopadu 1960 v Syracusách. Studoval na katolické střední škole a ukrajinské škole. V letech 1978-1980 studoval na Syracuse University kde získal dvojitý bakalářský titul z biologie a filosofie. Poté se stal seminaristou na Koleji svaté Sofie v Římě, která vznikla pomocí arcibiskupa Josipa Slipyho. Na Papežské univerzitě Urbaniana získal bakalářský titul z teologie.\n\nPoté odešel zpět do USA kde na Harvardové univerzitě dostal doktorát z církevní historie. Od roku 1993 působil do roku 2002 jako ředitel Institutu církevní historie ve Lvovi. Mezitím, z Papežského východního institutu získal licenciát z teologie a byl vicerektorem Lvovské teologické akademie. Dne 14. srpna 1998 byl biskupem Lubomyrem Huzarem vysvěcen na jáhna a 26. listopadu stejného roku byl vysvěcen biskupem Mudrym na kněze.\n\nDále působil jako rektor Lvovské teologické akademie a poté Ukrajinské katolické univerzity. Dne 21. července 2012 jej papež Benedikt XVI. ustanovil titulárním biskupem z Carcabie a apoštolským exarchou Francie. Biskupské svěcení přijal 26. srpna 2012 z rukou arcibiskupa Svjatoslava Ševčuka a spolusvětiteli byli arcibiskup Ihor Vozniak a biskup Hlib Lončyna. Dne 19. ledna 2013 byl exarchát povýšen na eparchii a tím se stal eparchiálním biskupem. Dne\n18. února 2019 byl jmenován archieparchou filadelfským, úřadu se ujal 4. června 2019.\n"}
{"id": "1171835", "url": "https://cs.wikipedia.org/wiki?curid=1171835", "title": "Roman Kaňkovský", "text": "Roman Kaňkovský\n\nRoman Kaňkovský (* 15. února 1965 v Jihlavě) je bývalý český hokejový obránce a trenér.\n\nPrvní hokejové začátky udělal v šesti letech v oddílu Modety Jihlava, později v klubu začínal i jeho mladší bratr Petr Kaňkovský. V Jihlavě prošel všemi mládežnickými kategoriemi, v roce 1983 narukoval na vojnu do Příbrami, hrával dva roky za VTJ Příbram. Po vojně hrával jednu sezonu za TJ Slovan Ústí nad Labem, poté se vrátil zpátky do Jihlavy, v Dukle Jihlava se stal kmenovým hráčem. Největší úspěch v kariéře zaznamenal v ročníku 1990/91, s týmem se radovali z mistrovského titulu. Poslední sezonu československé soutěže odehrál v AC ZPS Zlín. Ve Zlínském týmu hájil barvy do ročníku 1994/95, ve kterém s týmem získali stříbrné medaile, ve finále playoff neuspěli nad HC Dadák Vsetín. Poslední návrat k Dukle Jihlava byl v roce 1995, společně s bratrem Petrem se vrátili do mateřského klubu. Po dvou letech byl přemluven Jaroslavem Vlasákem k angažmá do prvoligového klubu HC Excalibur Znojemští Orli coby nováček soutěže. Do týmu se připojil i jeho bratr. Nováček soutěže vyhrál základní část první ligy a postoupil do baráže o extraligu, ve kterém neuspěli, následující rok zopakovali úspěch v první lize a opět postoupili do baráže o extraligu. V báráži uspěli nad týmem HC Dukla Jihlava, tým ve kterém se se naučil hrát hokej. Po úspěchu přišlo ukončení kariéry, trpěl závažnými problémy kvůli alergii na slunce.\n\nKvůli onemocnění musel ukončit hráčskou kariéru. V mládí vystudoval střední školu zaměřenou na výpočetní techniku a automatizaci řízení, v roce 1999 byl angažován jako generální manažer Znojemských Orlů. Funkci vykonával deset let, po prodeji extraligové licence do Komety Brna ukončil angažmá ve Znojmě. Později se dohodl na angažmá v Brně, stal se hlavním trenérem druholigového celku VSK Technika Brno.\n\n\n"}
{"id": "1171844", "url": "https://cs.wikipedia.org/wiki?curid=1171844", "title": "Göran Wahlenberg", "text": "Göran Wahlenberg\n\nGöran Wahlenberg (1. října 1780, Skarphyttan/Värmland, Švédsko – 23. březen 1851, Uppsala) byl švédský geobotanik, který působil v Kežmarku. Věnoval se botanickému výzkumu v Tatrách.\n\nUž jako 12letý začal studovat na univerzitě v Uppsale. Zaměřil se na studium flóry. Po ukončení studia (měl 19 let) zkoumal švédskou flóru. Na ostrově Gotland objevil mnoho do té doby neznámých rostlin. V roce 1806 získal doktorát a stal se členem švédské Královské akademie věd. V té době se intenzivně věnoval laponské flóře a rostlinám v okolí sámské, nyní norské vesnice Sulitjelma .\n\nV roce 1813 z pověření Královské akademie věd přicestoval do Kežmarku (Uhersko, nyní Slovensko). Zajímal se o karpatskou přírodu a zde se mu naskytla příležitost blíže se seznámit s tatranskou flórou. Porovnával vegetaci laponskou a karpatskou, měřil výšku tatranských štítů, zhotovil první vrstevnicovou mapu Tater. Spolupracoval s kežmarský botanikem Tomášem Maukschem a bratry Generischovci. Jeho jménem byly pojmenovány tatranské endemity trýzel karpatský (Wahlenbergův) (\"Erysimum wahlenbergii\"; v Tatrách jej lze vidět například v údolí Nefcerka) a lomikámen tatranský (\"Saxifraga wahlenbergii Ball\"). Vyskytuje se pouze v Polsku a na Slovensku v Malé Fatře, v Chočských vrších, v Tatrách a na Muránské planině. Wahlenberg pracoval i v Dolině siedmich prameňov, ve Furkotské dolině je po něm pojmenováno Vyšné Wahlenbergovo Pleso a Nižné Wahlenbergovo pleso. Vystoupil na vrchol Kriváně a na Lomnický štít.\n\nWahlenberg vydal dílo \"Flora Carpatorum Principalium\" (Karpatská flóra), na kterém se podílel i Kežmarčan Tomáš Mauksch. Ve Švédsku Wahlenberga pokládají za zakladatele homeopatie a turistiky.\n\n"}
{"id": "1171849", "url": "https://cs.wikipedia.org/wiki?curid=1171849", "title": "Archieparchie lvovská", "text": "Archieparchie lvovská\n\nLvovská ukrajinská archieparchie ( \"Archieparchia Leopolitana Ucrainorum\", \"Львівська архиєпархія Української греко-католицької церкви\") je archieparchií Ukrajinské řeckokatolické církve se sídlem ve Lvově a katedrálou sv. Jiří.\n\nLvovská církevní provincie\n\nLvovská archieparchie je centrem církevní provincie, k níž náleží tři sufragánní eparchie:\n\n"}
{"id": "1171852", "url": "https://cs.wikipedia.org/wiki?curid=1171852", "title": "Římskokatolická farnost Kadov u Blatné", "text": "Římskokatolická farnost Kadov u Blatné\n\nŘímskokatolická farnost Kadov u Blatné je územním společenstvím římských katolíků v rámci strakonického vikariátu Českobudějovické diecéze.\n\nRoku 1362 byla v Kadově zřízena plebánie. Později zanikla, a Kadov začal být spravován ze Záboří. Farnost byla znovuzřízena v roce 1757.\nFarnost Kadov je administrována ex currendo z Blatné.\n\n"}
{"id": "1171861", "url": "https://cs.wikipedia.org/wiki?curid=1171861", "title": "Barbora Ryšková", "text": "Barbora Ryšková\n\nBarbora Ryšková rozená Bohatá (* 6. září 1985) je bývalá česká reprezentantka v cyklokrosu. Je dvojnásobná mistryně ČR v cyklokrosu (2003 a 2004).\n\nOtec ji společně s o rok starší sestrou Kateřinou vedl ke sportu od dětství. Začínaly s atletikou. Barbora byla v letech 1997 - 2002 členkou Atletického oddílu Tělovýchovné jednoty Slezan Frýdek-Místek. V roce 1999 se po stříbru z haly venku stala žákovskou mistryní republiky v chůzi na 3 km, o rok později přidala další 3 mistrovské tituly - venku i v hale na 3 km mezi žákyněmi a na 5 km mezi dorostenkami, dvě zlaté medaile z haly i venku vybojovala v chůzi mezi dorostenkami v roce 2001 i 2002. Obě sestry Bohaté se také věnovaly biatlonu. Na kole začala závodně jezdit ve čtrnácti, kdy se sestrou dostaly silniční kola. V letech 2002 - 2006 byla členkou Scania Apache Team Kolín. Nejvíce se jí dařilo v cyklokrosu, v němž startovala na dvou evropských a dvou světových šampionátech (ve Francii 2004 a v Německu 2005). Jednu sezonu jezdila i závody Světového poháru, v nichž se umisťovala v první desítce. V roce 2004 byla blízko k nominaci na Letní olympijské hry v Athénách v silniční cyklistice, když vybojovala na mistrovství republiky v Dobrušce stříbrnou medaili v silničním závodě, v nominačním souboji však nakonec zvítězila Martina Růžičková. Od roku 2007 Barbora Bohatá před sportem upřednostnila studium a poté zaměstnání a od té doby závodila v silničních a bikových závodech hobby kategorie. V roce 2008 získala titul bakalář na Lékařské fakultě Ostravské univerzity v Ostravě, o tři roky později úspěšně završila magisterské studium na Farmaceutické fakultě v Hradci Králové, v oboru Odborný pracovník v laboratorních metodách.\n"}
{"id": "1171863", "url": "https://cs.wikipedia.org/wiki?curid=1171863", "title": "Niklaus von Hagenau", "text": "Niklaus von Hagenau\n\nNiklaus von Hagenau, narozen jako Niklas Zimmerlin (* 1445/1460 - před r. 1538) byl pozdně gotický německý sochař. Další uváděné varianty jeho jména jsou: Niclas Hagenauer, Niklaus Hagenauer, Niclas Hagnower, Niklaus Hagnower, Niclas von Hagenau, Nicolas de Haguenau.\n\nO životě sochaře je málo údajů. Je patrně identický s \"Mistrem Nicklausem ze Štrasburku\", kameníkem, který dostal roku 1472 objednávku na zhotovení kamenného kříže pro hřbitov u kostela sv. Jiří v Hagenau. Jeho bratři, kteří s ním spolupracovali, se jmenovali Veit (Zimmerman) a Paul. Je pravděpodobné, že v letech 1485 - 1493 pracoval Niklaus v jiných městech a seznámil se s tvorbou nizozemského sochaře Nicolause Gerhaerta van Leyden, navštívil Ulm a přes Chur se vrátil do Alsaska. Zde se svými bratry Veitem a Paulem začal pracovat pro biskupa Albrechta v Saverne. V roce 1493 Niklaus a Veit zakoupili občanská práva ve Štrasburku. V letech 1495 - 1553 je dům v Korduangasse č. 1 uváděn jako dům sochaře (a také tesaře) Nicklause Hagenowera a později jeho vdovy s dcerou. Roku 1522 převzal opatrovnictví dvou dětí. Roku 1538 je jeho žena uvedena jako vdova a majitelka stánku s perníkem.\nNiklaus von Hagenau je autorem centrální vyřezávané části Isenheimského oltáře v Colmaru, jehož malovaná křídla jsou dílem Matthiase Grünewalda. Sochy bylay viditelné až po otevření vnějších i vnitřních křídel oltáře. Znázorňují sedící figuru sv. Antonína Velikého, na levé straně sv. Augustina a vpravo sv. Jeronýma a u nohou sv. Augustina klečícího donátora oltáře Guy Guyerse. Méně hodnotné řezby predely, zobrazující polopostavy Krista a apoštolů, nejsou jeho dílem a nesou signaturu S. Beichel.\n\n"}
{"id": "1171864", "url": "https://cs.wikipedia.org/wiki?curid=1171864", "title": "Miroslav Linhart", "text": "Miroslav Linhart\n\nMiroslav Linhart může být:\n"}
{"id": "1171867", "url": "https://cs.wikipedia.org/wiki?curid=1171867", "title": "Sekanka", "text": "Sekanka\n\nSekanka, Hradce, Šance či Hradišťko u Davle – městečko ostrovského kláštera jsou pozdější označení pro zaniklé středověké městečko (řemeslnickou osadu, trhovou ves) neznámého původního názvu na vysokém ostrohu v klínu mezi soutokem Vltavy a Sázavy, na dnešním katastrálním území Hradištko pod Medníkem obce Hradištko v okrese Praha-západ, nad ostrovem svatého Kiliána a Davlí, ve výšce asi 50–60 metrů nad původní hladinou Vltavy, asi 2 kilometry severozápadně od jádra dnešního Hradištka. Městečko, založené ostrovským klášterem, tu krátce existovalo v polovině 13. století, domy byly pravděpodobně jen provizorní a opevnění nedostavěné a nejsou známé žádné dobové písemné doklady o něm. Patří mezi nejvýznamnější archeologické lokality z období středověku, je mimořádným dokladem města zaniklého v raném stadiu svého vývoje. Název Sekanka je dnes vztahován k původně trampským chatovým osadám v oblasti.\n\nPři archeologických průzkumech byly nalezeny stopy slovanského osídlení území již z doby kolem 7. století.\n\nMěstečko není zachyceno v písemných pramenech. Bylo založeno ve 13. století (někdy mezi 2. čtvrtinou a 60. lety 13. století) a patřilo Ostrovskému klášteru, nacházejícímu se ostrově svatého Kiliána ve Vltavě západně od Sekanky. Městečko bylo řemeslnickým střediskem kláštera. Podle nálezů se usuzuje, že se zde řemeslnici zabývali kovářskými pracemi, tavením a zpracováním železa, výrobou bronzových předmětů, hrnčířstvím, kožedělnictvím a výrobou předmětů domácí spotřeby i ozdobných předměrů (přezky, kladívka, nůžky, hřebeny, hrací kostky). Sekanka byla trhovou vsí, které měla díky svým majitelům až raně městský charakter. Některé nálezy jsou k vidění v Regionálním muzeu v Jílovém u Prahy.\n\nObyvatelé městečko opustili během braniborského rabování (1278–1283, nejčastěji bývá předpokládaný zánik datován k roku 1278, kdy bylo vypleněno okolí i klášter) a zřejmě z důvodů nedostatečného zemědělského zázemí již neobnovili. Z množství nálezů se usuzuje, že obyvatelé městečko opustili při náhlém přepadení.\n\nPravděpodobně po jeho zániku vznikla pod soutokem Vltavy a Sázavy osada a později městečko Davle. Roku 1310 je v soupisu majetku Ostrovského kláštera zmíněn hospodářský dvůr Hradysscze, dnešní ves Hradištko, která se nachází na pláni ostrohu asi 2 kilometry jihovýchodně od Sekanky. Název Sekanka je dnes vztahován k chatovým osadám nacházejícím se v oblasti.\n\nV 50. a 60. letech 20. století zde probíhal jeden z klíčových výzkumů české archeologie středověku. Byly nalezeny unikátní doklady kamenného opevnění a nálezy dokládající obchod a dálkové kontakty.\n\nJak na ostrožně, tak na protějších svazích u sv. Kiliána se nacházejí rozsáhlé pozůstatky středověkých úvozových cest. Areálu daly jméno Sekanka mohutné do skály vytesané úvozy v severní části ostrožny.\n\nOpevnění bylo především na jižní straně, protože z ostatních stran je místo chráněno strmými skalnatými srázy a řekami. Ostrožnu přepažují dvě linie sestávající z vnějšího valu, mohutného příkopu a vnitřního valu. Vnější val vznikl z materiálu vyhloubeného z příkopu šírokého přes 10 metrů. Na místě vnitřního valu byla ve 3. čtvrtině 13. století budována kamenná dva metry vysoká kamenná hradba spojovaná maltou, byla však dokončena jen z necelých dvou třetin. Její zbytky dodnes místy vystupují z valu. Přístup vedl podél východní hrany a chránila ho blíže neurčená stavba v linii vnitřní fortifikace.\n\nCentrem městečka bylo prostranství lichoběžného tvaru o výměře asi jednoho hektaru, které bylo obklopeno asi 60 stavbami, z nichž 40 se podařilo archeologicky zachytit. Jednotlivé parcely měly velikost zhruba 10 × 30 m a dnes jsou patrné jako obdélné jámy. Usedlosti byly zahloubeny zhruba do hloubky 1,5–2 metry pod okolní terén, šlo o polozemnice a zemnice, jejichž stěny tvořily silné fošny, omazané jílem smíšeným se slámou. Stavby byly jednopodlažní a patrně byly jen provizorii, které měly v budoucny nahradit plnohodnotné domy. Na špičce ostrožny bylo v době výzkumu zachyceno několik jámovitých prohlubní.\n\nČást území, zejména celý hřbitov, zničila pískovna, která se nachází severně od bývalého náměstí. V lokalitě Sekanky, pravděpodobně v místech bývalé pískovny, se nachází též skládka inertního odpadu. První etapa rekultivace proběhla v roce 2012, před další fází rekultivace je ještě využívána zůstatková kapacita skládky.\n\nV roce 1965 byla lokalita zapsána do rejstříku kulturních památek pod číslem 2-2357 a názvem „Zaníklé město – hradiště Hradce (Šance, Sekanka)“, dnes je v Ústředním seznamu kulturních památek evidována pod rejstříkovým číslem 31789/2-2357 a katalogovým číslem 143330 a pod názvem „městiště Sekanka, archeologické stopy“.\n\nMěstiště je přístupné pouze po hlavní hřebenové ulici a cestě směrem z centra Hradištka, tedy ulicí K Sekance. Od zámku a autobusové zastávky je vzdáleno asi 2 kilometry. Tato přístupová cesta je značena též jako cyklotrasa. Strmé svahy po stranách ostrohu přístup neumožňují, pouze na jeho severním konci vede stará úvozová cesta úbočím až k hrotu poloostrova na soutoku řek. Rekreační chaty se nacházejí v zalesněném území jak po obvodu ostrožny, tak u její paty při březích řek, ojediněle i ve svazích. Vzhledem k přirozenému odříznutí ostrohu od okolní krajiny je území rekreačně užíváno převážně jen místními chataři.\n\nNa ostrožně je i několik vyhlídkových míst. Zimní vycházky jsou výhodné kvůli lepším výhledům přes neolistěné stromy i kvůli tomu, že není chatařská sezona.\n\n\n"}
{"id": "1171872", "url": "https://cs.wikipedia.org/wiki?curid=1171872", "title": "Matice odpovědnosti", "text": "Matice odpovědnosti\n\nMatice odpovědnosti je nástroj používaný v managementu pro přiřazení a odpovědnosti konkrétních osob k jednotlivým úkolům. Obvykle se jedná o tabulku kde jsou v jedné ose jména osob a v druhé ose dílčí úkoly, nebo oblasti v rámci organizace, procesu, služby, projektu a podobně. V tabulce samotné je v každém průsečíku stanoveno o jaký konkrétní druh vztahu se jedná. Například v oblasti projektového managementu jde o přiřazení a vymezení odpovědností k jednotlivým prvkům WBS.\n\nČasto používanou formou matice odpovědnosti je tzv. RACI matice. Její název je odvozen ze čtyři základních použitých druhů vztahu. Jedná se o anglické názvy těchto vztahů.\n\nPři použití vyjádření kompetencí pomocí RACI platí, že pro každý úkol má existovat právě jedna osoba která je k úkolu ve vztahu A (accountable). Ostatní vztahy mohou být 0 až n-krát. \n\nRACI je jen jednou z možných metod přístupu vyjádření vztahu mezi úkolem a zainteresovanou osobou. Existují i další přístupy, které koncept RACI rozvíjí, nebo jsou mírně odlišné. Například jde o metody: \n"}
{"id": "1171877", "url": "https://cs.wikipedia.org/wiki?curid=1171877", "title": "Seznam řek v Rumunsku", "text": "Seznam řek v Rumunsku\n\nSeznam řek v Rumunsku obsahuje nejdelší řeky Rumunska.\n\nDélky se vztahují pouze k území Rumunska.\n\n"}
{"id": "1171878", "url": "https://cs.wikipedia.org/wiki?curid=1171878", "title": "Pinus remota", "text": "Pinus remota\n\nPinus remota je severoamerická dvojjehličná a hojně se vyskytující borovice s tenkým obalem semen.\n\n\nBorovice \"Pinus remota\" je považována za samostatný druh pro tenkostěnné osemení semen, brzy opadavé svazečkové pochvy a vyšší četnost dvou jehlic ve svazečku (borovice \"Pinus cembroides\" má četnější tři jehlice ve svazečku); tyto znaky jsou výraznější u mexické části populace borovice \"Pinus remota\" a zřetelně ji oddělují od borovice \"Pinus cembroides\". Naopak borovice \"Pinus catarinae\" se od borovice \"Pinus remota\" odlišuje pouze svou vnější keřovitou podobou, způsobenou místními nepříznivými přírodními podmínkami.\n\nBorovice \"Pinus remota\" je blízce příbuzná s borovicemi \"Pinus cembroides\" a \"Pinus edulis\".\n\nDomovinou stromu je Mexiko (státy Coahuila, Chihuahua a Nuevo León) a Spojené státy americké (stát Texas).\n\nStrom, rostoucí v nadmořských výškách 450–1850 m. Téměř všechny podpopulace borovice \"Pinus remota\" jsou velmi nesouvislé a tato borovice se stáhla do kaňonů a skalnatých svahů odloučených hor, kde často roste na půdách vápencového původu. Roční srážkové úhrny se zde pohybují v rozsahu 300-500 mm, nicméně množství srážek je každoročně extrémně proměnlivé. V lednu a v prosinci zde také často mrzne, strom vydrží mráz do –12 °C. Borovice \"Pinus remota\" tvoří smíšené porosty s jalovci \"Juniperus ashei\" a \"Juniperus monosperma\", s duby \"Quercus\", oháňkovníky \"Cercocarpus\", opunciemi \"Opuntia\", s \"Agave lechuguilla\", též s \"Fouquieria splendens\" a občas také s borovicemi \"Pinus cembroides\" a \"Pinus arizonica\" varieta \"stormiae\".\n\nJedlá semena borovice \"Pinus remota\" jsou sklízena a prodávána dohromady se semeny jiných borovic. Strom je též pěstován v několika botanických zahradách. Mimo botanické zahrady příliš pěstován není.\n\nHojný strom, není ohrožen žádnými známými hrozbami a stav jeho populace je stabilní. Populace stromu se vyskytuje roztroušeně ve velmi rozsáhlých oblastech. Strom se také vyskytuje v několika chráněných oblastech a většina jeho podpopulací se vyskytuje ve velmi odlehlých oblastech.\n\n"}
{"id": "1171880", "url": "https://cs.wikipedia.org/wiki?curid=1171880", "title": "Kolčugino", "text": "Kolčugino\n\nKolčugino () je město ve Vladimirské oblasti v Ruské federaci. Při sčítání lidu v roce 2010 mělo přes pětačtyřicet tisíc obyvatel.\n\nKolčugino leží na řece Pekše (přítok Kljazmy v povodí Volhy), na které je na severovýchodním konci města malá přehrada. Od Vladimiru, správního střediska celé oblasti, je vzdáleno zhruba 75 kilometrů na severozápad. Od Moskvy je vzdáleno 131 kilometrů na severovýchod. Blízká města jsou Alexandrov 40 kilometrů na západ a Jurjev-Polskij zhruba 30 kilometrů na severovýchod.\n\nKolčugino vzniklo v roce 1871 pro dělníky vznikajícího průmyslu a nese jméno moskevského obchodníka Alexandra Grigorjeviče Kolčugina.\n\nOd 20. března 1931 je Kolčugino městem.\n"}
{"id": "1171881", "url": "https://cs.wikipedia.org/wiki?curid=1171881", "title": "Václav Kořínek (1950)", "text": "Václav Kořínek (1950)\n\nVáclav Kořínek (* 6. března 1950) je bývalý český fotbalista, obránce a záložník. Po skončení aktivní kariéry působil jako fotbalový funkcionář a trenér, v sezóně 1982/83 byl asistentem Františka Plasse u týmu Plzně.\n\nV československé lize hrál za SONP Kladno a Škodu Plzeň. Nastoupil v 76 ligových utkáních a dal 1 ligový gól. V Poháru vítězů pohárů nastoupil v roce 1971 v utkání proti FC Bayern Mnichov.\n\n\n"}
{"id": "1171882", "url": "https://cs.wikipedia.org/wiki?curid=1171882", "title": "NGC 559", "text": "NGC 559\n\nNGC 559 (také známá jako Caldwell 8) je otevřená hvězdokupa v souhvězdí Kasiopeji o hodnotě magnitudy 9,5 vzdálená od Země přibližně 7 900 světelných let.\n\nNGC 559 je nejzápadnějším členem k ní přiléhající skupinky otevřených hvězdokup pozorovatelných ve východní části tvaru \"W\", který je tvořen nejjasnějšími hvězdami souhvězdí Kasiopeji. Do této skupinky patří například NGC 637, NGC 654, NGC 663 (Caldwell 10), NGC 659 a Messier 103. Hvězdokupa se nachází 3° západně od hvězdy ε Cas s magnitudou 3,4 a vypadá jako malá zhuštěná skupinka hvězd, z nichž nejjasnější jsou 10. magnitudy. Celková magnituda hvězdokupy je 9,5 a je obtížné ji rozeznat pomocí triedru; s dalekohledem o průměru 150 mm je možné ji dostatečně rozložit na jednotlivé hvězdy, ale k jejímu úplnému rozložení je potřeba průměr 200 až 250 mm.\n\nNGC 559 má velkou severní deklinaci, proto je na velké části severní polokoule cirkumpolární, a to až po severní subtropické oblasti. I když největší výšky nad obzorem na večerní obloze dosahuje od září do prosince, na velké části severní polokoule zůstává viditelná celou noc. Naopak na jižní polokouli je viditelná pouze od rovníku po obratník Kozoroha a k němu přilehlé jižnější oblasti.\n\nHvězdokupu objevil William Herschel 9. listopadu 1787\nběhem svého pozorování podél severní Mléčné dráhy. Přiřadil ji označení VII 48 a popsal ji jako otevřenou hvězdokupu tvořenou několika jasnými hvězdami a mnoha dalšími méně jasnými hvězdami v nepravidelném kruhovém uspořádání.\nJeho syn John ji později znovu pozoroval a zařadil ji do svého katalogu mlhovin a hvězdokup General Catalogue of Nebulae and Clusters pod číslem 330.\n\nHvězdokupa vypadá nenápadně zhuštěná a bohatá, má nepravidelný obrys a obsahuje přibližně 150 hvězd, z nichž čtyřicítka je do 12. magnitudy. Její vzdálenost se odhaduje na 2 430 parseků (7 900 světelných let), i když starší odhady byly kolem 4 000 světelných let.\nVypadá docela zhuštěně a její skutečný rozměr je přibližně 10 světelných let.\nJejí nejhmotnější členové o hmotnosti rovné nebo větší než 1,4 formula_1 se zdají být zhuštěnější ve středové oblasti vzhledem k méně hmotným hvězdám, což jsou jasné stopy hmotové segregace.\n\nJihozápadně se nedaleko od hvězdokupy nachází pozůstatek supernovy označený jako G127.1+0.5. Tento objekt, který má téměř dokonale kulový tvar a vysílá rádiové vlny, je studován za účelem zjištění případné vazby s hvězdokupou; jestliže jsou tyto objekty spolu vázány, rozpínal by se pozůstatek do průměru 50 světelných let. Zatím se jejich vztah zdá být nepravděpodobný,\nprotože se zdá, že pozůstatek má stáří 18 000 let, tedy 100 000krát méně než hvězdokupa, která má podle některých odhadů stáří odhadované na 1,8 miliardy let. Jedna studie z roku 2002, založená na fotometrickém průzkumu, ovšem dospěla k jejímu stáří 400 milionů let, tedy značně menšímu než předchozí odhady.\n\n"}
{"id": "1171893", "url": "https://cs.wikipedia.org/wiki?curid=1171893", "title": "Klášter Kamp", "text": "Klášter Kamp\n\nKamp (), známý také jako \"Altenkamp\" nebo \"Alt(en)feld\", byl první cisterciáckou fundací na území Německa. Dnes se nachází ve městě Kamp-Lintfort, ve spolkové zemi Severní Porýní-Vestfálsko v západním Německu.\n\nByl založen roku 1123 kolínským arcibiskupem Fridrichem I., jako dceřiný klášter francouzského Morimondu. Jakožto první cisterciácká fundace na tomto území, byl nadán rozsáhlým majetkem a postupem času se stal velmi mocným a bohatým. Byl také nesmírně aktivní v zakládání vlastních dceřiných opatství.\n\nV 15. století byl rozsáhle přestavěn, ale během reformace utrpěl značné škody. Na začátku kolínské války (1583–1588) byl klášter opuštěn. Většina mnichů odešla do města Neuss, kde přečkali obléhání a bombardování v červenci 1586, část konventu zamířila do Rheinbergu, které bylo třikrát obléháno (naposledy v roce 1589). Klášter jako takový byl zničen v roce 1586 holandským vojevůdcem Adolfem van Nieuwenaar. Za vlády opata Polenia (1636–1664), se část konventu do kláštera navrátila, ale rekonstrukce započala až v roce 1683 a celá komunita se vrátila v roce 1700.\n\nBěhem německé sekularizační vlny v roce 1802, byl klášter prodán a z větší části srovnán se zemí. Někdejší konventní chrám byl přeměněn na farní kostel.\n\nMezi lety 1954 a 2002 v Kampu sídlila komunita karmelitánů, ale poslední z nich klášter opustil v roce 2010.\n\nKlášter je dodnes známý svými krásnými terasovitými zahradami a oranžeriemi.\n\n"}
{"id": "1171895", "url": "https://cs.wikipedia.org/wiki?curid=1171895", "title": "Římskokatolická farnost Praha-Holešovice", "text": "Římskokatolická farnost Praha-Holešovice\n\nŘímskokatolická farnost u kostela sv. Antonína Praha-Holešovice je územní společenství římských katolíků v rámci IV. pražského vikariátu v pražské arcidiecézi.\n\nRoku 1352 byla v Holešovicích zřízena plebánie. Mezi léty 1656 až 1680 byla farnost spravována františkány od Panny Marie Sněžné na Novém Městě pražském. V letech 1680 až 1785 pak kněžími Řádu křižovníků. V roce 1787 se Holešovice staly filiálkou bubenečské farnosti. Roku 1899 byla vzhledem k rozšiřování Prahy do dřívějších předměstí zřízena farní exopositura a roku 1908 začal být stavěn nový kostel - sv. Antonína na Strossmayerově náměstí, neboť kostel sv. Klimenta přestal svou kapacitou postačovat rozšiřujícím se Holešovicím a Bubnům. Kostel byl vysvěcen arcibiskupem pražským, knížetem Lvem kardinálem Skrbenským roku 1914. Na farnost byla farní expositura povýšena roku 1919.\n\n\n"}
{"id": "1171897", "url": "https://cs.wikipedia.org/wiki?curid=1171897", "title": "Mistrovství světa juniorů v biatlonu", "text": "Mistrovství světa juniorů v biatlonu\n\nMistrovství světa juniorů v biatlonu se poprvé konalo v roce 1967 ve východoněmeckém Altenbergu. Do roku 1983 závodily pouze muži. Věková hranice zúčastněných sportovců je 20 let. Juniorské šampionáty se od roku 1967 do roku 1988 konaly ve stejném období a v jednom místě jako mistrovství světa.\n\nPředchozí juniorské a dorostenecké šampionáty se konaly na těchto místech:\n\n"}
{"id": "1171903", "url": "https://cs.wikipedia.org/wiki?curid=1171903", "title": "Sh2-155", "text": "Sh2-155\n\nSh2-155, anglicky známá jako Cave Nebula (mlhovina Jeskyně) nebo také Caldwell 9, je slabá a velmi rozsáhlá emisní mlhovina v souhvězdí Cefea. Mlhovina je součástí většího souboru emisních, reflexních a temných mlhovin. Jako mlhovina Jeskyně byla dříve nazývána i jiná mlhovina v souhvězdí Cefea, která má označení Ced 201. Sh2-155 je ionizovaná oblast HII, ve které probíhá tvorba hvězd. Od Země je vzdálená 2 740 světelných let (dřívější odhady byly kolem 2 400 světelných let).\n\nMlhovina byla poprvé zaznamenána jako galaktická emisní mlhovina ve druhém rozšířeném vydání Sharplessova katalogu, ve kterém bylo poznamenáno, že je součástí mnohem větší OB asociace s názvem Cepheus OB3. Sh2-155 leží na severozápadním okraji molekulárního mračna Cepheus B a ionizují ji mladé hvězdy z asociace Cepheus OB3,\nzejména hvězda HD 217086, jejíž záření stlačuje hmotu v okolním prostředí a spouští tak tvorbu nových hvězd. Myšlenku spuštěné tvorby hvězd podpořil i výzkum provedený pomocí rentgenové observatoře Chandra a Spitzerova vesmírného dalekohledu, který odhalil, že mladé hvězdné objekty před mračnem Cepheus B mají stáří postupně narůstající se vzdáleností od mračna.\n\nMlhovina se nachází ve východní části souhvězdí, 4° jižně od hvězdy s magnitudou 3,5 ι Cephei a 3,5° západně od otevřené hvězdokupy Messier 52. Název mlhoviny je odvozen od tmavé oblasti na východní straně, která je ohraničená světlou emisní mlhovinou, takže při pohledu dalekohledem vypadá jako hluboká jeskyně. Objekt je pro vizuální pozorování poměrně obtížný, ale fotograficky dává velmi působivé snímky a pod tmavou oblohou je možné pomocí středně velkého dalekohledu rozeznat její nejjasnější části.\n\n"}
{"id": "1171906", "url": "https://cs.wikipedia.org/wiki?curid=1171906", "title": "Klášter Volkenroda", "text": "Klášter Volkenroda\n\nVolkenroda () je bývalé cisterciácké opatství v dnešní obci Körner v okrese Unstrut-Hainich-Kreis, v německé spolkové zemi Durynsko.\n\nKlášter byl založen v roce 1131, jako dceřiná fundace kláštera Kamp (\"Altenkamp\"), přestože až do roku 1250 nebyl vysvěcený. Byl aktivním centrem cisterciácké expanze a kolonizace. Mezi jeho dceřiné fundace patří klášter Valdsasy (1133), Reifenstein (1162), Locum (1163) a Dobrilugk (1165).\n\nV průběhu německé selské války v roce 1525 byl klášter prakticky zničen a ačkoli byl ve velmi krátkém čase obnoven, v roce 1540 byl konvent rozpuštěn.\n\nZbytky klášterních budov byly využívány především k zemědělským účelům. Konventní chrám byl přeměněn na protestantský kostel a takto sloužil až do roku 1968, kdy byl kvůli dezolátnímu stavu uzavřen.\n\nPo zániku NDR vznikla v roce 1993 skupina aktivistů jménem \"\"Wiederaufbau Kloster Volkenroda e. V.\"\", usilující o obnovu kláštera. V roce 1994 převzalo správu nad klášterními budovami uskupení \"Jesus Brudeschaft\" (Ježíšovo bratrstvo) z obce Hünfelden-Gnadental v Hesensku a založilo zde komunitu.\n\nV roce 1996 byl klášter Volkenroda zapsán jako \"Chráněná lokalita kulturního dědictví evropského významu.\" V klášterních budovách vzniklo vzdělávací centrum evropské mládeže.\n"}
{"id": "1171909", "url": "https://cs.wikipedia.org/wiki?curid=1171909", "title": "Datlovník kanárský", "text": "Datlovník kanárský\n\nDatlovník kanárský (\"Phoenix canariensis\") je neopadavý dvoudomý listnatý strom, který pochází z Kanárských ostrovů. Jen zřídka dosahuje 20 metrové výšky.\n\nTento strom má převážně jeden úzký kmen. Jen v oblasti svého původního výskytu se mohou vyskytnout velmi staré dřeviny, které mohou mít kmen až 1 metr silný.\n\nKůra stromu není viditelná, protože ji pokrývá silná vrstva zbytků z uhynulých listů (trnité řapíky), které se nacházejí na celém kmenu datlovníku.\n\nDatlovník kanárský má až pět metrů dlouhé zpeřené listy, na stromě jich může být až 200 ks. Listy jsou zelené, tuhé, do atypické špičky směřující a po levé i pravé straně každého listu je 80 až 100 samostatných malých lístků.\n\nSamičí Květenství až 2 metry dlouhé, ohnuté. Na každém stromě je květenství jiné (zvlášť samičí a samčí). Datlovník kanárský je tedy dvoudomý.\n\nPlody jsou žluté či oranžové, kulatě protáhlé. Semeno je značně tvrdé a velké. Dužina je jedlá, ale není jí moc.\n\nOd března do června.\n\nVyhovují ji suchá a slunná místa.\n\nDatlovník kanárský pochází z Kanárských ostrovů, kde rostl v nadmořských výškách nad 1000 metrů. V současnosti se nejvíce vysazuje kolem celého Středozemního moře v parcích, alejích apod. Je také velmi oblíbenou pokojovou dřevinou.\n\nPalmové dřevo nevytváří letokruhy.\n\n"}
{"id": "1171910", "url": "https://cs.wikipedia.org/wiki?curid=1171910", "title": "Římskokatolická farnost Chelčice", "text": "Římskokatolická farnost Chelčice\n\nŘímskokatolická farnost Chelčice je územním společenstvím římských katolíků v rámci strakonického vikariátu Českobudějovické diecéze.\n\nV Chelčicích existovala od roku 1360 plebánie. Původně románský farní kostel sv. Martina byl rozšířen a přestavěn v letech 1728–1730.\n\nFarnost Chelčice je administrována ex currendo z Vodňan.\n\n\n"}
{"id": "1171911", "url": "https://cs.wikipedia.org/wiki?curid=1171911", "title": "Jaroslav Mužík", "text": "Jaroslav Mužík\n\nJaroslav Mužík (* 27. srpna 1946) je bývalý slovenský fotbalový záložník. Žije ve zvolenské městské části Môťová.\n\nV československé lize hrál za LIAZ Jablonec. Gól v lize nedal. Do Jablonce přišel ze Zvolena a po skončení ligové kariéry se na Slovensko vrátil.\n\n"}
{"id": "1171913", "url": "https://cs.wikipedia.org/wiki?curid=1171913", "title": "Ukrajinská házenkářská reprezentace žen", "text": "Ukrajinská házenkářská reprezentace žen\n\nUkrajinská házenkářská reprezentace žen reprezentuje Ukrajinu na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1171914", "url": "https://cs.wikipedia.org/wiki?curid=1171914", "title": "Martin Kubelík", "text": "Martin Kubelík\n\nMartin Kubelík (* 18. září 1946 Praha) je architekt, historik architektury, archeolog a etnolog. Je synem českého dirigenta Rafaela Kubelíka.\n\nNarodil se v Praze 18. září 1946 v rodině vynikajícího českého dirigenta a hudebního skladatele Rafaela Kubelíka. Po komunistickém puči v roce 1948 rodina emigrovala. Martin Kubelík vystudoval nejprve architekturu na Univerzitě v Cambridgi. Pokračoval na \"Rheinisch-Westfälische Technische Hoschule\" v Cáchách studiem dějin architektury. Získal stipendium \"Centro Tedesco di Studi Veneziani\" v Benátkách, které mu umožnilo financování výzkumu historického vývoje italských vil v oblasti Benátska. Další stipendium mu poskytla \"Bibliotheca Hertziana\" v Římě, ústav \"Společnosti Maxe Plancka\" zaměřený na historii umění. Toto stipendium využil ke studiu nejmodernějších archeologických metod, zejména dendrochronologie a využití termoluminiscence.\n\nPo mnoho let spolupracoval s \"Rathgenforschungslabor Staatliche Museen Preussicher Kulturbesitz\" v Berlíně a přednášel na univerzitách v Evropě i v USA. Pracoval jako Associate Professor na Cornellově univerzitě v Ithace (USA) a posléze jako profesor Technické University ve Vídni a vedoucí Ústavu architektury (\"Institut für Baukunst und Bauaufnahmen\").\n\nPo pádu komunistického režimu se vrátil do Československa. Přednášel na Fakultě jaderné a fyzikálně inženýrské Českého vysokého učení technického v Praze. Založil zde \"Laboratoř kvantitativních metod výzkumu památek\".\n\nManželkou Martina Kubelíka je architekta a fotografka Kamila Kubelíková (rozená Brabencová). Mají syna a dceru.\n\n\n"}
{"id": "1171920", "url": "https://cs.wikipedia.org/wiki?curid=1171920", "title": "Ladislav Boroš", "text": "Ladislav Boroš\n\nLadislav Boroš (* 22. prosince 1952) je bývalý slovenský fotbalový obránce.\n\nV československé lize hrál za Lokomotíva Košice, gól v lize nedal. Později hrál v nižší soutěži i za Slovan Duslo Šaľa.\n\n"}
{"id": "1171922", "url": "https://cs.wikipedia.org/wiki?curid=1171922", "title": "SportAccord", "text": "SportAccord\n\nGAISF (dříve SportAccord) je zastřešující organizací pro všechny (olympijské a neolympijské) mezinárodní sportovní federace, organizátorem multi-sportovních her a se sportem souvisejících mezinárodních asociací. SportAccord je mezinárodní sportovní organizace s 92 řádnými členy (mezinárodní sportovní federace, jimiž se řídí specifické sporty po celém světě), a 17 mimořádnými členy (organizace, které vykonávají činnosti úzce související s mezinárodními sportovními federacemi).\n\n\"Pozn.: Některé názvy federací nemusí být přesné, nebo v češtině užívané názvy nemají\"\n\n\n"}
{"id": "1171925", "url": "https://cs.wikipedia.org/wiki?curid=1171925", "title": "Římskokatolická farnost Záboří u Blatné", "text": "Římskokatolická farnost Záboří u Blatné\n\nŘímskokatolická farnost Záboří u Blatné je územním společenstvím římských katolíků v rámci strakonického vikariátu Českobudějovické diecéze.\n\nOd roku 1228 patřilo Záboří k majetku kláštera benediktinek u sv. Jiří na Pražském hradě. Plebánie zde byla zřízena v roce 1368.\nFarnost Záboří je administrována ex currendo z Blatné.\n\n"}
{"id": "1171928", "url": "https://cs.wikipedia.org/wiki?curid=1171928", "title": "Španělská házenkářská reprezentace žen", "text": "Španělská házenkářská reprezentace žen\n\nŠpanělská házenkářská reprezentace žen reprezentuje Španělsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1171930", "url": "https://cs.wikipedia.org/wiki?curid=1171930", "title": "Mistrovství světa juniorů v biatlonu 2016", "text": "Mistrovství světa juniorů v biatlonu 2016\n\nMistrovství světa juniorů v biatlonu 2016 se konalo od 27. ledna do 2. února 2016 v rumunském Cheile Grădiştei. Jednalo se o první juniorský šampionát konající se na rumunském území. Na programu zde byly štafety, závody ve sprintech, stíhací závody a vytrvalostní závody.\n\nProgram podle oficiálních stránek.\n\n"}
{"id": "1171944", "url": "https://cs.wikipedia.org/wiki?curid=1171944", "title": "Švédská házenkářská reprezentace žen", "text": "Švédská házenkářská reprezentace žen\n\nŠvédská házenkářská reprezentace žen reprezentuje Švédsko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1171946", "url": "https://cs.wikipedia.org/wiki?curid=1171946", "title": "Polikarpov I-17", "text": "Polikarpov I-17\n\nPolikarpov I-17 byl jednomístný sovětský jednomotorový dolnoplošník smíšené konstrukce se zatahovacím podvozkem ostruhového typu.\n\nPod dojmem optimistických informací o výsledcích letových zkoušek prototypů stíhacího letounu I-16 pronesl Josif Vissarionovič Stalin názor, že by Polikarpov záhy mohl zkonstruovat stroj s rychlostí 500 km/h. Takovýto výrok se tehdy považoval za příkaz k zahájení reálných vývojových prací. První výpočty ukázaly nutnost použití vidlicového motoru o výkonu 735 kW a více. Takováto pohonná jednotka, schopná řadové služby, však v tehdejším SSSR nebyla k dispozici. Základem pro vývoj typu I-17 se tak stal francouzský kapalinový dvanáctiválec Hispano-Suiza 12Ybrs se vzletovým výkonem 559 kW s vrtulí Ratier. V SSSR již bylo několik vzorových kusů pro chystanou licenční výrobu pod označením M-100 pod vedením V. K. Klimova. Chybějící výkon motoru byl nahrazen dokonalou aerodynamikou s maximálním zmenšením příčného průřezu trupu.\n\nLetoun I-17 byl vyvinut v Ústřední konstrukční kanceláři CKB pod vedením šéfa její stíhací brigády N. N. Polikarpova. Prototyp označený CKB-15 zalétal pilot Valerij Čkalov 1. září 1934. Během jednoho z testovacích letů došlo při přistání k vysunutí pouze jedné nohy podvozku a Čkalov stroj poškodil. Po opravě CKB-15 pokračoval ve zkušebních letech s pevným podvozkem s profilovanými vzpěrami a zakrytými podvozkovými šachtami. Program nebyl pro řadu závad dokončen. Dosažená rychlost 455 km/h v 3000 m nesplňovala Stalinův požadavek, stroj byl ale vyhodnocen jako stabilnější a obratnější než I-16. Během letových zkoušek byl CKB-15 nevyzbrojený, proběhla pouze zkušební instalace čtveřice kulometů ráže 7,62 mm po dvou do vnějších částí křídla těsně u centroplánu.\n\nOdstranění většiny nedostatků se očekávalo od druhého prototypu CKB-19, poháněného licenčním motorem M-100P o 551 kW s dvoulistou dvoupolohovou kovovou vrtulí. Problematický podvozek byl kompletně přepracován, nyní se zatahoval směrem k trupu pneumatickým systémem. Chladič kapaliny byl rozdělen do dvou bloků zatažitelných do křídla, přičemž v jednom z bloků byl také chladič oleje. Velmi těsný kokpit nadále zůstal neřešen. Zkušební lety opět prováděl Čkalov, který s letounem dosáhl rychlosti 500 km/h v 3000 m. Stroj nesl mezi bloky válců motoru kanón ŠVAK a v křídle čtyři kulomety. Veřejnosti byl CKB-19 předveden na prvomájové přehlídce v roce 1936 během letu nad Rudým náměstím, ve stejném roce pak v zahraničí na pařížském Salon de l'Aéronautique a v Miláně. To již byly letové testy přerušeny, protože Čkalov z týmu zalétávačů odešel a armáda nepovažovala program I-17 za dokončený.\n\nSnaha o aerodanymickou čistotu I-17 vedla Polikarpova už v roce 1935 ke stavbě prototypu CKB-33 s kondenzačním chlazením. Tento systém chlazení motorové kapaliny byl aerodynamicky velmi výhodný vzhledem k absenci linie narušujícího chladiče. CKB-33 odpovídal tvarově druhému prototypu CKB-19, avšak 7 m² plochy křídla s dvojitým duralovým potahem sloužilo ke kondenzaci páry, která se po zkapalnění jako chladicí médium opět vracelo k pohonné jednotce. Velká plocha povrchového chladiče však byla nevhodná vzhledem k pravděpodobnějšímu poškození během leteckého boje. Během zkoušek CKB-33 dosáhl rychlosti převyšující 500 km/h. Hlavňová výzbroj byla pouze plánovaná.\n\nÚdaje platí pro CKB-19 (I-17)\n\n"}
{"id": "1171947", "url": "https://cs.wikipedia.org/wiki?curid=1171947", "title": "Nez Perce", "text": "Nez Perce\n\nNez Perce jsou původní obyvatelé Severní Ameriky, žijící v oblasti Kolumbijské plošiny. Podle sčítání z roku 2010 jich zbývá 3 499, převážně žijí v rezervaci nazývané Lapwai nedaleko Lewistonu ve státě Idaho. Sami se nazývají \"Niimíipu\", exonymum Nez Perce znamená ve francouzštině „Propíchuté nosy“ — není však známo, že by si příslušníci tohoto kmene propichovali nosy za účelem nošení ozdob, zřejmě název vznikl záměnou se sousedními Činuky.\n\nPodle archeologických nálezů žili Nez Perce na svém území již před osmi tisíci lety. Vedli kočovný způsob života založený na lovu bizonů a losů, rybolovu a sběru divokých rostlin, zejména kamasu (ladoník), pouze na zimu se stahovali do stálých vesnic. Jejich společnost byla rovnostářská, neznali vrstvu dědičných náčelníků. Vyznávali šamanské náboženství založené na víře v osobní strážné duchy zvané \"weyekin\". Od 18. století se naučili chovat zdivočelé koně, z nichž vyšlechtili plemeno appaloosa, byli také řemeslníky a obchodníky, jejich luky byly žádným zbožím u okolních kmenů. Prvními Evropany, kteří podali zprávu o tomto etniku, byla Lewisova a Clarkova expedice roku 1805. V šedesátých letech 19. století bylo na kmenovém území objeveno zlato a Nez Perce museli čelit invazi prospektorů. V roce 1877 se bojovníci kmene vzbouřili proti plánu na přesídlení do rezervace a snažili se proniknout do Kanady, kde se chtěli spojit se Sedícím býkem. Navzdory takticky zdatnému vedení výpravy, které se dávalo za vzor i posluchačům West Pointu, byli zajati a deportováni do Oklahomy, teprve ve 20. století byl části kmene povolen návrat do původních sídlišť. Historii tohoto lidu připomíná Národní historický park Nez Perce, založený roku 1965.\n\n"}
{"id": "1171955", "url": "https://cs.wikipedia.org/wiki?curid=1171955", "title": "Udo Di Fabio", "text": "Udo Di Fabio\n\nProf. Dr. Dr. Udo Di Fabio (* 26. března 1954, Duisburg-Walsum) je německý právník, pedagog, v letech 1999–2011 zastával post ústavního soudce. Je považován za jednoho z nejrenomovanějších německých právníků. \n\nJe italského původu, jeho dědeček utekl v roce 1920 z italského Abruzza do německého Duisburgu, kde pracoval jako dělník v ocelárně. Vystudoval právo na univerzitě v Bochumi (Ruhr-Universität Bochum) a sociální vědy na univerzitě v Duisburgu.\n\nV lednu roku 2016 se, v rámci migrační krize, vyslovil pro uzavření státních hranic. Je přesvědčen o tom, že je model západní společnosti v krizi.\n\nJe ženatý a má čtyři děti. \n\nVe svojí literární činnosti se věnuje především společenko-právním tématům.\n\n\n"}
{"id": "1171957", "url": "https://cs.wikipedia.org/wiki?curid=1171957", "title": "Irrational Games", "text": "Irrational Games\n\nIrrational Games (známá také jako 2K Boston, Inc./2K Australia Pty. Ltd.) byla videoherní vývojářská firma založena roku 1997 třemi bývalými zaměstnanci firmy Looking Glass Studios: Kenem Levinem, Jonathan Chey a Robert Farmier. 9. ledna 2006 Take-Two Interactive oznámilo, že koupilo Irrational Games a že bude vydávat jejich hry pod značkou 2K Games.\n\nVe svých nejlepších časech mělo Irrational dvě studia, jedno v Quincy v Massachusetts kousek od Bostonu; druhé v Canbeře v Austrálii.\n\nTřetí studio, 2K Marin, bylo odděleno od 2K Boston roku 2007. 2K Marin spolupracovalo s 2K Australia na hře \"Bioshock 2\".\n\nStudio v Canbeře (2K Australia) se od Bostonského studia oddělilo po roce 2007 a v roce 2010 se sloučilo s 2K Marin.\n\nKrátce poté, co byl vydán \"BioShock\", se začaly šířit fámy, že mnoho z těch, kteří na hře pracovali, opustili 2K Boston/Australia. V roce 2007 se pět členů týmu 2K Boston přesunulo do nového studia 2K Games v Novato v Kalifornii. Brzy poté oznámilo 2K Games vznik 2K Marin ve městě Novato.\nJeště než Irrational začalo s vývojem hry \"BioShock Infinite\", udělalo studio pár předběžných prací pro \"XCOM\" projekt, ze kterého se později vyklubalo .\n\n\n"}
{"id": "1171959", "url": "https://cs.wikipedia.org/wiki?curid=1171959", "title": "Femke Van den Driessche", "text": "Femke Van den Driessche\n\nFemke Van den Driessche (* 27. srpna 1996, Asse) je belgická cyklokrosařka.\nV roce 2015 vyhrála mistrovství Evropy v cyklokrosu v kategorii U23.\nV roce 2016 získala belgický titul ve stejné kategorii.\n\nNa mistrovství světa v cyklokrosu 2016 v belgickém Heusden-Zolderu ji komisaři UCI po prvním odjetém kole závodu žen do 23 let v depu odebrali a překontrolovali kolo. Van den Driesscheová v závodě pokračovala, ale ve čtvrtém kole vzdala kvůli údajně přetrženému řetězu. Na tiskové konferenci po závodě oznámil prezident UCI Brian Cookson, že byl nalezen motorek napojený na středové složení jejího kola. Závodnice tvrdí, že kolo nebylo její a do jejího depa se dostalo omylem. Pokud se podezření potvrdí, bude se jednat o první prokázaný mechanický doping v historii cyklistiky a Van den Driesscheové bude dle pravidel UCI hrozit zastavení činnosti na minimálně šest měsíců a pokuta 20 000 až 200 000 švýcarských franků.\n\n4. http://www.cyklonovinky.cz/Clanky/UCI-rozhodlo-v-pripade-zeny-s-motorkem-Sankce-jsou.aspx UCI rozhodla v případě ženy s motorkem. Sankce jsou tvrdé!\n"}
{"id": "1171962", "url": "https://cs.wikipedia.org/wiki?curid=1171962", "title": "Rakouská házenkářská reprezentace žen", "text": "Rakouská házenkářská reprezentace žen\n\nRakouská házenkářská reprezentace žen reprezentuje Rakousko na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1171964", "url": "https://cs.wikipedia.org/wiki?curid=1171964", "title": "Rolf Martin Zinkernagel", "text": "Rolf Martin Zinkernagel\n\nRolf Martin Zinkernagel (* 6. leden 1944, Riehen) je švýcarský biolog a imunolog, profesor Univerzity v Curychu. Roku 1996 dostal společně s Australanem Peterem Dohertym Nobelovu cenu za fyziologii nebo lékařství, a to „za objev specifické buňkami zprostředkované obrany imunitního systému“.\n\nZinkernagel vystudoval medicinu v Basileji, doktorát získal roku 1975 na Australské národní univerzitě v Canbeře. Společně s Dohertym studovali zákonitosti imunitní obrany proti virovým infekcím, a to na několika kmenech myší. Podařilo se jim zjistit, že bílé krvinky jednoho kmene myší rozeznávají a zabíjejí virem infikované buňky jiného kmene myší pouze tehdy, jestliže oba kmeny jsou nositeli stejného transplantačního antigenu. Z toho odvodili nová řešení řady základních imunologických problémů.\n\n"}
{"id": "1171968", "url": "https://cs.wikipedia.org/wiki?curid=1171968", "title": "Klášter Walkenried", "text": "Klášter Walkenried\n\nWalkenried (německy \"Kloster Walkenried\") je bývalé cisterciácké opatství, ležící ve vesnici Walkenried ve spolkové zemi Dolní Sasko v Německu. Bylo založeno v roce 1127 na jižním okraji pohoří Harz. Od roku 2010 jsou zbytky kláštera jako součást sofistikovaného systému přehrad a vodních děl – \"Oberharzer Wasserregal\" zapsány na seznam světového kulturního dědictví UNESCO.\n\nV pořadí třetí německý cisterciácký klášter byl založen Adelaidou z Lohry, manželkou hraběte Volkmara z Klettenbergu, společně s prvním opatem Jindřichem I. (1127-1128). Fundace byla podpořena králem Lotharem III. a potvrzena v roce 1137 papežem Inocentem II. První řeholníci sem přišli roku 1129 z kláštera Kamp v Porýní, se kterými se měla zakladatelka setkat během své pouti do Kampu, a měla jim nabídnout kolonizaci svojí země. Klášter byl výhodně situován k potoku Wieda (u cisterciáků bylo umisťování klášterů k vodním tokům prakticky pravidlem) a k jižním svahům pohoří Harz. Krátce nato započaly práce na stavbě románské baziliky, která byla vysvěcena v roce 1137. V následujících letech se Walkenried postaral o dvě vlastní dceřiné fundace: Pforta (1137), poblíž Naumburgu a klášter Sittichenbach (1141) poblíž Eisleben.\n\nKlášter záhy velmi zbohatl a získal pozemky až v Porýní a v Pomořansku. Mniši věnovali nejvíce pozornosti zkulturňování a podmaňování krajiny, především těžbě kovů, hutnictví a slévárenství, výrobě dřevěného uhlí a také budování rybníků. Ke kultivaci úzmí okolo řeky Helme až do Durynska nes nazývanému Goldene Aue, využívali systém vodních děl \"Oberharzer Wasserregal\". Ve 13. století žilo v klášteře, ze kterého se mezitím stalo jedno z nejbohatších opatství v Německu, asi 100 mnichů a 200 konvršů. V roce 1209 započala za podpory císaře Oty IV. stavba nově baziliky, navržené v klášteře Morimond. Jeden z největších kostelů v severním Německu a přilehlý ambit byly dokončeny v gotickém slohu a v roce 1290 byly vysvěceny Sigfriedem II. z Querfurtu. Pozici správců zastávali až do svého zániku v roce 1260 hrabata z Klettenbergu tato funkce následně přešla na hrabata z Hohensteinu.\n\nV důsledku morové epidemie která postihla oblast Harzu v polovině 14. století a značně zredukovala populaci, začala těžba i zemědělská výroba stagnovat a opatství ztrácelo svůj vliv a bohatství. Začátkem 16. století už prostory obývalo jen 12 mnichů a opat. Německá selská válka přivedla Walkenried na pokraj zničení, když se ke klášteru na Velikonoce 1525 přiblížil dav asi 800 rolníků. Opat Paulus (1520-1536) společně s mnichy uprchl a vzal s sebou také klášterní archiv. Klášter byl zpustošen, byla zbořena kostelní věž a vážně poškozeny klenební podpory.\n\nV rámci protestantské reformace se z opatství v roce 1542 za vlády císaře Karla V. stalo na základě Říšské bezprostřednosti říšské opatství a jeho představitelé byli říšskými preláty. Nicméně další opat Jan VII. byl velmi světského a výstředního charakteru a v roce 1546 přijal se svými mnichy Luteránství. Jako odpověď podal patron opatství hrabě Ernst z Hohensteinu stížnost habsburskému (katolickému) císaři a ten nařídil vrátit věci do původního stavu, ale jeho rozkaz byl ignorován. Po smrti hraběte se celé jeho hohensteinské panství přiklonilo k protestantství a v roce 1548 vznikla ve Walkenriedu latinská škola. Do roku 1578 vedli klášter čtyři luterští opati, tehdy jmenoval hrabě z Hohensteinu jako správce svého syna, po jehož smrti v roce 1593 přenechala kapitula při katedrále v Halberstadtu správu Hohensteinu a Walkenriedu Brunšvicko-Wolfenbüttelským knížatům.\n\nV opatství byla cisterciácká řehole na krátko obnovena během třicetileté války a to v letech 1629-1631. Vestfálský mír znamenal konec protestantského kláštera a ten byl v roce 1648 sekularizován. Latinská škola v jeho prostorách byla zrušena v roce 1668. Vévodové z Wolfenbüttelu ovládali statky někdejšího kláštera v Amt (druh hospodářsky správního zřízení), do kterého byly začleněny sousední vesnice Zorge a Hohegeiß.\n\nOd té chvíle začalo být opatství systematicky rozebíráno, jako zdroj stavebního kamene. Gotický kostel byl silně poškozen už od doby zničení jeho věže rolníky v roce 1525; do dnešní doby se z něj zachovalo pouze několik málo reliktů. Také knihovna padla za oběť sedláckému povstání, ale archivy jsou naštěstí zachovány v knihovně vévody Augusta (\"Herzog August Bibliothek\") ve Wolfenbüttelu. Naopak budovy samotné klausury jsou obecně dobře zachovány. Kapitulní síň sloužila od roku 1570 jako luteránský kostel. Demolice objektů byla zastavena v roce 1817 a první rozsáhlé práce na obnově klášterních budov započaly v roce 1876. Od roku 1977 jsou prostory ve správě okresu Osterode. V roce 2006 zde bylo otevřeno museum.\n"}
{"id": "1171975", "url": "https://cs.wikipedia.org/wiki?curid=1171975", "title": "Pavel Bartyzal", "text": "Pavel Bartyzal\n\nPavel Bartyzal (* 2. října 1946, České Budějovice) je bývalý český fotbalista, záložník.\n\nJe odchovancem Dynama České Budějovice. V československé lize hrál za LIAZ Jablonec. Nastoupil ve 31 ligových utkáních. Gól v lize nedal.\n\n\n"}
{"id": "1171976", "url": "https://cs.wikipedia.org/wiki?curid=1171976", "title": "Hvězdovka smrková", "text": "Hvězdovka smrková\n\nHvězdovka smrková (\"Geastrum quadrifidum\") je saprofytická houba z čeledi hvězdovkovitých. Vyskytuje se po celém světě, ve střední Evropě roste běžně v jehličnatých lesích s vápenitou půdou od července do října. Je nejedlá pro příliš tuhé plodnice.\n\nPlodnice jsou v mládí kulovité o průměru 3-4 cm, bíle zbarvené. U dospělé houby vnější okrovka pukne a vytvoří čtyři až pět cípů, které se ohnou dolů a opřou o lesní hrabanku, čímž vytvoří klenbu, zvedající teřich spočívající na krátkém krčku do výšky. Kulička obsahující výtrusný prach má zrnitý povrch, nahoře je zašpičatělý peristom ohraničený výrazným terčíkem. Výtrusy měří okolo šesti mikrometrů. Dospělá houba bývá šedohnědě zbarvená.\n\nSporným poddruhem je \"hvězdovka smrková písková\" (\"Geastrum quadrifidum var. sabulosum\"), která je o něco menší a vyskytuje se na písčitých půdách.\n\n"}
{"id": "1171979", "url": "https://cs.wikipedia.org/wiki?curid=1171979", "title": "NGC 663", "text": "NGC 663\n\nNGC 663 (také známá jako Caldwell 10) je mladá otevřená hvězdokupa v souhvězdí Kasiopeji o hodnotě magnitudy 7,1. Obsahuje přibližně 400 hvězd a její úhlový rozměr je 15 obloukových minut. Za velmi dobrých podmínek je možné ji zahlédnout pouhým okem, v triedru může být vidět i několik jejích nejjasnějších hvězd, ale nejlepší pohled na ni je v dalekohledu. Některé prameny jí přisuzují větší jasnost než je běžně uváděná magnituda 7,1.\n\nHvězdokupa se nachází 2° severovýchodně od hvězdy δ Cassiopeiae s magnitudou 2,7. Je viditelná triedrem 10x50 jako jasný kroužek obklopený ze čtyř stran hvězdami s magnitudami 8 až 9. K rozložení středu hvězdokupy na jednotlivé hvězdy je zapotřebí použít větší přístroj, který ukáže hvězdy jedenácté a dvanácté magnitudy. Amatérský hvězdářský dalekohled o průměru 100 až 120 mm dokáže hvězdokupu úplně rozložit a již při zvětšení 70x je možné napočítat několik desítek hvězd. Ještě větší dalekohledy hvězdokupu rozloží mnohem lépe a jednotlivé hvězdy jsou v nich dostatečně oddělené.\n\nNGC 663 má velkou severní deklinaci, proto je na velké části severní polokoule cirkumpolární, a to až po severní subtropické oblasti. I když největší výšky nad obzorem na večerní obloze dosahuje od září do prosince, na velké části severní polokoule zůstává viditelná celou noc. Naopak na jižní polokouli je viditelná pouze od rovníku po obratník Kozoroha a k němu přilehlé jižnější oblasti.\n\nHvězdokupu objevil William Herschel 3. listopadu 1787 spolu s dalšími blízkými otevřenými hvězdokupami během svého pozorování oblohy pomocí zrcadlového dalekohledu o průměru 18,7 palce (475 mm). Popsal ji takto: „krásná hvězdokupa tvořená docela jasnými hvězdami, o průměru skoro 15′, značně bohatá.“\nJeho syn John ji později znovu pozoroval a zařadil ji do svého katalogu mlhovin a hvězdokup General Catalogue of Nebulae and Clusters pod číslem 392.\n\nNejjasnější hvězdy jsou soustředěné v severní části hvězdokupy, kdy dvojice hvězd osmé magnitudy a dvojice hvězd deváté magnitudy vytváří dva trsy vystupující mezi méně jasnými hvězdami.\n\nPo úpravě spektra kvůli červenání způsobenému mezihvězdným prachem je její modulus vzdálenosti odhadován na 11,6 magnitud. Od Země je vzdálená zhruba 2 420 parseků (7 900 světelných let) a její odhadované stáří je 20 až 25 milionů let.\nTo znamená, že hvězdy spektrální třídy B2 nebo těžší se již blíží ke konci života v hlavní posloupnosti.\nPři pohledu ze Země se 300 parseků za hvězdokupou nachází molekulární mračno, které není s hvězdokupou spojeno, ale tlumí jas hvězd na pozadí hvězdokupy.\n\nTato hvězdokupa je zvláštní svým vysokým počtem hvězd typu Be, celkem jich zde bylo nalezeno 24. Jsou to hvězdy spektrální třídy B, které mají ve spektru emisní čáry vodíku. Většina hvězd typu Be v této hvězdokupě patří do třídy B0 až B3. Jeden pravděpodobný člen hvězdokupy, hvězda LS I +61° 235, je dvojhvězda tvořená hvězdou typu Be a rentgenovou hvězdou, jejichž perioda oběhu je zhruba 3 roky.\nVe hvězdokupě se také nachází alespoň 5 modrých opozdilců, což jsou hvězdy vytvořené spojením dvou hvězd. Dva hvězdné systémy ve hvězdokupě jsou pravděpodobně zákrytové dvojhvězdy s periodou 0,6 a 1,03 dne.\nNa okraji NGC 663 se také nachází dva červení veleobři.\n\nNGC 663 je možným členem hvězdné asociace Cassiopeia OB8, která se nachází v rameni Persea v Mléčné dráze, spolu s otevřenými hvězdokupami NGC 654, NGC 659, Messier 103 a několika hvězdnými veleobry rozptýlených mezi nimi. Všichni členové této asociace mají podobné stáří a vzdálenost od Země.\n\n"}
{"id": "1171981", "url": "https://cs.wikipedia.org/wiki?curid=1171981", "title": "František Jelínek (fotbalista)", "text": "František Jelínek (fotbalista)\n\nFrantišek Jelínek (1946 – 20. září 2012, Česká Lípa) byl český fotbalista, obránce.\n\nV československé lize hrál za LIAZ Jablonec. Nastoupil ve 32 ligových utkáních. Gól v lize nedal. Odchovanec Baníku Sokolov, na vojnu do Dukly Tachov nastoupil jako technický útočník, ale do Jablonce už přišel jako stoper.\n\n\n"}
{"id": "1171984", "url": "https://cs.wikipedia.org/wiki?curid=1171984", "title": "Coupe des Nations", "text": "Coupe des Nations\n\nCoupe des Nations (\"Pohár národů\") byl mezinárodní fotbalový turnaj, který se konal od 28. června do 6. července 1930 v Ženevě. Pořadatelem byl Servette FC, který tak oslavil čtyřicáté výročí založení, zisk švýcarského titulu a otevření nového stadiónu Stade des Charmilles. Využil soutěžní přestávky kvůli mistrovství světa ve fotbale 1930, kterého se však většina evropských zemí nezúčastnila, a pozval na turnaj, označovaný jako předchůdce Ligy mistrů, přední kluby Evropy. Účast odmítli Angličané, kteří dva roky předtím vystoupili z FIFA, a Portugalci, naproti tomu fotbalové svazy Řecka a Norska podaly dodatečně protest proti tomu, že jejich zástupci nebyli osloveni.\n\nVítězem se stal maďarský Újpest FC, který ve finále hraném před 22 000 diváky porazil Slavii Praha 3:0 a navázal tak na vítězství ve Středoevropském poháru 1929. Rozhodčím zápasu byl Stanley Rous, pozdější předseda FIFA. Nejlepším střelcem turnaje se stal István Avar z Újpesti s osmi brankami. \n\n\nBologna a Irún se souhlasem pořadatelů zařadili do týmu i hráče jiných klubů.\n\n(kvůli pozdnímu příjezdu fotbalistů Bologni bylo před jejich zápasem s Go Ahead rozhodnuto, že do čtvrtfinále postoupí oba týmy a hrálo se jen o lepší nasazení) \n\n\n\n\n\n"}
{"id": "1171990", "url": "https://cs.wikipedia.org/wiki?curid=1171990", "title": "Okres Höxter", "text": "Okres Höxter\n\nHöxter je okres () ve východní části spolkové země Severní Porýní-Vestfálsko v Německu. Sousedními okresy jsou: Holzminden, Northeim, Kassel, Waldeck-Frankenberg, Hochsauerland, Paderborn, a Lippe.\n\nÚzemí dnešního okresu Höxter bylo paderbornského biskupství. V roce 1802 bylo připojeno k Prusku. V roce 1816 vytvořila pruská vláda na tomto území tři okresy, Höxter, Brakel a Warburg. V roce 1832 byly Höxter a Brakel sloučeny pod jeden, s názvem Höxter.\n\nSoučasný okres byl vytvořen v roce 1975, sloučením okresu Warburg a Höxter. Zároveň byla sloučena města a obce tak, že vytvořila dnešních 10 měst.\n\nGeograficky okres pokrývá kopce východně od Teutoburského lesa, konkrétně Eggegebirge a části Vezerské vysočiny. Nejvyšším bodem je Köterberg (496 m). Hlavní řekou je Vezera, protékající východní částí okresu.\n\nLilie ve spodní části znaku pochází ze starého znaku okresu Warburg a stejně tak ji můžeme najít ve znaku města Warburg. Modrá klikatice představuje řeku Vezeru a kříž v horní části připomíná paderbornské biskupství.\n"}
{"id": "1171992", "url": "https://cs.wikipedia.org/wiki?curid=1171992", "title": "Rottalové", "text": "Rottalové\n\nRottalové (německy Rottal, ale též Rotthal či Rothal) byli původem rakouský šlechtický rod, od počátku 17. století usazený na Moravě. Během třicetileté války a krátce poté získali rozsáhlý majetek v oblasti Hostýnských vrchů (Napajedla, Otrokovice, Zlín, Tlumačov, Bystřice pod Hostýnem), přičemž jejich hlavním sídlem se stal zámek v Holešově. V roce 1641 získali titul říšských hrabat. Smrtí Františka Antonína z Rottalu v roce 1762 vymřel rod Rottalů po meči.\n\nSledovatelná historie rodu začíná v 15. století, kdy se Thoman Rottaler připomíná jako městský soudce ve Štýrském Hradci. Ve Štýrsku pak jeho potomci získali šlechtický stav a od roku 1536 jim náležel čestný post dědičného komořího nad stříbry ve Štýrsku. Jan Jakub z Rottalu koupil v roce 1612 na Moravě panství Napajedla, v jehož sousedství pak další generace vybudovaly rozlehlé pozemkové vlastnictví.\n\nHrabě Jan z Rottalu (1605–1674), syn Jana Jakuba, byl nejvýznamnější osobností rodu. Od mládí zastával hodnosti ve správě statků olomouckého biskupství, později byl hejtmanem hradištského kraje (1633–1637), moravským nejvyšším sudím (1637–1642) a nejvyšším komorníkem (1642–1648). Od roku 1640 byl v triumvirátu s Kryštofem Pavlem z Lichtenštejna-Kastelkornu a Františkem Magnisem správcem úřadu moravského zemského hejtmana, v letech 1648-1655 byl hejtmanem sám. Mezitím byl v roce 1641 povýšen na říšského hraběte a krátce nato nechvalně proslul násilným potlačením valašského povstání. Později pobýval převážně ve Vídni, od roku 1661 byl ale zplnomocněncem v Uhrách, kde měl za úkol potlačit protihabsburské povstání. V roce 1663 získal řád Zlatého rouna, svou misi v Uhrách zakončil jako předseda krvavého soudu nad povstalci (1673), avšak krátce nato ve Vídni zemřel.\n\nBěhem svého života dokázal Jan z Rottalu na Moravě shromáždit rozsáhlý majetek. Po rodičích zdědil Napajedla (1625), krátce nato od své první manželky Aleny Bruntálské z Vrbna koupil panství Kvasice (1628). K Napajedlům v roce 1638 přikoupil Tlumačov a postupně skupoval i řadu dalších statků, některé z nich obratem prodával se značným ziskem (Veselí nad Moravou, 1647–1652), dočasně vlastnil i majetek v Čechách. Nejvýznamnějším přínosem do rottalovského majetku bylo panství Holešov s Bystřicí pod Hostýnem, které Jan Rottal koupil v roce 1650 od knížete Václava Eusebia Lobkovice za 200 000 zlatých, za dosavadního majitele pak ještě zaplatil dluhy ve výši přes 30 000 zlatých. Jako majitel rozsáhlých panství byl Jan z Rottalu nekompromisním utlačovatelem práv svých poddaných, což mu vyneslo přezdíku „zlý Rotál“, četné spory vedl mimo jiné s velehradským klášterem a v otázce přístupu k poddaným se musel zodpovídat i moravskému místodržiteli kardinálu Dietrichsteinovi.\n\nI když byl Jan z Rottalu dvakrát ženatý, neměl mužské potomstvo a po jeho smrti v prosinci 1674 zdědili obrovský majetek na Moravě v hodnotě přes půl miliónu zlatých vzdálení příbuzní, bratři Jan Kryštof (1635–1699) a Julius Vilém (1637–1699), kteří se rozdělili tak, že starší Jan Kryštof převzal dvě třetiny statků (Holešov, Bystřice pod Hostýnem) a Julius Vilém jednu třetinu (Napajedla, Kvasice). Součástí dědictví byl i rodinný palác ve Vídni, který pak užívalo vždy několik členů rodiny. Jediným a výhradním majitelem vídeňského paláce byl až od roku 1730 Adam Jáchym z Rottalu (1708–1746) z napajedelské linie, který souběžně často pobýval na zámku v Kvasicích. Dle dobového dochovaného popisu byl kvasický zámek luxusně vybaveným sídlem.\n\nZ holešovské linie se hrabě Leopold Ferdinand (1680–1750) díky příbuzenským vazbám dostal k zemským úřadům v Čechách a v letech 1727–1749 byl podkomořím měst králové. Jeho kariéru dočasně poškodil rok 1742, kdy holdoval vzdorokráli Karlovi VII. Leopold rozšířil rodový majetek zakoupením hradu Gars v Dolním Rakousku. Přispěl i k růstu rottalovské domény na Moravě, když v roce 1713 koupil za 144 000 zlatých panství Zlín jako poručník svého synovce Adama Jáchyma.\n\nOd smrti Jana z Rottalu († 1674) byl rodový majetek rozdělen na několik částí, později probíhaly i další transakce mezi jednotlivými členy rodu, nakonec byl ale v polovině 18. století celý majetek soustředěn opět v rukou jednoho majitele. Byl jím František Antonín z Rottalu (1690–1762), který po boku manželky Cecílie z Trauttmansdorffu (1696–1743) proslul jako mecenáš umění a zámek v Holešově se za něj stal společenským centrem s bohatým kulturním životem (konala se zde četná představení německých a italských oper).\n\nV Česku je nejvýznamnější památkou na rod Rottalů zámek v Holešově, který začal stavět Jan z Rottalu krátce po roce 1650, kdy zdejší panství koupil. Do Holešova povolal italské umělce v čele s architektem Filibertem Lucchese, který svým projektem vytvořil jedinečný zámecký komplex. Jan z Rottalu nechal postavit také tzv. starý zámek v Napajedlích, který dnes již neexistuje (nynější nový zámek vznikl až ve druhé polovině 18. století za dalších majitelů). Architekt Lucchese se podílel i na úpravách zámku v Kvasicích. Významnou památkou na rod Rottalů je také palác ve Vídni (Rottal Palais), který se stavěl v letech 1667-1683 ve vídeňské čtvrti Innere Stadt na ulici Weihburggasse. V Holešově je s jejich jménem spojena i stará panská Zemanova kovárna.\n\nSe jménem Rottalů je spojen i vznik několika významných sakrálních památek, především je to kostel Nanebevzetí Panny Marie v Holešově dokončený v roce 1708. V něm pak byla vybudována tzv. Černá kaple (1748) jako rodová hrobka. Černá kaple vyniká honosnou sochařskou výzdobou, jíž dominují v nadživotní velikosti rokokové sochy zadavatele Františka Antonína Rottala a jeho manželky Cecílie (autor Gottfried Fritsch). Další kostel Nanebevzetí Panny Marie a svatého Jana Nepomuckého v Kvasicích (1730–1740) nechal na své náklady postavit Adam Jáchym z Rottalu. Rottalové finančně podpořili také vznik kostela sv. Bartoloměje v Napajedlích.\n\nV polovině 18. století došlo k opětovnému sloučení celého rodového majetku v jedné osobě. František Antonín z Rottalu (1690–1762) zdědil během života po několika příbuzných všechna rottalovská panství, sám ale nezanechal mužské potomky, takže jeho úmrtím 26. října 1762 v Holešově vymřel rod po meči. Po jeho smrti došlo ke složitému přerozdělení obrovského pozemkového majetku na Moravě. František Antonín měl tři dcery, dvě z nich však v roce 1762 již nežily. Jediná dosud žijící dcera Marie Antonie (1717–1767), provdaná Dietrichsteinová převzala dočasně panství Napajedla, později je ale předala neteři Marii Terezii Rovere Monte l’Abbate (1757–1824), provdané za významného diplomata hraběte Jana Ludvíka Cobenzla. Další dcera Františka Antonína, Terezie (1721–1756), v době otcovy smrti již také nežila. Podíl na panství Holešov převzal její manžel, polní maršál hrabě Ferenc Nádasdy pocházející z významné uherské šlechtické rodiny.\n\nDalší podíly po vymření Rottalů převzaly dcery Adama Jáchyma. Marie Josefa (1735–1808), provdaná Auerspergová, zdědila Tlumačov. Marie Anna (1738–1795), provdaná Lambergová, získala Kvasice a panství Zlín převzala nejmladší dcera Marie Terezie (1742–1777), provdaná Khevenhüllerová.\n\n\nV erbů Rottalů byl stříbrný kříž v červeném poli.\n\n\n\n"}
{"id": "1171997", "url": "https://cs.wikipedia.org/wiki?curid=1171997", "title": "Obchodní řetězec", "text": "Obchodní řetězec\n\nObchodní řetězec je společnost vlastnící síť velkoobchodních či maloobchodních prodejen, které mají společné značku, vedení, podobnou architekturu, standardizované obchodní metody. Používají jednotné webové stránky, reklamu a reklamní letáky. Shoduje se také nabízený sortiment produktů. V čele organizační struktury stojí centrální útvary, které obstarávají finanční řízení, obchodní politiku, marketing, nákup a logistiku. Pro jednotlivé prodejny zabezpečují operační provoz – objednávky a vystavení zboží, cenotvorbu a činnosti, které souvisí s obsluhou zákazníka.\n\nVznik obchodních řetězců souvisí s počátkem modelu samoobslužného prodeje. První samoobsluha vznikla v roce 1916 v USA. Později obchodní řetězce zavedly spotřebitelská balení, oddělení platby za zboží od místa jeho výběru. Zkrátil se tak čas nutný k obsluze zákazníka a snížil se i počet potřebných zaměstnanců. Zvětšila se plocha prodejen a množství a druhy nabízených výrobků. První supermarketem byl pravděpodobně King Kullen, který v roce 1930 otevřel Michael J. Cullen. Rozvoj obchodní řetězců souvisí také s velkou hospodářskou krizí, kdy byly nízké ceny nemovitostí, nadbytek zboží a lidé poptávali levné základní potraviny.\n\n"}
{"id": "1172001", "url": "https://cs.wikipedia.org/wiki?curid=1172001", "title": "Ivan Ivanovič Lapšin", "text": "Ivan Ivanovič Lapšin\n\nIvan Ivanovič Lapšin, \" Ива́н Ива́нович Лапши́н\" (11. října 1870 v Moskvě — 17. listopadu 1952 v Praze) byl ruský spisovatel a filosof.\n\nAbsolvoval historicko-filosofickou fakultu Petrohradské univerzity, kde pracoval na plný úvazek pod vedením profesora Alexandra Ivanoviče Vveděnského. Na podzim roku 1892 předložil k prozkoumání svou první velkou práci \"Polemika mezi Gassendim a Descartesem na téma „Meditace“ („\"Полемика между Гассенди и Декартом по поводу «Медитации»\"“). V roce 1893 po dokončení studií zůstal na univerzitní katedře filosofie, kde se připravoval na profesuru.\n\nPřednášel logiku na Alexandrovském lyceu, psychologii na dívčích gymnáziích, dějiny pedagogických teorií na vyšších školách pro ženy a na vojenských pedagogických akademiích. Na Petrohradské univerzitě přednášel dějiny pedagogických teorií, kritickou teorii poznání, dějiny skepticismu a dějiny filosofie 19. století. Vedl praktické kurzy studentů na téma teorií Immanuela Kanta (analýza děl „Prolegomena“ a „Kritiky čistého rozumu“).\n\nVyučoval filosofické předměty na vysoké pedagogické škole a dějiny filosofie na lekcích profesora Petra Lesgafta.\n\nZ angličtiny přeložil „Text-Book of Psychology“ Williama Jamese, tiskem na půdě fakulty, s přílohou článku překladatele „Filosofický význam psychologických názorů W. Jamese“ / \"Философское значение психологических воззрений Джэмса\".\n\nJe autorem více než 30 hesel ve slovníku Brockhause a Efrona. Vydal knihu „Zákony myšlení a druhy poznání“ / „Законы мышления и формы познания“ s přílohou dvou výzkumů: „O zbabělosti v myšlení“ / „О трусости в мышлении“ (bylo vydáno dříve v časopise „Filosofické a psychologické otázky“ / „Вопросы философии и психологии“, č. 56) a „O mystickém poznání a cítění vesmíru“ / „О мистическом познании и вселенском чувстве“ (vytištěno v Carské akademii věd, 1905).\n\n\n"}
{"id": "1172008", "url": "https://cs.wikipedia.org/wiki?curid=1172008", "title": "Římskokatolická farnost Praha-Čakovice", "text": "Římskokatolická farnost Praha-Čakovice\n\nŘímskokatolická farnost u kostela sv. Remigia Praha-Čakovice je územní společenství římských katolíků v rámci IV. pražského vikariátu v arcidiecézi pražské.\n\nRoku 1352 je zde zaznamenána plebánie, po reformaci konali v Čakovicích duchovní správu kněží z Emauz. Od roku 1635 spravovali kostel kněží z kláštera sv. Mikuláše (dnes Praha I). Od roku 1670 byly Čakovice filiálkou vinořské farnosti. Od roku 1787 pak filiálka farnosti třeboradické. V roce 1901 byla farnost obnovena.\n\n\n"}
{"id": "1172009", "url": "https://cs.wikipedia.org/wiki?curid=1172009", "title": "Německá házenkářská reprezentace žen", "text": "Německá házenkářská reprezentace žen\n\nNěmecká házenkářská reprezentace žen reprezentuje Německo na mezinárodních házenkářských akcích, jako je mistrovství světa nebo mistrovství Evropy. V systému mezinárodních her je Německo nástupnickým týmem NSR (1949-1990).\n"}
{"id": "1172011", "url": "https://cs.wikipedia.org/wiki?curid=1172011", "title": "Sovětská házenkářská reprezentace žen", "text": "Sovětská házenkářská reprezentace žen\n\nSovětská házenkářská reprezentace žen reprezentovala SSSR na mezinárodních házenkářských akcích, jako je mistrovství světa nebo mistrovství Evropy.\n"}
{"id": "1172014", "url": "https://cs.wikipedia.org/wiki?curid=1172014", "title": "Frýdlantské okresní dráhy (spolek)", "text": "Frýdlantské okresní dráhy (spolek)\n\nFrýdlantské okresní dráhy je spolek, který se snaží o obnovu někdejší úzkorozchodné železniční tratě z Frýdlantu do Heřmanic. Svým názvem odkazuje na původní stejnojmennou společnost, která od přelomu 19. a 20. století do konce roku 1924 na jí vlastněných tratích z Frýdlantu do Heřmanic a do Jindřichovic pod Smrkem a také z Raspenavy do Bílého Potoka provozovala železniční dopravu.\n\nSpolek vznikl během podzimních měsíců roku 2004, kdy se objevily snahy vybudovat na tělese tratě cyklostezku. Zakládající členové uskupení se obávali, že vybudováním cyklostezky se navždy zabrání obnově železniční tratě a chtěli tomu předejít. V té době již navíc další členové spolku, otec a syn Ladislavové Crhové, vlastnili z Německa dovezenou lokomotivu T 36.002, jejíž stejný typ pod označením T 36.001 na trati v okolí Frýdlantu mezi roky 1948 a 1953 jezdil. Uschovanou ji mají ve výtopně, kterou původní Frýdlantské okresní dráhy pro své potřeby roku 1902 vybudovaly. S lokomotivou se členové spolku účastní akcí na dalších úzkorozchodných tratích jak v České republice, tak také v zahraničí, kde ji předvádějí zájemcům. Jezdili tak s ní třeba na tratích Jindřichohradeckých místních drah nebo po Žitavské úzkorozchodné dráze.\n\nKoncem měsíce června roku 2008 otevřel spolek v někdejší výtopně muzeum věnující se budování a provozu na tratích v okolí Frýdlantu. Vystaveny zde jsou fotografie a artefakty z provozu, tak je také možné zhlédnout počítačovou simulaci provozu heřmanické úzkorozchodné železnice. Před výtopnou je na nově položených 85 metrech úzkorozchodných kolejí vystavena motorová lokomotiva T 36.002 spolu s renovovanými vozy.\n\nUskupení, v jehož čele stojí stomatolog Petr Vidner, nejprve plánuje zahájit ukázkový provoz po dochované, asi stometrové části trati vedoucí od železničního přejezdu se silnicí I/13 blízko výtopny až k frýdlantskému nádraží.\n\n"}
{"id": "1172016", "url": "https://cs.wikipedia.org/wiki?curid=1172016", "title": "Světová výstava ve Wembley", "text": "Světová výstava ve Wembley\n\nSvětová výstava ve Wembley (anglicky \"British Empire Exhibition\") byla koloniální výstava Britského impéria, která se konala v letech 1924 a 1925 ve Wembley v Londýně.\n\nVýstava byla slavnostně otevřena 23. dubna 1924 králem Jiřím V. na stadionu ve Wembley (British Empire Exposition Stadium), dokončeném v roce 1923. Mezi účastníky zahajovacího programu byla i Agatha Christie s manželem.\n\nCílem výstavy bylo umožnit setkání zástupců všech částí impéria, posílit obchodní vztahy mezi mateřskou zemí a jejími koloniemi i mezi koloniemi navzájem a podpořit vzájemné poruzumění.\nSoučástí Britského impéria bylo v té době 58 zemí a pouze Gambie a Gibraltar se nezúčastnily.\n\nDo roku 1924 zatím největší světová výstava si vyžádala náklady ve výši 12 milionů £ a navštívilo ji 27 milionů návštěvníků. Architektem projektu byl Maxwell Ayrton. Tři hlavní budovy byly paláce průmyslu, techniky a umění. Palác techniky byl postaven ze železobetonu a byl největší budovou tohoto druhu na světě. Většina výstavních hal byla po skončení výstav demolována, pouze Palác techniky (Palace of Engineering ) a Pavilón britské vlády (British Government Pavilion) byly zachovány do 70. let i z toho důvodu, že demolice těžkých konstrukcí byly finančně nákladné. Z říšského bazénu (Empire Pool) vznikla Wembley Arena a na návrh Skota Sira Jamese Stevensona, byl stadion ve Wembley využíván anglickou fotbalovou asociací až do roku 2002, kdy byl zbourán a nahrazen novým stadionem Wembley, vybudovaným v letech 2002 – 2007. \n\nVýstavy se zúčastnilo i několik železničních společností, které zde měly výstavní panely a v některých případech vystavovaly své nejnovější lokomotivy a vozy. Mezi exponáty v Paláci techniky byla vystavena v roce 1924 železniční lokomotiva LNER ne. 4472 \"Flying Scotsman\", další byla \"Prince of Wales\" třídy 4-6-0 (London and North Western Railway). V roce 1925 byla přidána GWR 4079 Pendennis Castle spolu s dalšími lokomotivami například no. 866 třídy N (Southern Railway UK), která byla zbrusu nová a na trati se objevila 28. listopadu 1925. Později dostala název \"Wembley 1924\" na počest této výstavy. Tehdy byla též vystavena v Paláci bydlení a dopravy elektrická lokomotiva č. 15 (Metropolitan Railway), u které bylo z jedné strany odstraněno obložení a dveře, aby bylo možno nahlédnout do interiéru. \n\nSoučástí programu výstav byly také letecké show. Od 9. května do 1. června 1925, šest nocí v týdnu, přelétávala nad stadionem 32. peruť Royal Air Force v programu nazvaném „London Defended“ a simulovala letecké útoky s pyrotechnickými efekty. \n\nBritské impérium\n\n"}
{"id": "1172026", "url": "https://cs.wikipedia.org/wiki?curid=1172026", "title": "Seznam řek ve Švýcarsku", "text": "Seznam řek ve Švýcarsku\n\nSeznam řek ve Švýcarsku uvádí největší řeky Švýcarska bez požadované úplnosti.\n\nDoložená rozloha povodí: Rýn, Rhôna, Aara\nDoložené povodňové průtoky (MHQ: průměr ročních maxim): Rhôna (bez La Laire), Inn (5 km před státní hranicí), Ticino, Kander (bez Stadelbachu), Doubs\n\nPoznámky:\nUvedeny jsou řeky s délkou přes 50 km nebo řeky s rozlohou povodí přes 500 km² v rámci Švýcarska. Průtoky se rozumí průměrný průtok (MQ) dle uvedeného údaje v infoboxu článku. \n\n\n\n"}
{"id": "1172027", "url": "https://cs.wikipedia.org/wiki?curid=1172027", "title": "Crna legija", "text": "Crna legija\n\nCrna legija \"(Černá legie)\" byla elitní jednotka ustašovského vojska v NDH. Velitelem legie byl Jure Francetić a jeho zástupcem Rafael Boban. Skupina bojovala proti partyzánům a četnikům. \n\nJako datum vzniku se uvádí 3. září 1941. Velitelem byl ustanoven Jure Francetić jako i náčelník Hlavního stanu pro Bosnu.<div>Legie působila v letech 1941–1945 v prostoru Bosny, Hercegoviny a Sandžaku. Roku 1945 se účastnila bojů u Bleiburgu.\n\nV období Chorvatské války za nezávislost chorvatští nacionalisté užívali a dosud užívají v propagandě historickou památku Crne legije, jakož i propagaci myšlenky obnovy NDH v jeho bývalých hranicích.\n\n\n\n"}
{"id": "1172055", "url": "https://cs.wikipedia.org/wiki?curid=1172055", "title": "Klášter Amelungsborn", "text": "Klášter Amelungsborn\n\nAmelungsborn také Amelunxborn ( \"Kloster Amelungsborn\") je cisterciácké opatství ležící poblíž Negenbornu a Stadtoldendorfu v okrese Holzminden ve Vezerské vrchovině ve spolkové zemi Dolní Sasko v Německu. Po klášteře Walkenried je druhou nejstarší cisterciáckou fundací v Dolním Sasku. Přečkal německou reformaci tím, že se z něj stal luteránský klášter a společně s klášterem Loccum (také původně cisterciáckým) je jedním ze dvou nepřetržitě fungujících luteránských klášterů v Německu. Konventní kostel sv. Panny Marie je zároveň farním kostelem klášterem založených vesnic Negenborn a Holenberg.\n\nPoloha \"villa Amelungsborn,\" západně od dnešního Stadtoldendorfu byla původně součástí dědičných držav hrabat z Northeimu.\n\nSigfried IV., poslední hrabě Northeim-Boyneburgu a Homburgu věnoval 20. listopadu 1135 půdu v Amelungsbornu cisterciáckému klášteru, jenž byl osídlen mnichy z mateřského kláštera Kamp.\n\nZdá se, že založením kláštera a blízkého hradu Homburg (postaveného zhruba ve stejnou dobu) se hrabě Sigfried snažil upevnit moc a zapezpečit část svého území, ležícího daleko od jeho rodového sídla v severním Hesensku.\n\nZakládací listina se nedochovala, ačkoli existuje papežské potvrzení Honoria II., datované 5. prosince 1129. Každopádně interval šesti let mezi založením kláštera a jeho obydlením řeholníky zapadá do obecného harmonogramu cisterciáckých fundací.\n\nKlášter byl vysvěcen hildesheimským biskupem Bernhardem I. v roce 1135. První amelungsbornský opat, Jindřich I. byl nevlastním bratrem zakladatele, Sigfrieda IV. a byl jmenovaný v roce 1141.\n\nNový klášter prosperoval a brzy byl schopen rozšířit cisterciácký řád o další kláštery. Již v roce 1138 byl mnich z Amelungsbornu jmenován opatem v klášteře Mariental (je to jiný klášter než Marienthal) poblíž Helmstedtu. V roce 1145 osídlil (12 mnichů a opat) z Amelungsbornu dceřiný klášter Riddagshausen poblíž Braunschweigu.\n\nAmelungsborn byl taktéž mateřským klášterem kláštera Doberan v dnešní obci Bad Doberan poblíž Rostocku, jejž řeholníci osídlili v roce 1171 a opětovně v roce 1176 na popud misionářského biskupa Berna (někdejšího mnicha v klášteře Amelungsborn), který se v roce 1155 stal biskupem v Meklenburku a když bylo sídlo biskupství v roce 1160 přesunuto, také prvním schwerinským biskupem.\n\nKlášter se stal nejbohatším opatstvím ve welfské sféře vlivu a byl úzce propojen s kolonizací německého východu. Okolo roku 1280 čítala komunita asi 50 řeholníků a 90 konvršů.\n\nI po odcizení jejich meklenburských majetků, převážně okolo měst Satow a Dranse, ve 14. století, zůstával klášter rozsáhlým pozemkovým vlastníkem a to zejména díky štědrosti pánů z Homburgu, nástupců zakladatele a hrabat z Eversteinu, kteří mu darovali řadu majetků mezi řekami Vezerou a Leine, mezi nimi i půdu v Allersheimu poblíž Holzminden, Schnedinghausen u Moringenu, Erzhausen, Bruchhof a Holtershausen u Greene. Klášter také vlastnil majetky ve městech Einbeck, Höxter a Hameln a lesy kolem samotného opatství.\n\nV průběhu první poloviny 16. století upadal klášter stále více do vlivu Welfů. V roce 1549 byl Amelungsborn nucen postoupit lukrativní hospodářství v Allersheimu věvodovi Jindříchu I. Mladšímu, Brunšvickému.\n\nVévoda Julius Brunšvický uchopil v roce 1568 reformaci do svých rukou a konvertoval klášter na luteránský. První luteránský opat Andreas Steinhauer (zemřel 1588) založil v klášteře školu, díky níž se v tomto ohledu stal klášter velmi známým.\n\nVévoda Karel I. Brunšvický v roce 1760 přesunul klášterní školu do města Holzminden a sloučil ji s místní městskou školou, předchůdcem současného gymnázia.\n\nV roce 1806, za vlády císaře Napoleona byl klášter Amelungsborn rozpuštěn, ale funkce opata kupodivu nezanikla. Když byla v roce 1875 přidělena správa školy státu, funkce kláštera jako vzdělávací instituce zanikla. Titul opata z Amelungsbornu se ale zachoval jako čestný titul pro starší členy brunšvického kléru.\n\nOd roku 1912 je pozice z politických důvodů neobsazená. V roce 1914 kostel přestoupil pod správu Hanoverské státní církve (Landeskirche Hannover). Církevní senát převzal práva předchozích pozemkových vlastníků a zodpovědnost za klášter.\n\nZa druhé světové války, 8. dubna 1945 byl klášter i klášterní zeď vážně poškozeny americkým bombardováním, při honbě za prchajícími jednotkami SS. Kostel utrpěl obzvláště těžké škody a jižní část hlavní chrámové lodi a východní okno z roku 1350 bylo zcela zničeno. Rekonstrukce a restaurátorské práce probíhaly v letech 1954 až 1959.\n\nV roce 1960 byl 54. opatem kláštera Amelungsborn jmenován Christhard Mahrenholz. Shromáždil komunitu a založil společenství laiků \"Familiaritas\". V roce 2008 se komunita skládala z osmi řeholníků a opata, zatímco laické společenství \"Familiaritas\" čítalo okolo třiceti členů.\n\n"}
{"id": "1172086", "url": "https://cs.wikipedia.org/wiki?curid=1172086", "title": "Christian Friedrich Schönbein", "text": "Christian Friedrich Schönbein\n\nChristian Friedrich Schönbein (18. října 1799 Metzingen – 29. srpna 1868 Baden-Baden) byl německo-švýcarský chemik. Je známý především díky vynálezu palivových článků a objevu střelné bavlny a ozónu.\n\nSchönbein se narodil v německém Metzingenu, ve třinácti letech šel do učení do chemické a farmaceutické firmy v Böblingenu. Díky svému nadšení, získal potřebné dovednosti a znalosti, aby mohl požádat a uspět u zkoušky u profesora chemie v Tübingenu. Po úspěšném složení zkoušky a několika přesunech, získal v roce 1828 místo na Basilejské univerzitě, kde v roce 1835 získal profesorskou pozici. V Basileji zůstal až do své smrti v roce 1868 a je zde i pohřben.\n\nBěhem experimentů s elektrolýzou vody, které prováděl na univerzitě v Basileji, zaznamenal nezvyklý zápach v laboratoři. To byl první důkaz toho, že se povedlo připravit nový, dosud neznámý produkt. Tento, jak se domníval nový prvek, pojmenoval ozón, z řeckého \"οζω, ozó, voním\", podle intenzivního zápachu i v nepatrných koncentracích.\n\nI přes manželčin zákaz Schönbein příležitostně experimentoval doma, v kuchyni. Jednoho dne v roce 1845 rozlil směs kyseliny dusičné a sírové. K setření použil bavlněnou kuchyňskou zástěru. Když ji pak pověsil uschnout nad sporák, došlo k jejímu zapálení a velmi prudkému spálení, zdálo se, že zástěra zmizela. Důvodem byla nitrace celulózy v bavlně, za vzniku nitrocelulosy, nitro skupiny slouží jako vnitřní zdroj kyslíku, při zahřátí pak dochází ke kompletní a prudké oxidaci.\n\nSchönbein rozpoznal možnosti nové sloučeniny. Klasický černý střelný prach, který byl již 500 let využíván na bojištích, uvolňuje při explozi černý dým, který znečišťuje vojáky, zbraně i celé bojiště. Nitrocelulóza se zdála být kandidátem na bezdýmný střelný prach pro děla a náboje. Proto tuto sloučeninu pojmenoval \"střelná bavlna\".\n\nPokusy o výrobu střelné bavlny pro vojenské účely byly zprvu neúspěšné, protože v továrnách docházelo k častým explozím a rychlost hoření bavlny byla příliš vysoká. Roku 1884 se podařilo Paulu Vieillemu úspěšně připravit bezdýmný střelný prach, který nazval Poudre B. V roce 1891, James Dewar a Frederick Augustus Abel připravili tzv. Kordit, což je bezpečná směs nitroglycerinu a nitrocelulózy používaná ve formě vláken.\n"}
{"id": "1172090", "url": "https://cs.wikipedia.org/wiki?curid=1172090", "title": "Butan-2-ol", "text": "Butan-2-ol\n\n2-butanol, systematický název butan-2-ol je alifatický alkohol, jeden z izomerů butanolu. Vyrábí se ve velkém množství, hlavně jako prekurzor průmyslového rozpouštědla ethylmethylketonu. Je chirální a tak existuje ve dvou stereoizomerech označovaných (\"R\")-(−)-butan-2-ol a (\"S\")-(+)-butan-2-ol. Většina používaného 2-butanolu je racemická směs těchto izomerů.\n\nButan-2-ol se průmyslově vyrábí hydratací but-1-enu nebo but-2-enu (katalyzátorem je kyselina sírová):\n\nV laboratoři jej lze připravit reakcí ethylmagnesiumbromidu s acetaldehydem v diethyletheru nebo tetrahydrofuranu.\n\n2-butanol se používá jako rozpouštědlo, ovšem častěji se převádí na butanon, který je používán jako průmyslové rozpouštědlo.\n"}
{"id": "1172092", "url": "https://cs.wikipedia.org/wiki?curid=1172092", "title": "249 (číslo)", "text": "249 (číslo)\n\nDvě stě čtyřicet devět je přirozené číslo, které následuje po čísle dvě stě čtyřicet osm a předchází číslu dvě stě padesát. Římskými číslicemi se zapisuje CCXLIX.\n\n\n\nSilnice II/249 je česká silnice II. třídy vedoucí na trase I/28 – Libčeves – Koštice\n\n\n"}
