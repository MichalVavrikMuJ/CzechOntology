{"id": "1028588", "url": "https://cs.wikipedia.org/wiki?curid=1028588", "title": "Project Sport Hronov", "text": "Project Sport Hronov\n\nProject Sport Hronov je české sdružení ledního hokeje, které sídlí ve městě Hronov v Královéhradeckém kraji. Zřízeno bylo v roce 2004 pro organizaci ligy neregistrovaných na zimním stadionu města z Hronova. V letech 2014–2015 působil pod záštitou sdružení hokejový tým PS Hronov, který hrál v Královéhradecké krajské soutěži, páté české nejvyšší soutěži ledního hokeje.\n\nSvé domácí zápasy odehrává ve Wikov aréně.\n\n\nZdroj: \n\n\n\nZdroj: \n\n"}
{"id": "1028596", "url": "https://cs.wikipedia.org/wiki?curid=1028596", "title": "Daniel Geremus", "text": "Daniel Geremus\n\nDaniel Geremus, rozený Jiřička (* 12. prosince 1969 Jičín), je český malíř.\n\nVyrostl v Lomnici nad Popelkou a zde také žije a tvoří. V letech 1984–1987 navštěvoval SOU zemědělské v Lázních Bělohrad, kde se vyučil opravářem zemědělských strojů, v letech 1988–1990 absolvoval povinnou vojenskou službu a následně pracoval jako dělník v lomnickém STS a od roku 1995 v textilním koncernu Technolen. Příjmení Geremus, dívčí příjmení matky Wieslawy, používal Daniel původně jako svůj pseudonym, avšak v roce 2019 si jej nechal stanovit za své oficiální příjmení.\n\nS olejomalbou začal v roce 1995, nejprve maloval na plátno, postupně přešel i na sololit. Nevystudoval žádnou uměleckou školu a netvořil pod žádným učeným dozorem, možná proto jsou jeho díla nezaměnitelná, přecházejí ze surrealismu až k impresionismu, často maluje portréty, zátiší a krajiny a neméně často nakombinuje do obrazu předměty jako jsou kusy látky či dokonce mince.\n\nVýstavy jeho obrazů bylo možné zhlédnout v Jilemnici (1998), Lomnici nad Popelkou (2001, 2009, 2014), v Hradci Králové (2005), Weistrachu (Rakousko, 2007), Ktové (2008), Semilech (2010), ve Vítkově (2012) a v témže roce v lomnickém zámečku. V Lomnici nad Popelkou také několikrát pořádal výstavu v budově bývalé spořitelny, konkrétně v červenci a listopadu 2017, červenci 2018 a červenci 2019. V roce 2017 měl samostatnou výstavu na zámku Třebíč. Jeho díla byla ke zhlédnutí i v australském Melbourne. V roce 2019 vystavoval v Lázních Bělohrad, dále proběhly dvě výstavy v Praze, v únoru v Činoherní kavárně a v květnu v Galerii u Zlatého kohouta. V témže roce byl součástí zahraničních výstav, jmenovitě v bavorském Ingolstadtu v rámci III. Art Expo International a v japonském Kjótu v rámci mezinárodního festivalu Art Quake Kyoto 2019.\n\n"}
{"id": "1028598", "url": "https://cs.wikipedia.org/wiki?curid=1028598", "title": "Baška (okres Košice-okolí)", "text": "Baška (okres Košice-okolí)\n\nBaška je obec na Slovensku v okrese Košice-okolí. První písemná zmínka o obci pochází z roku 1247.\n\nObec leží v západní části Košické kotliny a na východním hřbetu Slovenského rudohoří, na jižním okraji Volovských vrchů. Území obce je na plochém hřbetu mezi Myslavským potokem a potokem Ida je tvořeno prvohorními horninami (jako jsou fylity, pískovce, křemence, břidlice, pásy křemenných porfyrů atd.). Vyskytuje se zde hnědá lesní půda. Nadmořská výška se pohybuje v rozmezí 280 až 436 m n. m., střed obce je v nadmořské výšce 350 m. Okolí obce je odlesněné, na okrajích území je lesní porost na svazích Slovenského rudohoří, které je tvořeno převážně dubovým lesem.\n\nV jižní části obce pramení Baštianský potok.\n\nObec Baška sousedí s obcemi Malá Ida a Lorinčík na jižní straně, Nižný Klátov na severu, Bukovec na západní straně a místní část Myslava města Košic na východě.\n\nObec Baška je původně uliční skupinová vesnice, která byla postavena kolem silnice vedoucí z Košic do obcí ve Slovenském rudohoří a později kolem nových ulic. Nálezy na katastru obce dokládá osídlení v době kamenné a starší době železné.\n\nNejstarší písemná zmínka o osadě pochází z roku 1247, kde je uvedena jako \"terra Pousa\" a později jako \"Bosk\". V roce 1322 byla ve vlastnictví zemanů Dominika a Jána, v první třetině 15. století patřila Frankovi ze Šemše a od roku 1447 přešla do majetku Košic. Zanedlouho patřila do dřevařsko-báňského podnikatelského zázemí Košic. V roce 1559 v obci žilo 16 rodin, v roce 1828 měla 27 domů a 198 obyvatel. I když v obci žili i němečtí přistěhovalci, v 18. století se zde mluvilo česky. V 19. století postihl obec velký požár, který zničil téměř všechny domy.Jednotřídní škola byla otevřena v roce 1905, fungovala až do 80. let, kdy byla zavřena. Dnes v rekonstruované budově sídlí obecní úřad. Učitelé organizovali kulturní život a vedli ochotnické divadlo, zachovaly se např. tradice svatebních obřadů ... Po vzniku Československa bylo hlavní obživou zemědělství a práce v lese. Během druhé světové války v období 1938–1945 byla součástí Maďarska. Po válce byla obec elektrifikovaná, byl zaveden obecní rozhlas a v roce 1958 bylo založené zemědělské družstvo, v devadesátých letech 20. století přibyl dům smutku, hřiště a rozvod plynu, začala se výstavba kanalizace a vodovodu. V současnosti pracuje většina obyvatel v Košicích.\n\n\n"}
{"id": "1028599", "url": "https://cs.wikipedia.org/wiki?curid=1028599", "title": "Malaysian Open, Kuala Lumpur 2014 – mužská dvouhra", "text": "Malaysian Open, Kuala Lumpur 2014 – mužská dvouhra\n\nDo soutěže mužské dvouhry na tenisovém turnaji Malaysian Open, Kuala Lumpur 2014 nastoupilo dvacet osm hráčů. Z kvalifikace postoupila čtveřice tenistů. Obhájcem titulu byl portugaslký tenista João Sousa, který v 1. kole nestačil na Němce Benjamina Beckera.\n\nSoutěž dvouhry vyhrál první nasazený Japonec Kei Nišikori, jenž ve finále zdolal francouzskou turnajovou čtyřku Juliena Benneteaua ve dvou setech 7–6 a 6–4. Na okruhu ATP Tour tak získal šestý titul kariéry a třetí v probíhající sezóně, když předtím triumfoval na americkém U.S. National Indoor Tennis Championships a antukovém Barcelona Open. V následné pondělní aktualizaci žebříčku ATP z 29. září 2014 se posunul na své kariérní maximum, když mu patřila 7. příčka.\n\nČtyři nejvýše nasazení hráči měli volný los do druhého kola.\n\n"}
{"id": "1028600", "url": "https://cs.wikipedia.org/wiki?curid=1028600", "title": "Malaysian Open, Kuala Lumpur 2014 – mužská čtyřhra", "text": "Malaysian Open, Kuala Lumpur 2014 – mužská čtyřhra\n\nDo soutěže mužské čtyřhry na tenisovém turnaji Malaysian Open, Kuala Lumpur 2014 nastoupilo šestnáct dvojic. Obhájcem titulu byl americko-jihoafrický pár Eric Butorac a Raven Klaasen, který v 1. kole nestačil na německo-rakouskou dvojici Andre Begemann a Julian Knowle.\n\nSoutěž čtyřhry vyhrála čtvrtá nasazená polsko-indická dvojice Marcin Matkowski a Leander Paes, jejíž členové ve finále zdolali britsko-australské turnajové dvojky Jamieho Murrayho s Johnem Peersem. Po rovnocenném rozdělení úvodních dvou sad 3–6 a 7–6, rozhodl o vítězích až supertiebreak rozdílem míčů [10–5].\n\n"}
{"id": "1028601", "url": "https://cs.wikipedia.org/wiki?curid=1028601", "title": "Rainbow Loom", "text": "Rainbow Loom\n\nPlastový tkalcovský stav Rainbow Loom (v překladu Duhový tkalcovský stav) slouží k vytváření náramků, přívěsků a dalších objektů z pestrobarevných gumových kroužků. Koncept vymyslel v roce 2011 Cheong Choon Ng a během několika let se stal nejrychleji rostoucí značkou hraček na světě. Cílí zejména na děti ve věku 8 až 14 let.\n\nRainbow Loom využívá vlastní patentovaný tkalcovský stav fungující na principu netriviálního (Brunnian link) uzlu, díky kterému lze z gumových kroužků vytvářet přívěsky, náramky, ale i výrazně složitější tvary, například nepříliš věrné zobrazení zvířat, nebo celé šaty.\n\nCheong Choon Ng původně svůj produkt označoval jako Twistz Bandz ovšem na trhu už existovala gumička do vlasů s názvem Twist Band, tudíž se nakonec rozhodl pro značku Rainbow Loom. Počáteční investice 10 000 dolarů do výrobní linky v Číně se zpočátku nevyplácela. O produkt nebyl ze strany prodejců hraček zájem.\n\nPrůlom nastal v polovině roku 2012 po sérii instruktážních videí, které Cheong Choon Ng natočil se svými dcerami a neteřemi, jelikož zásadním problémem jeho produktu byla složitost. Díky instruktážním videím se v létě 2012 dočkal první objednávky a o rok později už po jeho výrobku sáhli největší prodejci v USA, například Michaels, nebo Wal-Mart (zde pod názvem Wonder Loom). Návody jsou pro Rainbow Loom klíčovou složkou a fanoušci hračky je nahrávají zejména na Youtube, kde dosahují obrovské popularity.\n\nAsi největšího ohlasu od veřejnosti se Rainbow Loom dostalo po tom, co vévodkyně Kate a princ George na své návštěvě Nového Zélandu nosili náramky vytvořené právě z pestrobarevných kroužků Rainbow Loom.\n\nTvůrce Rainbow Loom zažaloval několik společností za porušování svých patentů. Výrazná pozornost je také věnována levnějším náhražkám, které mohou obsahovat nepovolené množství jedovatých ftalátů.\n\n"}
{"id": "1028603", "url": "https://cs.wikipedia.org/wiki?curid=1028603", "title": "Belža", "text": "Belža\n\nBelža (v minulosti \"Stredná-\", \"Šándorova-\" a \"Vyšná Belža\", ) je obec na Slovensku v okrese Košice-okolí. První písemná zmínka o obci pochází z roku 1232.\n"}
{"id": "1028604", "url": "https://cs.wikipedia.org/wiki?curid=1028604", "title": "Oleo Chemical", "text": "Oleo Chemical\n\nOLEO CHEMICAL, a.s., je česká firma, která byla založena 18. května 2004 a jejíž hlavní činností je výroba bionafty a její prodej. Majoritním vlastníkem je společnost Marathon Holdings registrovaná v Panamě.\nV květnu 2011 byli do orgánů společnosti zvoleni dva manažeři společnosti RAVAK, Jindřich Vařeka se stal členem představenstva a Jiří Kreysa předsedou dozorčí rady.\n\nV září 2014 Útvar pro odhalování organizovaného zločinu zadržel některé advokáty kanceláře MSB Legal v souvislosti s firmou Oleo Chemical, která je podle České televize napojena na podniky blízké Ivo Rittigovi a která měla dodávat předraženou bionaftu pro pražský dopravní podnik.\n\nPolicie obvinila 10 lidí z několika trestných činů včetně krácení daně a porušení povinnosti při správě cizího majetku. Obvinění podle policie pracovali jako organizovaná skupina, vyváděli peníze z firmy Oleo Chemical. Podle zjištění deníku Právo jsou mezi zadrženými osobami i oba zakladatelé firmy Oleo Chemical – Michal Urbánek a Kamil Jirounek.\n\nOleo Chemical v letech 2010 až 2012, kdy dodávala bionaftu do pražského dopravního podniku, spolupracovala s firmou Cokeville Assets, která figuruje v kauze předražených jízdenek pro dopravní podnik. Na toto propojení už v prosinci 2012 upozornil Karel Randák z Nadačního fondu proti korupci.\n\nV prosinci 2016 byl Kamil Jirounek odsouzen na šest let odnětí svobody za padělané směnky na 127 milionů korun. Avšak v červnu 2017 byl z vězení propuštěn Nejvyšším soudem a případ se vrátil ke Krajskému soudu v Praze.\n\nV únoru 2017 pražský městský soud v kauze tunelování firmy Oleo Chemical uznal vinnými Jednatele společnosti Cokeville Assets Petera Kmetě a bývalé představitele Olea Kamila Jirounka, Michala Urbánka a Radomír Kučera odešel s podmínkou. Lobbistu Ivo Rittiga a právníky Davida Michala a Karolínu Babákovou soud zprostil viny a část případu týkající se legalizace výnosů z trestné činnosti vrátil k došetření státnímu zastupitelství. Rozsudek není pravomocný, Petr Kmeť i státní zástupce se na místě odvolali, další obžalovaní si ponechali lhůtu na rozmyšlenou.\n\n"}
{"id": "1028606", "url": "https://cs.wikipedia.org/wiki?curid=1028606", "title": "Marián Kopča", "text": "Marián Kopča\n\nMarián Kopča (14. dubna 1968 – 22. května 1997 Bratislava) byl slovenský fotbalový obránce a mládežnický reprezentant Československa. Život ukončil sebevraždou.\n\nV československé lize hrál za Inter Bratislava a Duklu Praha. Nastoupil ve 108 ligových utkáních a dal 1 gól. V Poháru vítězů pohárů nastoupil v 6 utkáních. Vítěz československého poháru 1990 a vítěz slovenského poháru 1988.\n\n"}
{"id": "1028607", "url": "https://cs.wikipedia.org/wiki?curid=1028607", "title": "Páteční modlitba", "text": "Páteční modlitba\n\nSalát al-džum'a je pravidelná páteční modlitba islámu. Věřící se ji modlí společně v mešitě; povinně se jí účastní všichni dospělí zdraví muži. Nejdříve se všichni modlí dvě rak'y (sklonění a prostrace na modlitebním koberečku) sunny (což v tomto případě znamená množinu všech modlitebních úkonů konaných individuálně - opakem je \"fard\", společně pronášená modlitba), poté kazatel \"(chatíb)\" pronese kázání \"(chutbu)\", které se skládá ze dvou částí: 1. ponaučení, etické zásady či reflexe aktuálních témat, 2. chvalořeč Bohu, Proroku, jeho rodu, druhům a následovníkům. Po kázání je opakován adhán (volání k modlitbě) a poté se věřící pomodlí dvě rak'y \"fardu\", společně pronášené modlitby. Na závěr se věřící pozdraví se svými sousedy pozdravením pokoje (\"Salam aleykum wa rahmetullah\", Mír s tebou a pokoj Boží).\n\nPravidelnou páteční modlitbu (zpravidla i s kázáním) obvykle přenášejí hlavní televizní kanály v arabských zemích. Významní činitelé a politici občas oficiálně navštíví páteční modlitbu ve hlavních mešitách islámských metropolí.\n"}
{"id": "1028608", "url": "https://cs.wikipedia.org/wiki?curid=1028608", "title": "Jelský rajón", "text": "Jelský rajón\n\nJelský rajón (bělorusky \"Ельскі район\", ukrajinsky \"Єльський район\", rusky \"Ельский район\") je územně-správní jednotkou na jihu Homelské oblasti v Bělorusku. Administrativním centrem rajónu je město Jelsk (bělorusky \"Ельск\", rusky \"Ельск\").\n\nRozloha rajónu je necelých 1 366 km². Nachází se v Mozyrském Polesí, na jihu hraničí Ukrajinou (délka hranice 85 km), na severu Mazyrským rajónem (délka hranice 65 km), na západě s Lelčyckým rajónem (hraniční délka 36 km) a na východě s Naroŭljanským rajónem (délka hranice 40 km).\n\nHlavními řekami jsou Slavečna s délkou 37 km a jeho přítoky Čarceň (28 km), Batyŭlja (34 km) a Jasjanec (23 km). Dalšími řekami jsou Žaloň (36 km) a Mytva (8,6 km), které jsou přímými přítoky řeky Pripjať.\n\nRajón byl vytvořen 17. července 1924 jako Karolinskij rajon. Svůj Současný název získal v roce 1931.\n\nV rajónu sídlí 5 průmyslových firem: ОАО «Jelskij konsjervnyj zavod», ОАО «Jelskij agrosjervis», ОАО «Jelskij KBO», pobočka RPUP «Mozyrskij DOK» «Jelskaja mjebjelnaja fabrika», KŽEUL «Jelskoje». Skupina zemědělsko-průmyslová se skládá z 6 společných zemědělských unitárních podniků «Dobryň», «Jelsk», «Jelskoje Poljec'je», «Podgalje», «Skorodnjanskij» a státní statek «Kommunist».\n\nRajón se specializuje na výrobu mléka, masa, obilovin, brambor a kukuřice. Celková plocha osevu těmito šesti zemědělskými organizacemi čítá více než 23 tisíc hektarů.\n\nRealizuje se chov dobytka na maso, v průměru jde o více než 2 600 tun za rok, produkce mléka převyšuje více než 31 000 tun za rok.\n\nPočet obyvatel rajónu čítá 17 839 osob, z toho v městských oblastech žije 9 725 lidí. Celkem je v rajónu 67 osad, z nichž pouze Jelsk je městem.\n\nK dispozici je taxislužba. Autobusy jezdí po trase Rajbolnica – Puškina.\n\n\n\n\n"}
{"id": "1028610", "url": "https://cs.wikipedia.org/wiki?curid=1028610", "title": "Tomáš Pekárek", "text": "Tomáš Pekárek\n\nTomáš Pekárek (* 27. června 1983, Slaný) je český regionální politik a v letech 2014 a 2018 také za politické hnutí ANO 2011 kandidát na starostu pro komunální volby ve městě Kralupy nad Vltavou. V letech 2014 až 2018 předseda místní organizace hnutí ANO v Kralupech nad Vltavou a místopředseda oblastní organizace hnutí ANO na Mělníku.\n\nV komunálních volbách v roce 2014 skončilo hnutí ANO na druhém místě s výsledkem 17,61% a získalo 4 mandáty. Hnutí ANO následně uzavřelo koalici se STAN a ODS a získalo dvě místa v sedmičlenné Radě města. Jedním z kralupských radních se stal i Tomáš Pekárek. Byl také předsedou kulturní komise a členem komise rozpočtové.\n\nV krajských volbách v roce 2016 kandidoval za hnutí ANO 2011 do zastupitelstva Středočeského kraje, ale neuspěl. Hnutí ANO však tyto volby vyhrálo a Tomáš Pekárek byl jmenován členem krajského výboru pro hospodářství, regionální rozvoj, vědu a výzkum.\n\nV komunálních volbách v roce 2018 získalo hnutí ANO 17,54% a obhájilo 4 mandáty. Skončilo však v opozici a Tomáš Pekárek byl následně zvolen předsedou kontrolního výboru a členem komise bytové, zdravotní a sociální. Po těchto volbách dobrovolně rezignoval na pozici místního předsedy i oblastního místopředsedy hnutí ANO.\n\nJe svobodný, bezdětný. Po odmaturování na kralupské elektrochemické škole a praxi v oboru elektrotechniky v Aero Vodochody a. s. začal jako pracovník vědy a výzkumu pracovat pro tehdejší Ústav jaderného výzkumu a. s. (dnes ÚJV Řež, a.s.) V roce 2005 odjel na roční pracovní pobyt do anglického Manchesteru.\n\nDíky postupnému sbírání zkušeností a doplňování vzdělání v oblasti radiační ochrany, například na kurzech fakulty jaderné a fyzikálně inženýrské ČVUT, nebo projektového řízení na Vysoké škole ekonomie a managementu v Praze, složil v roce 2009 zkoušku zvláštní odborné způsobilosti před komisí Státního úřadu pro jadernou bezpečnost (SÚJB) a získal oprávnění k vykonávání činností zvláště důležitých z hlediska radiační ochrany. Od té doby jako kvalifikovaný pracovník s přímou odpovědností za radiační ochranu působí v ÚJV Řež, a.s. na pozici pracovníka vědy a výzkumu, dozimetristy.\n\nPráce v oboru jaderné bezpečnosti jej dostala až k projektům věnujícím se vyhořelému jadernému palivu. V roce 2006 se začal podílet na americko-ruském programu RRRFR (Russian Research Reactor Fuel Return program) s působností téměř po celém světě. O dva roky později převzal tým pracovníků ÚJV Řež, a.s. přímo se podílející na přepravách vysokoaktivního vyhořelého jaderného paliva z výzkumných reaktorů kromě České republiky také v zemích jako Polsko, Maďarsko, Bulharsko, Srbsko, Bělorusko, Ukrajina, Vietnam, nebo Uzbekistán.\n\nOd roku 2016 se aktivně podílí také na programu spolupráce Číny, USA, Ruska a IAEA, během kterého dochází k odvozu vysoce obohaceného jaderného materiálu (MNSR zdroje s více než 90% obohacením) postupně ze zemí jako je Ghana, Nigérie, Írán, Pákistán a Sýrie. Od roku 2018 též v Ghaně školí vědecké pracovníky afrických výzkumných center, kteří se budou specializovat na práce v nebezpečných válečných oblastech.\n\nO svých zkušenostech přednáší na technických konferencích doma i ve světě a za svou práci byl oceněn mnoha významnými zahraničními představiteli z oboru jaderné bezpečnosti.\n\n"}
{"id": "1028611", "url": "https://cs.wikipedia.org/wiki?curid=1028611", "title": "John Burns", "text": "John Burns\n\nJohn Elliott Burns (20. října 1858, Londýn – 24. ledna 1943 tamtéž) byl anglický politik.\n\nNarodil se v početné rodině instalatéra skotského původu Alexandera Burnse. Z finančních důvodů musel v deseti letech odejít ze školy a začít pracovat. Dálkově vystudoval techniku a stal se inženýrem v loděnicích. Služebně působil na území dnešní Nigérie a sociální a rasový útlak, jehož byl svědkem, na něj silně zapůsobil. V roce 1881 se stal členem Social Democratic Federation a působil v odborovém hnutí. Za účast na stávkách a demonstracích byl opakovaně vězněn.\n\nV roce 1889 byl zvolen do London County Council, kde usiloval o výstavbu levného nájemního bydlení. Protože vliv socialistů na britskou politiku byl minimální, vstoupil do Liberální strany a v roce 1892 byl zvolen poslancem Dolní sněmovny za obvod Battersea. Byl známý jak radikálně levicovými názory, tak také tím, že byl propagátorem abstinence a náruživým hráčem kriketu.\n\nV roce 1905 ho liberální předseda vlády Henry Campbell-Bannerman jmenoval členem Soukromé rady a ministrem zdravotnictví. Stal se tak prvním britským ministrem, který byl dělnického původu. V roce 1914, když Sydney Buxton dostal funkci jihoafrického generálního guvernéra, převzal Burns také jeho post ministra obchodu. Byl velkým odpůrcem vstupu Británie do první světové války. Poté, co nedokázal svůj názor ve vládě prosadit, rezignoval na ministerský post a krátce nato odešel z politiky úplně. Věnoval se psaní knih o historii Londýna a žil z podpory, kterou mu vyplácel Andrew Carnegie.\n\n"}
{"id": "1028613", "url": "https://cs.wikipedia.org/wiki?curid=1028613", "title": "Debian GNU/kFreeBSD", "text": "Debian GNU/kFreeBSD\n\nDebian GNU/kFreeBSD je distribuce GNU operačního systému Debian, využívající jádro FreeBSD. Písmeno \"k\" v názvu je zkratkou anglického výrazu \"kernel of\" („jádro z“), která odkazuje na skutečnost, že z operačního systému FreeBSD je používáno jen jeho jádro.\n\nDebian GNU/kFreeBSD byl poprvé dostupný ve verzi Debian 6.0 (s kódovým označením \"Squeeze\") a od verze 7.0 (\"Wheezy\") je oficiálním portem Debianu.\n\nPodle statistik projektu Debian bylo v září 2014 v provozu minimálně 124 instalací Debian GNU/kFreeBSD. Nicméně tato data jsou poskytována pouze uživateli, kteří se je rozhodli dobrovolně poskytnout.\n\n\n"}
{"id": "1028615", "url": "https://cs.wikipedia.org/wiki?curid=1028615", "title": "Dunova", "text": "Dunova\n\nDunova® je obchodní značka speciální příze ze směsi 65% \"vícekanálového\" polyesteru s 35 % bavlny.\n\nMěkký, rychle schnoucí materiál s nízkou žmolkovitostí. Specifická hmotnost obnáší 0,7 g/cm, porézní struktura s dodatečnými kapilárami umožňuje přijímat vlhkost až do 30% vlastní váhy.\n\nPoužití: především na funkční prádlo\n\nDo roku 1993 používala označení Dunova firma Bayer AG pro speciální polyakrylnitrilová vlákna.\n\nOd roku 1994 vyrábí pod touto ochrannou známkou přádelna \"Lampertsmühle\" v německém Kaiserslautern shora popsanou přízi.\n\n"}
{"id": "1028616", "url": "https://cs.wikipedia.org/wiki?curid=1028616", "title": "Krajské hokejové přebory 2013/2014", "text": "Krajské hokejové přebory 2013/2014\n\nKrajské hokejové přebory v sezóně 2013/2014 byly 21. ročníkem samostatné čtvrté nejvyšší české soutěže v ledním hokeji. Přebory Olomouckého a Ústeckého kraje se v téhle sezóně nehrály a týmy startovaly v sousedních přeborech. Změnou oproti minulému ročníku bylo velké rozšíření Krajské soutěže Vysočiny, do které se přihlásilo 7 týmů z bývalého Okresního přeboru ve Žďáru nad Sázavou. Přebor v Ústeckém kraji byl zrušen díky nedostatečnému počtu týmů k zahájení soutěže. Novinkou bylo také rozdělení Královéhradeckého přeboru na krajskou ligu a krajskou soutěž.\n\n\n\n\n\n\n\n\n\n\n\n\n\n\n\n\n\n\n\n\n\n\n"}
{"id": "1028619", "url": "https://cs.wikipedia.org/wiki?curid=1028619", "title": "Abdulláh Abdulláh", "text": "Abdulláh Abdulláh\n\nAbdulláh Abdulláh (* 5. září 1960, Kábul, Afghánistán) je premiér Afghánistánu. V minulosti byl poradcem a blízkým přítelem zavražděného vojevůdce Ahmada Šáha Masúda. Po pádu Tálibánu zastával funkci ministra zahraničí.\n\nAbdulláh vystudoval medicínu na univerzitě v Kábulu, specializoval se na oční lékařství.\n\nV letech 2001 až 2005 zastával funkci ministra zahraničí.\n\nÚřad prezidenta země se poprvé pokusil získat v roce 2009, kdy byl jeho hlavním protivníkem prezident Hámid Karzaj. V prvním kole dostal zhruba 31 % hlasů, zatímco Karzaj téměř 50. Volby provázela řada podvodů a nedemokratických postupů. Abdulláh se tak druhého kola, z nějž měl vzejít nový prezident, odmítl zúčastnit. Volba přesto nebyla zrušena a Karzaj byl na dalších pět let potvrzen ve funkci.\n\nDubnové první kolo prezidentské volby Abdulláh vyhrál. Druhé kolo, které mělo rozhodnout mezi ním a druhým v pořadí Ašrafem Ghaní, se odehrálo v červnu. Za vítěze se však poté s odkazem na volební podvody prohlásili oba kandidáti. Americký ministr zahraničí John Kerry pak přislíbil revizi osmi milionů hlasovacích lístků pod dohledem OSN.\n\nV září 2014 se oba kandidáti dohodli na rozdělení moci s tím, že Ghaní se stane prezidentem a Abdulláh získá nově vytvořenou funkci „výkonného premiéra\" s rozšířenými pravomocemi.\n\nAfghánská volební komise poté Ghaního prohlásila za vítěze prezidentských voleb. Připustila přitom hrubé nedostatky ve volebním procesu. Podle zdrojů agentury AP ve volbě zvítězil Ghaní ziskem 55 procent hlasů.\n\n"}
{"id": "1028622", "url": "https://cs.wikipedia.org/wiki?curid=1028622", "title": "Aqidah", "text": "Aqidah\n\nAqidah či 'aqida je teologické dogma islámu (či souhrn teologických dogmat). Spolu s islámským právem a islámskou kulturou tvoří podle některých soudobých učenců jednotu islámu.\n\nV sunnitském islámu se nikdy neustavil oficiální dogmatický systém (s výjimkou tauhídu). Šía oproti tomu rozpracovává široký právní systém.\n\nNa sunnitské straně je výjimkou spis \"‘Aqá’id\" od Umara Nadžmuddína al-Nasafího (zemřel 1142), používaný na Al-Azharu a dalších náboženských školách.\n"}
{"id": "1028623", "url": "https://cs.wikipedia.org/wiki?curid=1028623", "title": "Vis-à-vis", "text": "Vis-à-vis\n\nVis-à-vis je francouzská fráze, která znamená „tváří v tvář“. Je často používaná ve významu „v souvislosti s“, „protiklad“. \n\n"}
{"id": "1028626", "url": "https://cs.wikipedia.org/wiki?curid=1028626", "title": "Equalizer", "text": "Equalizer\n\nEqualizer je americký akční thriller, jehož režisérem byl Antoine Fuqua. Scénář napsal Richard Wenk podle stejnojmenného televizního seriálu \"The Equalizer\" z osmdesátých let, jehož autory byli Michael Sloan a Richard Lindheim. Premiéru měl 7. září roku 2014 na festivalu Toronto International Film Festival a do amerických kin byl uveden 26. září téhož roku; ve stejný den byl představen také v českých kinech. Hlavní roli bývalého vojáka Roberta McCalla ve filmu hraje Denzel Washington, v dalších rolích se zde představili například Chloë Moretzová, Bill Pullman či český rodák Vladimír Kulich.\n\n"}
{"id": "1028628", "url": "https://cs.wikipedia.org/wiki?curid=1028628", "title": "Chrám Proměnění Páně (Toljatti)", "text": "Chrám Proměnění Páně (Toljatti)\n\nChrám Proměnění Páně, \"Спасо-Преображенский собор\" je pravoslavný chrám ve ruském městě Toljatti, nesoucí název křesťanského svátku Proměnění Páně, který se slaví 6. srpna (19. srpna podle Juliánského kalendáře).\n\nVe dnech srpnového puče roku 1991, byl toljattským stavebním výborem přijato rozhodnutí o výstavbě chrámového komplexu, sestávajícího z křestního chrámu (baptisteria), budovy pričtu (duchovní správy), zvonice a chrámu Proměnění. Zpočátku se předpokládalo umístění hlavního chrámu na břehu Volhy, ale kvůli velké vzdálenosti od obytných zón města, bylo rozhodnuto vystavět chrám blíže obyvatelstvu.\n\nDříve se bohoslužby sloužily v obyčejném soukromém bytě běžného 16-podlažního domu, v Jubilejní ulici (\"Юбилейная улица\"). Již tehdy byla u vchodu vývěska s nápisem \"\"Преображенский собор\"\". Ovšem bohoslužeb pro celý Avtozavodský rajón se tehdy mohly zúčastnit sotva dvě desítky lidí.\n\nVýstavba komplexu započala v červnu 1992 budováním chrámu zadvěceného Janu Křtiteli a budovy \"pričtu\" (duchovní správy). Stavba chrámu Proměnění začala v roce 1996 a dokončena byla roku 2002. Stavbu prováděla společnost \"АВТОВАЗ\" za bezprostřední účasti protojereje chrámu Valerije Marčenka.\n\nAutorem architektonicko-designérského projektu je moskevský architekt Dmitrij Sergejveič Sokolov. Stavbu pak prováděly toljattské firmy Invest-Avto a Hydromontaž. Generálním sponzorem výstavby byl automobilový závod AvtoVAZ.\n\nPlocha chrámu zaujímá 2800 m². Kapacita je přes 3 000 osob. Výška v hlavním kříži je 62 metrů od úrovně země. Interiér chrámu zahrnuje hlavní oltář zasvěcený Proměnění Páně, jižní a severní oltáře, kůry, západní Narthexpritvor, jižní a severní křídlo a kryptu. Výška ústředního ikonostasu u oltářů je 15 metrů.\n\nPodlahy jsou vykládané mozajkou ze 12 druhů mramoru. Ke slavnosntímu otevření chrámu toljattští klenotníci zhotovili 16 ikon na stříbrných smaltových dlaždicích. Vnitřní a vnější dveře jsou z dubového dřeva, с резьбой, mosazným kováním a mřížkami.\n\nKupole jsou pokryté nerezovou ocelí, vyvedené „ve zlatě“. Z téhož materiálu jsou vyrobeny i kříže. Ústřední kupole váží 26 tun a jeho instalace provedená pomocí speciálního jeřábu byla unikátní konstrukční operací.\n\nUvnitř je chrám osvícen třinácti panikadily, z nichž největší má sedm pater a výšku okolo deseti metrů.\n\nZ inženýrského pohledu je objekt zcela moderní: chrám je vybaven rádiopřenosovou soustavou, systémem ventilace, bezpečnostní a požární signalizací, komunikační technikou a také systémem externího osvětlení fasády.\n\n19. srpna 2002 chrám Proměnění Páně v Toljatti vysvětil Jeho vysokopřeosvícenost Sergij, arcibiskup samarský a syzranský.\n\nV červenci 2006 byla do chrámu dopravena jedna z nejvýznamjěších relikvií křesťanského světa — ostatky svatého Jana Křtitele.\n\nNad zvonicí, jež má být závěrečnou fází výstavby komplexu, již několik let visí otazník. V souladu s původním projektem má mít výšku 76 metrů a uvnitř mám být výtah a rozhledna kontrolní plošina.\n\n"}
{"id": "1028634", "url": "https://cs.wikipedia.org/wiki?curid=1028634", "title": "Věra Petráčková", "text": "Věra Petráčková\n\nDoc. PhDr. Věra Petráčková, CSc. (18. února 1941 Svárov – 23. května 1998 Praha) byla česká bohemistka, slavistka, lexikografka, editorka, vysokoškolská pedagožka a pracovnice katedry českého jazyka Pedagogické fakulty Univerzity Karlovy. Zabývala se analýzou děl Jana Amose Komenského a Václava Jana Rosy a dějinami starší české jazykovědy a literatury.\n\nZačínala jako učitelka na druhém stupni základní školy. Poté absolvovala pedagogickou a filozofickou fakultu Univerzity Karlovy v Praze. Získala aprobaci v oborech: čeština, ruština, ukrajinština a angličtina. V roce 1970 nastoupila svou vědeckou dráhu v Kabinetu pro vydávání Díla Jana Amose Komenského ČSAV jako editorka spisů Jana Amose Komenského. Když došlo ke zrušení kabinetu se stala zaměstnankyní komeniologického oddělení Pedagogického ústavu J. A. Komenského. Také se stala se textovou redaktorkou Komenského českých spisů a věnovala se jejich edičním zásadám.\n\nZabývala se průzkumem pramenných komenián v domácích i zahraničních knižních a rukopisných fondech (na Moravě, Polsku, Rusku, Litvě a ve Švédsku) a podílela se na redakci dvousvazkového vydání vybraných pedagogických spisů v ruštině (Moskva 1982).\n\nVe vlastní badatelské práci zaměřovala pozornost na jmennou deklinaci v raně novověké češtině, na české mluvnictví a slovníkářství raného novověku.\n\nV 80. letech 20. stol. působila v Ústavu pro jazyk český, kde se věnovala především české lexikografii. Zde se podílela na přípravě \"Akademického slovníku cizích slov\", na kterém pracovala spolu s Jiřím Krausem a kolektivem autorů.\n\nJejím dalším tematickým okruhem byly česko-slovinské kulturní vztahy v raném novověku. V závěrečné fázi svého života působila na pedagogických fakultách v Plzni a v Praze, kde vyučovala starší českou literaturu.\n\n"}
{"id": "1028635", "url": "https://cs.wikipedia.org/wiki?curid=1028635", "title": "I See You", "text": "I See You\n\nI See You je studiové album hudební skupiny Gong, které vyšlo 10. listopad roku 2014. Producentem alba byl Orlando Allen, který zde rovněž hrál na bicí a je autorem mixu. V menší míře se na produkci podíleli také Daevid Allen a Dave Sturt. Nahrávalo se ve studiu Bananamoon Observatory Studios v australském městě New Brighton. Různé další nahrávky byly pořízeny ve studiu Mosh Studios v São Paulu a Moat Studios v Londýně. O mastering se postaral Udi Koomran ve studiu Ginger Studio v Tel Avivu. Album vyšlo v různých verzích, například jako klasické CD či jako dvojité LP. Vydání alba bylo původně naplánováno na 1. září 2014. Jde o poslední album kapely vydané před smrtí Daevida Allena.\n\n\n"}
{"id": "1028636", "url": "https://cs.wikipedia.org/wiki?curid=1028636", "title": "Bitva u ostrova Chios (201 př.n.l.)", "text": "Bitva u ostrova Chios (201 př.n.l.)\n\nBitva u ostrova Chios bylo námořní střetnutí mezi silami Filipa V. Makedonského a spojenou flotilou Rhodu a Pergamonu, které se odehrálo roku 201 př. n. l. a skončilo drtivou porážkou makedonské flotily a ukončením Filipových tuh na ovládnutí Egejského moře.\n\nTento střet byl součástí konfliktu zvaného Krétská válka, který se rozhořel, když Makedonci spolu s piráty a svými krétskými spojenci začali napadat rhodské obchodní lodě. Z tohoto důvodu uzavřel Rhodos, vlastnící nejbohatší obchodní flotilu v regionu, spojenectví s Pergamonským královstvím a mnohými dalšími přístavními městy a rozhodl se makedonské agresi postavit.\n"}
{"id": "1028650", "url": "https://cs.wikipedia.org/wiki?curid=1028650", "title": "Důl Kukla", "text": "Důl Kukla\n\nDůl Kukla (v letech 1947–1973 důl Václav Nosek) byl černouhelný důl ve městě Oslavany v Rosicko-oslavanské pánvi, který fungoval v letech 1865–1973.\n\nPůvodní jáma, tzv. Nová, byla zaražena v roce 1861 a dokončena o čtyři roky později. V dalších desetiletích, kdy se pro ni vžilo jméno Kukla, sloužila jako větrací, odvodňovací, lezní a v případě nutnosti také jako vedlejší těžní šachta dolu Františka v Padochově. Na začátku 20. století bylo rozhodnuto o jejím obnovení a zmodernizování, k čemuž došlo v letech 1911–1913. Vznikl tak zde důl Kukla, který se stal centrální jámou oslavanské části uhelného revíru a který dodával uhlí do blízké oslavanské elektrárny. V místě zbořených původních budov vznikl nový areál s moderní, 41 m vysokou železobetonovou těžní věží s elektrickým těžním strojem Koepe (první v Rakousku-Uhersku), jenž byl umístěn v nejvyšší části věže. Kukla se tak stal prvním dolem na území dnešního Česka, jehož stroj byl zabudován do těžní věže. Důl byl od roku 1914 spojen s jámou Františka a s třídírnou uhlí (prádlem) u elektrárny dvěma nákladními visutými lanovými drahami. Vedlejší šachta Františka sloužila pro těžbu jen krátce (dále byla využívána jako větrací a odvodňovací), takže tato lanovka byla zanedlouho zrušena.\n\nV roce 1921 došlo v dole Kukla k explozi plynů, při které zahynulo 26 horníků. Jejich pomník je umístěn na oslavanském hřbitově. \n\nRoku 1941 byl v areálu dolu zřízen židovský pracovní tábor fungující do konce války. V té době zde byl báňským inženýrem spisovatel Mirek Elpl; jeho manželka Anna (Židovka) pracovala v letech 1943–1944 v kuchyni pracovního tábora. \n\nV roce 1947 získal důl nové jméno po Václavu Noskovi.\n\nSoučástí dolu Václav Nosek byly také dvě pomocné jámy, jejichž dolová pole byla jeho součástí: Anna ve Zbýšově, kde se těžilo v letech 1944–1967, a Františka v Padochově, jež byla k těžbě opětovně využita v letech 1969–1973.\n\nVrcholu těžby dosáhl důl Václav Nosek v první polovině 60. let. Například v roce 1963, kdy zde pracovalo 1058 zaměstnanců, bylo vytěženo 386 638 t černého uhlí. V souvislosti s otevřením nové centrální zbýšovské šachty Jindřich II v 60. letech 20. století byla činnost dolu Václav Nosek postupně utlumována. Poslední vůz uhlí byl vytěžen z 11. patra z hloubky 881 m dne 31. srpna 1973. Maximální hloubka dolu byla 903 m.\n\nŠachta, která ještě do roku 1985 sloužila jako vtažná jáma k odčerpávání důlních vod, byla v roce 1986 uzavřena železobetonovou deskou, v průběhu 90. let zatopena a v letech 2004–2011 postupně zasypána materiálem z bývalé haldy. Areál dolu byl již od jeho uzavření využíván podnikem První brněnská strojírna, který jej postupně upravoval na strojírenský závod. Od roku 1993 je jeho majitelem firma Strojírna Oslavany. V roce 2009 byla těžní věž prohlášena kulturní památkou České republiky. Do té doby chátrající stavba byla v letech 2010–2011 zrekonstruována a dne 1. května 2012 zpřístupněna veřejnosti jako vyhlídková věž s muzeem oslavanských pověstí, kavárnou a víceúčelovým prostorem. V okolí věže, v části areálu bývalého dolu, jenž byl rovněž rekonstruován, vznikl zábavní park Permonium.\n\nPod dolem u řeky Oslavy ústí dědičná štola.\n\n"}
{"id": "1028653", "url": "https://cs.wikipedia.org/wiki?curid=1028653", "title": "Sven Tito Achen", "text": "Sven Tito Achen\n\nSven Tito Achen (29. července 1922 Buenos Aires, Argentina − 14. listopadu 1986) byl dánský spisovatel a heraldik, spoluzakladatel Societas Heraldica Scandinavica a první editor \"Scandinavian Heraldisk Tidskrift\".\n\n\n"}
{"id": "1028654", "url": "https://cs.wikipedia.org/wiki?curid=1028654", "title": "Jack to a King – The Swansea Story", "text": "Jack to a King – The Swansea Story\n\nJack to a King – The Swansea Story je velšský dokumentární film, který natočil režisér Marc Evans. Coby producenti se na filmu podíleli vedle jiných James Marsh a Mal Pope. Pojednává o fotbalovém klubu Swansea City AFC. V britských kinech byl film představen dne 12. září 2014. Marc Evans za film dostal cenu BAFTA Cymru za nejlepší režii.\n\n"}
{"id": "1028655", "url": "https://cs.wikipedia.org/wiki?curid=1028655", "title": "Lojeŭ", "text": "Lojeŭ\n\nLojeŭ (bělorusky \"Лоеў\", rusky \"Лоев\") je sídlo městského typu v Bělorusku , které se nachází v Homelské oblasti. V roce 2010 zde žilo na 7,0 tisíc obyvatel.\n\nLojeŭ se nachází na pravém břehu řeky Dněpr na soutoku s řekou Sož.\n\nMá dlouhou historii, zrodila se na místě starověkého hradiště kmene Dregovičů.\n\nNa tomto místě existovalo mezi 5. – 6. stoletím př. n. l. starobylé sídlo a v 11. – 13. století hradiště kmene Dregovičů, které patřilo k Černigovskému knížectví. Od 14. století bylo součástí Kyjevského knížectví Litevského velkoknížectví.\n\nV 14. – 18. století zde existoval Lovejský hrad, který se nacházel v okolí obce.\n\nPrvní zmínky o osídlení se datují k roku 1505. V písemných pramenech je poprvé zmiňována jako Loheva Gora, když krymští Tataři překročili Dněpr a vypálili Lojeŭ. Další známé destruktivní cesty Tatarů byly uskutečňovány i v letech 1506, 1536 a 1538.\n\nNa konci 16. století bylo město s hradem připojeno k Starodubskému újezdu Smolenského vojvodství Litevského velkoknížectví. Během feudální války v Bělorusku mezi léty 1648—1651 došlo u Lojeŭa k bitvě kozáků a rolníků proti armádě Litevského velkoknížectví.\n\nMěsto je známo tím, že se zde 31. července 1649 konala bitva Chmjeľnického povstání. Během války s Republikou obou národů (1654—1667) byl Lojeŭ zdevastován, v důsledku příměří svatého Ondřeje v roce 1667 zůstal součástí Litevského velkoknížectví Rečického újezdu Minského vojvodství. Od roku 1676 město držel ve vlastnictví N. V. Judický.\n\nAž do poloviny 19. století patřilo jeho dědiců, poté jej vlastnili Lošamové a Naruškjevičové.\n\nOd roku 1793 byl součástí Ruského impéria a centrum Rečického újezdu Minské gubernie. V roce 1858 zde vypukly nepokoje lovejských rolníků, které byli způsobeny zavedením nových občanských povinností týkajících se plavení dřeva, jehož cílem bylo potlačení 300 vojáků.\n\nNa konci 19. století zde stáli dva pravoslavné kostely, katolický kostel a synagoga, každodenně probíhal jarmark. V roce 1897 zde žilo 4 667 obyvatel, stálo 251 statků, 9 mlýnů, 24 obchodů, obchodní úřady, škola a pošta. Na začátku 20. století pracovali loďařské doky, závod na výrobu okru a olejové lisovny.\n\nPo rozdělení Republiky obou národů v roce 1793 se města stalo součástí Ruského impéria. Do konce 19. století jeho populace dosáhla více než 4 500 obyvatel. V březnu 1918 bylo obsazeno vojsky Německého císařství, v květenu až červenci 1920 jej mělo Polsko. Za nacistické okupace byl ve městě provozován podzemní okresní výbor komunistické strany (bolševiků) a LKSMB.\n\nOd prosince 1926 byl začleněn do běloruské SSR a stal se centrem rajónu. V roce 1938 získal status obce.\n\nV letech 1941—1943 bylo ve městě zabito asi 1 500 osob. Mezi roky 1962—1966 bylo součástí Rečického rajónu, později byl na žádost veteránů partyzánského hnutí vytvořen Lojeŭský rajón. Partyzánské hnutí aktivně působilo na území rajónu v období 1941—1943. V roce 1966 byl postaven 18 metrů vysoký \"Památník Slávy na počest vojáků 61. a 65. armády\", kteří osvobodili rajón.\n\nV květnu 1985 bylo otevřeno Muzeum bitvy na Dněpru s výtvarnou expozicí Velké vlastenecké války.\n\nDne 27. prosince 2000 byl schválen znak a vlajka Lojeŭa.\n\nPopis znaku — v modrém poli „španělského“ štítu na zelené louce stojí nad třemi vlnami Lojeŭský stříbrný zámek.\n\nPopis vlajky — obdélníková vlajka s poměrem šířky a délky stran 1:2, skládá se ze dvou vodorovných pruhů: modrého a zeleného. Na přední straně je Lojeŭský hrad a pod ním jsou tři vlny.\n\nV obci se nacházejí stavební a mlékárenské závody. Konkrétními výrobními závody jsou Lojeŭskij moločnyj zavod (Lojeŭský mléčný závod). Dalšími je obecní unitární podnik Lojeŭskij kombinant stroiteľnych materialov (Lojeŭský kombinát stavebních materiálů) a výrobní závod Agrotjechsjervisa.\n\nZe vzdělávacích institucí působí učitelská škola a hudební škola. Je zde také Dům kultury a několik knihoven.\n\n\n\n\n\n\n"}
{"id": "1028658", "url": "https://cs.wikipedia.org/wiki?curid=1028658", "title": "Mejnušové z Prus", "text": "Mejnušové z Prus\n\nMejnušové z Prus, zváni též Majnušové z Mlékovic, Mejlic a Prus, jsou prastarý vladycký rod stejného původu s českým rodem z Mlékovic u Zásmuk. Členové moravské větve rodu působili v počátcích jako purkrabí biskupského hradu Melice. Přídomek získali podle (Moravských) Prus, kde byli poprvé doloženi k roku 1415.\n\nVe znaku měli dle Pilnáčka na modrém štítě stříbrného vzletujícího sokola. August Sedláček se domníval, že se jednalo spíše o holuba hřivnáče. Podle nedávných průzkumů erbů v Náměšti nad Oslavou se jednalo jednoznačně o dravce.\n\nZakladatelem rodu je Mejnuš (Majnuš) z Mlékovic, o kterém čteme v kronice Mlékovic\n\nMejnuš z Mlékovic, připomínaný roku 1287 v Mlékovicích ve středních Čechách, byl zakladatelem rozvětveného rodu Mejnušů (Majnušů). Jeho potomstvo v Čechách sídlilo kromě tvrze v Mlékovicích též na tvrzích v Chvatlíně a v jihočeské Březnici.\n\n\nMejnuš z Mlékovic, první člen moravské větve rodu, se připomíná roku 1365 v Radosticích u Brna.\n\nMejnuš z Mlékovic a Mejlic, řečený Němec, připomínaný roku 1377 jako purkrabí biskupského hradu v Mejlicích na Vyškovsku. Byl prvním významným členem rodu na Moravě. Od roku 1373 je připomínán též na Slavíkovicích. Jeho první manželkou byla Anna, druhou Anežka, sestra Bočka z Hrádku. Jeho dcera Anna se provdala za Hynka Brtnického z Valdštejna a přes ni se rod spříznil s pány z Pernštejna a pány ze Sovince.\n\nVznata z Mlékovic, Mejlic a Prus, připomínaný roku 1389 v Mejlicích (Melicích) a roku 1415 v nedalekých Prusích. Jeho manželkou byla Eliška z Ketře. Od roku 1406 vlastnil též Vážany a od roku 1407 Tlustomasty.\n\nMejnuš z Prus, připomínaný v letech 1464-66 v Prusích. Roku 1476 přikoupil k statkům Šumice.\n\n\n\nMejnušům z Prus se přihodilo to, co jejich příbuzným Zásmuckým ze Zásmuk a mnohým dalším šlechtickým rodům. Zchudli a byli nuceni své statky odprodat. Mnozí se pak začali živit drobným podnikáním jako sklářští huťmistři či hamerníci.\n\n\nSpojili se s Brtnickými z Valdštejna a jejich prostřednictvím s pány z Pernštejna a s pány ze Sovince.\n\n"}
{"id": "1028659", "url": "https://cs.wikipedia.org/wiki?curid=1028659", "title": "Filip Sicilský", "text": "Filip Sicilský\n\nFilip Sicilský ( \"Filippo d'Angiò\", 1256 - 1. ledna 1277, Bari) byl achajský kníže a titulární soluňský král z dynastie Anjouvců.\n\nNarodil se jako třetí syn Karla z Anjou a Beatrix, dcery provensálského hraběte Ramona Berenguera V. Jeho otec získal díky papežské nabídce, vlastní ctižádostivosti a nezbytné dávce vojenského štěstí sicilské království. Smlouvou z Viterba uzavřenou s Vilémem z Villehardouinu získal Achájské knížectví, s tím, že Vilém si ponechal doživotní užívací právo a jeho nástupcem se měl stát právě Filip, syn Karla z Anjou.\n\n28. května 1271 se Filip stal manželem Isabely z Villehardouinu. O rok později byl na letnice společně s bratrem Karlem v neapolském klášteře San Pietro ad Aram slavnostně pasován na rytíře. Zemřel po dlouhé nemoci v lednu 1277 a byl pohřben v katedrále sv. Mikuláše v Trani.\n"}
{"id": "1028660", "url": "https://cs.wikipedia.org/wiki?curid=1028660", "title": "Malát-aspartátový člunek", "text": "Malát-aspartátový člunek\n\nMalát-aspartátový člunek (malátový cyklus) je metabolická dráha, která umožňuje přenos redukčních ekvivalentů z cytosolu buněk do mitochondrií. V buňce se tím řeší problém, co v aerobních podmínkách dělat s redukovaným NADH v cytosolu, kde se hromadí činností glyceraldehyd-3-fosfátdehydrogenázy (enzymu glykolýzy). Člunky tuto situaci řeší „přesunem“ NADH do mitochondrií, kde se snadno reoxiduje v dýchacím řetězci. NADH však přes membránu v žádné fázi tohoto cyklu neprochází, přenos je nepřímý. Podobným mechanismem je glycerolfosfátový člunek.\n\nNa biochemické úrovni funguje malát-aspartátový člunek následovně: mitochondriální oxaloacetát je transaminován na aspartát, který prochází membránou mitochondrie do cytosolu a je transaminován zpět na oxaloacetát. Ten reaguje v cytosolu s NADH (s asistencí malátdehydrogenázy) za vzniku malátu a současné oxidace NADH na NAD. Malát prochází zpět do mitochondrie, kde je oxidován na oxaloacetát za současné redukce NAD na NADH. Roli akceptora a donora aminoskupin hraje v průběhu cyklu glutamát účastnící se jako produkt nebo reaktant v transaminačních reakcích.\n"}
{"id": "1028664", "url": "https://cs.wikipedia.org/wiki?curid=1028664", "title": "Monthurel", "text": "Monthurel\n\nMonthurel je francouzská obec v departementu Aisne v regionu Hauts-de-France. V roce 2011 zde žilo 147 obyvatel.\n\nCelles-lès-Condé, Condé-en-Brie, Connigis, Reuilly-Sauvigny, Saint-Agnan, Saint-Eugène\n\n\"Počet obyvatel\" \n\n\n"}
{"id": "1028672", "url": "https://cs.wikipedia.org/wiki?curid=1028672", "title": "Ordinary Love", "text": "Ordinary Love\n\n„Ordinary Love“ je píseň irské rockové skupiny U2, která byla představena koncem listopadu 2013. Šlo o poctu Nelsonu Mandelovi a byla napsána pro životopisný film \"\". Píseň byla vydána jako 10\" singl dne 29. listopadu 2013 (Record Store Day), přičemž na její B-straně byla nová verze starší písně „Breathe“. Skupina za píseň získala Zlatý glóbus za nejlepší filmovou píseň. Autorem textu je zpěvák Bono a hudbu složili členové skupiny společně s producentem Danger Mousem. V původní nahrávce písně hráli Bono (zpěv, klavír), The Edge (kytara, klavír, doprovodné vokály), Adam Clayton (baskytara) a Larry Mullen mladší (bicí, perkuse, doprovodné vokály) společně s dalšími hudebníky, jimiž byli: Danger Mouse (klavír, syntezátory), Declan Gaffney (klavír, syntezátory), Barry Gorey (syntezátory) a Angel Deradoorian (doprovodné vokály).\n"}
{"id": "1028676", "url": "https://cs.wikipedia.org/wiki?curid=1028676", "title": "Rozluka", "text": "Rozluka\n\nRozluka byla až do roku 1950 jedním ze dvou způsobů zrušení manželského svazku. Druhým byl „rozvod od stolu a lože“, ten ale nevedl k právnímu ukončení manželství, manžele pouze zbavil povinnosti žít spolu (§ 103–110 všeobecného zákoníku občanského). Manželství za života obou manželů definitivně ukončovala až rozluka. Zakázána však byla katolíkům podle § 111 všeobecného zákoníku občanského a kanonickým právem není uznávána dodnes.\n\nPo vzniku Československé republiky byla zákonem č. 320/1919 Sb. umožněna všem, a to z důvodů: cizoložství, odsouzení do vězení na 3 a více let, zlomyslného opuštění manžela, ubližování manželovi, ukládání o jeho život nebo zdraví, zhýralého života, duševní choroby nebo pijáctví, hlubokého manželského rozvratu nebo konečně nepřekonatelného odporu. Zrušena byla v roce 1949 a nahrazena rozvodem, který nově vede k úplnému zániku manželství. \n\nTímto vývojem si za posledních sto let slova rozvod a rozluka vyměnily významy. Dnes se za definitivní konec manželství označuje \"rozvod\", který ale dřív znamenal jen fyzické odloučení manželů za jinak stále trvajícího manželství.\n\n"}
{"id": "1028688", "url": "https://cs.wikipedia.org/wiki?curid=1028688", "title": "Perforace ušního bubínku", "text": "Perforace ušního bubínku\n\nPerforace ušního bubínku je úraz ušního bubínku, při kterém se na ušním bubínku udělají trhliny nebo se protrhne. \n\nNejčastěji perforaci ušního bubínku způsobuje příliš silný hluk, k tomu, aby se udělaly trhliny na ušním bubínku stačí už 120 dB Další příčinami mohou být strkání předmětů do ucha (může se stát i při neopatrném čištění ucha k tomu určenými tyčinkami), náraz do hlavy, zánět středního ucha nebo nedostatečné vyrovnávání tlaku mezi středním uchem a zvukovodem, což se může stát při letu letadlem (stoupání, klesání) nebo potápění.\n\nNejdříve je náhlá, prudká silná bolest v uchu a poté z ucha vytéká bílý až krvavý výtok a poté se zhoršuje nebo úplně zmizí sluch, po prasknutí může být i závrať. Z ucha hnis vytéká i několik dní po poškození ušního bubínku a také mohou být pocity tlaku v uchu a zvonění v uchu (tinnitus). Bolest po poškození ušního bubínku přetrvává po dobu léčby.\n\nPo prasknutí nebo natržení ušního bubínku často dojde ke zhojení během několika týdnů až měsíců, a to i pokud se nijak neléčí. Kontrola u lékaře je však velmi žádoucí. Možné jsou komplikace jako třeba infekce, pokud se přes díry v bubínku dostane voda dovnitř do ucha a proto je velmi nutné, aby se důkladně dávalo pozor, aby se do ucha po dobu hojení nedostala voda, také je zakázáno jakékoliv čištění ucha bez porady s lékařem a je také třeba opatrně smrkat. Pokud se ušní bubínek hojí pomalu, může lékař na okraj ušního bubínku nanést speciální roztok, který podporuje a zrychluje růst buněk. V závažnějších případech se může ušní bubínek opravit chirurgicky (tympanoplastie). Sluch se obvykle po zhojení zlepší na původní úroveň, ale u závažnějších případů nebo po komplikacích i u lehčích případů může zůstat trvalé poškození sluchu nebo v nejhorším případě hluchota. Pokud se ušní bubínek zcela nezhojí, musí se poté už natrvalo dávat velký pozor při čištění ucha a bránit tomu, aby se k ušnímu bubínku dostala voda. \n\nceskaordinace.cz\n"}
{"id": "1028691", "url": "https://cs.wikipedia.org/wiki?curid=1028691", "title": "Angel Deradoorian", "text": "Angel Deradoorian\n\nAngel Deradoorian (* 18. července 1986) je americká hudebnice.\n\nOd roku 2007 vystupovala se skupinou Dirty Projectors, ze které však zanedlouho odešla. Nahrála s ní alba \"Bitte Orca\" (2009) a \"Mount Wittenberg Orca\" (2010). Roku 2009 vydala své debutové EP nazvané \"Mind Raft\" a téhož roku nazpívala píseň „I Wanna Be Your Boyfriend“ z alba \"LP\" skupiny Discovery. V roce 2010 nazpívala píseň „A Peace of Light“ z alba \"How I Got Over\" skupiny The Roots.\n\nV roce 2011 vydala společný singl s hudebníkem Albertem McCloudem. O tři roky později hostovala v písni „Siren Song“ z alba \"You're Dead!\" hudebníka a hudebního producenta Flying Lotuse. Rovněž společně s Aveyem Tarem vystupovala se skupinou Slasher Flicks, která v roce 2014 vydala první album s názvem \"Enter the Slasher House\". Roku 2015 zpívala v písni „AQUΛRIA“ ze stejnojmenného alba hudebníka vystupujícího pod pseudonymem Boots. Téhož roku vydala svou první sólovou dlouhohrající desku \"The Expanding Flower Planet\".\n\n"}
{"id": "1028692", "url": "https://cs.wikipedia.org/wiki?curid=1028692", "title": "Hiromi Suzuki", "text": "Hiromi Suzuki\n\nHiromi Suzuki (japonsky 鈴木 博美 [Suzuki Hiromi], * 6. prosince 1968, Čiba) je japonská běžkyně, specializující se na maratonský běh, mistryně světa z roku 1997.\n\nV roce 1992 startovala na olympiádě v Barceloně v běhu na 10 000 metrů, v rozběhu skončila osmnáctá a nepostoupila do finále. O čtyři roky později v Atlantě do finále na této trati postoupila a skončila na šestnáctém místě. Životním úspěchem pro ni bylo mistrovství světa v roce 1997 v Athénách, kde zvítězila na maratonské trati. Její osobní rekord na této trati 2:26:27 pochází z roku 1996.\n\n"}
{"id": "1028696", "url": "https://cs.wikipedia.org/wiki?curid=1028696", "title": "Avey Tare", "text": "Avey Tare\n\nAvey Tare, rodným jménem David Michael Portner (* 24. dubna 1979) je americký hudebník, bratr umělkyně Abigail Portner. V roce 1999 spoluzaložil skupinu Animal Collective, se kterou vydal řadu alb. Roku 2007 vydal společné album se svou tehdejší manželkou Kríou Brekkan s názvem \"Pullhair Rubeye\". V roce 2010 vydal u vydavatelství Paw Tracks své první sólové album nazvané \"Down There\". Rovněž společně se zpěvačkou Angel Deradoorian vystupoval se skupinou Slasher Flicks, která v roce 2014 vydala první album s názvem \"Enter the Slasher House\". Dále byl aktivní v projektu Terrestrial Tones. Dne 3. dubna 2016 vystoupil s dalšími hosty na koncertu velšského hudebníka Johna Calea, při němž hrál písně z prvních dvou alb kapely The Velvet Underground. Společně s dalšími dvěma členy Animal Collective (Panda Bear a Brian Weitz) zde vystoupili s písní „There She Goes Again“ a společně se všemi zúčastněnými hosty přispěl také do závěrečné písně „Sister Ray“. Jako Caleův host znovu vystoupil při třech koncertech v listopadu 2017 v New Yorku.\n"}
{"id": "1028699", "url": "https://cs.wikipedia.org/wiki?curid=1028699", "title": "Dr. Ema", "text": "Dr. Ema\n\nDr. Ema je slovenský rodinný seriál, který byl vysílán od 4. září 2014 do 30. října 2014 na TV JOJ.\n\nEma Lišková (Soňa Norisová) je psycholožka, která se svými klienty řeší problémy týkající se rodiny, vztahů, starostí s dospívajícími dětmi tak, že je dokáže nasměrovat, aby svůj problém vyřešili vlastním způsobem. Emin soukromý život není jednoduchý ao záchranu svého vztahu musí bojovat.\n\n"}
{"id": "1028701", "url": "https://cs.wikipedia.org/wiki?curid=1028701", "title": "Claremont Landscape Garden", "text": "Claremont Landscape Garden\n\nClaremont Landscape Garden, která se nachází poblíž Esher, v Surrey, v Anglii, je jedním z nejstarších dochovaných příkladů zahrad upravených podle zásad sadovnické tvorby ve stylu anglického parku. Stále si zachovala svůj původní vzhled, jaký měla v 18. století. \n\nPůvodně byla vytvořena pro Claremont House. Představuje práci některých z nejlépe známých zahradních architektů, jako je Charles Bridgeman, Lancelot 'Capability' Brown, William Kent a John Vanbrugh.\n\nPráce na zahradě probíhaly v letech 1715 až 1727. Zahrada byla popsána jako \"noblesnější než jakákoliv jiná v Evropě\". V úpravě s výhledem na jezero je neobvyklý rašelinný amfiteátr, který slouží hlavní části každoroční akce s názvem\" The Claremont Fête Champetre\". Stovky návštěvníků navštěvují Claremont, nejvíce z nich v kostýmu (každý rok na jiné téma), aby si užily čtyři dny hudby, divadla a ohňostrojů.\n\nV areálu je také Belvedere Tower, navržená Johnem Vanbrughem pro vévodu z Newcastlu. Věž je neobvyklá v tom směru, že to, co se jeví jako okna, jsou vlastně cihly natřené černou a bílou barvou. Nyní je ve vlastnictví Claremont Fan Court School, která se nachází vedle zahrad.\n\nV roce 1949 byla krajina zahrada dotovaná společností National Trust na péči a ochranu. Program obnovy byl zahájen v roce 1975 v návaznosti na významné dary od Slater Foundation.\n\n\n"}
{"id": "1028703", "url": "https://cs.wikipedia.org/wiki?curid=1028703", "title": "Seznam standardů ISO pro romanizaci", "text": "Seznam standardů ISO pro romanizaci\n\nSeznam standardů ISO upravujících transliterace a transkripce (přepisy) písem do latinky (romanizace).\n\n\n"}
{"id": "1028704", "url": "https://cs.wikipedia.org/wiki?curid=1028704", "title": "Shiva Nazar Ahari", "text": "Shiva Nazar Ahari\n\nShiva Nazar Ahari (* 10. června 1984) je íránská aktivistka v oblasti lidských práv, novinářka a bloggerka. Je zakládající členkou organizace \"Committee of Human Rights Reporters\" (CHRR), která se zabývá porušováním lidských práv v Íránu. Za svou činnost na tomto poli byla ve své zemi několikrát uvězněna. Naposledy do vězení nastoupila v roce 2012 k výkonu čtyřletého trestu.\n\n\nO její propuštění usilují např. organizace Reportéři bez hranic nebo PEN klub.\n\nCena Theodora Haeckera (2011) - za „odvážné internetové reportáže o porušování lidských práv\"\n"}
{"id": "1028705", "url": "https://cs.wikipedia.org/wiki?curid=1028705", "title": "Magellanova cesta kolem světa", "text": "Magellanova cesta kolem světa\n\nAutor ve své knize nejprve ukázal, jak těžké bylo pro Magellana uskutečnit jeho tajný sen obeplout zeměkouli. O podobném plánu se nesmělo ani mluvit, protože katolická církev učila, že země je placatý kotouč. Další problémy plynuly z toho, že Magellan, který od roku 1514 sloužil španělskému králi, byl ve Španělsku cizincem a navíc byl původem chudý zeman, na kterého se bohatí velmoži dívali skrz prsty. \n\nDíky Magellanově nezlomné vytrvalosti se výprava nakonec uskutečnila. Roku 1519 se Magellanovi podařilo vyplout s flotilou pěti starých karavel a s posádkou asi 250 námořníků s oficiálním úkolem objevit pro španělskou korunu kratší cestu na Moluky, odkud se dováželo koření. Posádku lodí tvořili většinou Španělé a Portugalci. Významnou postavou se ale stal italský dobrodruh Antonio Pigafetta, který si o výpravě vedl záznamy a byl jedním z osmnácti mužů, kteří dokončili obeplutí Země s poslední zbývající lodí výpravy. Samotný Magellan se svého úspěchu nedožil, padl roku 1521 v boji s domorodci na na ostrově Mactan na Filipínách. Jeho úkol dokončil Juan Sebastian ďElcano. Obeplutí zeměkoule trvalo 3 roky a 29 dní.\n\nKapitán ďElcano se však o slávu toho, kdo první obeplul zeměkouli, nechtěl s Magellanem dělit a všemocně se snažil, aby jeho jméno bylo zapomenuto. Byly zničeny téměř všechny dokumenty a byla také zašantročena Pigafettova kronika. Ale čin platí víc než sláva, jak se píše na konci románu, takže ďElcanova snaha byla odsouzena k neúspěchu.. \n\n"}
{"id": "1028707", "url": "https://cs.wikipedia.org/wiki?curid=1028707", "title": "Bash (Glee)", "text": "Bash (Glee)\n\nBash je patnáctá epizoda páté série amerického televizního hudebního seriálu \"Glee\" a v celkovém pořadí stá třetí epizoda tohoto seriálu. Napsal ji Ian Brennan, režíroval Bradley Buecker a poprvé se vysílala ve Spojených státech dne 8. dubna 2014 na televizním kanálu Fox. V epizodě se objevuje speciální hostující hvězda Whoopi Goldberg jako děkanka NYADY, Carmen Tibideaux a také je slyšet několik písní od broadwayského skladatele Stephena Sondheima.\n\nKurt Hummel (Chris Colfer) je zmlácen, když se připlete do rvačky s homofoby. Rachel Berry (Lea Michele) pokračuje ve své cestě směrem k broadwayskému debutu ve \"Funny Girl\". Společně s Kurtem a Blainem Andersonem (Darren Criss) vystupují na NYADĚ.\n\nTato epizoda obsahuje několik písní od broadwayského skladatele a textaře Stephena Sondheima. Většina těchto písní byla natočena v lokaci budovy Walt Disney Concert Hall, která je v seriálu použita pro koncertní hala NYADY.\n\nSpeciální hostující hvězda Whoopi Goldberg se vrací jako děkanka NYADY, Carmen Tibideaux. Mezi významné vedlejší role tohoto dílu patří nadějná vycházející zpěvačka a bývalá členka sboru Mercedes Jones (Amber Riley), Kurtův otec Burt Hummel (Mike O'Malley) a producent \"Funny Girl\", Sidney Greene (Michael Lerner).\n\nŠest písní z epizody bylo vydáno na šesti stopovém extended play s názvem . Mezi ně patří původní píseň \"Colour Blind\" v podání Amber Riley; \"(You Make Me Feel Like) A Natural Woman\" od Arethy Franklin také v podání Riley a čtyři Sondheimovy písně: \"Broadway Baby\" z muzikálu \"Follies\" v podání Ley Michele a Darrena Crisse; \"No One Is Alone\" z muzikálu \"Into the Woods\" v podání Ley Michele, Chrise Colfera a Darrena Crisse; \"Not While I'm Around\" z muzikálu \"\" v podání Darrena Crisse, Ley Michele, Amber Riley a Chorda Overstreeta (ačkoliv tuto píseň v epizodě zpívá pouze Criss jako sólovou) a \"I'm Still Here\" opět z muzikálu \"Follies\" v podání Chrise Colfera.\n\n"}
{"id": "1028708", "url": "https://cs.wikipedia.org/wiki?curid=1028708", "title": "Čong Song-ok", "text": "Čong Song-ok\n\nČong Song-ok (hangul: 정성옥, anglický přepis: \"Jong Song-ok\"; * 18. srpna 1974 Hedžu) je severokorejská běžkyně specializující se na maratonský běh, mistryně světa z roku 1999.\n\nV roce 1996 startovala na olympiádě v Atlantě v maratonu a do cíle doběhla dvacátá. O tři roky později zvítězila na této trati na mistrovství světa v Seville, když si vytvořila osobní rekord 2:26:59. Stala se tak dosud jedinou mistryní světa v atletice ze Severní Koreji.\n\n"}
{"id": "1028709", "url": "https://cs.wikipedia.org/wiki?curid=1028709", "title": "Chouy", "text": "Chouy\n\nChouy je francouzská obec v departementu Aisne v regionu Hauts-de-France. V roce 2011 zde žilo 395 obyvatel.\n\nAncienville, Billy-sur-Ourcq, Faverolles, Louâtre, Marizy-Saint-Mard, Marizy-Sainte-Geneviève, Neuilly-Saint-Front, Noroy-sur-Ourcq, Rozet-Saint-Albin, Saint-Rémy-Blanzy\n\nObec se nachází na křižovatce silnic D82 a D973. Necelé 2 km jižně od obce prochází železniční trať z Remeše do Paříže. Nejbližší železniční stanice je v obci La Ferté-Milon, která je vzdálena zhruba 12 km.\n\n\"Počet obyvatel\" \n\n"}
{"id": "1028710", "url": "https://cs.wikipedia.org/wiki?curid=1028710", "title": "Lojeŭský rajón", "text": "Lojeŭský rajón\n\nLojeŭský rajón (bělorusky \"Лоеўскі раён\", ukrajinsky \"Лоєвський район\", rusky \"Лоевский район\") je územně-správní jednotkou na jiho-východě Homelské oblasti v Bělorusku. Administrativním centrem rajónu je město Lojeŭ (bělorusky \"Лоеў\", rusky \"Лоев\").\n\nRajón na západě a severu hraničí s Brahinským rajónem, Chojnickým rajónem, Rečyckým rajónem, Homelským rajónem a na východě po Dněpru a částečně podél dolního toku Sožy s Černigovskou oblastí na území Ukrajiny.\n\nRozloha rajónu je necelých 1 046 km². Zhruba polovinu území zabírají zemědělské půdy, 40 % zaujímají lesy. Hlavními řekami jsou Dněpr a jeho přítoky Sož, Brahinka, Pjesočanka. Va rajóně se nachází Dněprsko-Brahinská nádrž.\n\nLojeŭ, správní středisko rajónu, se nachází na pravém břehu Dněpru ve vzdálenosti 98 km od Homelu, oblastního i rajónního centra města v Homelské oblasti, a 60 km od nejbližší železniční stanice Rečyca.\n\nRajón byl založen dne 8. prosince 1926 jako součást Rečyckého okruhu, od 9. června 1927 až do 26. července 1930 byla součástí území Homelského okruhu. Dne 20. února 1938 byla začleněna Homelské oblasti. Byl zrušen 25. prosince 1962 (rajón rozdělen Rečyckému a Brahinskému rajónu), opět obnoven byl 30. července 1966.\n\nRajónem prochází silniční komunikace Rečyca — Lojeŭ — Brahin, Brahin — Cholmječ. Po řekách Dněpr a Sož se realizuje i vodní doprava.\n\nPopulace rajónu čítá na 15 100 lidí, v městských oblastech žije 7 300 lidí. Celkem je zde 81 osad.\n\nU vesnice Mochov v Lojeŭském rajónu Homelské oblasti se nachází unikátní archeologická památka z dob starověké Rusi mezi 10. a 11. století — Mochovský archeologický komplex.\n\n\n"}
{"id": "1028717", "url": "https://cs.wikipedia.org/wiki?curid=1028717", "title": "Lidia Șimonová", "text": "Lidia Șimonová\n\nLidia Șimonová, nepřechýleně Lidia Șimon (* 4. září 1973 Târgu Cărbunești) je bývalá rumunská atletka, která se věnovala maratonskému běhu, mistryně světa z roku 2001.\n\nJejí první velkou medailí z mezinárodních závodů bylo stříbro z mistrovství světa v půlmaratonu z roku 1996. O rok později vybojovala bronzovou medaili na světovém šampionátu v Athénách, stejného úspěchu dosáhla také v roce 1999 v Seville. Z olympiády v Sydney v roce 2000 si dovezla stříbrnou medaili z maratonské trati. Největším sportovním úspěchem byl pro ni titul mistryně světa v maratonu z roku 2001.\n\n"}
{"id": "1028718", "url": "https://cs.wikipedia.org/wiki?curid=1028718", "title": "František Gregor", "text": "František Gregor\n\nFrantišek Gregor (8. prosince 1938 Bratislava – 10. března 2013) byl československý hokejový obránce.\n\nBěhem své hráčské kariéry působil především ve Slovanu Bratislava (v letech 1955–1957 a 1959–1970). Na vojně hrál za Duklu Jihlava (1957–1959) a na sklonku své kariéry hrál také za Košice (1970–1972). V nejvyšší soutěži odehrál celkem 480 zápasů, během kterých vstřelil 77 gólů.\n\nZa československou reprezentaci hrál v letech 1961–1965, přičemž jeho největším úspěchem je zisk bronzové medaile na ZOH 1964. Dále pomohl vybojovat stříbro na MS 1961 a bronz na MS 1963. V národním týmu odehrál 47 zápasů a vstřelil sedm gólů.\n"}
{"id": "1028719", "url": "https://cs.wikipedia.org/wiki?curid=1028719", "title": "Deputace", "text": "Deputace\n\nDeputace (z lat.) je poselstvo, skupina mluvčích, kterou si ze svého středu vyvolí nějaká skupina, aby jejím jménem přednesla určitou prosbu či žádost.\n\nHistoricky šlo o deputace zemských sněmů a parlamentů směrem k panovníkovi, které mu při slavnostních příležitostech odevzdávaly tzv. \"sněmovní adresu\". To mohla být jak ve formě blahopřání, např. k výročí panování, tak politickou reakcí na jeho korunovační řeč či jiný státnický projev, ve které sněm prostřednictvím deputace naznačoval, jak by podle jeho představ měla vypadat panovníkova politika. Kupř. český zemský sněm vyslal deputaci k císaři Františku Josefovi I. v roce 1861, kdy jej žádal, aby se nechal korunovat českým králem.\n"}
{"id": "1028722", "url": "https://cs.wikipedia.org/wiki?curid=1028722", "title": "Sian Tung-mej", "text": "Sian Tung-mej\n\nSian Tung-mej (; * 15. září 1975) je bývalá čínská zápasnice – judistka, olympijská vítězka z roku 2004 a 2008\n\nS judem začínala ve 14 letech v Čao-čchingu. V roce 1993 byla poprvé vybrána do ženské judistické reprezentace v pololehké váze do 52 kg. V roce 1996 však utrpěla zranění levého kolene a přišla o možnost bojovat o nominaci na olympijské hry v Atlantě. Problémy s koleny jí trápily v dalších letech, v roce 1997 podstoupila plastiku vazu. K vrcholové sportovní přípravě se vrátila teprve po olympijských hrách v Sydney v roce 2000. Pod vedením trenéra Fu Kuo-ji se prosadila zpátky do reprezentace a v roce 2004 si zajistila účast na olympijských hrách v Athénách. Do Athén přijela výborně připravena, svým typicky dynamickým způsobem boje přeprala své soupeřky a získala zlatou olympijskou medaili. Po zisku zlaté olympijské medaile přerušila sportovní kariéru, vdala se a měla mateřskou pauzu. Na tatami se vrátila v závěru roku 2007. V roce 2008 byla připravena reprezentovat Čínu na olympijských hrách v Pekingu a před domácím publikem obhájila zlatou olympijskou medaili. Vzápětí ukončila sportovní kariéru.\n\n\n\n"}
{"id": "1028725", "url": "https://cs.wikipedia.org/wiki?curid=1028725", "title": "Mazyrský rajón", "text": "Mazyrský rajón\n\nMazyrský rajón (bělorusky \"Мазырскі раён\", ukrajinsky \"Мозирський район\", rusky \"Мозырский район\") je územně-správní jednotkou na jiho-západě Homelské oblasti v Bělorusku. Administrativním centrem rajónu je město Mazyr (bělorusky \"Мазыр\", rusky \"Мозырь\").\n\nRozloha rajónu je necelých 1604 km². Rajón hraničí s Kalinkavickým rajónem, Chojnickým rajónem, Naroŭljanským rajónem, Jelským rajónem, Lelčyckým rajónem a Petrykaŭským rajónem Homelské oblasti.\n\nHlavními řekami jsou Pripjať a její přítoky Trjemlja, Ipa, Něnač, Tup, Mytva, Salakuča, Skalodzina a Krapiŭna a také Čerceň – přítok Slavěčny.\n\nRajón byl založen 17. července 1924.\n\nV roce 2010 průmyslové podniky vyrobily zboží či poskytly služby v celkovém objemu 13,906 bilionů rublů.\n\nCelkem je ve městě Mazyr a celém rajónu 30 průmyslových podniků, hlavními zaměstnavateli je závod na zpracování ropy, kde se vyrábí motorový benzin, motorová nafta, topné oleje a asfalt. Podnik vyrobí 95,3 % produkce rajónu.\n\nDalšími většími podniky jsou:\n\n— ОАО «Mazyr'soľ» – dobývání a výroba jedlé soli.\n\n— ОАО «Bjelaruskabjeľ» – výroba montážního a žáruvzdorného vedení, silových a řídících kabelů, zemědělských kabelů, komunikačních kabelů a různých kabelů pro speciální určení z měděného a hliníkového drátu.\n\n— RUP \"Mazyrský kombinát na výrobu lékařských a alkoholických výrobků «Etanol»\" – výroba vína, vodky, likérů a destilátů.\n\n— RUP «Mazyrskoj zavod sjeľskochozjajstvjennogo mašinostrojenija» zemního plynu a ropy, domácích kotlů.\n\n— RUP «Мозырский завод сельскохозяйственного машиностроения» – výroba topných těles, zemního plynu, ropy a domácích kotlů.\n\n— OAO \"Mazyrský strojírenský závod\" – výroba lesní techniky.\n\n— KPUP \"KOLOR\" – tiskařská společnost.\n\n— OAO «Mazyr'drjev» – zpracování dřeva a výroba nábytku.\n\n— ОАО \"Mazyrský oděvní závod «Nadeks» – výroba oděvů (trika, halenky).\n\nRajónem prochází železniční trať Kalinkavičy – Ovruč a silniční komunikace Mazyr – Ovruč, Mazyr – Naroŭlja, Mazyr – Ljelčycy, Mazyr – Pjetrykaŭ. Na řece Pripjať je provozována i vodní doprava.\n"}
{"id": "1028726", "url": "https://cs.wikipedia.org/wiki?curid=1028726", "title": "Klášter Studenica", "text": "Klášter Studenica\n\nKlášter Studenica ( Manastir Studenica, Манастир Студеница) patří mezi slavné a starobylé srbské kláštery. Jsou od něho odvozovány počátky samostatného Srbska, osamostatnění Srbské pravoslavné církve i počátky srbštiny. Je považován za hlavní srbský klášter a za historické kulturní a vzdělanostní centrum středověkého Srbska. Klášter se třemi kostely obsahujícími hlavně fresky a kostelní malby ze 12. až 14. století byl roku 1986 zařazen organizaci UNESCO do seznamu Světového dědictví.\n\nOpevněný, kruhový klášter o průměru cca 115 m je zasvěcený Nanebevzetí Nejsvětější Panny Marie. Leží v srbských horách v jihozápadním koutu Šumadije asi 40 km jihozápadně od města Kraljevo. Založil ho v roce 1183 Štěpán Nemanja (cca 1113-1199), zakladatel srbského středověkého státu. Po jeho abdikaci pokračoval ve zvelebování kláštera jeho syn Štěpán I. Prvověnčaný (1165-1228) i další potomci. Uvnitř ohrazeného prostoru kláštera se nacházejí tři kostely: kostel Panny Marie, kostel svatého Jáchyma a Anny (též Králův kostel) a menší kostel svatého Mikuláše.\n\nObytné prostory pro mnichy a hospodářské budovy byly stavěny podél obvodové kruhové zdi, v současnosti je v nich muzeum. Dochovala se i historická zvonice ze 13. století. Součásti kláštera byly i modlitebny pro poustevníky v okolních horách. Klášter je i místem posledního odpočinku tehdejší královské dynastie.\n\nJe největší a nejvýznamnější stavbou, je to klenutá jednolodní bazilika se třemi apsidami a narthexem. Byl postaven mezi léty 1183 až 1196 z bílého a šedého mramoru s obloučkovým vlysem, jeho konzoly jsou zdobeny reliéfy v podobě masek lidí a zvířat. Západní a jižní portály, stejně jako trojité okno v oltářním prostoru, jsou zdobeny ornamentální plastikou. Pozdější král Štěpán Uroš I. (1192-1234), vnuk zakladatele, k chrámu v roce 1245 přistavěl exonarthex.\n\nArchitektura je kombinaci západního románského a východního byzantského slohu, podle místa vzniku se nazývá rašský sloh. Celkově chrám působí radostně a je mu cizí přísnost a strohost románského stylu, různobarevné obložení stěn a plastický dekor mu dávají malebný a slavnostní ráz.\n\nPůvodní fresky, vytvořené řeckými umělci v létech 1208 a 1209, znázorňují světské osoby i církevní výjevy a jsou v některých částech kostela poměrně dobře zachované. Je velmi ceněna monumentální a umělecky dokonalá freska Ukřižování stejně jako ústřední motiv Panny Marie s anděly nad oltářem. V dobrém stavu jsou i pozdější fresky ve vnějším narthexu a bočních kaplích které pocházejí ze 40. let 13. století.\n\nTento kostel, často nazývaný Králův kostel po svém zakladateli jenž byl král Štěpán Uroš II. Milutin (1255-1321), pravnuk zakladatele, byl postaven v roce 1314. Je menší, má tvar stlačeného kříže s osmibokou báni, je z kamene a tufu a má bílou fasádu.\n\nArchitektonicky je velmi významný, má byzantskou podobu, hlavní jeho hodnotu představuje malířská výzdoba dochovaná téměř v dokonalém stavu a fresky pokrývající celý vnitřní prostor od podlahy ke stropu. Malba pochází z počátku 14. století a nese znaky byzantské kultury.\n\nJe malá, jednoduchá jednolodní stavba bez kupole s půlkruhovou apsidou na východě. Postaven je z kamene. Neexistuje důkaz o době jeho stavby. Někteří tvrdí, že to byla prvá stavba sloužící k liturgií při založení kláštera, jiní jeho dobu vzniku posouvají do pozdější doby. Zachovala se v něm jen poměrně nevelká fragmentovaná fresková výzdoba asi z doby 12. a 13. století. V dobrém stavu je však nefigurální malířská výzdoba stěn tvořená propojenými kruhy, meandry, růžicemi a dalšími ornamenty.\n\nMezi kostelem sv. Jáchyma a Anny a kostelem sv. Mikuláše se nacházejí ještě odkryté základy kostela svatého Jana Křtitele, které se dále zkoumají.\n\nPo podrobení Srbska osmanskými Turky v roce 1459 byl klášter několikrát napaden a vykraden. Roku 1569 byly fresky zabíleny. Na počátku 17. století byl klášter poškozen zemětřesením a brzy nato vyhořel. Za páté rakousko-turecké války (1683-1699) byl klášter znovu vykraden a vypálen.\n\nV roce 1846 byla neodborně provedena restaurace fresek která původní poškodila. Až roku 1951 byly započaty rozsáhlé restaurátorské práce, které původní výzdobu v rámci možnosti obnovily.\n\nPo tolika nájezdech na klášter byly téměř všechny historicky cenné věci, dříve bohaté Studenice, zcizeny nebo zničeny. Téměř za zázrak je považován zlatý filigránský prsten krále Štěpána I., zhotovený byzantskými umělci v 11. až 12. století, který byl náhodně nalezen roku 1995.\n\n"}
{"id": "1028728", "url": "https://cs.wikipedia.org/wiki?curid=1028728", "title": "Seznam dílů seriálu Graceland", "text": "Seznam dílů seriálu Graceland\n\nToto je seznam dílů seriálu \"Graceland\". \"Graceland\" je americký kriminální seriál od tvůrce Jeffa Eastina. Seriál měl premiéru dne 6. června 2013 na USA Network. V Česku měl premiéru 26. září 2014 na stanici Prima Cool. Příběh pojednává o skupině agentů z různých donucovacích orgánů ve Spojených státech, včetně DEA, FBI a ICE, kteří spolu žijí v Jižní Kalifornii ve zkonfiskovaném domě známém jako „Graceland.“ Je k nim přiřazen nováček Mike Warren, aby zde pokračoval po svém úspěšném studiu na akademii.\n\n<onlyinclude></onlyinclude>\n\n"}
{"id": "1028729", "url": "https://cs.wikipedia.org/wiki?curid=1028729", "title": "Roman Kukumberg", "text": "Roman Kukumberg\n\nRoman Kukumberg (* 8. dubna 1980, Bratislava) je slovenský lední hokejista hrající na postu středního útočníka či pravého křídla a reprezentant, který od července 2014 nastupuje za český klub Mountfield HK. Mimo Slovensko působil na klubové úrovni v Kanadě a Rusku. Je ženatý, s manželkou Alexandrou má syny Romana a Alexe.\n\nSvoji hokejovou kariéru začal v týmu ŠHK Danubia 96 Bratislava, kde v ročníku 1997/98 debutoval v dresu \"áčka\" hrajícího tehdy první slovenskou ligu. Po ročním angažmá v mužstvu MHC Nitra, hrál v extralize za Duklu Trenčín, s níž získal v lize stříbrnou i zlatou medaili. V roce 2004 byl draftován jako celkově 113. hráč kanadským klubem Toronto Maple Leafs z NHL, ale nakonec zamířil do ruského týmu CHK Neftěchimik Nižněkamsk ze Superligy. V sezoně 2005/06 nastupoval v AHL za Toronto Marlies. Následně se vrátil na Slovensko do nejvyšší soutěže a vybojoval zde se Slovanem Bratislava během celého svého působení konečné druhé i první místo v lize. V roce 2007 zamířil zpět do Nižněkamsku. Před ročníkem 2008/09 uzavřel dvouletou smlouvu s opcí se Slovanem Bratislava, kam se vrátil po roce a zahrál si s ním i Ligu mistrů IIHF. V letech 2009-2011 působil v KHL a postupně hrál za mužstva HC Lada Togliatti, Ak Bars Kazaň, se kterým jako první slovák v historii získal Gagarinův pohár, Traktor Čeljabinsk a Amur Chabarovsk. V roce 2012 se podruhé vrátil do Slovanu, se kterým se dohodl na podmínkách ročního kontraktu. Hned v prvním ročníku s ním získal opět ligové prvenství a následně za něj nastupoval dva roky v Kontinentální hokejové lize. \n\nV červenci 2014 se stal hráčem českého extraligového klubu Mountfield HK z Hradce Králové, kde podepsal smlouvu na dva roky. V únoru 2016 uzavřel s týmem nový roční kontrakt s opcí. S Hradcem se představil na konci roku 2016 na přestižním Spenglerově poháru, kde bylo mužstvo nalosováno do Torrianiho skupiny společně s celky HC Lugano (Švýcarsko) a Avtomobilist Jekatěrinburg (Rusko) a skončilo v základní skupině na druhém místě. Ve čtvrtfinále poté vypadlo po prohře 1:5 nad evropským výběrem Kanady. V sezoně 2016/17 s klubem poprvé v jeho historii postoupil v nejvyšší soutěži do semifinále play-off, kde byl tým vyřazen pozdějším mistrem – Kometou Brno v poměru 2:4 na zápasy, ale Kukumberg společně se spoluhráči a trénery získal bronzovou medaili. Ještě v průběhu vyřazovacích bojů vedení v březnu 2017 uplatnilo předkupní právo a prodloužilo s hráčem vzájemnou spolupráci.\n\n\n"}
{"id": "1028730", "url": "https://cs.wikipedia.org/wiki?curid=1028730", "title": "Automuseum Dr. Carl Benz", "text": "Automuseum Dr. Carl Benz\n\nAutomuseum Dr. Carl Benz je soukromé automobilové muzeum v Ladenburgu v německé spolkové zemi Bádensko-Württembersko.\n\nMuzeum, založené v roce 1984, je zaměřeno na život průkopníka automobilismu Karla Benze a na automobily a také historii firem, které založil. Od roku 2004 je muzeum umístěno v původní tovární budově, která byla od roku 1908 součástí výrobního areálu rodinné firmy C. Benz Söhne.\n\nMuzeum leží na západě města Ladenburg u řeky Neckar, přímo na trase \"Bertha Benz Memorial Route\".\n\nSběratel veteránů Winfried A. Seidel se historií značky Benz zabývá celý život. Nejprve jej fascinovala klasická auta, první vůz Mercedes Benz 170 V si koupil v šestnácti letech. Později pokračoval ve „sbírání“ vozů této značky. Byl prezidentem německého \"Mercedes-Benz Veteranen Club\" (MVC) a zakladatelem a organizátorem výstavy Veterama. V současnosti jeho sbírka obsahuje asi 80 vozidel a nespočet dokumentů, které dokumentují historii firem Karla Benze a jeho rodiny.\nPoté, co Karl Benz v roce 1886 v Mannheimu vyrobil první automobil, hledal prostory pro rozšíření výroby dalších. V Ladenburgu se jeho úsilí vyplnilo v roce 1905 a o rok později se synem Eugenem založil firmu \"C. Benz Söhne\". V roce 1908 se k nim přidal druhý syn Richard. Až do roku 1924 zde v nově postavených výrobních halách vzniklo přibližně 300 vozidel. Zajímavostí je, že poslední dva vyrobené automobily vyrobil Benz pro svoji potřebu. Oba vozy dnes součástí sbírky muzea.\n\nBudovy Benzovy továrny sloužily později k různým účelům. Během druhé světové války zde byly vyráběny nábojnice pro „konečné vítězství“. Poté zde byla autoopravna místního významu. Původní firma C. Benz Söhne v nových halách zde v Ladenburgu až do roku 2010 vyráběla náhradní díly pro divizi užitkových vozidel koncernu Mercedes-Benz.\n\nV orce 2004 se podařilo Winfriedu A. Seidelovi, s finanční podporou firmy Mercedes-Benz, areál koupit a historické budovy restaurovat a zřídit v nich současné muzeum. Jeho jedinečnost spočívá v tom, že vystavuje i vozidla, která byla přímo ve zdejších halách vyrobena.\n\n\n"}
{"id": "1028734", "url": "https://cs.wikipedia.org/wiki?curid=1028734", "title": "Josef Gelmi", "text": "Josef Gelmi\n\nJosef Gelmi (* 1937 Cavalese, Val di Fiemme) je italský katolický kněz a emeritní profesor církevních dějin a diecézní historie na Filozoficko-teologické vysoké škole v Brixenu.\n\nStudoval na Humanistickém gymnáziu Vinzentinum v Brixenu a poté filozofii a teologii v kněžském semináři v Brixenu. V roce 1961 byl vysvěcen na kněze poté co absolvoval praxi v Cortina d'Ampezzu a Bolzanu.\n\nPo studiu církevních dějin na Papežské gregoriánské univerzitě a historie na státní univerzitě La Sapienza v Římě se stal profesorem církevních dějin a diecézní historie na brixenské Filozoficko-teologické vysoké škole. V letech 1982-1986 zastával učitelký post na Teologické fakultě univerzity v Innsbrucku. Od roku 1998 je prezidentem Diecézního muzea v Brixenu Hofburgu. Ve své výzkumné činnosti se zaměřuje na církevní dějiny Tyrolska. Kromě tohoto výzkumu týkajícího se církevních dějin Tyrolska, biskupů diecéze Bozen-Brixen a odborného zpracování jihotyrolské církevní historie je Gelmi také autorem řady teologických a církevně-historických článků ve sbornících – například ve třetím vydání Slovníku pro teologii a církev (\"Lexikon für Theologie und Kirche\") a pětisvazkovém lexikonu pojednávajícím o biskupech (\"Bischofslexikon\") od Erwina Gatze.\n\n\n\nv češtině:\n\nKromě toho, zpracování a dokončení šestého vydání slovníku jmen a světců (vyd. Otto Wimmer-Hartmann Melzer, 1988 Innsbruck-Vídeň) a asi 250 publikací v novinách, časopisech, encyklopediích, pamětních publikací, sborníků a příruček, stejně jako mnoho recenzí a četné rozhlasové pořady o církevní historii Tyrolska.\n\n"}
{"id": "1028735", "url": "https://cs.wikipedia.org/wiki?curid=1028735", "title": "Romel Quiñoñez", "text": "Romel Quiñoñez\n\nRomel Javier Quiñónez Suárez (* 25. června 1992, Santa Cruz de la Sierra, Bolívie) je bolivijský fotbalový brankář a reprezentant, který působí v bolivijském klubu Club Bolívar.\n\nRomel Quiñoñez hraje v Bolívii za Club Bolívar od roku 2010.\n\nReprezentuje Bolívíi, v národním týmu debutoval v roce 2013.\n\n"}
{"id": "1028739", "url": "https://cs.wikipedia.org/wiki?curid=1028739", "title": "An Kum-e", "text": "An Kum-e\n\nAn Kum-e (hangul: 안금애, anglický přepis: \"An Kum-ae\", (*6. červen 1980 Severní Korea) je bývalá reprezentantka Severní Koreje v judu. Je olympijskou vítězkou z roku 2012.\n\n\n\nVyrostla po boku čtyřnásobné mistryně světa Kje Sun-hui. V roce 2008 se kvalitně připravila na olympijské hry v Pekingu a brala nakonec stříbrnou olympijskou medaili. Od roku 2009 se však změnil systém kvalifikace, který nutí judisty objíždět světový pohár a sbírat body do žebříčku. Ten jí nemohl vyhovovat, protože k výjezdu ze své země dostávala povolení jen sporadicky. V olympijském roce 2012 honila body na poslední chvíli a nakonec se kvalifikovala na olympijské hry v Londýně až na základě kontinentální kvóty (podobně jako Jaromír Musil). Přípravu však zvládla perfektně a v Londýně předváděla svoje extrémně fyzické judo. Dostala se až do finále a v prodloužení výpadem tani-otoši vybojovala zlatou olympijskou medaili.\n\n\n"}
{"id": "1028740", "url": "https://cs.wikipedia.org/wiki?curid=1028740", "title": "Proč bychom se netopili aneb Vodácký průvodce pro Ofélii", "text": "Proč bychom se netopili aneb Vodácký průvodce pro Ofélii\n\nProč bychom se netopili aneb Vodácký průvodce pro Ofélii je humoristická kniha Zdeňka Šmída poprvé vydaná v roce 1979. První vydání knihy bylo ilustrováno Adolfem Bornem. Kniha líčí zážitky party vodáků na různých českých řekách (Lužnice, Sázava). Kromě toho obsahuje i vodáckou terminologii, básničky a písňové texty.\n\nPozději vznikly ještě dvě části trilogie, kniha \"Proč bychom se nepotili aneb Jak se chodí po horách\" z roku 1984 zabývající se horskou turistikou na Slovensku a \"Proč bychom se netěšili, aneb Jak se držet nad vodou\" z roku 1998. Na motivy knihy byl také v roce 2009 natočen televizní seriál Proč bychom se netopili.\n"}
{"id": "1028741", "url": "https://cs.wikipedia.org/wiki?curid=1028741", "title": "Seveci Rokotakala", "text": "Seveci Rokotakala\n\nSeveci Rokotakala (* 29. května 1978, Fidži) je fidžijský fotbalový záložník a reprezentant, který působí v klubu Navua FC.\n\nRokotakala hrál na Fidži za kluby Lautoka FC a Navua FC.\n\nV A-mužstvu Fidži debutoval v roce 2002.\n\n"}
{"id": "1028750", "url": "https://cs.wikipedia.org/wiki?curid=1028750", "title": "Elektroporace", "text": "Elektroporace\n\nElektroporace je metoda genového inženýrství, v rámci níž je krátkým intenzivním elektrickým pulsem dosaženo vzniku pórů v membráně buněk. Tyto póry umožňují vstup cizorodých elementů, zejména DNA či různých drog, dovnitř buněk. Póry se velmi rychle zacelí a buňky tedy mohou proceduru přežít. Tento typ genetické transformace se používá v laboratoři k vnášení DNA do bakteriálních, ale i rostlinných či živočišných buněk.\n\nV případě bakterií \"E. coli\" je protokol časově velmi nenáročný a rychlý. Bakterie se opláchnou a rozpustí v roztoku s glycerolem a nízkou iontovou silou tak, aby vytvořili hustou suspenzi. Vše se drží na ledu, elektroporace nejlépe probíhá při 0–4 °C. Po přidání zájmové DNA do této směsi (např. nějakého vektoru) se elektroporátorem aplikuje krátký elektrický puls (o intenzitě 12.5-15 kV cm). U rostlin se postupuje relativně podobně, je však nejprve vhodné odstranit jejich buněčnou stěnu a elektroporovat tzv. protoplasty.\n"}
{"id": "1028751", "url": "https://cs.wikipedia.org/wiki?curid=1028751", "title": "Invisible (píseň, U2)", "text": "Invisible (píseň, U2)\n\n„Invisible“ je píseň irské rockové skupiny U2. Vyšla jako digitální singl v únoru 2014 a její autory jsou všichni členové skupiny společně s producentem Danger Mousem. K písni byl rovněž natočen videoklip, jehož režisérem byl Mark Romanek. Skupina píseň zahrála v prvním díle televizního pořadu \"The Tonight Show Starring Jimmy Fallon\".\n"}
{"id": "1028755", "url": "https://cs.wikipedia.org/wiki?curid=1028755", "title": "Until the Quiet Comes", "text": "Until the Quiet Comes\n\nUntil the Quiet Comes je čtvrté studiové album amerického hudebníka Flying Lotuse, které vydalo v září roku 2012 hudební vydavatelství Warp Records. Coby hostující zpěváci se na albu představili například Thom Yorke, Laura Darlington či Erykah Badu. V žebříčku Billboard 200 se album umístilo na 34. příčce.\n"}
{"id": "1028757", "url": "https://cs.wikipedia.org/wiki?curid=1028757", "title": "Victor Gonzalez", "text": "Victor Gonzalez\n\nVictor Gonzalez je americký televizní režisér.\n\nSvou kariéru začínal jako kameraman u seriálu \"Alf\". Za kameru se vrátil také u seriálu \"Roseanne\", \"Ženatý... se závazky\", \"Kutil Tim\", \"Deník zasloužilé matky\" a \"That's So Raven\".\n\nJeho debut v oblasti režie započal v sitcomu \"Los Beltrán\" v roce 2000. Od té doby se podílí na mnoha seriálech jako režisér: \"Half & Half\", \"George Lopez\", \"Kouzelníci z Waverly\", \"Královská dvojčata\", \"Jsem v kapele\", \"Farma R.A.K.\", \"Rules of Engagement\", \"Laboratorní krysy\", \"Level Up\", \"Nakopni to\", \"Jessie\", \"See Dad Run\", \"Wendell & Vinnie\", \"Instant Mom\", \"The Thundermans\", \"Mike a Molly\" a další. Podílel se také na televizním speciálu seriálu \"Kouzelníci z Waverly\" \"\".\n"}
{"id": "1028760", "url": "https://cs.wikipedia.org/wiki?curid=1028760", "title": "1983 (album)", "text": "1983 (album)\n\n1983 je první studiové album amerického hudebníka Flying Lotus, které vydalo v říjnu roku 2007 hudební vydavatelství Plug Research. Jde o jeho jediný počin vydaný touto společností; své pozdější nahrávky vydával u vydavatelství Warp Records. Titul alba pochází z roku hudebníkova narození. Na písni „Unexpected Delight“ s ním spolupracovala zpěvačka Laura Darlington.\n"}
{"id": "1028762", "url": "https://cs.wikipedia.org/wiki?curid=1028762", "title": "Chézy-sur-Marne", "text": "Chézy-sur-Marne\n\nChézy-sur-Marne je francouzská obec v departementu Aisne v regionu Hauts-de-France. V roce 2011 zde žilo 1 320 obyvatel.\n\nAzy-sur-Marne, Essises, Essômes-sur-Marne, La Chapelle-sur-Chézy, Nesles-la-Montagne, Nogent-l'Artaud, Nogentel, Romeny-sur-Marne\n\nObec je na křižovatce silnic D15 a D86. Dále je tu nádraží pro osobní přepravu na elektrifikované trati Paříž – Château-Thierry.\n\n\"Počet obyvatel\" \n\n\n"}
{"id": "1028763", "url": "https://cs.wikipedia.org/wiki?curid=1028763", "title": "Barajevo", "text": "Barajevo\n\nBarajevo (v srbské cyrilici Барајево) je město v centrálním Srbsku, administrativně spadající pod hlavní město Bělehrad. Podle údajů ze sčítání lidu z roku 2011 zde žilo 9 158 obyvatel.\n\nBarajevo se nachází jihozápadně od srbské metropole, na hlavním silničním (tzv. Ibarská magistrála) i železničním (trať Bělehrad-Bar) tahu směrem k městům Lazarevac a Valjevo. Je centrem Opštiny Barajevo, která zahrnuje celkem 13 dalších sídel. \n\nDíky blízkosti k Bělehradu a dobrému dopravnímu spojení počet obyvatel Barajeva v průběhu let roste:\n\n\nOblast je i v současné době místem značné stavební aktivity a intravilán Barajeva se proto prolíná i s okolními obcemi, které také procházejí značným růstem. \n"}
{"id": "1028766", "url": "https://cs.wikipedia.org/wiki?curid=1028766", "title": "Ljig", "text": "Ljig\n\nLjig (v srbské cyrilici Љиг) je sídlo městského typu (srbsky \"gradsko naselje\") v centrálním Srbsku, v údolí stejnojmenné řeky. V roce 2011 mělo 3 226 obyvatel.\n\nObec administrativně spadá do Kolubarského okruhu. Je centrem Opštiny Ljig.\n\nLjig sám vznikl jako sídlo na počátku 20. století poté, co byla vybudována železniční trať mezi Gornjim Milanovcem a Bělehradem. Osídlení se rozšiřovalo v okolí železniční stanice. V blízkosti obce se nicméně nachází také pravoslavný klášter Vavedenje, jehož vznik se datuje do 15. století.\n\nObcí prochází tzv. Ibarská magistrála, důležité silniční spojení Bělehradu s Černou Horou. Tato silnice bude nahrazena dálniční komunikací, která je v první polovině druhé dekády 21. století budována v úseku Ljig-Preljina.\n"}
{"id": "1028769", "url": "https://cs.wikipedia.org/wiki?curid=1028769", "title": "Wignand", "text": "Wignand\n\nWignand byl cisterciácký mnich, v letech 1240–1253 opat kláštera v Oseku.\n\nWignand byl zvolen oseckým opatem v roce 1240, poté, co se dosavadní opat Slávek odebral jako misjiní biskup do Pruska. Doba, ve které vykonával svou opatskou funkci byla poznamenána vzpourou kralevice Přemysla Otakara proti králi Václavovi I. Osecký klášter byl navázán na rod Rýzmburků, kteří stáli na straně Václavově, a když byl Přemysl Otakar v bitvě u Mostu svým otcem poražen, přitáhl zbytek jeho vojska do Oseka a klášter byl vyrabován. Komunita se však dokázala rychle vzpamatovat. Wignand řídil osudy kláštera až do roku 1253, kdy zřejmě zemřel.\n\n"}
{"id": "1028770", "url": "https://cs.wikipedia.org/wiki?curid=1028770", "title": "Gubernium", "text": "Gubernium\n\nGubernium byl správní úřad. V Rakousku existoval v letech 1763–1849 jako nejvyšší správní úřad jednotlivých zemí, poté ho nahradila převážně místodržitelství. Gubernium bylo zřízeno v Praze, Brně, Štýrském Hradci, Innsbrucku, Lublani, Terstu, Lvově, Benátkách, Miláně, Zadaru a Kluži. Ve Vídni a Linci místo něj fungovaly zemské vlády a Uhry měly zcela jinou vlastní správu. Gubernium mělo už moderní byrokratický aparát se sekretáři, koncipisty a dalšími úředníky a zabývalo se politickou správou příslušné země, záležitostmi školství, justice, financí apod.,\n\nČeské gubernium nahradilo královskou reprezentaci a komoru, v jeho čele ale zůstal nejvyšší purkrabí. Na Moravě bylo samostatné gubernium zřízeno jen na čas, protože v roce 1782 byla Morava a Slezsko administrativně spojeny v jeden celek, který byl pod vedením zemského hejtmana řízen moravskoslezským guberniem.\n"}
{"id": "1028773", "url": "https://cs.wikipedia.org/wiki?curid=1028773", "title": "Azy-sur-Marne", "text": "Azy-sur-Marne\n\nAzy-sur-Marne je francouzská obec v departementu Aisne v regionu Hauts-de-France. V roce 2011 zde žilo 396 obyvatel.\n\nBonneil, Essômes-sur-Marne, Chézy-sur-Marne, Romeny-sur-Marne\n\n\"Počet obyvatel\" \n\n\n"}
{"id": "1028775", "url": "https://cs.wikipedia.org/wiki?curid=1028775", "title": "Divčibare", "text": "Divčibare\n\nDivčibare (v srbské cyrilici Дивчибаре) je město a horské letovisko v pohoří Maljen v západní části centrálního Srbska. Podle údajů ze sčítání lidu z roku 2011 zde žije 141 stálých obyvatel, během sezóny se však v obci zdržuje mnoho turistů. Nadmořská výška obce je 908 m n. m.\n\nDivčibare administrativně spadá pod Kolubarský okruh a Opštinu Valjevo. Nachází se celkem 107 km jihozápadně od Bělehradu, 38 km jižně od Valjeva samotného. Obcí prochází důležitý silniční tah z Valjeva směrem k městu Požega.\n\nOblast Divčibare byla navštěvována již Milošem Obrenovićem v 19. století. Od té doby se obec rozvíjela jako výletní a rekreační a později turistický resort.\n"}
{"id": "1028776", "url": "https://cs.wikipedia.org/wiki?curid=1028776", "title": "Hellhammer", "text": "Hellhammer\n\nHellhammer byla švýcarská metalová kapela založená roku 1982 pod názvem Hammerhead, který záhy změnila na Hellhammer. Ačkoli existovala pouze krátce (do roku 1984), ovlivnila vývoj black metalu, death metalu a doom metalu. Po jejím rozpadu založili dva ze členů kapely (Tom G. Warrior a Martin Ain) legendární kapelu Celtic Frost.\nTvorba Hellhammer by se dala zařadit do žánrů thrash metal, speed metal, black metal. Celkem vydala tři demonahrávky a jedno EP.\n\n\n\n"}
{"id": "1028777", "url": "https://cs.wikipedia.org/wiki?curid=1028777", "title": "Azy", "text": "Azy\n\nAzy je název nebo součást názvu více francouzských obcí:\n\n"}
{"id": "1028778", "url": "https://cs.wikipedia.org/wiki?curid=1028778", "title": "Michael Fisher", "text": "Michael Fisher\n\nMichael Ellis Fisher (* 3. září 1931, Trinidad) je anglicky fyzik žijící ve Spojených státech amerických, který se zabývá i chemií a matematikou. Obzvláště významná je především jeho práce v oblasti statistické fyziky, teorie fázových přeměn a kritických jevů. Je nositelem několika vědeckých ocenění, nejvýznamnější je pravděpodobně Wolfova cena za fyziku, kterou obdržel v roce 1980.\n"}
{"id": "1028779", "url": "https://cs.wikipedia.org/wiki?curid=1028779", "title": "Šikovnej kluk", "text": "Šikovnej kluk\n\nŠikovnej kluk (ve švédském originále Duktig pojke) je debutový román Inger Edelfeldtové z roku 1977. Zabývá se hledáním identity mladého chlapce Jima, který si uvědomuje svoji homosexuální orientaci a prochází coming outem. Román je považován za první beletrii s tímto námětem.\n\nPo vydání se kniha ve Švédsku stala bestsellerem a výrazně přispěla k emancipaci gayů a leseb ve společnosti. Vyšla i v němčině, španělštině, dánštině a polštině, v českém překladu v roce 2008 v nakladatelství Tichá Byzanc.\n\nJim Lundstedt je tichý, uzavřený chlapec, který si během dospívání postupně uvědomuje svoji odlišnost. Svoje temné myšlenky zahání učením, dobré výsledky ve škole vnímá jako jedinou možnost vlastní realizace. Na základní škole se potýká s šikanou. Posléze si uvědomuje, co ho odlišuje od ostatních - je gay. Chodí s dívkou a doufá, že se tak změní. Náhodou se seznámí se starším chlapcem Matsem, který svoji sexualitu odmítá v konzervativní společnosti skrývat. Zamiluje se do něj a musí podstoupit nejtěžší zkoušku sebeuvědomění - oznámit rodičům, že je ve vztahu s mužem.\nPříběh je vyprávěn ve dvou rovinách: Vlastním vypravěčem příběhu je Jim, který popisuje své dospívání. Vypravěčem úvodu ke každé kapitole je Jimova matka. Popisované události v mnoha úsecích ustupují vlastní rozvité psychologii postavy.\n\n"}
{"id": "1028788", "url": "https://cs.wikipedia.org/wiki?curid=1028788", "title": "Essômes-sur-Marne", "text": "Essômes-sur-Marne\n\nEssômes-sur-Marne je francouzská obec v departementu Aisne v regionu Hauts-de-France. V roce 2011 zde žilo 2 735 obyvatel. Je centrem kantonu Essômes-sur-Marne.\n\nAzy-sur-Marne, Bonneil, Bouresches, Coupru, Charly-sur-Marne, Château-Thierry, Chézy-sur-Marne, Lucy-le-Bocage, Nogentel\n\n\"Počet obyvatel\" \n\n\n"}
{"id": "1028794", "url": "https://cs.wikipedia.org/wiki?curid=1028794", "title": "King Fleming", "text": "King Fleming\n\nKing Fleming, vlastním jménem Walter Fleming (4. května 1922 − 1. dubna 2014) byl americký jazzový klavírista. Narodil se v Chicagu a nejprve hrál na pozoun ve středoškolské kapele. Později studoval na Midwest College of Music a hrál s různými skupinami. V roce 1942 založil vlastní soubor vystupující pod názvem King Fleming and His Swing Band. O rok později Fleming nastoupil do armády, kde se nadále věnoval hudbě coby člen vojenské kapely. Zemřel v roce 2014 v domově důchodců ve městě Manteno ve věku 91 let.\n"}
{"id": "1028796", "url": "https://cs.wikipedia.org/wiki?curid=1028796", "title": "Xabi Irureta", "text": "Xabi Irureta\n\nXabier Iruretagoiena Arantzamendi (* 21. března 1986, Ondarroa, Bizkaia), známý i jako Xabi Irureta, je španělský fotbalový brankář baskického původu, momentálně hraje ve španělském klubu z Baskicka SD Eibar.\n"}
{"id": "1028800", "url": "https://cs.wikipedia.org/wiki?curid=1028800", "title": "Arba'een", "text": "Arba'een\n\nArba'een (arabsky الأربعين) nebo Chehelom/Chollisha (persky: چهلم, urdsky: چہلم, bengálština: চল্লিশা, \"čtyřicátý [den]\"), je šíitský svátek 40 dní po svátku Ašura. Připomíná mučednickou smrt Husajna v bitvě u Karbaly roku 680 (61 hidžry). V tento svátek putují poutníci právě do Karbaly, významného šíitského poutního místa. Každoročně tam putuje asi 15 milionů poutníků.\n\nSvátek se začal slavit roku 62 hidžry (684 po Kr.), kdy první pouť vykonal Džabir ibn Abd-Allah vzhledem ke své nemoci a slepotě. \n\nIslámské svátky\n\n"}
{"id": "1028802", "url": "https://cs.wikipedia.org/wiki?curid=1028802", "title": "Václav II. Lehnický", "text": "Václav II. Lehnický\n\nVáclav II. Lehnický (1348 – 30. prosince 1419, Otmuchov) z rodu Piastovců byl kníže lehnický a niský a biskup vratislavský a lubušský.\n\nVáclav II. byl druhým synem knížete Václava I. Lehnického. Jeho otec nechtěl rozdělovat už tak dosti malé lehnické knížectví mezi své čtyři syny a určil svým třem mladším synům Václavovi II., Boleslavovi a Jindřichovi církevní dráhu. Dědicem knížectví se tak stal nejstarší syn Ruprecht.\n\nPo smrti otce v roce 1364 převzal výchovu synů jejich strýc Ludvík zvaný Spravedlivý a později nejstarší z bratrů Ruprecht. Ludvík zvláště dbal na duchovní vychování svých svěřenců a Václava II. připravoval na budoucí kariéru vratislavského biskupa.\n\nV roce 1363 začal studovat na pražské univerzitě a okolo roku 1370 odcestoval do Montpellier, kde získal titul z kanonického práva na místní univerzitě. Roku 1373 nastoupil na místo kanovníka v Olomouci.\n\n3. prosince 1375 jej papež Řehoř XI. jmenoval biskupem lubušským, přestože podle kanonického práva musí mít člověk na této pozici minimální věk třicet let. Z tohoto období nemáme o Václavovi mnoho potvrzených údajů. Ví se jen, že byl účastníkem \"Kališského koncilu\" v roce 1378, kam byli svoláni všichni biskupové hnězdenské arcidiecéze.\n\nLubušská diecéze moc neprosperovala a navíc byla na strategicky nevýhodném místě na hranici mezi Čechami a Braniborskem. Oblast byla ohrožena zejména během války mezi Wittelsbachy a Lucemburky. Tyto důvody vedly k rozhodnutí o přemístění sídla diecéze do Fürstenwalde.\n\nVáclavova šance zaujmout místo biskupa ve Vratislavi se naskytla už v roce 1378. Tehdejší papež neschválil jmenování Teodora Klatovského a zdálo se, že jmenování Václava Lehnického nestojí nic v cestě. Situaci však zkomplikovala smrt císaře Karla IV. a Velké západní schizma, což vedlo k tomu, že vratislavský biskupský stolec zůstal šest let neobsazen. K oficiálnímu jmenování Václava Lehnického vratislavským biskupem došlo 19. dubna 1382. Mezi lety 1379 a 1382 vykonával spolu se svým bratrem Jindřichem funkci administrátora diecéze.\n\nPrvní léta Václava II. na místě biskupa byla poznamenána rozepřemi s místní šlechtou. Václav totiž hájil zájmy Svaté stolice. Za jeho věrnost církvi jej chtěl papež Urban VI. roku 1385 jmenovat kardinálem. Toto však Václav z neznámých důvodů odmítl. V  době byl Václav II. požádán církví, aby urovnal spor s králem Václavem IV. Tento spor byl pro Václava Lehnického tím důležitější, protože král v té době ještě nepotvrdil jeho jmenování biskupem. Spor byl úspěšně zažehnán, Václav II. dostal od krále svolení a navíc titul knížete niského, který biskupovi vratislavskému náležel, jako léno.\n\nVáclav Lehnický si jako správce biskupství počínal velice dobře. Věnoval velké sumy peněz na rozvoj církevního školství, z jeho podnětu provedené úpravy církevního i světského práva se staly základem pro ostatní slezské soudy a ve sporech o církevní majetky neváhal udělovat klatby na své příbuzné, například na Boleslava IV. Opolského. Jeho tvrdé postupy mu však zadělaly na mnoho problémů ze strany slezské šlechty. Některá exkomunikovaná knížata (třeba Jindřich IX. Břežsko-Lehnický) na něj neváhala zaútočit. Tyto vojenské útoky zase vedly k tomu, že Václav II. vynakládal na svou obranu velké sumy z církevního majetku.\n\n12. ledna 1409 zemřel jeho nejstarší bratr Ruprecht, který po sobě nezanechal žádného mužského potomka a Václav se tak stal jediným dědicem lehnického knížectví. O dva měsíce později – 19. března – určil svými dědici Jindřicha IX. a Ludvíka II. Břežského, kteří oba byli vnuci Ludvíka I. Břežského. V roce 1413 chtěl sloučit biskupství vratislavské s lehnickým knížectvím, čímž se snažil zajistit titul biskupa pro svého dědice.\n\n16. března se vzdal titulu knížete lehnického ve prospěch Ludvíka II. To vedlo k několika potyčkám mezi Ludvíkem II. a jeho starším bratrem Jindřichem IX., který se snažil zvrátit Václavovo rozhodnutí. Ten však trval na tom, že jeho dědicem bude Ludvík.\n\nV roce 1417 zaslal starý a unavený Václav II. svou rezignaci papeži Martinovi V. Papež ji záhy přijal a 17. prosince byl zvolen nový vratislavský biskup – Konrád Olešnický. Konec života prožil Václav v biskupském sídle v Otmuchově. Zde 30. prosince 1419 zemřel a byl pohřben v místním kostele svatého Mikuláše. Později byly jeho ostatky spolu s náhrobním kamenem přemístěny do Nysy a od roku 1682 jsou uloženy v kostele svatého Jakuba.\n"}
{"id": "1028804", "url": "https://cs.wikipedia.org/wiki?curid=1028804", "title": "VoLTE", "text": "VoLTE\n\nVoLTE ( ) je technologie umožňující přenášet hlasové hovory přímo přes sítě Long Term Evolution (LTE). K přenosu se využívá infrastruktura IP Multimedia Subsystem (IMS) se zvláštními profily pro řídicí a mediální rovinu hlasové služby v LTE definované v dokumentu GSMA IR.92.\n\nCílem je přenášet hlasové služby jako datové toky v síti LTE bez závislosti na starších sítích s přepojováním okruhů (tzv. CS-fallback, který jinak používají LTE telefony pro uskutečnění hovoru). VoLTE má až trojnásobnou kapacitu pro přenos hlasu a dat než 3G UMTS a až šestinásobnou kapacitu než 2G GSM. Navíc lépe využívá kapacitu pásma, protože hlavičky VoLTE paketů jsou menší než u VoIP/LTE.\n\nPrvní služby VoLTE byly spouštěny v Jižní Koreji a ve Spojených státech v roce 2012; první komerční „plnohodnotnou“ VoLTE služba na světě spustila firma SingTel v Singapuru 31. května 2014, zpočátku pouze pro telefony Samsung Galaxy Note 3. V červnu 2014 předvedla firma KT první roamingové spojení používající VoLTE.\n\nNa konci září 2014 jsou služby VoLTE dostupné v sítích nejméně 14 operátorů v Hong Kongu, Japonsku, Jižní Koreji, Singapuru, a ve Spojených státech. V České republice začal VoLTE testovat T-Mobile v říjnu roku 2014, plné pokrytí touto službou předpokládá do konce roku 2021 a v květnu 2015 zahájil komerční provoz. V roce 2016 umožňují čeští operátoři používat VoLTE pouze v rámci své sítě a jen u některých telefonů, které navíc musí pocházet z jejich vlastního prodeje. Postupně, převážně v roce 2017, začali operátoři podporovat i některé telefony zakoupeny mimo jejich vlastní síť. \n\nTop modely mobilních telefonů podporují VoLTE od roku 2012 (Samsung Galaxy S III LTE), případně později (iPhone 6 z roku 2014). Podrobnější tabulku naleznete v anglické mutaci tohoto článku.\n\nPro zajištění kompatibility vyžaduje 3GPP alespoň (úzkopásmový) kodek AMR-NB, ale doporučeným řečovým kodekem pro VoLTE je AMR-WB (Adaptive Multi-Rate Wideband) známý také jako HD Voice. Tento kodek je povinný v 3GPP sítích, které podporují 16 kHz vzorkování.\n\nFraunhoferův institut navrhl a předvedl implementaci kodeku AAC-ELD (Advanced Audio Coding-Enhanced Low Delay) nazývanou \"Full-HD Voice\" pro mobilní telefony LTE. Zatímco předchozí hlasové kodeky pro mobilní telefony podporovaly pouze frekvence do 3,5 kHz a zaváděné širokopásmové audioslužby označované jako \"HD Voice\" do 7 kHz, Full-HD Voice přenáší celé slyšitelné pásmo 20 Hz na 20 kHz. Aby však bylo možné uskutečnit hlasové spojení mezi dvěma účastníky, musí tento kodek podporovat oba mobilní telefony i síť.\n\n"}
{"id": "1028805", "url": "https://cs.wikipedia.org/wiki?curid=1028805", "title": "Armstrong Sperry", "text": "Armstrong Sperry\n\nArmstrong Sperry (7. listopadu 1897, New Haven, Connecticut – 26. dubna 1976, Hanover, New Hampshire) byl americký ilustrátor a spisovatel dobrodružných příběhů pro děti a mládež.\n\nArmstrong Sperry studoval v letech 1915-1918 na umělecké škole Art Students League v New Yorku a poté pokračoval ve studiu malířství na Umělecké škole (School of Art) Yaleovy univerzity (Yale University). Na podzim roku 1918 byl však povolán do Námořnictva Spojených států amerických a zúčastnil se vojenských operací na konci první světové války. Po jejím skončení pracoval jako reklamní grafik a také opět v letech 1919-1923 navštěvoval s různými přestávkami školu Art Students League.\n\nV říjnu roku 1920 se vydal na svou první cestu do jižního Pacifiku, ze které se vrátil v květnu roku 1921. Inspirovala ho k ní četba knih Hermana Melvilla, Roberta Louise Stevensona a Jacka Londona a také cestopis amerického žurnalisty a světoběžníka Fredericka O’Briena (1869-1932) \"White Shadows in the South Seas\" (1919, Bílé stíny v jižních mořích). Během cesty navštívil ostrovy Tahiti, Raiatea, Bora-Bora, Fidži, Havaj a také Nový Zéland a Austrálii. V prosinci roku 1921 byly některé z jeho obrazů, které na své cestě vytvořil, vystaveny v Uměleckém centru (Art Centre) v New Yorku.\n\nV létě roku 1922 se seznámil s americkým antropologem Kennethem Emorym, který sehrál významnou roli při vytváření moderní antropologie v Oceánii. Jako jeho asistent pak podnikl v letech 1924-1925 svou druhou cestu do jižních moří, Podílel se na Emoryho vědeckém výzkumu na Havaji, na atolech Taburean, Malden a Penrhyn, na Vánočním ostrově a na ostrovech Tahiti, Bora-Bora a Raiatea. Dále také pokračoval v malování a své obrazy vystavil v červnu roku 1925 v Honolulu.\n\nPo návratu domů pracoval v reklamní agentuře a jako ilustrátor pulpových (brakových) magazínů (pulp magazines) a později knih a knižních obálek včetně prvního vydání Burroughsovy knihy \"Tarzan a ztracená říše\" (1929, Tarzan and the Lost Empire). Roku 1930 se oženil s Margaret Mitchell Robertsonovou, dcerou sanfraciskového knihkupce a vydavatele, se kterou měl dceru a syna. Rovněž začal psát historky z jižních moří pro různé časopisy a nakonec se rozhodl navázat na tradice dobrodružných příběhů s chlapeckým hrdinou po vzoru Roberta Michaela Ballantyneho a Roberta Louise Stevensona. K tomu využil svou znalost polynéského folklóru, který na svých cestách sbíral. Jeho literární díla se tak dají charakterizovat jako etnografické fikce pro mladé čtenáře. Své knihy také sám ilustroval a jeho ilustrace připomínají polynéské malby.\n\nDebutoval prózou \"Jeden den s Manuem\" (1933, One Day with Manu) líčícím každodenní život na ostrově Bora-Bora. Za své nejslavnější dílo, novelu \"Odvaha\" (1940, Call It Courage) obdržel roku 1941 cenu Newbery Medal, každoročně udílenou za význačný příspěvek do americké dětské literatury. Roku 1944 získal první cenu na jarním knižním festivalu New York Herald Tribune (New York Herald Tribune Children’s Spring Book Festival Honor Award) za knihu \"Storm Canvas\" a roku 1949 cenu Junior Book Award za román \"Deštný prales\" (1947, The Rain Forest).\n\n\n\n"}
{"id": "1028808", "url": "https://cs.wikipedia.org/wiki?curid=1028808", "title": "Butch Ballard", "text": "Butch Ballard\n\nButch Ballard, rodným jménem George Edward Ballard (26. prosince 1918 − 1. října 2011) byl americký jazzový bubeník.\n\nNarodil se v Camdenu v americkém státě New Jersey a na bicí začal hrát ve svých deseti letech. Později vystupoval s různými lokálními hudebníky a roku 1938 se stal členem skupiny trumpetisty Louise Armstronga. O tři roky později začal hrát s orchestrem trumpetisty Cootieho Williamse. V roce 1950 jej oslovil kapelník Duke Ellington s nabídkou, že by hrál při jeho evropském turné, kde by působil coby záloha za jeho stálého bubeníka Sonnyho Greera, který byl kvůli nadměrné konzumaci alkoholu nespolehlivý. Ballard nabídku přijal a turné s ním coby záložník absolvoval. Ellington mu později nabídl, aby Greera nahradil trvale, ale on odmítl, neboť nechtěl měnit svůj styl k Ellingtonovu obrazu (Ellington požadoval, aby bubeníci hráli na dvojitý basový buben). Přesto Ballard s Ellingtonem v pozdějších letech ještě krátce spolupracoval. Během své kariéry spolupracoval s mnoha dalšími hudebníky, mezi něž patří například Count Basie, Clark Terry, Coleman Hawkins, Johnny Hodges a Stan Getz. Zemřel v roce 2011 ve věku 92 let v domě s pečovatelskou službou ve Filadelfii.\n\n"}
{"id": "1028810", "url": "https://cs.wikipedia.org/wiki?curid=1028810", "title": "Impaktní zima", "text": "Impaktní zima\n\nImpaktní zima (nebo též \"kometární zima\") je výrazný pokles teplot klimatu po dopadu asteroidu nebo komety na planetu. V případě dopadu asteroidu by záleželo na místě dopadu a jeho velikosti. Vlivem tryskového proudění, které obepíná celou planetu, by byl materiál průběžně transportován okolo celé planety, což by z dopadu asteroidu udělalo globální problém. V delším časovém měřítku pak může dojít k oteplení klimatu.\n\nDiskutuje se, zda dinosaury na konci křídy před 66 miliony let nevyhubil právě drastický pokles teplot po dopadu asteroidu, který vytvořil Chicxulubský kráter. Podle některých novějších modelů skutečně tou dobou došlo k několik desetiletí trvajícímu drastickému poklesu teplot až o 26°C. Vypočtené ochlazení odpovídá uvolnění 100 Gt síry, ale i předpokládanému nárůstu koncentrace uhličitého o 540 ppm. Mohlo to být ale i větší množství síry, které závisí i na kompozici hornin dopadu. Impaktní zima může být i důvodem některých dalších hromadných vymírání v dějinách planety Země.\n\n\n"}
{"id": "1028816", "url": "https://cs.wikipedia.org/wiki?curid=1028816", "title": "Lasse Litma", "text": "Lasse Litma\n\nLasse Litma (* 5. dubna 1954, Jyväskylä) je bývalý finský hokejový obránce. Finsko reprezentoval na ZOH 1980 v Lake Placid a 4× na Mistrovství světa (1978, 1979, 1981 a 1983).\n\n"}
{"id": "1028817", "url": "https://cs.wikipedia.org/wiki?curid=1028817", "title": "Defenzivní čtvrcení", "text": "Defenzivní čtvrcení\n\nDefenzivní čtvrcení je výraz používaný v kriminalistice pro specifický způsob zbavení se těla oběti jeho rozřezáním na části.\n\nK defenzivnímu čtvrcení dochází v situaci, kdy pachatel nemá jinou možnost, jak se nepozorovaně zbavit těla oběti. V některých případech může jít i o snahu znesnadnit identifikaci oběti. Tuto činnost tak vykonává pouze z praktických důvodů. Chybí tak složka vlastního uspokojení jako např. u sadistů. K této činnosti dochází většinou v domácím prostředí za použití dostupných nástrojů, jako je např. kuchyňský nůž. Velmi běžné je, že pachatel tak činí v šoku poté, co si uvědomí, že spáchal vraždu. Průběh čtvrcení si potom vůbec nepamatuje, nebo ho nedokáže popsat.. Zajímavostí je, že 3 z 5 žen popravených v Československu z nepolitických důvodů se dopustily defenzivního čtvrcení (Čubírková, Liptáková, Mizerovská).\n\n\n"}
{"id": "1028818", "url": "https://cs.wikipedia.org/wiki?curid=1028818", "title": "Poleská oblast", "text": "Poleská oblast\n\nPoleská oblast (bělorusky \"Палеская вобласць\", ukrajinsky \"Поліська область\", rusky \"Полесская область\") byla územně-správní jednotkou Běloruské sovětské socialistické republiky.\n\nExistovala od 15. ledna 1938 do 8. ledna 1954. Nacházela se na jihovýchodě země v části historického regionu Polesí.\n\nAdministrativním centrem bylo město Mozyr.\n\nPřed 2. světovou válkou zde na území o 26 000 km sídlilo asi 670 tisíc obyvatel. Oblast byla rozdělena do 15 rajónů.\n\nOblast byla vytvořena na území východního Polesí 15. ledna 1938 na základě zákona SSSR ze stejného dne Ústavy SSSR.\n\nBěhem německé okupace mezi roky 1941—1944 byla velká část oblasti po trasu 20 km severně od železnice Kobrin—Gomel začleněna do říšského komisariát Ukrajina. Další část oblasti byla zařazena do říšského komisariátu Ostland.\n\nDne 8. ledna 1954 byla vyhláškou prezidia Nejvyššího sovětu SSSR zrušena, velká část byla přidělena Homelské oblasti a malé území Minské a Mohilevské oblasti.\n\nVladimir Jelisejevič Lobanok (1948—1953) byl prvním poleským tajemníkem krajského výboru komunistické strany (bolševiků) Běloruska.\n"}
{"id": "1028822", "url": "https://cs.wikipedia.org/wiki?curid=1028822", "title": "Amal Clooney", "text": "Amal Clooney\n\nAmal Clooney, za svobodna Alamuddin (* 3. února 1978 Bejrút) je britská právnička, aktivistka a spisovatelka, původem z Libanonu. \n\nV advokátní praxi se specializuje na mezinárodní právo, trestní právo, lidská práva a extradice. Zastupovala mimo jiné zakladatele WikiLeaks Juliana Assange nebo bývalou ukrajinskou premiérku Julii Tymošenkovou.\n\n9. února 2017 Amal oznámila, že je těhotná a se svým manželem čekají dvojčata.\n\nBakalářský stupeň právnického vzdělání získala v roce 2000 na koleji St. Hugh's College Oxfordské univerzity, na níž obdržela stipendium.. Magisterské studium následně absolvovala na Právnické fakultě New York University.\n\nDne 28. dubna 2014 se zasnoubila s americkým hercem Georgem Clooneym. Sňatek proběhl 27. září téhož roku v benátském paláci Ca' Farsetti. Oddávajícím se stal hercův přítel a bývalý římský starosta Walter Veltroni. Po sňatku přijala manželovo příjmení. \n\nPlynně hovoří arabsky, anglicky a francouzsky. Otec je součástí libanonské drúzské komunity. Matka je sunnitská muslimka.\n"}
{"id": "1028824", "url": "https://cs.wikipedia.org/wiki?curid=1028824", "title": "Best-effort", "text": "Best-effort\n\nTermínem best-effort se v oblasti počítačových sítí označuje nezaručená služba, tedy služba nesplňující podmínky pro spolehlivou službu, i když je vedena nejlepší snahou o doručení. Obvykle se tak označuje služba, která se nepokouší opakovat odeslání dat při selhání komunikace a která neoznamuje uživateli, že došlo k selhání. V souvislosti s Quality of Service to znamená, že uživateli nemusí být poskytnuta určitá kvalita služby, šířka pásma nebo priorita.\n\nBest effort služby mají zpravidla nižší režii a náklady, a za určitých podmínek mohou poskytovat vyšší než očekávanou úroveň služeb, proto jsou často preferovány před dražšími službami se zaručenou spolehlivostí.\n\nV best-effort sítích je všem uživatelům poskytována best-effort služba, což znamená, že jim je poskytnuta nespecifikovaná proměnná přenosová rychlost a čas doručení, podle aktuálního provozního zatížení sítě.\n\nPříkladem best-effort doručování je běžná poštovní listovní služba. Doručování určité zásilky není dopředu plánováno – v poštovním úřadě nejsou předem vyhrazeny žádné prostředky. Doručovatel „best effort“ se snaží doručit zásilku, ale doručení se může opozdit, pokud na poštu dorazí příliš mnoho zásilek současně. Odesilatel není informován, zda byla zásilka úspěšně doručena. Nedoručitelná zásilka by však měly být vrácena odesilateli (pokud je uvedena zpáteční adresa).\n\nPokud je požadována vyšší úroveň služeb, je možné poslat zásilku s dodejkou (známou spíše pod názvem doručenka), kdy bude odesilateli vrácena informace, že příjemce zásilku převzal.\n\nTelefonní síť neposkytuje služby best-effort, ale díky technologii přepojování okruhů poskytuje spolehlivou službu. Na začátku hovoru je nutné navázat spojení, čímž jsou prostředky pro komunikaci rezervovány v telefonních ústřednách, nebo je účastník informován obsazovacím signálem, že hovor není možné uskutečnit kvůli nedostatku volné kapacity. Probíhající telefonní hovor nemůže být (teoreticky) přerušen kvůli přetížení sítě a po dobu jeho trvání je zaručena konstantní šířka pásma. Tyto vlastnosti jsou typické pro většinu telekomunikačních služeb.\n\nInternet Protocol (IP) poskytuje pouze best-effort službu doručování datagramů mezi koncovými uzly. Není zaručeno, že se datagram neztratí, neopozdí, nepoškodí nebo nedorazí vícekrát. Protokoly vyšších vrstev a aplikace mohou pro koncové účastníky implementovat nad IP přídavné služby. Například Transmission Control Protocol (TCP) poskytuje nad IP spolehlivý přenos proudu dat oběma směry mezi dvojicí uzlů. Interně rozděluje proud na pakety, které odesílá pomocí IP, a opakuje vysílání, když dojde k jejich ztrátě nebo poškození. Naproti tomu User Datagram Protocol (UDP) poskytuje tenčí vrstvu abstrakce, které provádí pouze detekci chyb hlaviček datagramů, takže výsledná služba má stále pouze best-effort kvalitu. Přitom jak TCP tak UDP jsou protokoly transportní vrstvy a poskytují multiplexování mezi procesy na stejném uzlu podle čísel portů.\n\nPřestože protokol TCP poskytuje spolehlivou komunikaci, neposkytuje žádné záruky týkající se Quality of Service nebo šířky pásma. Pro rezervování síťových prostředků může být použit Resource Reservation Protocol (RSVP).\n\n\n"}
{"id": "1028825", "url": "https://cs.wikipedia.org/wiki?curid=1028825", "title": "Anssi Melametsä", "text": "Anssi Melametsä\n\nAnssi Melametsä (* 21. června 1961, Jyväskylä) je bývalý finský hokejista. Hrál na pozici útočníka. Finsko reprezentoval na Zimních olympijských hrách 1984 v Sarajevu a na MS 1983 a 1985.\n\nV sezóně 1985/1986 odehrál 27 zápasů v NHL v týmu Winnipeg Jets. Zaznamenal v nich pouze 3 asistence.\n\n"}
{"id": "1028826", "url": "https://cs.wikipedia.org/wiki?curid=1028826", "title": "Harry Carney", "text": "Harry Carney\n\nHarry Carney (1. dubna 1910 − 8. října 1974) byl americký jazzový saxofonista a klarinetista, dlouholetý člen orchestru Duka Ellingtona, v němž strávil přes čtyřicet let.\n\nNarodil se v Bostonu v americkém státě Massachusetts a hudbě se začal věnovat ve svých šesti letech, kdy začal hrát na klavír. Ve třinácti přešel ke klarinetu a o rok později k altsaxofonu. Vyrůstal nedaleko dalšího saxofonisty, o čtyři roky staršího Johnnyho Hodgese. Svou kariéru zahájil koncem dvacátých let, kdy hrál s různými hudebníky po newyorských klubech. Roku 1927 se stal členem orchestru kapelníka Duka Ellingtona, kde se opět setkal s Hodgesem. Carney ve skupině zůstal až do Ellingtonovy smrti v květnu 1974. Carney následně prohlásil: „Tohle je nejhorší den mého života. Bez Duka nemám pro co žít.“ On sám zemřel čtyři měsíce poté.\n\nByl uznávaným hráčem na barytonsaxofon. Charakterizoval jej drsný tón a brilantní technika v celém rozsahu nástroje.\n"}
{"id": "1028830", "url": "https://cs.wikipedia.org/wiki?curid=1028830", "title": "Lehtonen", "text": "Lehtonen\n\nExistuje více nositelů příjmení Lehtonen:\n\n"}
{"id": "1028832", "url": "https://cs.wikipedia.org/wiki?curid=1028832", "title": "Córdoba CF", "text": "Córdoba CF\n\nCórdoba CF (celým názvem Córdoba Club de Fútbol, S.A.D.) je španělský fotbalový klub sídlící ve městě Córdoba. Byl založen roku 1951 pod názvem Club Deportivo San Álvaro. Jeho domácím stadionem je Estadio Nuevo Arcángel s kapacitou 25 000 míst.\n\nV sezoně 2013/14 se probojoval ze 7. místa Segunda División přes postupové play-off do Primera División (návrat po 42 letech do elitní soutěže). V sezóně 2014/15 se však nedokázal zachránit v La Lize a po roce sestoupil zpět do Segunda División z posledního 20. místa, když za celý ročník dokázal nastřádat jen 3 ligové výhry.\n\n\n\"K 1. 9. 2014\"\n\n"}
{"id": "1028833", "url": "https://cs.wikipedia.org/wiki?curid=1028833", "title": "Ženská národní rada", "text": "Ženská národní rada\n\nŽenská národní rada (ŽNR) (založena 1923 – úředně rozpuštěna 1942) byla vrcholná organizace ženského emancipačního hnutí v předmnichovském Československu. Sdružovala jednotlivé ženské spolky a koordinovala jejich činnost. Zakladatelkou ŽNR a její nejvýraznější vůdčí osobností byla česká politička, senátorka a novinářka Františka Plamínková. Byla nejen její zakladatelkou, ale i její předsedkyní až do roku 1942. Cílem ŽNR bylo faktické zrovnoprávnění žen s muži v zaměstnání jakož i ve společenském životě. Za protektorátu byla činnost ŽNR postupně omezována a její funkcionářky byly gestapem sledovány, perzekvovány, zatýkány a mnohdy i popravovány.\n\nUž v první polovině 19. století byly na našem území patrné ženské emancipační tendence směřující k jejich hospodářskému osamostatnění cestou zrovnoprávnění žen v oblasti vzdělání a v oblasti uplatnění žen v zaměstnání. „Americký klub dam“ a „Ženský výrobní spolek český“ jsou toho dokladem.\n\nPo vzniku první republiky vyvstala v ženském emancipačním hnutí navíc aktuální otázka rovnoprávnosti žen i v politické oblasti. Volební právo ženám a jejich politické zrovnoprávnění jim zaručila až ústava z roku 1920. (Zásluhu na tom měl tehdejší prezident Tomáš Garrigue Masaryk.)\n\nUvést zrovnoprávnění (zakotvené v ústavě z roku 1920) do běžného života a společenské praxe – to byl úkol pro emancipační ženské hnutí v meziválečném období. Za tímto účelem vznikla v roce 1923 Ženská národní rada (ŽNR). Kromě její zakladatelky Františky Plamínkové zde působila aktivní obhájkyně ženských práv a její přítelkyně JUDr. Milada Horáková-Králová. Milada Horáková byla tehdejší významnou českou feministkou a klíčovou osobností ŽNR.\n\nŽenská národní rada patřila mezi první organizace, které se ihned v roce 1938 přihlásily k manifestu Věrni zůstaneme a poté se staly základními kameny ilegální odbojové organizace PVVZ.\n\nS nástupem okupace se osudy mnoha žen, činných v ŽNR a především v politice, vyvinuly velmi dramaticky. Mnohé byly pronásledovány z rasových nebo politických důvodů (především komunistky nebo sociální demokratky), některé dokonce z obou současně. Ocitly se ve věznicích a koncentračních táborech, některé stihly emigrovat a jiné zemřely na popravištích.\n\nZa protektorátu došlo k zákazu činnosti ŽNR a v roce 1942 k jejímu oficiálnímu rozpuštění.\n\n\n\n"}
{"id": "1028834", "url": "https://cs.wikipedia.org/wiki?curid=1028834", "title": "Mikko Lehtonen", "text": "Mikko Lehtonen\n\nJméno a příjmení Mikko Lehtonen nese více osob:\n\n"}
{"id": "1028835", "url": "https://cs.wikipedia.org/wiki?curid=1028835", "title": "Anna Fialová", "text": "Anna Fialová\n\nAnna Fialová (* 3. července 1995 Kolín) je česká herečka, vnučka herce Karla Fialy. Jejím filmovým debutem byl snímek \"Román pro ženy\". Proslavila se seriálem \"Vinaři\", kde ztvárnila Julii Vlčkovou. Objevila se také v dětské roli v muzikálu \"Golem\". Byla jednou ze soutěžících v první řadě hudebně-zábavné show \"Tvoje tvář má známý hlas\", kde se celkově umístila na 5. místě. \n\nOd 1. 8. 2019 je členkou Činohry Národního divadla. \n\n\n"}
{"id": "1028837", "url": "https://cs.wikipedia.org/wiki?curid=1028837", "title": "Obchod se slonovinou", "text": "Obchod se slonovinou\n\nObchod se slonovinou je komerční a často ilegální obchod se slonovinovými kly a výrobky z nich. Nejčastěji se jím rozumí obchod s kly dnes žijících slonů, afrických i indických, ale může se jednat též o kly mrožů, hrochů, prasatovitých, narvalů či vyhynulých mamutů. Současná vysoká poptávka po slonovině zejména v Asii má na svědomí zabíjení až několika desítek tisíc afrických slonů ročně a přivádí slony na pokraj vyhubení.\n\nObchodování se slonovinou je v některých oblastech a kulturách zakořeněno stovky i tisíce let. Zvýšený lov zvířat poskytujících ceněnou slonovinu vede zejména v poslední době v některých případech k ohrožení existence celých druhů. Znatelné úbytky jejich početnosti byly důvodem k několika omezením a zákazům mezinárodního a národních obchodů, ale i přes tyto snahy se často početní stavy zvířat nadále ztenčují. Příkladem může být situace afrických slonů. Z několika milionů jedinců na počátku dvacátého století se kvůli trofejnímu lovu a zásobování průmyslu na výrobu sošek, kulečníkových koulí a kláves klavírů zůstalo na konci osmdesátých let jen něco přes 600 000 slonů. Ještě v roce 1979 byla přitom sloní populace v Africe na 1.3 milionu a 80. léta představovala největší míru vybíjení. Zákaz mezinárodního obchodu s kly afrických slonů přišel v roce 1989 a jistou dobu přinášel kýžený efekt. V posledních několika málo letech se však zejména kvůli vzrůstající poptávce po slonovině v asijských státech pytláctví slonů opět rozmáhá a stavy slonů jdou prudce dolů. Například populace pralesních slonů se za posledních deset let ztenčila o 62 % a sloni zmizeli z 30 % areálu obývaného před deseti lety (data k 2011).\nPytláctví a obchodování se slonovinou ovlivňuje negativně nejen slony, ale také obyvatelstvo. Slonovina bývá často pro mnohé ozbrojené skupiny či rebely vývozní komoditou a bývá směňována za zbraně. Často s ní obchodují i samotné zkorumpované ozbrojené složky některých států, kteří ji vykupují od rebelů, proti kterým mají bojovat. Četné teroristické skupiny obchodem se slonovinou sponzorují svůj boj. Jsou jimi Armáda Božího odporu (LRA) v Demokratické republice Kongo, Středoafrické republice a Jižním Súdánu, milice al-Šabáb v Somálsku a Keni, islamističtí teroristé Boko-Haram v severní Nigérii a přilehlých oblastech či dárfúrští Janjaweed na území Čadu, Středoafrické republiky i jinde). Slonovina je pro všechny tyto skupiny dobrým artiklem, protože nevyžaduje dlouhodobé ovládnutí daného regionu a může být získána při relativně velmi krátkém působení v oblasti (na rozdíl od těžby ropy, kovů či drahých kamenů).\n\nSlonovina slonů (dále jen slonovina) byla z Afriky a Asie vyvážená po mnoho staletí a první zmínky o tom sahají až do 14. století př. n. l. Během postupného evropského pronikání do Afriky byla slonoviny často s pomocí otroků-nosičů exportována skrze přístavy do Evropy, kde sloužila k výrobě kláves pián, biliardových koulí a rozličných uměleckých nebo luxusních exotických předmětů. Lov slonů způsobil jejich vymizení ze severní Afriky již před asi 1000 let, z většiny území dnešní Jihoafrické republiky v průběhu 19. století a z podstatné části Západní i Střední Afriky na sklonku 20. století. Na prvním vrcholu evropského obchodu se slonovinou, během kolonizace většiny Afriky na samém konci 19. století, bylo jen do Evropy dovezeno mezi 800 a 1000 tunami slonoviny. Obě světové války i následný ekonomický propad způsobily luxusní komoditě na určitou dobu útlum, ale se vzrůstající prosperitou od počátku 70. let opět nastala vysoká poptávka. Japonsko, osvobozeno od poválečných ekonomických omezení, začalo hromadně nakupovat surovou (nezpracovanou) slonovinu. Nárůst zájmu vytvořil velký tlak na populaci pralesních afrických slonů i asijských slonů, jejichž tvrdší a pevnější slonovina je v Japonsku upřednostňována pro výrobu tradičních jmenných pečetí (razítek), takzvaných hanko. V dřívějších dobách byla razítka hanko vyráběna především ze dřeva, přičemž jen konec s vyřezaným znakem byl ze slonoviny. Vzrůstající prosperita však způsobila hromadný zájem o celoslonovinová razítka z masivní slonoviny. Jeden sloní kel může dát přitom vzniknout jen několika málo ceněným hanko, neboť tyto jsou vyráběny z nejcennější a nejpevnější vnitřní části klu při jeho samotném středu. Měkčí slonovina, původem od slonů ze savan Východní a Jižní Afriky, se využívala k produkci suvenýrů, klenotů a ozdob. Podle vědeckých výpočtu také každý den stratíme okolo 100 slonu což znamená že každých 15 přijdeme o jednoho slona.\n\nV 80. letech odpovídalo Japonsko až za 40 % světového odbytu slonoviny. Dalších 40 % putovalo k zákazníkům z Evropy a Severní Ameriky, přičemž předtím byla slonovina často zpracována v Hong Kongu, hlavním překladišti celosvětového obchodu se slonovinou. Většina zbývající slonoviny zůstávala na území Afriky. Čína, ač dnes světovým ekonomickým tahounem a v současnosti největším spotřebitelem slonoviny, v té době platila jen za okrajový trh s malou spotřebou, která umožňovala tamním profesionálním řemeslníkům zůstat činnými ve své tradici vyřezávání do slonoviny.\n\nKly samotné a vlastnosti slonoviny se zpravidla u všech tří druhů slonů liší a asijští řezbáři i obchodníci mezi jednotlivými druhy vnímají rozdíly v kvalitě, barvě i možnostech využití. Výrazně ceněná je pro detailní práci či razítka hanko především tvrdá slonovina pralesních slonů či vzácnější asijská slonovina, která stojí vlastnostmi někde mezi africkou tvrdou a měkkou slonovinou. Následující tabulka je souborem popisů asijských řezbářů slonoviny. Tabulka je orientační a pro stoprocentní určení původu slonoviny se doporučuje využít genetickou analýzu. Největší takovou laboratoří je pracoviště Dr. Wassera ve Washingtonu D.C..\n\nV roce 1979 byla populace slonů v Africe odhadována asi na 1,3 milionu a sloni se vyskytovali v 37 státech. Myslí se tím oba druhy slonů, slon africký savanový (\"Loxodonta africana\") a slon pralesní (\"Loxodonta cyclotis\"). O deset let později, v roce 1989 jich už zbývalo jen asi 600 000. Přestože mnoho obchodníků se slonovinou opakovaně tvrdilo, že za úbytek slonů mohla ztráta přirozeného prostředí, na sklonku 80. let se čím dál jasněji ukazovalo, že hlavní příčinou je mezinárodní obchod se slonovinou, který nabýval gigantických rozměrů. V průběhu 80. let bylo ročně v té době ještě legálními lovci a pytláky zabito až 75 000 slonů. Cena jejich slonoviny dosahovala celkové výše kolem 1 miliardy USD. Odhadovalo se, že až 80 % z celkového objemu má na svědomí slonovina z pytláky ilegálně zabitých slonů.\n\nHlavními spotřebiteli slonoviny byly v té době západoevropské země, USA a stále vzrůstal i podíl Japonska. Mezi lety 1979 až 1987 importovalo Západní Německo 19,76 tun slonoviny ročně. Velká Británie mezi lety 1970 a 1977 dovážela ročně 20,280 tun a mezi roky 1980 a 1987 to bylo každý rok 21,828 tun. Francie importovala mezi lety 1966 až 1977 celkově 317 tun neopracované slonoviny. V roce 1975 to bylo rekordních 83 tun. Od roku 1979 do 1989 dovezla Francie dalších 141 tun surové i zpracované slonoviny. Španělský import mezi lety 1969 a 1977 činil 228 tun a Itálie mezi roky 1970 a 1977 importovala 130 tun.\n\nMezinárodní jednání o opatřeních nutných k omezení poklesu stavů slonů se téměř vždy vyhýbala problémům navázaným na obchod se slonovinou: ztráty lidských životů (na straně ochranářů i pytláků), živení korupce, slonovina coby „měna“ v ozbrojených konfliktech a úpadek práva a pořádku v oblastech, kde pytláctví i ilegální obchod bujely. Debata se povětšinou omezovala na konstatování populačních trendů slonů, odhady míry pytláctví a oficiální statistiky zabavených a skladovaných zásob slonoviny.\n\nŘešením problémů pytláctví a ilegálního obchodu se mělo stát omezení celosvětového trhu se slonovinou afrických slonů v rámci úmluvy CITES (Convention on International Trade in Endangered Species of Wild Fauna and Flora). V roce 1989 byli afričtí sloni přeřazeni do Přílohy 1 a obchod se slonovinou byl tak s platností k počátku roku 1990 zakázán.\n\nPřestože pytláctví je dnes stále hlavní hrozbou pro přežití slonů, jsou sloni ohrožováni i jinak. Pronikání člověka a jeho infrastruktury do habitatu slonů jim omezuje životní prostor a dochází často ke konfliktům o zdroje. V některých oblastech mohou být problémem také oplocené úseky farem a rančů, které omezují přirozené migrační koridory sloních stád.\n\nNěkteré členské státy CITES, vedeny Zimbabwe, uváděly, že volně žijící živočichové a divočina musejí mít ekonomickou hodnotu, aby v lidmi dominovaném světě přežili, a že komunity místních obyvatel musejí být zapojeny do jejich ochrany, managementu a rozdělování zisku z nich. Tento postoj byl široce akceptován, pokud se jednalo o využívání přírody bez zabíjení zvířat. Debata byla ovšem velmi rozbouřena při diskuzi o zabíjení slonů v případě obchodu se slonovinou. Většina střetů mezi CITES úředníky a místními skupinami pytláků vyústila v násilné incidenty, kde byly lidské oběti na obou stranách. Bylo patrné, že argument o „udržitelném využívání divočiny při jejím zabíjení“ byl v ohrožení, jestli by obchod se slonovinou nemohl být správně kontrolován. V roce 1986 CITES zavedlo nový systém kontroly zahrnující listiny o povolení, registraci velkých zásob slonoviny a sledování legálního transportu slonoviny. Tyto kontroly byly podpořeny většinou stran CITES, stejně jako obchodníky se slonovinou a etablovanými ochranářskými skupinami reprezentovanými WWF (Světový fond pro ochranu přírody), TRAFFIC a také IUCN (Mezinárodní unie pro ochranu přírody).\n\nV roce 1986 a 1987 CITES zaregistrovalo 89.5 a 297 tun slonoviny v Burundi a v Singapuru. V Burundi žil přitom jediný divoký slon a v Singapuru žádný. Zásoby pocházely ze slonů zabitých pytláky. Později byl sekretariát CITES napomenut delegátem zastupujícím USA, že zaměňuje pojem „registrace“ za „amnestii“. Důsledky tohoto přístupu byly odhaleny organizací EIA (Agentura pro vyšetřování otázek životního prostředí), malou a nízkorozpočtovou nevládní organizací, v tajném vyšetřování. Pracovníci EIA se setkali s překupníky v Hong Kongu. Velká část zásob slonoviny tam patřila mezinárodním zločincům v pytláctví a nelegálním trhu. Dobře známí obchodníci z Hong Kongu jako například Wang a Poon byli těmi, komu „amnestie“ nejvíce pomohla. Expert na slony Iain Douglas-Hamilton řekl o „amnestii“ v případě Burundi, že měla na svědomí „vytvoření nejméně dvou milionářů.“ Vyšetřování EIA prokázalo, že tyto syndikáty překupníků nejen ohromně vydělaly, ale také měli k dispozici mnoho povolení od CITES, se kterými pokračovaly v pašování nové slonoviny. V případě, že jejich zásilky zastavili celní kontroly, pašeráci pouze ukázali CITES povolení. CITES tak vlastně vytvořilo systém, který zvýšil hodnotu slonoviny na mezinárodním trhu, čímž byli odměněni mezinárodní překupníci a dovolovalo jim to kontrolovat trh a pokračovat v pašování nové slonoviny.\n\nDalší pochybení tohoto systému „kontroly“ byly odhaleny organizací EIA, když v utajení zdokumentovali ve Spojených arabských emirátech řezbářskou dílnu na slonovinu, která byla vedena obchodníky z Hong Kongu, včetně Poona. Dále EIA shromáždila oficiální statistiky trhu, dokumenty o letecké přepravě a další důkazy ve Spojených arabských emirátech, Singapuru a Hong Kongu. Ty prokázaly, že Spojené arabské emiráty importovaly v letech 1987/1988 přes 200 tun neopracované nebo lehce opracované slonoviny. Téměř polovina pocházela z Tanzanie, kde byl přitom úplný zákaz obchodu se slonovinou. Tyto nálezy jen dokázaly, že obchodníci se slonovinou, kteří obdrželi amnestii od CITES, si hledali a našli cestu, jak obejít kontrolní systém.\nVe snaze zlikvidovat slonovinové překupnické syndikáty, které podle Tanzanie korumpovaly a ohrožovaly její společnost, se tato východoafrická země pokoušela zařadit slony v rámci CITES od Přílohy 1, což by de facto znamenalo zákaz obchodu se slonovinou. Některé jihoafrické země, včetně Jihoafrické republiky a Zimbabwe, stály ovšem tvrdě proti. Tvrdily, že jejich populace slonů jsou dobře udržovány a chtěly příjem z prodávání slonoviny na financování jejich ochrany. Obě země přitom figurovaly jako překladiště nelegální slonoviny z jiných afrických zemí a WWF, které mělo silné pouto s oběma státy, se nacházelo v těžké pozici. Bylo zdokumentováno, že veřejně stálo WWF proti trhu se slonovinou, ale v soukromí se snažilo upokojit tyto jihoafrické země. Nakonec ale tzv. Somálský návrh, prezentovaný vládní delegací Somálské republiky, kde byl oficiálním členem specialista na ochranu přírody Prof. Julian Bauer, prolomil patovou situace a moratorium včetně totálního zákazu obchodování se slonovinou afrických slonů bylo nakonec delegáty CITES přijato. Africký slon byl tedy na říjnové schůzi CITES přeřazen do Přílohy 1 a o tři měsíce později, v lednu 1990, vstoupilo rozhodnutí v platnost, což znamenalo zákaz mezinárodního trhu se slonovinou.\nAby WWF ukázalo, jak je pro ně princip o „udržitelném využívání divočiny při jejím zabíjení“ důležitý, přes veřejné odhalení EIA, navzdory tlaku médií i výzvám afrických zemí a mnohých organizací po celém světě, WWF podpořilo zákaz obchodu se slonovinou teprve v polovině roku 1989 a i poté se pokoušelo zmírnit rozhodnutí o zákazu po setkání CITES v říjnu 1989.\n\nVšeobecně se má za to, že zákaz obchodu se slonovinou byl úspěšný. Pytlácká „epidemie“, která zasáhla tolik afrických slonů, byla do velké míry zredukována. Cena slonoviny klesla a trhy se slonovinou po celém světě, hlavně v Evropě a USA, byly zavírány nebo znatelně upadly. Nejen přeřazení slonů do Přílohy 1 a tvrdé zákazy obchodování se slonovinou, ale také obrovská medializace tohoto problému a informační kampaň v západních zemích zapříčinily posun v lidském chápání a společnost si uvědomila, že obchod byl škodlivý a nyní je nelegální. Richard Leakey, uznávaná ochranářská autorita, uvedl, že zásoby slonoviny v Keni zůstaly bez zájmu kupců a že protipytlácký boj a kontrola černého trhu se staly daleko levnějšími a jednoduššími.\n\nObchod se starožitnými a sběratelskými kusy staré slonoviny je legální. Musí se ovšem prokazatelně jednat o starožitnost, která byla vyrobena před červnem 1947. V posouzení stáří slonoviny pomáhá v případě zájmu a potřeby forenzní uhlíková metoda, která dokáže ve vzorcích slonoviny zaznamenat zvýšený výskyt radioaktivního uhlíkového izotopu 14, který se začal ve slonovině ukládat při nárůstu počtu testů atomových bomb po 2. světové válce.\n\nJiž během debaty, jež nakonec vyústila v zákaz mezinárodního obchodu se slonovinou (1989), podporovala skupina jihoafrických států japonské a hong kongské obchodníky se slonovinou v udržování jejich trhu. Skupinu tvořily Jihoafrická republika, Zimbabwe, Namibie, Botswana a Svazijsko. Argument těchto zemí byl (a stále je), že tyto státy mají dobře udržované a početné sloní populace a že zisky z prodeje slonoviny potřebují k financování ochrany přírody (tedy slonů). Tyto státy se proti zákazu obchodu se slonovinou vymezovaly tím, že nechtějí doplácet na neschopnost jiných afrických států si své slony ochránit a pytláctví držet na únosné míře. Jihoafrická koalice států hlasovala proti zařazení slonů do Přílohy 1 a snažila se toto rozhodnutí i později zvrátit.\n\nDvě vůdčí země, které se pokoušely změnit konečné usnesení hned po odhlasování zařazení slonů do Přílohy 1, byla Jihoafrická republika a Zimbabwe.\n\nTvrzení Jihoafrické republiky, že její sloní populace jsou dobře spravovány, nebylo tehdy vážně zpochybňováno. Četné zpravodajské články té doby ovšem poukazovaly na roli Jihoafrické republiky v ilegálním pytláctví a obchodu skrz jihoafrickou politiku destabilizace svých sousedů. Kolem 95 % slonů Jihoafrické republiky žilo v Krugerově národním parku, který byl částečně pod vedením Jihoafrických obranných sil (SADF). Ty zajišťovaly trénink, výbavu a výzbroj rebelské mosambické milice Renamo. Renamo bylo v sousedním Mosambiku významně zapojeno do velkoobjemového pytlačení slonů jako jednoho ze zdrojů svých příjmů.\n\nZimbabwe se dalo na stezku tzv. „udržitelného využívání“ přírodních zdrojů a divočiny, což některé vlády i např. WWF (Světový fond pro ochranu přírody) považovaly za vzorovou metodu ochrany přírody v budoucnosti. Mnozí ochránci přírody i biologové velmi oceňovali zimbabwský „Program pro management původních zdrojů v komunitních oblastech“ (Communal Areas Management Programme for Indigenous Resources (CAMPFIRE)) jako ukázkový příklad pro zapojení a podporu komunit při ochraně přírody. Přeřazení slonů do Přílohy 1 v rámci CITES způsobilo v těchto kruzích značný šok. Zimbabwská vláda samotná nicméně také nebyla při svých prohlášeních vždy upřímná, když například tvrdila, že obchod se slonovinou by mohl financovat ochranu přírody, nicméně veškeré zisky byly místo do ochrany posílány rovnou do státní pokladny. Oficiální sčítání slonů bylo nařčeno z nadhodnocování stavů díky dvojímů počítání slonů migrujících ze sousední Botswany za uměle vytvořenými vodními napajedly. Obchodování se slonovinou bylo také v rámci Zimbabwe mimo kontrolu a zapojena do pytláctví byla i Zimbabwská národní armáda (ZNA), jako při incidentech v národním parku Gonarezhou i jinde. Ještě více alarmující byly údajné vraždy řady několika informátorů včetně kap. Nleya, který dříve poukazoval na zapojení Zimbabwské národní armády do pytláctví nosorožců i slonů v Mosambiku. Kap. Nleya byl nalezen oběšen v areálu vojenských kasárna nedaleko národního parku Hwange. Armáda označila tuto smrt za sebevraždu, nicméně podle soudního znalce se jednalo o vraždu. Vdova po kap. Nleya byla poté doložitelně pronásledována výhrůžnými anonymními telefonáty.\n\nDiskuse o obchodu se slonovinou zahrnuje mnoho protichůdných národních zájmů zúčastněných zemí. Debata je navíc dále komplikována množstvím akademických a politických disciplín, které mají k problému co říci – biologie, ekologie, sčítací metodologie, ekonomie, dynamika mezinárodního obchodu, řešení ozbrojených konfliktů, kriminologie. Zástupci všech těchto oborů mají své slovo při debatách CITES zahrnující delegace 170 zemí světa. Rozhodnutí přijatá při těchto setkáních bývají často velmi zpolitizovaná a nevyhnutelně přináší tato složitá situace možné komplikace v podobě dezinformací, podvodů a zločinů.\n\nJihoafrické státy se pokoušejí prodat své zásoby slonoviny přes legální systémy. V jejich snažení prosadit své národní zájmy na úkor celoafrické ochrany slonů se je měl snažit zabrzdit otevřený dopis, který v roce 2002 vytvořila skupina předních světových odborníků na slony. V něm odborníci jasně popsali efekt otevřeného obchodu se slonovinou na situaci v ostatních státech. Dopis poukazoval na fakt, že jihoafrické návrhy na obnovení obchodu vůbec neberou v potaz srovnání s dalšími státy subsaharské Afriky, protože jsou postaveny výlučně na zkušenostech s jihoafrickým modelem, kdy 90 % slonů žije v oploceném a dobře střeženém národním parku (Krugerův národní park). Skupina odborníků uznává, že Jihoafrická republika má moc a kapacity na ochranu a dobrý management tohoto území, avšak zároveň přitom zdůrazňují, že naprostá většina slonů v Africe žije ve špatně chráněných a neoplocených lesích či savanách. Otevřený dopis nakonec ukazuje na tragické důsledky obchodu se slonovinou v 80. letech a vysvětluje, že rozhodnutí o zákazu obchodování není míněno jako potrestání jihoafrických států, nýbrž jako snaha o záchranu slonů ve zbytku Afriky a světa.\n\nJihoafrické státy nadále pokračují ve snaze opětovně prosadit mezinárodní obchod. Vedeny prezidentem Zimbabwe Robertem Mugabe, dosáhly pro sebe i v rámci CITES některých dílčích výhod. Samotný Mugabe je přitom obviňován z porušování závazků své země vůči CITES - z výměn mnoha tun slonoviny za zbraně od Číny.\n\nProblém obchodu se slonovinou byl mnohdy vyobrazován jako problém „Afrika versus západ“. Román Srdce Temnoty od Josepha Conrada například popisuje celý obchod jako odporné, nelidské a nesmyslné zneužívání moci podporované nenasytnými ekonomikami evropských imperialistů. Kniha zobrazuje situaci v Kongu mezi léty 1890 a 1910 jako „nejnechutnější tahanici o prachy, která kdy znetvořila historii lidské etiky“.\n\nDevatenáct afrických zemí podepsalo v roce \"Accra Declaration\", která vyzývala k absolutnímu zákazu obchodu se slonovinou. Dvacet států se v roce 2007 zúčastnilo schůzky v Keni navrhující dvacetileté moratorium.\n\nObnovení legálního prodeje\n\nV roce 1997 bylo na základě kritérií odsouhlasených na CITES schůzce v roce 1989 přes velkou kritiku smluveno, že strany dovolí, aby populace afrických slonů v Botswaně, Namibii a Zimbabwe mohly být posunuty níže do Přílohy 2, což takto dovolovalo mezinárodní obchod se slonovinou z těchto zemí. Nicméně, k rozhodnutí byla přidána nutnost „registrace“ zásob slonoviny v těchto zemích a možnost přezkoumání původu slonoviny v jakékoliv zemi, kde se sloní import objeví. CITES se tímto znovu pokusila vytvořit kontrolní systém.\n\nZatímco bylo v těchto zemích zaregistrováno 49 tun slonoviny, Japonsko ujišťovalo, že má dostatečně spolehlivý systém kontroly a může tedy slonovinu koupit. Tento postoj byl následně akceptován CITES a slonovina byla v roce 1997 opatřena povolením k prodeji a v roce 1999 „experimentálně“ prodána obchodníkům do Japonska. Zisk z této transakce dosáhnul přibližně 5 milionů USD. V roce 2000 Jihoafrická republika také uspěla s přenesením své sloní populace do Přílohy 2. Vláda deklarovala svůj zájem prodat vlastní zásoby slonoviny. V tomtéž roce CITES odsouhlasila zřízení dvou databází, aby mohla informovat své členy o nelegálním zabíjení a obchodu. Tyto dvě databáze: MIKE (Monitoring the Illegal Killing of Elephants), sledující nelegální zabíjení slonů a ETIS (Elephant Trade Information System), jakýsi sloní obchodní informační systém, byly velmi kritizovány za plýtvání penězi, aniž by byly schopné dokázat či vyvrátit jakoukoliv příčinnou souvislost mezi prodejem zásob slonoviny a pytláctvím – což byl přitom ten nejpodstatnější důvod pro vznik těchto systémů. Databáze společně shromažďovaly informace o pytláctví a zabavení slonoviny, poskytované členskými státy, i když ne všechny státy podávaly k dispozici komplexní data.\n\nDopad prodeje slonoviny Japonsku byl vášnivě debatován organizací TRAFFIC, která zpracovala data z databází ETIS a MIKE, a nakonec prohlásila, že nezjistila jakékoliv signifikantní propojení mezi prodeji slonoviny a zvýšenou mírou pytláctví. Nicméně, mnoho zainteresovaných lidí upozornilo na nový nárůst poptávky po slonovině v důsledku změny pohledu na ni po legálních prodejích. Pro mnoho obchodníků a pytláků to byl totiž důkaz, že obchod začal znovu fungovat a že opět nastal jejich čas. Zadržení více než 6 tun slonoviny v Singapuru v roce 2002 poskytlo neúprosné varování - pytláctví v Africe nezásobovalo pouze lokální trhy, ale pytlácké a překupnické syndikáty z osmdesátých let 20. století operovaly znovu ve velkém rozsahu. Zabaveno bylo 532 sloních klů a více než 40 000 slonovinových hanko (japonská pečetidla) a EIA započala vyšetřování, které prokázalo, že tomuto případu předcházelo 19 dalších podezřelých slonovinových zásilek, z toho 4 určených Číně a zbytek pro Singapur, ovšem odtud dále nejčastěji proudící do Japonska. Slonovina obvykle pocházela ze Zambie, pak byla shromážděna v Malawi a poté naložena do kontejnerů a odeslána z Jihoafrické republiky. Mezi březnem 1994 a květnem 1998, bylo stejnou společností, Sheng Luck, z Malawi do Singapuru, odesláno devět podezřelých zásilek. Ty byly poté dále distribuovány do Číny. Analýza a podrobná křížová vyšetřování odhalily jména společností a firemní ředitele, kteří již byli zaevidováni EIA (Environmental Investigation Agency) při vyšetřování v 80. letech 20. století. Vyšetřování tak dokázalo, že staré ilegální syndikáty pašeráků slonoviny z Hong Kongu byly znovu aktivní.\n\nV roce 2002 bylo schváleno k prodeji dalších šedesát tun slonoviny z Jihoafrické republiky, Botswany a Namibie a v roce 2006 byla tato slonovina prodána Japonsku. Japonské kontroly obchodu se slonovinou byly kritizovány a jejich účinnost zpochybňována. Čtvrtina obchodníků se nezaregistrovala a nadále se pokračovalo v nekontrolovaném importu do Japonska. Zpráva od Japan Wildlife Conservation Society varovala, že cena slonoviny skokově stoupla díky ceně fixované vysoko malým množstvím obchodníků a zpracovatelů, kteří kontrolovali velký objem slonoviny na trhu. Ještě předtím, než se tento obchod uskutečnil, začala se také Čína domáhat uznání jakožto možné cílové země pro slonovinu.\n\nMnohým ochráncům přírody se znalostmi Číny a jejího obchodu s ohroženými druhy se zdálo nepravděpodobné, že by Číně mohlo být vůbec někdy uděleno povolení k dovozu slonoviny. Čína totiž selhává v kontrole obchodu s tygřími částmi, medvědími částmi, nosorožčími rohy a celou škálou ohrožených a zranitelných druhů, sepsaných CITES. Zdálo se tedy nepravděpodobné, že bude Číně udělen statut schválené nakupující země slonoviny, neboť status by měl být založen na čínské schopnosti regulovat a kontrolovat její obchod. Organizace EIA ve snaze demonstrovat nedostatek kontroly slonovinového trhu v Číně, odhalila interní čínský dokument poukazující na 121 tun slonoviny (ekvivalent množství sloních klů z 11 tisíc slonů), které se za pouhých 12 let „ztratily“ z oficiálních skladů a z evidence. Příslušné ministerstvo nebylo k absenci slonoviny schopno podat náležité vysvětlení, což nasvědčuje tomu, že velká množství slonoviny byla ze skladů ilegálně prodána či ukradena. Nicméně i přesto mise CITES doporučila, ať shromáždění CITES schválí čínský požadavek, a toto bylo dokonce podpořeno ze strany WWF and TRAFFIC. Čína získala povolení ke koupi na zasedání CITES 15. 7. 2008.\n\nČína a opětovně Japonsko tak koupily 108 tun slonoviny v prodeji v listopadu 2008 od Botswany, Jihoafrické republiky, Namibie a Zimbabwe. Cena přesáhla 15,5 miliónů USD. Zdůvodněním tohoto kroku byl předpoklad, že tyto legální prodeje možná stlačí cenu slonoviny dolů, což sníží aktivitu pytláků. Tato domněnka byla podporována jak TRAFFIC, tak i WWF. Čínské zvyšující se zapojení v projektech na výstavbu infrastruktury a nákup přírodních zdrojů v Africe znepokojilo mnoho ochránců přírody, kteří měli strach ze zvyšujícího se rizika obchodu s částmi těl ohrožených druhů. Od té doby, kdy Čína získala povolení k nákupu slonoviny od CITES, ilegální pašování slonoviny se hrozivě zvýšilo. Přesto, WWF and TRAFFIC, které dříve podpořily čínský nákup, popisovaly zvyšující nelegální slonovinový obchod jako možnou náhodu a „shodu okolností“. Číňané pracující v Africe byli zadrženi při pašování slonoviny v mnoha afrických zemích, a nejméně 10 jich bylo zatčeno na keňských letištích jen v roce 2009. V mnoha afrických zemích domácí trh se slonovinou vzrostl, v důsledku jednoduchého přístupu ke zboží čínskými občany. Přesto to byly právě velké asijské svazy pašeráků, které pořád stály za hlavním podílem trhu s možnostmi kupovat a posílat do Asie mnoho tun slonoviny najednou. Zcela v rozporu s předpokladem CITES a podporovatelů návrhu na prodej v roce 2008, že ceny slonoviny na trhu poklesnou, cena slonoviny v Číně rychle rostla. Někteří si myslí, že by to mohlo být kvůli svévolnému stanovení cen těmi, kdo odkoupili většinu zásob, připomínajíce varování od Japan Wildlife Conservation Society na příkladu vysokému stanovení cen po prodeji Japonsku v roce 1997 a monopol daný obchodníkům, kteří nakoupili zásoby od Burundi a Singapuru v 80. letech. Vysoké ceny mohou mít dále také souvislost se zvyšujícím se počtem Číňanů, kteří si mohou dovolit nákup luxusního zboží.\n\nPytláctví afrických slonů je dále na vzestupu. V roce 2012 The New York Times informoval o prudkém nárůstu pytláctví pro slonovinu, přičemž kolem 70% suroviny putuje do Číny.\n\nMasivní investice do rozvoje infrastruktury a těžebního průmyslu v Africe ve spolupráci s Čínou přivedly na kontinent statisíce čínských pracovníků. Jen mezi lety 2003 až 2008 vzrostl jejich počet v Africe z 200 000 na více než 800 000. Obavy mnohých ochranářů, že se část čínských občanů zapojí do obchodování se slonovinou, se již mnohokrát potvrdila, jako například při odhalení dílny na zpracování slonoviny přímo v táboře čínské stavební firmy v Republice Kongo.\nCena slonoviny se na asijských trzích pohybuje v řádu několika desítek tisíc Kč za kilogram. V posledních několika letech stále roste. Průzkum trhu v Pekingu, v Číně, organizací Save the Elephants odhalil, že za malé kly v rozmezí 1-4 kg platili řezbáři a obchodníci ještě v roce 2010 asi 750 USD/kg, zatímco v roce 2014 to bylo již 2100 USD/kg. Cena hotového slonovinového výrobku je nakonec ještě mnohem vyšší. Lokální překupníci na africkém kontinentu prodávají přitom slonovinu dále řádově za několik tisíc Kč za kilogram a pytláci, jako například pygmejská etnika v Konžské pánvi, dostávají za kilogram nebo i za celého zabitého slona v přepočtu někdy jen stovky Kč. Ceny jsou proměnlivé, záleží na lokalitě, ale zpravidla všude v poslední době stále rostou.\n\nObchodování se surovou i opracovanou slonovinou v rámci jednotlivých zemí Evropské unie je s příslušnými omezeními a pravidly stále dovoleno. Průzkum 5 států v roce 2004, který provedli experti z organizací Save the Elephants a Care for the Wild International odhalil překvapivě masivní obchod s výrobky se slonovinou zejména v Německu a Velké Británii. Celkem bylo zjištěno více než 1143 prodejních míst s celkovým počtem 27 154 výrobků ze slonoviny. Největším centrem bylo německé město Michelstadt s nabízenými 8639 výrobky. Tím se Michelstadt řadí k vůbec největším centrům obchodu se slonovinou na světě, hned za Hong Kongem. V těsném závěsu následoval Londýn s 8,325 výrobky, poté německý Erbach (6,170), Paříž (1,123), Berlín (906), Frankfurt nad Mohanem (729), Barcelona (381), Madrid (240), Milán (240), Dieppe (133) and Řím (126) a dalších 7 měst s méně než 100 výrobky. Většina slonoviny pochází zpravidla z tehdy ještě legálních importů před rokem 1989, kdy patřila Evropa k největším koncovým trhům, nicméně velká část zjištěné nabízené slonoviny postrádala potvrzení o původu a potřebné dokumenty. Vyvstává tu tak velké riziko, že část slonoviny pochází z nelegálních novějších zdrojů, které se mezi stávající objem slonoviny jednoduše přimísily. Zájem Evropanů o nákup výrobků ze slonoviny nicméně podle jejich prodejců od roku 1989 stále klesal, podle zjištění z roku 2004.\n\nV poslední době ovšem podle mnohých indicií opět dochází k nárůstu obchodu se slonovinou v rámci Evropské Unie. Takzvaná „pre-konvenční“ slonovina, získaná před rokem 1989 se opět stává ceněným artiklem. Mezi lety 2003 a 2012 bylo ze zemí EU s oficiálním povolením vyvezeno přes 20 000 menších slonovinových výrobků a 564 celých klů. Největším exportérem řezbářských výrobků byla Velká Británie a největším vývozcem celých klů pak Francie. Za nimi následovaly Itálie, Rakousko a Německo. Až 52 % vyvezených klů a 25 % řezeb putovalo přitom do Číny a do Hong Kongu, největších koncových trhů se slonovinou. Francouzské CITES úřady povolily v aukcích v březnu a květnu 2014 prodej 1,4 tun slonoviny, přičemž cena dosáhla na Evropu rekordních 1000 €/kg. Kupci byli často občané Číny. Ochránci z britské David Shepherd Wildlife Foundation a EIA upozorňují, že vzhledem k špatné možnosti rozpoznat stáří slonoviny a riziku používání povolení opakovaně i na novou slonovinu hrozí velké nebezpečí, že i legální systémy jsou zneužívány. Navíc přítomnost, byť by legální slonoviny na trhu, jen zvyšuje zájem lidí o ni. Odborníci mají za to, že legální i ilegální obchod jdou ruku v ruce a naléhají na Evropskou unii, ať zakáže jakýkoliv obchod bez výjimek.\n\nV EU se také rozmáhá trend prodeje slonoviny na internetových aukčních serverech. V roce 2013 podnikl Interpol a IFAW společnou dvoutýdenní sledovací akci na internetu, při níž bylo na 61 serverech odhaleno 660 inzerátů na slonovinu. Celkový objem takto nabízené slonoviny činil odhadem 4,5 tuny a její cena byla 1,45 miliónů €.\n\nNa zasedání CITES v roce 2013 v Bangkoku bylo po skupině několika zemí, zapojených nejvíce do obchodu se slonovinou, požadováno, aby přijala co nejrychleji konkrétní opatření proti ilegálnímu obchodu na svém území. Tyto země byly varovány, že v případě neschopnosti tak učinit budou od července 2014 následovat sankce. Zemím se přezdívá „Gang osmi“ (Gang of eight). Zahrnují tři zdrojové země ve Východní Africe, odkud slonovina často pochází – Keňa, Tanzanie a Uganda. Právě přístavy Mombasa a Dar-es Salaam jsou prvním, respektive druhým největším uzlem a místem kontejnerizace slonoviny v celé Africe. Dále patří do skupiny tři tranzitní státy v Jihovýchodní Asii – Malajsie, Filipíny a Vietnam. Dvě hlavní spotřebitelské země jsou pak Čína a Thajsko. Označení těchto 8 států jako hlavních viníků či hříšníků vzbudilo velké emoce. Například Keňa argumentovala tím, že zatímco ze strany Číny chybí pouze ochota k zákazu jejího domácího trhu se slonovinou a že jeho provedení a dodržování by Čínu nestálo příliš mnoho peněz, že Keňa samotná se proti obchodu snaží bojovat všemi možnými prostředky a problém je jen ten, že jí chybí finance a kapacity (více slonovinu vyhledávajících psů, více rentgenů v přístavech...)\n\nCelosvětový objem obchodu se slonovinou přitom v posledních několika letech stále vzrůstal. Podle IUCN (International Union for Conservation of Nature) se objem světového obchodu se slonovinou jen mezi lety 2007 a 2013 zdvojnásobil a je nyní třikrát vyšší, než v roce 1998. Od roku 2009 se také odhalení velkých zásilek slonoviny (nad 800 kg), mířících do Asie, zdvojnásobila. Jejich číslo přitom již od 2002 postupně narůstá a v roce 2011 dosáhlo množství takto zabavené slonoviny svého dosavadního maxima. Při zahrnutí zásilek větších než 500 kg je podle CITES nejhorší situace v roce 2013, kdy bylo při 18 velkých akcích zajištěno přes 41 tun slonoviny. Podle Informačního systému o obchodu se slony a slonovinou při OSN zabavily mezi roky 1998 a 2006 čínské orgány v průměru 39 tun ilegální slonoviny každý rok. Přitom nejsou téměř známy případy, že by byli viníci nalezeni, obžalováni a odsouzeni. Světlou výjimku tvoří až nedávné odsouzení osmi čínských občanů v provincii Anhui za pašování slonoviny o celkové hmotnosti 3,2 tuny. Obžalovaní dostali tresty odnětí svobody ve výši 3 až 15 let.\n\nRostoucí poptávka po slonovině zejména v Číně a neschopnost či neochota jednotlivých států udržet ilegální obchod pod kontrolou má pro slony nedozírné následky. Studie uvádí, že mezi lety 2010 a 2012 bylo v Africe zabito ročně průměrně 33 000 slonů. V roce 2013 bylo údajně číslo zabitých slonů o něco nižší - kolem 20 000. I to ovšem výrazně převyšuje generační rychlost populace afrických slonů a jejich roční natalitu.\n\nKvůli vysoké ceně slonoviny a stále se snižujícímu počtu zejména velkých samců s velkými kly dnes pytláci zabíjejí i slony s nepatrnými kly a průměrná velikost klů vstupujících na trh se stále snižuje. Na počátku 70. let vážil průměrný kel 12 kg. V roce 1982 byla průměrná hmotnost klu afrického slona na trhu 9,7 kg a v roce 1988 už jen 5,9 kg. V roce 1990, bezprostředně po zákazu obchodu i největším pytláckém tlaku měl průměrný kel jen 3 kg. V roce 1996 vzrostl průměr na 5,6 kg, aby se poté s opět vzrůstajícím pytláctvím propadnul na 3,6 kg v roce 2004 a dnes se pohybuje jen něco nad 2 kg. (Pro srovnání, vůbec největší zaznamenaný sloní kel byl dlouhý 3,264 m a nejtěžší kel měl hmotnost 102,7 kg.)\n\nV odpověď na brutální pytláctví a ilegální obchod se mnohé státy rozhodly své státní zásoby slonoviny zničit. Důvodem má být vyslání jasného signálů překupníkům i zákazníkům, že dotyčné státy nechtějí obchod žádným způsobem podporovat a také se tím státy snaží předejít krádežím této slonoviny a jejímu zpětnému zapojení do ilegálního obchodu, jak se tomu opakovaně v některých zemích stávalo. Prvním státem, který část svých zásob slonoviny zničil, byla již v roce 1989 (ještě před zákazem obchodu) Keňa. Samotný prezident země Daniel Arap Moi tehdy zažehnul hranici s 12 tunami slonoviny jako vyjádření podpory plánovanému zákazu obchodu a povzbuzení boje proti pytlákům. (Keňa od té doby slonovinu ničila ještě v roce 2011, kdy to bylo 5 tun). Její příklad následovaly další státy: Zambie v roce 1992 spálila 9,5 tuny, Gabon v roce 2012 spálil 4,8 tuny a v čadském národním parku Zakouma byla v roce 2014 také spálena více než 1 tuna státních zásob slonoviny. Prvním tranzitním a částečně i spotřebitelským státem v Asii, který se k podobnému kroku odhodlal, byly v roce 2013 Filipíny. Pomocí těžké techniky zlikvidovaly zásoby 5 tun slonoviny a zbylé úlomky byly následně spáleny. Vláda Spojených států amerických rozhodla o zničení 5,4 tun slonoviny, zabavené na jejich území od zákazu z roku 1989. Stalo se tak v listopadu 2013, kdy byla slonovina rozdrcena.\nPrvní evropskou zemí, která své zásoby slonoviny zničila, byla Francie, která tak naložila s 3 tunami v únoru 2014. Před Eiffelovou věží rozdrtila slonovinu za hojné účasti médií. V dubnu téhož roku následovala Belgie, která v Tervuren rozdrtila přes 1,5 tuny slonoviny.\n\nK bezprecedentnímu kroku se v lednu 2014 odhodlala dokonce i Čína. Ve městě Guangdong bylo za přítomnosti diplomatů a novinářů rozdrceno ve strojích přes 6 tun zabavené ilegální slonoviny. Je to sice jen zlomek celkových státních zásob v Číně, nicméně i to je jistý posun v reakcích Číny na mezinárodní tlak. Republika Kongo ohlásila v roce 2013 závazek, že v dalším roce přistoupí ke zničení svých zásob slonoviny (přes 5000 klů), nicméně konžský ministr životního prostředí Henri Djombo se poté na konferenci CITES v Bangkoku nechal slyšet, že splnění tohoto závazku ještě nepřichází v úvahu. Objevují se proto spekulace, že zde zapůsobila silná lobby ze strany Číny nebo jiných zájemců o slonovinu. Nakonec pod tlakem okolností Kongo svou zásobu slonoviny zničilo. Stalo se tak 29. 4. 2015, za přítomnosti prezidentů Konga a Čadu. Na dvou hranicích v centru města Brazzaville byly spáleny 4,6 tuny slonoviny.\n\nHong Kong začal rovněž v roce 2014 s ničením svých zásob ilegální slonoviny. Vláda oznámila, že v průběhu příštích dvou let zničí 28 tun slonoviny, kterou tamní úřady v posledních letech shromáždily a v první fázi zlikvidovala jednu tunu materiálu.\n\nNičení zásob slonoviny vzbuzuje u veřejnosti i mezi odborníky rozporuplné názory. Zatímco jedni v demonstrativním zničení vidí jednu z nejlepších možností jak ilegálnímu obchodu čelit, jiní ostře nesouhlasí a poukazují na zcela opačný efekt – slonovina se tak prý stane ještě vzácnější komoditou a její cena na trhu vzroste. Pro definitivní potvrzení či vyvrácení jedné či druhé hypotézy ale oběma názorovým táborům chybí přesvědčivé důkazy a dostatek dat, která by souvislost mezi ničením zásob, pohybem cen slonoviny a mírou pytlačení slonů prokazovaly. Častým argumentem odpůrců ničení slonoviny je tvrzení, že již jednou zabavená slonovina z mrtvých slonů by mohla být pod cenou prodána, nasytila by trh, ceny by se propadly a pytláctví a ilegální obchod by se přestaly vyplácet. Získané peníze by navíc mohly být využity právě k ochraně živých slonů. Zastánci ničení slonoviny ovšem nesouhlasí a poukazují na fakt, že poměrně omezené a při míře poptávky de facto neobnovitelné zdroje slonoviny nemohou v žádném případě nasytit stále rostoucí trh v Asii a že uvolnění dalšího množství slonoviny do oběhu jen podnítí zájem lidí o tuto surovinu, která by náhle byla ve velké míře k mání.\n\nNěkteré africké státy dovolují na svém území lov slonů za peníze. Ročně vydávají určité kvóty pro odstřel slonů a určují minimální velikost zabitých zvířat a maximální počet zastřelených slonů za rok a na jednoho lovce. Děje se tak v zemích, kde jsou sloni zařazeni jak do Přílohy 2, tak i do Přílohy 1 v rámci CITES. Trofejní či sportovní lovy pro movité lovce jsou ospravedlňovány tvrzením, že získané peníze jsou využity na ochranu slonů samotných, jejich habitatu a na rozvoj místních komunit. Prokázání toho, že se tak děje, je v mnohých případech nejednoznačné a přetrvávající lovy vzbuzují u velké části odborníků i veřejnosti značné kontroverze.\n\nJeště do nedávna se sloni dali s povolením místních vlád lovit v těchto zemích: Kamerun (pralesní i savanoví sloni), Keňa, Tanzanie, Mosambik, Zambie, Zimbabwe, Botswana, Namibie a Jihoafrická republika.\n\nV relativně nedávné době sportovní lovy zakázala Keňa, Zambie a Botswana.\n\nO dalším osudu trofejí ze slona rozhoduje, zda pochází ze státu, kde jsou sloni zařazeni do Přílohy 1 nebo do Přílohy 2 CITES. Druhá skupina zemí zahrnuje Namibii, Bostwanu, Zimbabwe a Jihoafrickou republiku. Pro tyto státy je při vývozu např. do USA zapotřebí mít k trofeji jen exportní CITES povolení. Pro státy jako Kamerun, Mosambik nebo Tanzanie, kde jsou sloni řazeni do přísněji chráněné Přílohy 1 je zapotřebí mít také importní povolení a dále ještě speciální potvrzení, že vývoz trofeje nebude mít na daný druh (slona) v dané zemi negativní efekt. Pro představu rozsahu legálních lovů slonů lze uvést data za rok 2012, kdy bylo do USA dovoleno přivést 204 trofejí ze Zimbabwe, 36 z Tanzanie a dalších 261 slonů bylo lovci zastřeleno v Botswaně.\n\nAmerický Fish and Wildlife Service zakázal prozatím na rok 2014 dovoz sloních trofejí z Tanzanie a Zimbabwe. Argumentem je nedostatečná ochrana tamních slonů a pochyby o tom, zda jdou peníze z povolení k lovu skutečně na avizované účely ochrany přírody a rozvoje komunit. V souvislosti se situací v Zimbabwe se také stále častěji objevují podezření, že zimbabwský prezident Mugabe a lidé z jeho okolí zneužívají systém zabírání půdy v loveckých rezervacích k vlastnímu obohacení a že umožňují nadlimitní lov a pytláctví.[67]\n\nMezinárodní obchod se slonovinou slona indického (\"Elephas maximus\") byl zakázán v roce 1975, když byli asijští sloni zařazeni do Přílohy 1 v rámci CITES. Mělo se za to, že na konci 80. let zůstávalo v přirozeném prostředí v Asii jen okolo 50 000 kusů slonů.\n\nZákaz obchodování se slonovinou indického slona vzbudilo proto jen málo kontroverzí. Nicméně i dnes je slon indický nadále ohrožován obchodem se slonovinou. Ochránci přírody podporují zákaz obchodu s veškerou slonovinou, i africkou, protože praxe ukazuje, že zákazníci často příliš nerozlišují, odkud dodaná surovina pochází. Rozhodnutí CITES na ochranu slonů v Africe má tak vliv i na stavy indických slonů a pytlácký tlak. Někteří řezbáři také k detailní práci upřednostňují asijskou slonovinu a proto hrozí nebezpečí, že tato bude ilegálně „přimíchávána“ mezi legální zásoby pocházející z Afriky a vytvoří tak na indické slony větší tlak.\n\nV České republice se v poslední době objevuje stále větší množství nelegální slonoviny, která je porůznu rozprodávána či vyvážena dále do Asie. Na domácím trhu se pro její distribuci stále častěji používá také internetová inzerce. Stejně jako u obchodu s nosorožčími rohy je zde souvislost s asijskou komunitou žijící v České republice, o čemž svědčí i nedávné záchyty slonoviny, která přes naši republiku mířila dále na východ, zejména do Vietnamu.\n\nCelní správa a orgány České inspekce životního prostředí (ČIŽP) zaznamenaly dramatický nárůst počtu odhalených případů pašování slonoviny. V lednu 2014 bylo na Letišti Václava Havla zajištěno 33 kg slonoviny afrických slonů, nařezaných v osobním zavazadle na 18 kusů. Mladý Vietnamec se kly pokoušel přes Moskvu dopravit do Asie. V červnu 2014 byl rovněž na Letišti Václava Havla zadržen cizinec cestující z Francie do Vietnamu. Ve svých zavazadlech měl přes 35 kg slonoviny rozřezané na 14 kusů. Pracovníci ČIŽP se domnívají, že se jednalo o kly tří různých slonů. V červenci 2014 byla na letišti opět odhalena zásilka slonoviny o celkové hmotnosti 24 kg, náležícím ke čtyřem slonům. Dále jsou z roku 2014 známy dva další případy, kdy se čeští občané vietnamského původu snažili z Německa vyvést 31 kg, respektive 62 kg slonoviny přes ČR do Asie.\n\nUpozornit na problém vybíjení slonů a hledat možnosti boje proti obchodu se slonovinou se ve stále větší míře snaží také různé občanské iniciativy, jako například česká nevládní organizace Save-Elephants, z.s.\n\nObchod s mrožími kly (\"Odobenus rosmarus\") probíhal po stovky let v rozsáhlých oblastech severní polokoule. Zužitkování mrožoviny se věnovali především Norové, Rusové, další obyvatelé Evropy, Inuité a jiné severské národy.\n\nVláda Spojených států amerických umožňuje původním obyvatelům Aljašky (zahrnujíce Eskymáky, Indiány a Aleuty) lovit mrože pro živobytí a vlastní potřebu, pokud se nejedná o plýtvání. Původním obyvatelům je dovoleno prodávat ručně zpracovanou a řádně označenou mrožovinu nepůvodním obyvatelům po schválení zástupcem United States Fish and Wildlife Service. Dále mohou také domorodci prodávat zpracovanou a označenou mrožovinu nalezenou do vzdálenosti 0,25 mil (0,4 km) od oceánu – známou též jako pobřežní mrožovina. Zkamenělá mrožovina není zákonem regulována, může být prodávána bez registrace, označení a jakéhokoliv zpracování. V Grónsku před rokem 1897 byla mrožovina skupována Royal Greenland Trade Department exkluzivně pro domácí trh. Později začala být mrožovina vyvážena i do zahraničí.\n\nKožešinová obchodní síť v Beringově úžině\n\nV devatenáctém století obchodovali s mrožovinou Eskymáci z okolí Beringova průlivu s Čínou výměnou za skleněné korálky a zboží ze železa. Prvotně, před tímto obchodem, využívali Eskymáci mrožovinu pro praktické účely: harpuny, nářadí atd. a někdy byla mrožovina využívána k hrám při různých oslavách a na výrobu hraček pro děti.\n\nMoskva je dnes hlavní křižovatkou pro obchod s mrožovinou. Prochází jí značná část suroviny určené pro zahraniční trh.\n\nNarval (\"Monodon monoceros\") je druh kytovce žijící v severských mořích. Samci (velmi vzácně i samice) jsou opatřeni jedním dlouhým klem. Spirálovitě vinutý, rovný kel je přeměněný levý horní špičák a výjimečně může mít narval kly dva.\n\nLidé žijící v Grónsku pravděpodobně obchodovali s narvalími kly mezi sebou bez kontaktu s Evropany. Dělo se tak po stovky let, dokud se první narvalí zubovina nedostala na mezinárodní trh. V 16. století začali Holanďané obchodovat s Inuity, většinou se směňovaly narvalí zuby, tulení kůže a jiné severské suroviny za kovové výrobky. V Evropě se často věřilo, že narvalí kly jsou rohy legendárních jednorožců. Obchod pokračuje i dnes mezi Grónskem a dalšími zeměmi. Dánsko je přitom zdaleka největším poptavatelem.\n\nV Kanadě byl federální vládou zakázán vývoz narvalích klů ze 17 domorodých komunit žijících v teritoriu Nunavut. Inuitští obchodníci v tomto regionu zpochybnili zákaz podáním žádosti o zrušení federálnímu soudu. The Canadian Department of Fisheries and Oceans nadále omezuje vývoz narvalích rohů a výrobků z nich z domorodých komunit, včetně lqaluit, hlavního města teritoria. Kly v dobrém stavu jsou ceněné do $450 CAD za metr délky. Zákaz platí jak na zpracované, tak i surové kly. Kanadská vláda uvedla, že pokud ona sama selže s dodržováním zákazu na vývoz narvalích klů, potom by mělo mezinárodní společenství úplně zakázat vývoz pod dohledem CITES. V rámci Kanady je obchod s kly stále povolen.\n\nHroch obojživelný (\"Hippopotamus amphibius\") má čelisti opatřeny mnoha velkými zuby, z nichž ty nejdelší špičáky mohou dosáhnout až 60 cm a jsou z velmi tvrdého materiálu vhodného pro zpracování. V souvislosti se zákazem mezinárodního obchodu se slonovinou afrických slonů byl zaznamenán velký nárůst obchodu se zuby hrochů, které do určité míry nahradily řezbářům i zákazníkům sloní kly. Důsledkem byl 530 % nárůst exportu hroších zubů z Afriky v prvních dvou letech od zákazu obchodu se sloními kly v roce 1989. Jedním z důkazů zvýšeného obchodu se zubovinou hrochů bylo zabavení 1738 hroších zubů v květnu 1997 na letišti Orly v Paříži. Zásilka mířila na Dálný východ. O obchodu s hrošími zuby se zmiňuje také plátek The Toronto Sunday World již v roce 1914, kdy uvádí, že obchod s hrošími zuby v poslední době upadá. Dříve se totiž ze zubů hrochů vyráběly náhrady zubů lidských, ale s využíváním nových umělých materiálů přestal být údajně o hroší zubovinu zájem.\n\nV permafrostu a v rašelině zakonzervované kly vyhynulých pleistocénních mamutů (\"Mammuthus primigenius\") jsou pravidelně nalézány napříč severní polokoulí a zejména na Sibiři. Slonovina mamutů i současných slonů se v některých případech může velice podobat. Mamutovina je však zpravidla tmavší. Spolehlivým vodítkem jsou ale znaky vnitřní struktury klu, patrné na příčném průřezu. Takzvané Schregerovy linie, které jsou při detailním pohledu dobře viditelné, se při obvodu klu pod jeho povrchem křižují a vytvářejí mezi sebou úhly. Tyto úhly jsou u mamutů ostré, zatímco u současných slonů tupé. První známý případ, kdy byla do západní Evropy dovezena mamutovina, je z roku 1611. Kus zakoupený tehdy od Samojedů na Sibiři dorazil do Londýna.\n\nPo roce 1582, kdy carské Rusko ovládlo velkou část Sibiře, se slonovina mamutů stala pravidelněji dostupným zbožím. Ruský obchod s mamutovinou zaznamenával od poloviny 18. století neustálý vzestup. Například v roce 1821 bylo z Novosibiřských ostrovů jedním obchodníkem dovezeno 8 165 kg mamutoviny, což odpovídá přibližně 50 mamutům.\n\nOdhady hovoří až o 46 750 nálezech mamutů v prvních 250 letech od připojení Sibiře k Ruskému impériu. Na počátku 19. století byla mamutovina používána jako běžná surovina pro výrobu kláves klavírů, biliardové koule a ornamentové dózy. Odhaduje se, že na Sibiři může být stále ukryto ve zmrzlé půdě až 10 milionů mamutů.\n\n\n"}
{"id": "1028838", "url": "https://cs.wikipedia.org/wiki?curid=1028838", "title": "Bitva u Rivoli", "text": "Bitva u Rivoli\n\nBitva u Rivoli se odehrála 14. ledna 1797 u městečka Rivoli Veronese nedaleko Verony. Střetla se zde francouzská armáda pod velením generála Napoleona Bonaparte proti Rakušanům. Francouzi zde i přes rakouskou početní přesilu zvítězili.\n\nNapoleon má na své straně pouze 10 000 vojáků a musí čekat na posily, má však výhodné postavení na vyvýšeném místě a na rozdíl od Rakušanů dělostřelectvo a jezdectvo. 14. ledna útočí na Francouze 27 000 Rakušanů, pomalu se blíží francouzské posily. Střed odolává, zato francouzské levé křídlo zvolna umdlévá. Francouzská armáda se ocitá v nebezpečí, že ji nepřítel obklíčí a nebude úniku. Bonaparte volí přejít do protiútoku, kolem deváté hodiny se o to pokusí Masséna podporovaný Lasallovou jízdou a vnese zmatek do rakouských řad. Masséna vydrží s muži, které má, až do večera a odolá velké početní přesile. Mezitím přichází po proudu řeky Adige rakouská kolona. Posléze uhodí na Francouze zprava. Jezdectvo zahajuje společně s pěchotou palbu z bezprostřední blízkosti, Rakušané prchají a v nastálém chaosu do sebe vrážejí a řítí se do rokle. Ve 13 hodin se pilíř rakouské armády rozpadá. Lasalle a Leclerc v čele husarů dokončí práci a Francie vítězí. Toho dne sehrává důležitou roli Masséna, císař si na to později vzpomene a jmenuje ho vévodou z Rivoli. Díky této bitvě Napoleon dobývá Mantovu, čímž si otevře cestu na Vídeň a Rakušané jsou nuceni zahájit jednání o míru.\n"}
{"id": "1028839", "url": "https://cs.wikipedia.org/wiki?curid=1028839", "title": "Newyorská filharmonie", "text": "Newyorská filharmonie\n\nNewyorská filharmonie, anglicky New York Philharmonic, je symfonický orchestr se sídem v New Yorku. Jeho domovským sálem je Avery Fisher Hall v areálu Lincolnova centra (\"Lincoln Center for the Performing Arts\") vedle budovy Metropolitní opery.\n\nOrchestr založil v roce 1842 dirigent Ureli Corelli Hill. V pozdějších letech byli jeho šéfdirigenty například Leopold Damrosch (1876–1877), Gustav Mahler (1909-1911), český maestro Josef Stránský (1911-1923), Leonard Bernstein (1958–1969), Pierre Boulez (1971–1977) či Lorin Maazel (2002–2009). Za dobu své existence filharmonie získala několik cen Grammy. \n\nDo roku 2004 orchestr odehrál 14 000 koncertů, za což byl zapsán do Guinnessovy knihy rekordů. O šest let později odehrál patnáctitisící koncert.\n\n"}
{"id": "1028841", "url": "https://cs.wikipedia.org/wiki?curid=1028841", "title": "Sonny Greer", "text": "Sonny Greer\n\nSonny Greer, rodným jménem William Alexander Greer (13. prosince 1895 − 23. března 1982) byl americký jazzový bubeník.\n\nNa počátku své kariéry hrál například s banjistou Elmerem Snowdenem. V roce 1919 se poprvé setkal s klavíristou Dukem Ellingtonem a brzy poté s ním navázal spolupráci; nejprve působil v jeho kvintetu a později i ve velkém orchestru. V důsledku nadměrné konzumace alkoholu byl však z orchestru počátkem padesátých let vyhozen. Později spolupracoval například s Johnnym Hodgesem, Red Allenem či Earlem Hinesem. Zemřel v roce 1982 na rakovinu.\n\n"}
{"id": "1028843", "url": "https://cs.wikipedia.org/wiki?curid=1028843", "title": "William Taubman", "text": "William Taubman\n\nWilliam Chase Taubman (* 13. listopadu 1940, New York) je americký politolog. Jeho biografie Nikity Sergejeviče Chruščova získala Pulitzerovu cenu v roce 2004 a National Book Critics Circle Award v roce 2003. \n\nStudoval na Bronx High School of Science a získal titul B.A. na Harvardově univerzitě v roce 1962, M.A. na Columbia University v roce 1965, \"Certificate of the Russian Institute\", 1965 a Ph.D. na Columbia University v roce 1969.\n\nPůsobí na Amherst College jako profesor politologie. V roce 2006 získal Guggenheimovo stipendium. Jeho bratr je novinář Philip Taubman.\n\n\n"}
{"id": "1028845", "url": "https://cs.wikipedia.org/wiki?curid=1028845", "title": "WTA Finals 2014", "text": "WTA Finals 2014\n\nWTA Finals 2014, známý také jako Turnaj mistryň 2014 či se jménem sponzora BNP Paribas WTA Finals 2014, představoval jeden ze dvou závěrečných tenisových turnajů ženské profesionální sezóny 2014 pro osm nejvýše postavených žen ve dvouhře a osm nejlepších párů ve čtyřhře na žebříčku WTA Race. V květnu 2014 Ženská tenisová asociace oznámila změnu názvu a opuštění pojmenování WTA Tour Championships.\n\nTurnaj se odehrával ve dnech 20. až 26. října 2014, poprvé v singapurské aréně Singapore Indoor Stadium, v níž byl instalován dvorec s tvrdým povrchem. Celkové odměny činily 6 500 000 amerických dolarů, což představovalo půlmiliónový meziroční nárůst.\n\nDvojnásobnou obhájkyní titulu ve dvouhře byla americká světová jednička Serena Williamsová, která soutěž opět vyhrála. V deblové části trofej obhajoval čínsko-tchajwanský pár Pcheng Šuaj a Sie Su-wej, jenž ve finále uhrál jediný game na zimbabwsko-indickou dvojici Cara Blacková a Sania Mirzaová.\n\nPoprvé v historii se turnaj konal v singapurské aréně Singapore Indoor Stadium, která událost hostila mezi 20. až 26. říjnem 2014. Představoval čtyřicátý čtvrtý ročník ve dvouhře a třicátý devátý ve čtyřhře. Událost organizovala Ženská tenisová asociace (WTA) jako součást okruhu WTA Tour 2014. Jednalo se o větší ze dvou závěrečných turnajů sezóny. Menším pak byl Tournament of Champions, hraný v následujícím týdnu po turnaji mistryň, určený pro nejlepší hráčky okruhu v kategorii WTA International podle specifických kritérií, které se nezúčastnily singapurské události.\n\nSingapur se stal historicky devátým dějištěm WTA Finals, od založení v roce 1972. Práva zakoupil minimálně na pět ročníků (2014–2018). Los dvouhry proběhl 18. října v 17 hodin a čtyřhry 21. října v 11 hodin místního času.\n\nPoprvé v historii Turnaje mistryň proběhla soutěž vycházejících hvězd – WTA Rising Stars Invitational, a soutěž legend – WTA Legends Classic. Nejúspěšnější tenistka historie této události Martina Navrátilová, osminásobná vítězka dvouhry a jedenáctinásobná šampiónka čtyřhry, se stala první potvrzenou startující. \n\nSoutěže dvouhry se účastnilo osm hráček, z nichž každá odehrála v úvodních čtyřech dnech tři vzájemné zápasy v jedné ze dvou čtyřčlenných základních skupin – červené a bílé. První dvě tenistky z každé skupiny postupoupily do semifinále, které bylo hráno vyřazovacím systémem pavouka. První z bílé skupiny se utkala s druhou z červené skupiny a naopak. Vítězky semifinále se následně střetly ve finále o pohár Billie Jean Kingové.\n\nDo soutěže čtyřhry nastoupilo poprvé od roku 2002 osm párů, které hrály přímo vyřazovacím systémem pavouka od čtvrtfinále. Proti předcházejícím ročníkům tak došlo k navýšení o čtyři dvojice.\n\nVe dvouhře byly žebříčkové body kumulovány ze šestnácti turnajů. Mezi ně se povinně započetly čtyři Grand Slamy, čtyři události Premier Mandatory a nejlepší výsledky ze dvou turnajů Premier 5.\nVe čtyřhře byly žebříčkové body kumulovány z jedenácti nejlepších výsledků páru jakýchkoli turnajů v sezóně. Nemusely se tak povinně započítávat Grand Slamy ani události kategorie Premier.\nKonečné pořadí v základní skupině se řídilo následujícími kritérii:\n\nCelkový rozpočet turnaje činil 6 500 000 amerických dolarů.\n\nSerena Williamsová vyhrála v sezóně pět titulů a po celý rok neopustila pozici světové jedničky.\n\nV lednu obhájila trofej na Brisbane International. Ve finále zdolala světovou dvojku Viktorii Azarenkovou. Během Australian Open jí stěžovalo hru zranění. V osmifinále vypadla se Srbkou Anou Ivanovićou. Březnový Indian Wells Masters opět bojkotovala. Stejný měsíc překonala šestou v pořadí a dětský idol Moniku Selešovou v počtu 178 týdnů na čele světové klasifikace. Na Miami Masters získala po výhře nad Li Na rekordní sedmý titul z floridské události. Na zelené antuce Family Circle Cupu překvapivě vypadla ve svém úvodním duelu druhého kola se Slovenkou Janou Čepelovou, když ji provázelo poranění dolní končetiny.\n\nZ květnového Madrid Masters odstoupila před čtvrtfinále s Petrou Kvitovou pro zranění levého stehna. Následně opanovala Rome Masters. V boji o titul na ni Sara Erraniová uhrála jen tři gamy. Ve druhém kole navazujícího French Open však utržila nejhorší grandslamovou porážku v kariéře, když Španělce Garbiñe Muguruzaové dokázala odebrat po dvou hrách v každém setu. Ve Wimbledonu vypadla ve třetí fázi s Francouzkou Alizé Cornetovou, s níž utržila druhou prohru v roce. Jednalo se o její nejrychlejší wimbledonské vyřazení od sezóny 2005.\n\nNásledovala vítězná vlna na amerických betonech, kde vyhrála 19 z 20 zápasů. Čtvrtý sezónní titul dobyla na standfordském Bank of the West Classic. Ve vydání žebříčku z 4. srpna 2014 se stala pátou hráčkou v historii klasifikace WTA, která strávila na čele alespoň 200 týdnů. Na šestý pokus poprvé vyhrála Cincinnati Masters, když ve finále přehrála Anu Ivanovićovou. Poté potřetí v řadě triumfovala na US Open, kde ji soupeřky nepřipravily o žádný set. V posledním zápasu si poradila s Caroline Wozniackou.\n\nMaria Šarapovová vyhrála všechny své čtyři finále v roce, včetně grandslamového French Open.\n\nPo výpadku, jenž trval od srpna 2013 kvůli zraněnému rameni, se vrátila na kurty v úvodu sezóny turnajem Brisbane International, na kterém došla do semifinále. V něm vypadla se světovou jedničkou Serenou Williamsovou 2–6 a 6–7. Na Australian Open ji v osmifinále zdolala Dominika Cibulková 6–3, 4–6 a 1–6. V březnu podlehla ve třetím kole Indian Wells Masters 22leté Italce Camile Giorgiové. V dubnu pak dobyla premiérový hattrick kariéry na Porsche Tennis Grand Prix, kde ve finále zdolala Anou Ivanovićovou. V květnu navázala dalším titulem z antukového Madrid Open po výhře na d Rumunkou Simonou Halepovou. Ve třetím kole Rome Masters jí porážku oplatila právě Ivanovićová.\n\nDruhý grandslamový titul na antuce si odvezla z French Open. Po semifinálové výhře nad Eugenií Bouchardovou zdolala Halepovou ve třech setech. Po zisku první sady byla Šarapovová blízko triumfu již ve druhém dějství, když v tiebreaku vedla 5:3 na míče. Rumunka však získala další čtyři body a finálové utkání dospělo poprvé po 13 letech do třetího setu. Naposledy se rozhodující sada hrála v roce 2001. Klíčovým okamžikem posledního dějství se stal první míč za stavu 4–4, kdy byla na podání rumunská tenistka. Ruska zahrála úder na základní čáru, ale čárový rozhodčí zahlásil s mírným zpožděním aut. Hlavní sudí jeho výrok opravil a fiftýn přímo přisoudil Šarapovové, když rozhodl, že projev čárového neměl vliv na zkažený úder Halepové. Následně si sibiřská rodačka připsala sedm míčů v řadě a vyhrála 6–4. Po výhře uvedla: „\"Bylo to nejtěžší grandslamové finále, které jsem kdy hrála. Simona byla neuvěřitelná\".“\n\nPřípravné turnaje na trávě před třetím grandslamem vynechala. Ve Wimbledonu ji v osmifinále vyřadila Angelique Kerberová po dramatickém průběhu za 2.39 hodin. Část na amerických betonech otevřela Rogers Cupem, kde ji ve třetím kole zastavila Carla Suárezová Navarrová. Navazující Western & Southern Open znamenal semifinálovou účast a porážku od Ivanovićové 2–6, 7–5 a 5–7, když neproměnila dva mečboly. Na US Open postoupila do čtvrtého kola. V něm podlehla Caroline Wozniacké. Na Wuhan Open skončila ve třetí fázi na raketě Timey Bacsinszké. Naopak China Open pro ni znamenal premiérový pekingský titul. Ve finále porazila světovou trojku Petru Kvitovou 6–4, 2–6, 6–3 a na žebříčku posunula na 2. místo.\n\nSimona Halepová vyhrála v sezóně dva turnaje a jako první Rumunka se v srpnu stala světovou dvojkou. Poražena odešla z boje o titul na French Open. S Bouchardovou na turnaji debutovala.\n\nPo prvním kole odjela z Sydney International, když ji vyřadila Madison Keysová, což znamenalo první porážku od září předešlé sezóny. Na Australian Open poprvé v kariéře postoupila do čtvrtfinále Grand Slamu. V něm však nenašla recept na Dominiku Cibulkovou po setech 3–6 a 0–6. Po turnaji premiérově nahlédla do elitní světové desítky, když figurovala na 10. místě. Na Qatar Open si připsala první titul v roce. Ve finále zdolala Angelique Kerberovou 6–2 a 6–3. Dosáhla tak na první trofej z kategorie Premier 5. Na Dubai Tennis Championships skrečovala úvodní duel proti Alizé Cornetové. V semifinále Indian Wells Masters jí oplatila čerstvou porážku Agnieszka Radwańská. Po turnaji se jako první Rumunka vyhoupla na 5. místo klasifikace.\n\nV květnu se probojovala do premiérového finále kategorie Premier Mandatory, když na Mutua Madrid Open v semifinále vyřadila Petru Kvitovou. V boji o titul nestačila na Marií Šarapovovou poměrem 6–2 a 6–3. Z Internazionali BNL d'Italia odstoupila po výhře v úvodním kole nad Madison Keysovou. Debutové grandslamové finále mezi ženami přišlo na French Open. Mezi poslední čtveřicí zvládla duel proti Andree Petkovicové, ovšem v boji o titul podlehla sedmé nasazené Marii Šarapovové. V novém vydání z 9. června postoupila ze čtvrté příčky žebříčku na třetí. Travnatý Topshelf Open znamenal skreč ve druhém kole s Annikou Beckovou pro bolestivé pravé rameno. Ve Wimbledonu přešla přes Sabinu Lisickou do semifinále, v němž nenašla recept na Eugenií Bouchardovou. Zápas ovlivnilo zranění, které si Rumunka přivodila na začátku utkání, když si podvrtnula kotník.\n\nV červenci opanovala premiérový ročník antukového BRD Bucharest Open v Bukurešti, kde ve finále zdolala Robertu Vinciovou 6–1 a 6–3. Dne 11. srpna se poprvé stala světovou dvojkou.\nVe čtvrtfinále Western & Southern Open ji stopku vystavila Šarapovová. Na 2014 US Open pak překvapivě skončila ve třetí fázi s Mirjanou Lučićovou Baroniovou. Pokles formy pokračoval na Wuhan Open, kde v úvodním klání vypadla s Garbiñe Muguruzaovou a před čtvrtfinále China Open proti Ivanovićové odstoupila z turnaje pro poraněnou kyčel.\n\nPetra Kvitová vyhrála v roce tři turnaje, včetně svého druhého titulu ve Wimbledonu a dosáhla na třetí místo žebříčku WTA.\n\nLeden otevřela účastí na Hopmanově poháru, kde po jejím boku nastoupil přítel Radek Štěpánek. Přestože vyhrála všechny tři dvouhry nad Cornetovou, Medinaovou Garriguesovou a Stephensovou, družstvo skončilo na nepostupovém 2. místě základní skupiny. Na Apia International Sydney si zahrála semifinále, v němž byla nad její síly kvalifikantka Cvetana Pironkovová. Následoval výpadek během Australian Open, kde v prvním kole podlehla Thajce Luksice Kumkhumové 2–6, 6–1 a 4–6. Na Qatar Total Open odvrátila mečbol v zápase s Venus Williamsovou, aby ji ve čtvrtfinále vyřadila Jelena Jankovićová. Navazující Dubai Tennis Championships znamenal porážku ve druhém kole od Carly Suárezové Navarrové.\n\nAni antukový Porsche Tennis Grand Prix nepřinesl zlepšení formy, když v úvodním duelu nestačila na Rusku z druhé stovky žebříčku Alisou Klejbanovovou. Do semifinále se probojovala na Mutua Madrid Open, kde ji stopku vystavila Simona Halepová. Bez výhry odjela i z Rome Masters, kde krátkou misi ukončila Čang Šuaj. Ve třetím kole pak skončila na French Open vyřazením od Světlany Kuzněcovové, když rozhodla až koncovka třetí sady v poměru gamů 7–9.\n\nZ travnatého AEGON International odstoupila před čtvrtfinále pro zranění. Soustředila se na Wimbledon, kde startovala jako turnajová šestka. Cestou pavoukem přehrála tři Češky, Hlaváčkovou ve druhém kole, Záhlavovou-Strýcovou ve čtvrtfinále a Šafářovou v semifinále. Ve svém druhém boji o titul deklasovala Eugenií Bouchardovou 6–3 a 6–0 za 55 minut a v žebříčku WTA se posunula na 4. místo.\n\nLetní US Open Series odstartovala na Canada Masters, na kterém skončila ve třetí fázi na raketě Makarovové. Druhý titul sezóny slavila na Connecticut Open po finálovém vítězství nad Magdalénou Rybárikovou. Na US Open byla ve třetím kole nad její síly kvalifikantka Aleksandra Krunićová.\n\nAsijskou túru rozehrála na Wuhan Open, na němž pronikla do finále přes Elinu Svitolinovou. Třetí trofej roku získala opět po výhře nad Bouchardovou po setech 6–3 a 6–4. Neporazitelnost prosloužila na China Open, kde došla do dalšího finále. Po třísetovém průběhu z něho odešla poražena od Marii Šarapovové.\nEugenie Bouchardová v sezóně získala premiérový titul na okruhu WTA Tour a z dalších dvou finále odešla poražena. Ve všech třech případech čelila v závěrečném zápase české soupeřce. Posunula se také do elitní desítky žebříčku, až na 6. místo. S Halepovou na turnaji debutovala.\n\nLeden rozehrála po boku Milose Raonice na Hopman Cupu, kde Kanada obsadila druhou příčku základní skupiny. Premiérové grandslamové semifinále si zahrála na Australian Open, když do něj prošla přes Anu Ivanovićovou. V něm však nestačila na Li Na po dvousetové prohře. Bodový zisk ji poprvé posunul mezi elitní dvacítkou hráček, když figurovala na 19. příčce. V únoru odehrála zápas 2. světové skupiny Fed Cupu proti Srbsku, v němž vyhrála obě dvouhry a posunula tým do světové baráže. Na Indian Wells Masters ji v osmifinále vyřadila Simona Halepová.\n\nV semifinále dohrála na antukovém Family Circle Cupu porážkou od Andrey Petkovicové. V květnu dobyla první titul WTA, když nenašla přemožitelku na Nürnberger Versicherungscupu. Mezi poslední čtveřicí zdolala Karin Knappovou a ve finále pak Karolínu Plíškovou po třísetovém průběhu. Na grandslamu French Open postoupila do semifinále přes Suárezovou Navarrovou, v němž nestačila na Marii Šarapovovou.\nJako vůbec první Kanaďanka se probojovala do finále dvouhry seniorského Grand Slamu, když si o titul zahrála ve Wimbledonu. Na cestě pavoukem do posledního střetnutí neztratila žádný set. Ve čtvrtfinále přešla přes Kerberovou a poté Halepovou. Ve finále uhrála pouze tři gamy na Petru Kvitovou. V žebříčku ze 7. července pronikla poprvé do elitní světové desítky, když jí patřilo 7. místo.\n\nNa US Open Series nevyhrála jediné utkání. Na Rogers Cupu, konaném v rodném Montréalu, podlehla kvalifikantce Shelby Rogersové, když přes zisk setu obdržela dva „kanáry“. Úvodní duel nezvládla ani na Cincinnati Masters prohrou od Světlany Kuzněcovové. Na Connecticut Open skončila na raketě Samanthy Stosurové. US Open znamenal postup do třetího kola, kde byla nad její síly Jekatěrina Makarovová. Na Wuhan Open prošla přes Wozniackou do finále. V repríze wimbledonského finále ji zastavila opět Kvitová. Na navazujícím China Open skončila ve druhé fázi se Sabinou Lisickou.\n\nV sezóně s nevyrovnanými výsledky si zahrála dvakrát finále. Boj o titul na Canada Masters proměnila v jedinou turnajovou trofej. Na grandslamu se nejdále probojovala do semifinále Australian Open.\n\nRok zahájila v polském týmu na Hopmanově poháru v páru s Grzegorzem Panfilem. Po výhrách nad Flavií Pennettaovou, Eugenií Bouchardovou a Samanthou Stosurovou postoupili do boje o perthskou trofej. Ve finále přidala vítězství nad Alizé Cornetovou, které na titul nestačilo, když Francii podlehli 1:2 na zápasy.\n\nNa Sydney International vypadla ve druhém kole s Bethanii Mattekovou-Sandsovou. Během Australian Open ve čtvrtfinále vyřadila dvojnásobnou obhájkyni titulu Viktorii Azarenkovou, aby v dalším klání nestačila na Dominiku Cibulkovou. Mezi poslední čtveřici hráček prošla také na Qatar Total Open, kde ji vyřadila Simona Halepová. Premiérové finále si zahrála na březnovém Indian Wells Masters, v němž uhrála pouhé tři gamy na Italku Flaviu Pennettaovou. Se slzami v očích se následně omlouvala publiku, že nebyla schopná hrát. Ve čtvrtfinále Miami Masters jí vyřadila Cibulková.\n\nPo návratu do Evropy se účastnila BNP Paribas Katowice Open. Konečnou fází se stalo semifinále, v němž nenašla recept na Francouzku Alizé Cornetovou. Čtvrtfinálovou účast zaznamenala na antukovém Porsche Tennis Grand Prix. Těsně před branami finále skončila na Mutua Madrid Open. V obou případech podlehla Marii Šarapovové. Na tyto solidní výsledky však nenavázala na French Open, když ve třetím kole překvapivě vypadla s Ajlou Tomljanovićovou. Osmifinálovou porážkou se rozloučila s Wimbledonem po nezvládnutém duelu s Ruskou Jekatěrinou Makarovovou.\n\nJediný titul sezóny dosáhla na letním Rogers Cupu, kde ve finále zdolala Venus Williamsovou. Poté zamířila na Western & Southern Open, na němž ji ve čtvrtfinále vystavila stopku Caroline Wozniacká. Krátké bylo její účinkování na US Open, když ve druhém kole podlehla čínské tenistce Šuaj Pchengové. Svůj úvodní zápas na Wuhan Open proti Francouzce Caroline Garciaové nezvládla a druhým kolem završila čínskou túru na pekingském China Open, když skončila na raketě deblové světové jedničky Roberty Vinciové.\n\nAna Ivanovićová v sezóně vytvořila nové osobní rekordy, když zvítězila v 52. singlovém utkání během jedné sezóny a dosáhla v ní na čtyři trofeje. Poprvé od roku 2009 se také vrátila do elitní světové desítky.\n\nLeden zahájila prvním titulem po třech letech, když na ASB Classic ve finále zdolala Venus Williamsovou. Strůjkyní překvapení se stala osmifinálovou výhrou na Australian Open poté, co vyřadila Serenu Williamsovou. V dalším utkání ji však vyřadila Eugenie Bouchardová. Ve druhých kolech skončila na Qatar Total Open, a to s Klárou Koukalovou, na Dubai Tennis Championship prohrou od Venus Williamsové, a konečně také na BNP Paribas Open. Miamský Sony Open Tennis opustila v osmifinále po nezvládnutém duelu s Petrou Kvitovou. Druhou trofej přidala na Monterrey Open po finálové výhře nad krajankou Jovanou Jakšićovou v historicky prvním srbském finále dvouhry na okruhu WTA.\n\nPřímý boj o trofej svedla také na Porsche Tennis Grand Prix, z něhož odešla poražena od dvojnásobné obhájkyně Marie Šarapovové. Na Mutua Madrid Open skončila mezi poslední osmičkou na raketě Halepové. Italian Open opustila v semifinále vyřazením od Sereny Williamsové. Navazující Roland Garros znamenalo konec ve třetím kole, kde ji stopku vystavila Lucie Šafářová. Start na AEGON Classic jí vynesl premiérový titul z travnatého povrchu po finálovém vítězství nad Barborou Záhlavovou-Strýcovou. Z Wimbledonu odjela po prohře ve třetí fázi se Sabinou Lisickou. Poté se rozešla s trenérem Nemanjou Kontićem a na jeho místo nastoupilDejan Petrović.\n\nAmerickou část otevřela na Bank of the West Classic, kde skončila ve čtvrtfinále vyřazením od Sereny Williamsové. Na Rogers Cupu nestačila ve druhém kole na Coco Vandewegheovou. Finále si zahrála na Western & Southern Open, v němž ji opět zdolala favorizovaná Serena Williamsová. Účinkování na US Open završila nezvládnutým druhým kolem s Karolínou Plíškovou. Zářijový Pan Pacific Open vyhrála finálovým střetnutím proti Wozniacké. Na Wuhan Open skončila v prvním kole a China Open opustila semifinálovou porážkou od Šarapovové.\n\nCaroline Wozniacká si v sezóně zahrála tři finále. První z nich na Istanbul Cupu proměnila v titul. Podruhé v kariéře se probojovala do boje o grandslamový titul. Po pěti letech v něm opět na US Open neuspěla, když nestačila na Serenu Williamsovou.\nPřed novou sezónou změnila značku rakety, když opustila Yonex a začala hrát s Babolatem. Úvodním turnajem se stal Apia International Sydney, na kterém ji ve druhém kole vyřadila Lucie Šafářová. Třetí fáze Australian Open se pro ni stala konečnou, když podlehla Garbiñe Muguruzaové. Na Qatar Total Open prohrála svůj první duel proti Yanině Wickmayerové. Následně prošla do semifinále Dubai Tennis Championships a v něm nezvládla střetnutí s Venus Williamsovou. Březnový BNP Paribas Open znamenal osmifinálovou prohru s Jelenou Jankovićovou. Ztráta bodů způsobila pád na 18. příčku, nejnižší postavení od roku 2010. Čtvrtfinále dosáhla na Sony Open, kde ji vyřadila Li Na. Semifinále si zahrála při svém debutu na Monterry Open, aby turnaj opustila po porážce od Any Ivanovićové.\n\nZ antukového Porsche Tennis Grand Prix odstoupila pro zranění zápěstí. Ve druhém kole Mutua Madrid Open nenašla recept na Robertu Vinciovou. Po zdravotních problémech nezvládla úvodní duel na French Open proti Wickmayerové. V semifinále travnatého AEGON International ji vystavila stopku Angelique Kerberová. Ve Wimbledonu pak došla mezi poslední šestnáctku hráček, aby ji v této fázi přehrála Barbora Záhlavová-Strýcová.\n\nJediný titul sezóny dobyla na Istanbul Cupu, kde uštědřila dva „kanáry“ Belindě Bencicové a ve finále deklasovala Robertu Vinciova po ztrátě pouhých dvou her. Na amerických betonech ji ve čtvrtfinále Rogers Cupu zastavila Serena Williamsová, přestože měla set a break k dobru. Na Western & Southern Open se probojovala do semifinále, kde opět vypadla s mladší ze sester Williamsových. Jako nasazená desítka zavítala na US Open a po pěti letech podruhé prošla do finále grandslamu, opět ve Flushing Meadows. Ve čtvrtém kole porazila Šarapovovou, poté Saru Erraniovou a v semifinále překvapení turnaje Šuaj Pchengovou. V boji o titul však nenašla recept na Serenu Williamsovou, jíž podlehla na třetí události v řadě.\n\nAsijskou túru rozehrála tokijským Toray Pan Pacific Open, kde zužitkovala dobrou formu postupem do finále. V něm ji zastavila Ana Ivanovićová. Na čínském Wuhan Open pak dohrála v semifinále porážkou od Genie Bouchardové. Říjnový China Open opustila po volném losu ve druhé fázi, když ji vyřadila Sam Stosurová.\n\nTabulka uvádí sezónní výsledky a odpovídající bodový zisk kvalifikovaných hráček a náhradnic Turnaje mistryň.\n\nSara Erraniová a Roberta Vinciová v sezóně držely stabilní formu a v červenci se vrátily na čelo deblového žebříčku. Ze tří grandslamových finále proměnily dvě ve vítězství. Nejdříve obhájily titul na Australian Open po výhře nad ruským párem Makarovová a Vesninová. Kariérní Grand Slam zkompletovaly premiérovou trofejí z Wimbledonu, kde v posledním zápase zdolaly Babosovou s Mladenovicovou. Staly se tak teprve pátou dvojicí historie, jež triumfovala na všech čtyřech majorech. Na French Open se potřetí v řadě probojovaly do finále, a podruhé z něho odešly poraženy, tentokrát od úřadujících světových jedniček Sieové a Pchengové. Během roku dosáhly na další tři tituly. Finále vyhrály na Mutua Madrid Open proti Muguruzaové se Suárezovou Navarrovou. Na Rogers Cupu a Porsche Tennis Grand Prix vždy porazily Blackovou s Mirzaovou. Z boje o titul odešly poraženy na Apia International Sydney, kde nestačily na Babosovou se Šafářovou a také z Internazionali BNL d'Italia po porážce od páru Peschkeová a Srebotniková.\nSu-wej Sieová a Šuaj Pchengová jsou obhájkyněmi titulu. V první polovině sezóny se staly světovými jedničkami. Během roku vyhrály všechna tři finále, do nichž postoupily. Druhou grandslamovou trofej si odvezly z Roland Garros a titul získaly na události Premier Mandatory Indian Wells Masters i Qatar Total Open. Po Turnaji mistryň jejich spolupráce skončí.\n\nJekatěrina Makarova a Jelena Vesninová obhajují finálovou účast z předchozího ročníku. Během roku došly třikrát do finále, z nichž poslední na US Open proměnily v titul. Obě si tak připsaly druhou deblovou trofej z majoru. Jako poražené finalistky skončily na Australian Open a Miami Masters.\nSania Mirzaová a Cara Blacková navázaly spolupráci ke konci sezóny 2013 poté, co se Blacková po neshodách rozešla s dlouhodobou partnerkou Liezel Huberovou. Na Australian Open vypadly ve čtvrtfinále a na Indian Wells Masters prohrály v boji o titul. Trofeje si odvezly z Portugal Open a Toray Pan Pacific Open. Zejména asijská část sezóny se vydařila, když na ní došly třikrát v řadě do finále.\nRaquel Kops-Jonesová a Abigail Spearsová nedosáhly na výsledky své první společné sezóny 2012, přesto jim dva turnajové tituly z Western & Southern Open a travnatého AEGON Classic, stejně jako další bodové zisky, zajistily účast na závěrečné akci roku. Do semifinále se probojovaly na Australian Open, Sony Open Tennis a Wuhan Open. V rolích poražených finalistek skončily na Dubai Tennis Championships.\nKvěta Peschkeová a Katarina Srebotniková se popáté účastní této události společně, když se v páru na turnaj kvalifikovaly vždy mimo roků 2009 a 2012. Slovinka startovala také v letech 2001, 2002 a 2007, zatímco Češka hrála deblovou soutěž ještě v letech 2006 a 2007. V sezóně triumfovaly na Internazionali BNL d'Italia, finále si zahrály na Qatar Total Open a semifinálovou účast zaznamenaly na Australian Open a AEGON International.\nGarbiñe Muguruzaová a Carla Suárezová Navarrová se staly jednou z nejmladších dvojic kvalifikovaných na závěrečnou událost. Již v úvodní části roku dosáhly některých dobrých výsledků, zejména pak finálové účasti na Madrid Open a semifinále na pařížském Roland Garros. Trofej vybojovaly na Stanford Classic a jako poražené finalistky odešly z tokijského Toray Pan Pacific Open.\nAlla Kudrjavceová a Anastasia Rodionovová se stabilními spoluhráčkami staly v září 2013. V sezóně získaly tři tituly, z lednového Brisbane International, arabského Dubai Tennis Championships a premiérového ročníku Tianjin Open. Nejlepším grandslamovým výsledkem se stalo čtvrtfinále ve Wimbledonu. V semifinále vypadly na povinné události China Open i na americkém Cincinnati Masters.\n\nPoprvé v historii Turnaj mistryň hostil exhibiční soutěž vycházejících hvězd – WTA Rising Stars Invitational, která se odehrála mezi 17. až 21. říjnem 2014 v singapurské OCBC Arena. Finále proběhlo na centrálním dvorci Singapore Indoor Stadium. Čtyři tenistky, které nepřesáhly věk 23 let, byly vybrány fanoušky z nominačního pole. Dvě účastnice vzešly z asijsko-pacifického regionu a další dvě ze zbytku světa. Vítězkou se stala Portoričanka Mónica Puigová.\n\nHlasování proběhlo od 4. září do 3. října 2014. K vyhlášení výsledku došlo 9. října téhož roku.\nPoprvé v historii Turnaj mistryň hostil soutěž legend – WTA Legends Classic, jenž se odehrál mezi 20.–23. říjnem. Soutěže deblového formátu se zúčastnily čtyři ženské legendy, vedené nejúspěšnější hráčkou Turnaje mistryň Martinou Navrátilovou, která vyhrála osmkrát dvouhru a jedenáctkrát čtyřhru. Další bývalou šampiónkou, jež nastoupila na dvorec, se stala nejmladší vítězka turnaje WTA Tour v historii Tracy Austinová. Ke dvěma mladším zástupkyním se zařadily wimbledonská vítězka Marion Bartoliová a držitelka poháru z Roland Garros Iva Majoliová.\n\nV každém ze tří utkání čtyřhry si hráčky vždy vyměnily spoluhráčku, čímž každá legenda odehrála pouze jeden zápas se stejnou partnerkou. Duel měl charakter prodlouženého setu, hraného do osmi gamů. Tenistka s nejvíce výhrami, případně nejlepším poměrem setů a her, se stala celkovou vítězkou. Trofej si tak po třech výhrách odvezla Francouzka Marion Bartoliová.\n\n"}
{"id": "1028847", "url": "https://cs.wikipedia.org/wiki?curid=1028847", "title": "Josef Jindra", "text": "Josef Jindra\n\nJméno a příjmení Josef Jindra nese více osob:\n\n"}
{"id": "1028848", "url": "https://cs.wikipedia.org/wiki?curid=1028848", "title": "Ladislav Šmíd (1938)", "text": "Ladislav Šmíd (1938)\n\nLadislav Šmíd (* 24. května 1938 Rožmitál pod Třemšínem) je bývalý československý hokejový obránce. V roce 2014 byl uveden do Síně slávy českého hokeje.\n\nV československé nejvyšší soutěži působil v Dukle Jihlava, se kterou získal v sezónách 1966/1967 až 1970/1971 celkem pět mistrovských titulů.\n\nHrál také za československou reprezentaci. V ní odehrál 38 zápasů, vstřelil čtyři góly a pomohl vybojovat bronzové medaile na Zimních olympijských hrách 1964 a stříbrné medaile na Mistrovství světa 1966.\n\nJeho syn Ladislav je rovněž hokejistou.\n"}
{"id": "1028851", "url": "https://cs.wikipedia.org/wiki?curid=1028851", "title": "Lajos Batthyány", "text": "Lajos Batthyány\n\nLajos Batthyány [\"lajoš baťjáň\"] (10. února 1807, Bratislava – 6. října 1849, Pešť) byl uherský šlechtic, maďarský vlastenecký politik a v roce 1849 první předseda maďarské parlamentní vlády.\n\nPocházel z bohaté a historicky významné šlechtické rodiny, z níž pocházela řada biskupů, politiků a vojevůdců. Když se rodiče rozvedli, odjel s matkou do Vídně a byl vychováván v internátní škole. Po studiu akademie v Záhřebu odjel na čtyři roky do Itálie, kde získal hodnost poručíka a promoval v právu. Od roku 1830 zasedal jako dědičný člen uherské horní komory a roku 1834 se oženil s hraběnkou Antonií Zichy, s níž měl tři dcery. Zasazoval se o reformy v hospodářství, podporoval chov koní a pěstování bource morušového a zakládal zemědělské akademie.\n\nOd roku 1839 byl ve sněmu aktivnější a později začal podporovat Kossutha, i když se s ním jako šlechtic a zastánce konstituční monarchie v názorech neshodoval. Od roku 1847 byl ve sněmu vůdcem opozice a byl členem delegace, která nakonec ve Vídni prosadila, aby maďarská vláda byla v Uhrách suverénní. 17. března 1848 jej císař Ferdinand I. Dobrotivý jmenoval prvním ministerským předsedou Uherska. Vláda zápasila s mnoha problémy a Batthyány se snažil zorganizovat krajské vlády a nezávislou maďarskou armádu. 29. srpna odjel s Ferencem Deákem do Vídně, aby přiměli císaře odvolat bána Jelačiče a podřídit rakouskou armádu v Uhrách uherské vládě, s čímž císař nakonec souhlasil. Batthyány však současně nabídl Jelačičovi, aby se Chorvatsko osamostatnilo, jenže Jelačič místo toho vtrhl 11. září do Uher.\n\nBatthyány resignoval, ale na nátlak uherského paladina Štěpána vzal resignaci zpět. 13. září vyhlásil Batthyány vzpouru proti císaři a chtěl, aby ji paladin vedl, což ten odmítl a opustil Uhry. 25. září císař odmítl uznat Batthyányho vládu a jmenoval velitelem armády hraběte von Lamberg, jehož však vzbouřenci 28. září v Pešti zabili. 29. září porazila Batthyányho armáda Jelačiče v bitvě u Pákozdu, 2. října však Batthyány resignoval a vstoupil do armády jako voják. 11. října spadl s koně a zlomil si ruku, takže se vrátil do politiky. Snažil se jednat s generálem Windischgrätzem, který ho však nepřijal. 8. ledna 1849 se vrátil do Pešti, kde byl zajat, odvezen do Bratislavy, Lublaně a Olomouce, kde byl 16. srpna vojenským tribunálem odsouzen k smrti. Ve vězení se neúspěšně pokusil o sebevraždu dýkou, kterou mu přinesla jeho žena, a 6. října byl zastřelen. \n\nTýž den bylo v Aradu popraveno i 13 maďarských velitelů.\n\nRoku 1870 byly jeho ostatky přeneseny do mauzolea na hřbitově Kerekesi v Budapešti.\n\n"}
{"id": "1028864", "url": "https://cs.wikipedia.org/wiki?curid=1028864", "title": "Milion růží", "text": "Milion růží\n\nMilion růží (rusky \"Миллион алых роз\" nebo jen zkráceně \"Миллион роз\") s textem Andreje Vozněsenského je coververze původní lotyšské písně \"Dāvāja Māriņa meitenei mūžiņu\" z roku 1981, jejíž hudbu složil Raimonds Pauls a text napsal Leons Briedis.\n\nJde o jednu z nejpopulárnějších písní Raimonda Paulse. V ruštině ji poprvé nazpívala roku 1982 Alla Pugačova, o rok později s ní vystoupila také na pěveckém festivalu \"Píseň roku\" (rusky \"Песня года\") nebo i na \"Bratislavské lyře\". Píseň si získala oblibu nejen v tehdejším Sovětském svazu, ale např. i v Japonsku.\n\nV dalších letech se \"Milion růží\" stalo součástí repertoáru i jiných zpěváků, např. Ani Lorak.\n\nČeskou verzi pod názvem Milion růží nazpívala v roce 1983 v Čs. rozhlase Zuzana Bubeníková, která o několik let později natočila k této písni i televizní klip z prostředí zámecké zahrady. \n\nRuský text, tématem odlišný od původního lotyšského, je inspirován příhodou ze života gruzínského naivního malíře Nika Pirosmaniho. Vypráví o malíři a herečce, která zbožňovala květiny. Malíř se do ní zamiloval, a tak prodal svůj dům a všechny obrazy a místo toho jí sehnal milion růží, které pak odnesl na náměstí, kde herečka žila.\n"}
{"id": "1028867", "url": "https://cs.wikipedia.org/wiki?curid=1028867", "title": "Johannes Strate", "text": "Johannes Strate\n\nJohannes Strate (* 17. března 1980, Brémy) je německý zpěvák. Veřejnosti je známý jako hlavní zpěvák rockové skupiny Revolverheld.\n\nNarodil se v rodině pianisty a učitelky. Vyrůstal ve Worpswede u Brém a ve věku deseti let začal hrát na kytaru. Když mu bylo čtrnáct let, založil kapelu \"Second Floor\", později se přejmenovala na skupinau\"Privat\" a měli tříletou nahrávací smlouvu. Nejznámější singl kapely s názvem \"Tut mir leid (Ich kann nicht anders)\" se objevil na kompilaci \"VIVA Hits 13\". V roce 1998 Johannes začal s hlasovým tréninkem a v roce 2002 se zúčastnil vzdělávacího programu pro rock, pop a jazz, \"Popkurz\", v Hamburku. Jeho vysokoškolská diplomová práce byla na téma vlastního vnímání se popových hudebníků na rozdíl od vnímání médii. V zimě roku 2002 založil rockovou skupinu \"Manga\", později přejmenovanou na Revolverheld, jeho spoluhráči z kapely jsou Kristoffer Hünecke, Niels Grötsch, Jakob Sinn a Florian Speer. Kapela vydala čtyři alba a stala se celostátně úspěšnou.\n\nJe také jedním z iniciátorů projektu \"Feels like Home\". Jedná se o sérii hudby a čtení, na které jsou pozváni do Německa hudebníci a skladatelé z celého světa.\n\nDne 30. září 2011 bylo vydáno jeho sólové album s názvem \"Die Zeichen stehen auf Sturm\", které produkoval společně s Philippem Steinkem. V německých hitparádách se album nejvýše umístilo na 21. místě.\n\nStrate je ve vztahu s herečkou Annou Angelinou Wolfers. Dne 17. prosince 2012 se páru narodil syn, kterého pojmenovali Emil.\n\nV roce 2014 nahradil Tima Bendzka v roli porotce v pořadu The Voice Kids.\n\n"}
{"id": "1028869", "url": "https://cs.wikipedia.org/wiki?curid=1028869", "title": "Lelčycký rajón", "text": "Lelčycký rajón\n\nLelčycký rajón (bělorusky \"Лельчыцкі раён\", ukrajinsky \"Лельчицький район\", rusky \"Лельчицкий район\") je územně-správní jednotkou na jihozápadě Homelské oblasti v Bělorusku. Administrativním centrem rajónu je město Lelčycy (bělorusky \"Лельчыцы\", rusky \"Лельчицы\").\n\nRajón vznikl 17. července 1924 namísto zrušených Bujnovického a Lelčyckého volostej Mozyrského újezdu v rámci vytvořeného Mozyrského okruhu Běloruské sovětské socialistické republiky. Dne 20. srpna byl rajón rozdělen do 12 obecních rad: Baraŭský, Bujnavický, Gluškavický, Grabjanjoŭský, Zamošský, Kartynický, Lelčycký, Milašavický, Astražanský, Simanický, Sin-Poľský a Stadolický.\n\nV roce 1924 bylo na území Lelčyckého rajónu 147 sídel, 4 913 hospodářství, 27 664 lidí a v obci Lelčycy — 306 hospodářství a 1 659 lidí. Od dubna 1927 Bělorusko neslo jméno Běloruské sovětské socialistické republiky a od 15. srpna 1930 byla větší část okruhů na území oblastí a krajů SSSR zrušena. V roce 1930 byl zrušen i Mozyrský okruh. Od této chvíle až do roku 1935 byl Lelčycký rajón součástí přímo běloruské SSR.\n\nDne 21. června 1935 na okrajových částech Běloruska byly obnoveny okruhy a s tím i Mozyrský okruh.\n\nDne 15. ledna 1938 bylo v Bělorusku uvedeno v pravomoc oblastní rozdělení. Zároveň byla na velké části území Mozyrském okruhu vytvořena Poleská oblast s administrativní centrem Mozyr, do kterého byl konkrétně začleněn i Lelčycký rajón.\n\nDne 27. září 1938 byl centru rajónu — obci Lelčycy — přidělen status obce.\n\nBěhem německé okupace od 1. září 1941 do osvobození 23. ledna 1944 bylo území Lelčyckého rajónu součástí ústředního okruhu Žitomir připojeno k říšskému komisariátu Ukrajina s centrem všech okupačních správ v Rovnu.\n\nVe městě Lelčycy se nacházelo vojenské a správní centrem oblastního komisariátu v čele s komisařem pod ochranou hlavního velitele četnictva a policie praporu. Z místních obyvatel byl zřízen výkonný výbor v čele s předsedou. Ve vesnicích byli jmenováni velitelé.\n\nDne 8. ledna 1954 byla řada oblastí Běloruska zrušena. Území Poleské oblasti se stalo součástí Homelské oblasti. Dne 17. dubna 1962 bylo k Lelčyckému rajónu připojeno území Bukčanského, Dzjeržinského a Toněžského seľsovetu, čímž byl zlikvidován sousední Turaŭský rajón.\n\nDne 25. prosince 1962 byl Lelčycký rajón zlikvidován jeho území bylo převedeno do rozšířeného Mozyrského rajónu. Uspořádání bylo obnoveno 6. ledna 1965. Od roku 1991 je součást svrchované Běloruské republiky.\n\nDne je rajón rozdělen do 14 obecních rad (selsovětů) na Astražanský, Baraŭský, Bujnavický, Bukčanský, Gluškavický, Grabjanjoŭský, Dubroŭský, Lelčycký, Milašavický, Radzivilavický, Simanický, Stadolický, Toneský a Udarněnský selsovět.\n\nRozloha rajónu je necelých 3 222 km². Rajónu hraničí na severu a s Žytkavickým a Petrykaŭským rajónem, na východě s Mazyrským a Jelským rajónem, na západě se Stolinským rajónem a na jihu s Žitomirským a Rovjenským oblastmi na Ukrajině. Hlavní řekou je Uborť.\n\nV roce 2010 pokrývaly lesy více než polovinu rajónu, celkem 215 000 ha (67% jeho území). V oblasti leží Národní park Prpjať a Bukčanská biologická rezervace. Na území rajónu se nachází jezero Pupaŭskaje; řeky Balotnica, Batyŭlja, Byhošta, Hurystaja, Zapaličnaja, Karoscinka, Litoša, Lochnica, Mytvica, Mutňanka, Plotnica, Roŭ (Plaŭ), Rudnica, Svidovec, Svinavod, Scviha, Ubarc a mnoho kanálů. Nalezneme zde bažiny Bozera, Hvozda, Hnojnaje, Hrada, Hruzkaje, Žoŭnec, Hadzel, Hiŭnaje, Panskaje, Pastolnica, Palca, Chrestca, Cyhanskaje, Jazvinec.\n\nPodle sčítání lidu z roku 1999 žilo v rajónu 31 913 obyvatel. Průměrná hustota zalidnění se pohybovala okolo 10,1 obyvatele na km². K 1. lednu 1999 bylo na území rajónu napočítáno 75 osad.\n\nPopulace rajónu v roce 2012 čítala na 26 400 osob, z toho městských oblastech žije 8 900 osob. Celkem je na území rajónu 73 osad.\n\nPřed havárií Černobylské jaderné elektrárny čítala populace 34 200 osob, z toho žilo 26 600 ve venkovských oblastech, v Lelčycích — 7 600. Část území po katastrofě spadá do evakuační zóny. Mezi léty 1986—1999 bylo z postižených oblastí evakuováno asi 650 lidí. Plně přesídleny byly vesnice Voronovo a přesídleni byli také obyvatelé vesnic Usov, Grjebjeni, Kalinino, Lochnica a Mjechač.\n\n"}
{"id": "1028870", "url": "https://cs.wikipedia.org/wiki?curid=1028870", "title": "Pad-Roll", "text": "Pad-Roll\n\nPad-Roll je zařízení pro předúpravu a zušlechťování textilií. Stroj umožňuje kontinuální nebo polokontinuální proces odšlichtování, bělení a barvení . Zboží prochází fulárdem s následující reakční komorou, zahřívací zónou a rotuje navinuté na stůčku v nasycené páře, čímž se dosahuje stejnoměrné rozdělení vlhkosti v materiálu.\nZařízení je vhodné zejména pro zušlechťování tkanin z přírodní a regenerované celulózy. Barvení je kvalitnější než u jiných technologií a ekonomická výhodnost procesu se dosahuje již u partií nad 5000 m.\n"}
{"id": "1028871", "url": "https://cs.wikipedia.org/wiki?curid=1028871", "title": "Hannu Virta", "text": "Hannu Virta\n\nHannu Virta (* 22. března 1963, Turku) je bývalý finský hokejový obránce. Finsko reprezentoval na ZOH 1994 v Lillehammeru a 7× na Mistrovství světa (1987, 1989, 1991, 1994, 1995, 1996 a 1997).\n\nV letech 1982–1986 působil v NHL v týmu Buffalo Sabres. Odehrál zde v základní části 254 zápasů, ve kterých vstřelil 25 gólů a zaznamenal 101 asistencí. V play-off odehrál 17 zápasů, ve kterých vstřelil 1 gól a měl 3 asistence.\n\nPo skončení hráčské kariéry působí jako trenér.\n\n"}
{"id": "1028872", "url": "https://cs.wikipedia.org/wiki?curid=1028872", "title": "Ekaltadeta", "text": "Ekaltadeta\n\nEkaltadeta je vymřelý rod gigantických vačnatců příbuzných současnému rodu klokánkovití.\n\nNa základě jejich stoliček se předpokládá, že to byli predátoři nebo všežravci se zálibou pro maso. Tento závěr je založen především na velikosti a tvaru velkých pilovitých špičáků, třetích třenových zubů dospělců, které jsou společné pro všechny \"Ekaltadeta\". Několik druhů skutečně mělo tyto dravčí \"zuby\".\n\nFosílie těchto zvířat zahrnují dvě téměř kompletní lebky a mnoho horních i dolních čelistí.\n\n"}
{"id": "1028873", "url": "https://cs.wikipedia.org/wiki?curid=1028873", "title": "Miroslav Vlach", "text": "Miroslav Vlach\n\nMiroslav Vlach (19. října 1935 Český Těšín – 8. prosince 2001 Ostrava) byl československý hokejový útočník.\n\nV nejvyšší československé lize působil ve Vítkovicích, na konci 60. let odehrál dvě sezóny za rakouský Innsbrucker EV.\n\nByl pravidelným členem československé hokejové reprezentace, se níž se v letech 1957–1963 zúčastnil pěti světových šampionátů, ze kterých si přivezl čtyři cenné kovy. Startoval také na Zimních olympijských hrách 1960 (4. místo) a 1964 (bronz). V národním týmu odehrál 95 zápasů a nastřílel 71 gólů.\n\nJeho synovcem je hokejista a trenér Rostislav Vlach.\n"}
{"id": "1028874", "url": "https://cs.wikipedia.org/wiki?curid=1028874", "title": "Ignace Joseph III. Younan", "text": "Ignace Joseph III. Younan\n\nMons. Ignatius Joseph III. Younan (15. listopadu 1944, Hasaka) je syrský katolický kněz a patriarcha antiochijský.\n\nNarodil se 15. listopadu 1944 v Hassaké a na kněze byl vysvěcen 12. září 1971. Po vysvěcení sloužil jako ředitel semináře v Charfetu a jako ředitel katechetů diecéze Hassaké a do roku 1986 byl knězem farnosti Zvěstování Panny Marie v Bejrútu.\n\nRoku 1986 byl poslán do USA aby zde vytvořil misii pro syrské katolické věřící. Misie založil v Newarku (\"Panny Marie Vysvoboditelky\") a další v North Hollywoodu (\"Nejsvětějšího Srdce\") a v San Diegu (\"Naší matky věčné pomoci\").\n\nDne 6. listopadu 1995 byla papežem Janem Pavlem II. vytvořena nová eparchie Panny Marie Osvoboditelky v Newarku a on byl ustanoven prvním eparchou. Biskupské svěcení přijal 7. ledna 1996 z rukou patriarchy Ignatia Antoine II. Hayeka a spolusvětiteli byli arcibiskupové Eustathe Joseph Mounayer a Denys Raboula Antoine Beylouni. V této funkci sloužil do 20. ledna 2009 kdy byl zvolen antiochijským patriarchou. Dne 22. ledna 2009 mu papež Benedikt XVI. udělil církevní společenství, v souladu kánonem 76 § 2 Kodexu kánonů východních církví.\n\nByl velmi aktivní v žádosti o blahořečení Flaviana Michaela Malkeho.\n\nPatriarcha Younan navštívil mnoho zemí svého stáda, například Austrálii a Spojené státy.\n\n"}
{"id": "1028875", "url": "https://cs.wikipedia.org/wiki?curid=1028875", "title": "Yaron Herman", "text": "Yaron Herman\n\nYaron Herman (* 12. července 1981) je izraelský jazzový klavírista. Narodil se v Tel Avivu a nejprve se věnoval basketbalu. Na klavír začal hrát v šestnácti letech za použití metodiky založené na filosofii, matematice a psychologii. Ve svých devatenácti letech odjel do Bostonu, kde začal studovat na Berklee College of Music, odkud nedlouho poté odešel, aby rozvíjel svou kariéru v Paříži. Své první album nazvané \"Takes 2 to Know 1\" vydal v roce 2003.\n\n\n"}
{"id": "1028878", "url": "https://cs.wikipedia.org/wiki?curid=1028878", "title": "Štěpán Uroš V.", "text": "Štěpán Uroš V.\n\nŠtěpán Uroš V. ( , Stefan Uroš V, asi 1336 – 1371) byl v letech 1355 až 1371 srbským králem a carem. Nedokázal navázat na úspěšného předchůdce Štěpána Dušana a za jeho vlády se Srbská říše postupně rozkládala.\n\nVládcem se stal roku 1355 po nečekané smrti svého předchůdce a otce Štěpána Dušana, za jehož vlády Srbsko dosáhlo velkého rozvoje a největšího územního rozsahu, sám Štěpán Dušan se prohlásil carem. Štěpán Uroš V. byl slabým panovníkem a pouze formální hlavou státu, vliv v jednotlivých oblastech získaly regionální šlechtické rody, v Makedonii se dokonce šlechtic Vukašin Mrnjavčević prohlásil roku 1366 králem. \n\nObdobí vlády poznamenaly výboje osmanských Turků vrcholící bitvou na Marici roku 1371, v níž Turci zvítězili nad srbským vojskem a upevnili tak svou pozici pro další expanzi. Krátce po bitvě, ještě v roce 1371, Štěpán Uroš V. zemřel. Nezanechal mužského potomka, a stal se tak posledním panovníkem dynastie Nemanjićů.\n\nV první polovině 17. století Štěpána Uroše V. svatořečil srbský patriarcha Pajsije.\n\n"}
{"id": "1028879", "url": "https://cs.wikipedia.org/wiki?curid=1028879", "title": "Rez Abbasi", "text": "Rez Abbasi\n\nRez Abbasi (* 27. srpna 1965) je pákistánský kytarista a hudební skladatel.\n\nNarodil se v Karáčí a ve svých čtyřech letech se s rodiči přestěhoval do Los Angeles. Studoval nejprve na místní universitě Jižní Kalifornie a později na newyorské Manhattan School of Music. Ve studiích pokračoval i během své návštěvy Indie, kde jej vyučoval perkusionista Alla Rakha. Roku 1987 se natrvalo usadil v New Yorku.\n\nSvé první album nazvané \"Third Ear\" vydal v roce 1991 a v následujících letech vydal řadu dalších nahrávek. Ve své jazzové hudbě často využívá prvky vzešlé z jihoasijské hudby. Během své kariéry spolupracoval i s dalšími hudebníky, mezi které patří například Dave Liebman, Travis Sullivan nebo Rudresh Mahanthappa. Jeho manželkou je zpěvačka Kiran Ahluwalia.\n\n"}
{"id": "1028880", "url": "https://cs.wikipedia.org/wiki?curid=1028880", "title": "Torill Thorstad Haugerová", "text": "Torill Thorstad Haugerová\n\nTorill Thorstad Hauger(ová) (22. listopadu 1943, Oslo – 4. července 2014, tamtéž) byla norská spisovatelka především knih pro děti a mládež.\n\nTorill Thorstad Haugerová vyrůstala v Oslu ve staré dělnické čtvrti Vika. Po maturitě vystudovala v letech 1962–1966 germanistiku, etnologii, folklór a archeologii na Univerzitě v Oslu a v letech 1962-1964 také absolvovala tamější Národní akademii umění a designu. Od roku 1966 do roku 1975 pracovala jako historička Historického muzea v Oslu, nejprve v Národní sbírce starožitností a od roku 1970 v odboru věnovaném Vikingům.\n\nRoku 1976 debutovala dokumentárním románem \"Karl Eugen Olsen fra Vika\" (Karl Eugen Olsen z Viky), kterým zvítězila v soutěži nakladatelství Gyldendal Norsk Forlag o nejlepší knihu literatury faktu v daném roce. V knize autorka na základě hlubokých znalostí a s velkým citem zachytila život v dnes již přestavěné tehdejší dělnické čtvrti Vika v Oslu kolem roku 1900. Poté vydala více než dvacet knih, převážně historických románů určených především pro děti a mládež. Odehrávají se z různých obdobích, často v epoše Vikingů. Je také spoluautorkou několika učebnic dějepisu. Za své dílo získala celou řadu ocenění a její knihy byly přeloženy do patnácti jazyků.\n\n\n"}
{"id": "1028881", "url": "https://cs.wikipedia.org/wiki?curid=1028881", "title": "Rémi Panossian", "text": "Rémi Panossian\n\nRémi Panossian (* 7. března 1983) je francouzský jazzový klavírista.\n\nNarodil se ve městě Montpellier na jihu Francie a na klavír začal hrát v roce 1990; brzy se začal pod vlivem Michela Petruccianiho zajímat o jazz. Roku 1998 nastoupil do studií v rodném městě, kde se věnoval harmonii, improvizaci a historii jazzové hudby. Později studoval v Toulouse a následně se stal profesionálním hudebníkem.\n\nNejprve vydal dvě alba v duu s kontrabasistou Julienem Duthuem a později začal nahrávat v triu.  Ve své hudbě vedle jazzu kombinuje prvky z hip hopu, rocku i elektronické hudby.\n\n"}
{"id": "1028885", "url": "https://cs.wikipedia.org/wiki?curid=1028885", "title": "Projekt 971", "text": "Projekt 971\n\nProjekt 971 Ščuka (v kódu NATO třída Akula) je třída útočných ponorek s jaderným pohonem. Ponorky vyvinuté pro Sovětské námořnictvo po rozpadu SSSR převzalo nástupnické Ruské námořnictvo. Celkem bylo postaveno 15 ponorek této třídy, přičemž tři další byly dostavěny jako raketonosné ponorky Projektu 955. Jediným zahraničním uživatelem této třídy je Indické námořnictvo, kterému Rusko zapůjčilo ponorku INS \"Chakra\" II (ex K-152 \"Něrpa\").\n\nPonorky této třídy byly stavěny od roku 1983 loděnicemi v Komsomolsku a v Severodvinsku. Patnáct dokončených ponorek třídy tvoří K-284 \"Akula\", K-263 \"Delfin\", K-322 \"Kašalot\", K-480 \"Bars\", K-391 \"Bratsk\", K-317 \"Pantěra\", K-331 \"Narval\", K-461 \"Volk\", K-328 \"Leopard\", K-419 \"Kuzbas\", K-154 \"Tigr\", K-295 \"Samara\", K-157 \"Vepr\", K-335 \"Gepard\", K-152 \"Něrpa\". Trupy ponorek K-337 \"Kuguar\", K-333 \"Rys\" a třetí s nepřiděleným jménem byly konvertovány na raketonoské ponorky Projektu 955. Stavba další ponorky byla pozastavena a její osud je nejasný. Poslední dvě rozestavěné ponorky byly sešrotovány.\n\nTrup je zhotoven z nízkomagnetické oceli. Ponorka je vybavena čtyřmi 533mm torpédomety a čtyřmi 650mm torpédomety, sloužícími k vypouštění torpéd, řízených střel a námořních min. Výzbroj zahrnuje například torpéda ráže 533 mm, protiponorkové střely RPK-7 Veter (v kódu NATO SS-N-16 Stallion), nebo protizemní střely S-10 Granat (v kódu NATO: SS-N-21 Sampson). Pohonný systém tvoří jeden reaktor a jedna turbína. Lodní šroub je jeden. Nejvyšší rychlost dosahuje 20 uzlů na hladině a 35 uzlů pod hladinou.\n\n\n"}
{"id": "1028889", "url": "https://cs.wikipedia.org/wiki?curid=1028889", "title": "Macoun", "text": "Macoun\n\nExistuje více nositelů příjmení Macoun:\n\n\n\n"}
{"id": "1028893", "url": "https://cs.wikipedia.org/wiki?curid=1028893", "title": "Shai Maestro", "text": "Shai Maestro\n\nShai Maestro (* 5. února 1987) je izraelský klavírista. Pocházel ze sekulární rodiny, ve které slavili jen nejvýznamnější židovské svátky. Na klavír začal hrát ve svých pěti letech a k jazzu se poprvé dostal přes nahrávku \"Gershwin Songbook\" v podání Oscara Petersona. V následujících letech studoval hudbu na střední umělecké škole Thelma-Yellin ve městě Giv'atajim a později díky stipendiu krátce docházel na Berklee College of Music v americkém Bostonu. Po návratu zpět do Izraele studoval klasický klavír na Jeruzalémské akademii hudby a tance a vzdělával se rovněž v oblasti indické hudby. Na počátku své kariéry vystupoval v kapele kontrabasisty Avišaje Kohena, se kterým hrál v letech 2006 až 2011. Ještě roku 2010 založil své vlastní trio, ve kterém jej doprovázeli bubeník Ziv Ravitz a kontrabasista Jorge Roeder.\n\n\n"}
{"id": "1028894", "url": "https://cs.wikipedia.org/wiki?curid=1028894", "title": "Vrbovec", "text": "Vrbovec\n\nVrbovec je název více míst:\n"}
{"id": "1028898", "url": "https://cs.wikipedia.org/wiki?curid=1028898", "title": "Kocur", "text": "Kocur\n\nExistuje více nositelů příjmení Kocur:\n\n\n"}
{"id": "1028900", "url": "https://cs.wikipedia.org/wiki?curid=1028900", "title": "Eivind Aarset", "text": "Eivind Aarset\n\nEivind Aarset (* 23. března 1961) je norský kytarista. Svou kariéru zahájil v osmdesátých letech jako studiový hudebník. Své první album nazvané \"Électronique Noire\" vydal v roce 1998 a následovala řada dalších; všechna byla vydána společností Jazzland Recordings. V listopadu 2012 vyšlo jeho šesté album \"Dream Logic\", které pro něj znamenalo debut pro ECM Records a bylo výrazně klidnější než předchozí nahrávky. Během své kariéry spolupracoval s mnoha hudebníky, mezi které patří například Andy Sheppard, Dhafer Youssef nebo Nils Petter Molvær. Při několika koncertech v Česku a na Slovensku s ním vystupoval kytarista David Kollar.\n\n"}
{"id": "1028902", "url": "https://cs.wikipedia.org/wiki?curid=1028902", "title": "Jody Lukoki", "text": "Jody Lukoki\n\nJody Lukoki (* 15. listopadu 1992, Kindu, Zaire) je nizozemsko-konžský fotbalový záložník a reprezentant DR Kongo původem ze Zaire (dnešní Demokratická republika Kongo), který v současné době působí v klubu Ludogorec Razgrad. V mládežnických kategoriích reprezentoval Nizozemsko.\n\nV Nizozemsku debutoval na profesionální úrovni v AFC Ajax (získal zde 3x ligový titul), odkud v sezoně 2013/14 hostoval v SC Cambuur.\n\nV srpnu 2014 přestoupil z Ajaxu do PEC Zwolle (čerstvého vítěze nizozemského fotbalového poháru i Superpoháru, v obou soutěžích zdolal PEC ve finále vždy Ajax), kde podepsal tříletý kontrakt.\nS PEC si zahrál ve 4. předkole Evropské ligy 2014/15, kde byl jeho tým vyřazen českým klubem AC Sparta Praha.\n\nV červnu 2015 přestoupil do bulharského klubu PFK Ludogorec Razgrad.\n\nJody Lukoki je bývalým mládežnickým reprezentantem Nizozemska.\n\nV A-mužstvu Demokratické republiky Kongo debutoval v roce 2015.\n\n"}
{"id": "1028905", "url": "https://cs.wikipedia.org/wiki?curid=1028905", "title": "Michal Kohout", "text": "Michal Kohout\n\nMichal Kohout (* 8. března 1964 Praha) je český architekt a vysokoškolský pedagog. Je rovněž spoluzakladatelem nakladatelství Zlatý řez a spoluautorem publikací o architektuře.\n\nStudoval architekturu na Fakultě architektury ČVUT a Akademii výtvarných umění v Praze. Pracoval architektonických ateliérech v České republice, Velké Británii a Španělsku. V 1992 byl spoluzakladatelem architektonického ateliéru Jiran Kohout Bouřil Máslo. V letech 1995–2012 byl společníkem kanceláře Jiran Kohout architekti. Od roku 2012 působí v ateliéru UNIT architekti.\n\nPůsobí jako pedagog na fakultě architektury ČVUT, kde je od roku 2012 vedoucím Ústavu nauky o budovách a garantem programu bydlení. Vede zde ateliér (s Davidem Tichým) a výuku cyklu soubory staveb na Ústavu urbanismu. V roce 2011 habilitoval přednáškami \"Energie - struktura - smysl\".\n\nJe spoluzakladatelem nakladatelství Zlatý řez a výzkumné organizace Centrum kvality bydlení.\n\n\n\n\n"}
{"id": "1028906", "url": "https://cs.wikipedia.org/wiki?curid=1028906", "title": "Bre Blair", "text": "Bre Blair\n\nBre Blair rodným jménem Sarah Brianne Blair. (* 29. dubna 1980) je kanadská herečka.\nPrvní významná role byla role Stacey McGill ve filmu Dívčí klub z roku 1995.\n\nDále se objevila v několika epizodních rolích v seriálech Láska, s.r.o., Čarodějky (seriál), Castle na zabití, Plastická chirurgie s. r. o.\n\n"}
{"id": "1028907", "url": "https://cs.wikipedia.org/wiki?curid=1028907", "title": "Etiënne Reijnen", "text": "Etiënne Reijnen\n\nEtiënne Reijnen (* 5. dubna 1987, Zwolle, Nizozemsko) je nizozemský fotbalový obránce či záložník, který v současné době hraje v klubu SC Cambuur. V Cambuuru plní roli kapitána týmu.\n\nV Nizozemsku nejprve profesionálně působil v FC Zwolle, kde dříve hrával v mládežnických týmech. V lednu 2011 přestoupil do AZ Alkmaar, s nímž vyhrál v sezoně 2012/13 nizozemský fotbalový pohár. V červenci 2014 odešel do SC Cambuur.\n\n"}
{"id": "1028909", "url": "https://cs.wikipedia.org/wiki?curid=1028909", "title": "Saint Louis (1896)", "text": "Saint Louis (1896)\n\nSaint Louis byl predreadnought postavený pro Francouzské námořnictvo v roce 1896. Většinu své kariéry strávila ve Středomořské eskadře (), kde bylo obvykle vybrána do role vlajkové lodi. Během své služby se dvakrát srazila s jiným francouzských plavidlem, přičemž v případě ponorky Vendémiaire byla ztracena ponorka i s celou posádkou.\n\nPo vypuknutí první světové války v srpnu 1914 doprovázela po dva měsíce spojenecké konvoje. V listopadu 1914 byla přeložena k hlídkování u Dardanel za účelem ochrany proti výpadu německého bitevního křižníku SMS \"Goeben\" do Středomoří. V roce 1915 byla převelena do východního Středomoří, kde se ujala role vlajkové lodi nově sestavené Syrské eskadry. V dubnu se Saint Louis podílela na bombardování Gazy a El Arish, v květnu pak byla převedena zpět do Dardanel jako palebná podpora během tažení na Gallipoli. Po údržbě ve Francii byla loď přidělena do eskadry, která měla zabránit Řekům v narušení vylodění spojenců v Soluni.\nLoď byla v dubnu 1917 umístěna do rezervy, v letech 1919-20 sloužila krátce jako cvičná loď. V roce 1920 byla přestavěna na hulk a v roce 1931 nabídnuta k prodeji na sešrotování, nicméně svého kupce nenašla až do roku 1933.\n"}
{"id": "1028913", "url": "https://cs.wikipedia.org/wiki?curid=1028913", "title": "Lelčycy", "text": "Lelčycy\n\nLelčycy (bělorusky \"Лельчыцы\", rusky \"Лельчицы\") je sídlo městského typu vBělorusku, které se nachází v Homelské oblasti. Nachází se 215 km jihozápadně od Homela a 67 km od vlakového nádraží Jelsk. Obec leží na řece Uborť.\n\nPokládá se za nejlepší rajónní centrum v Homelské oblasti – z hlediska jeho uspořádání i životních podmínek obyvatel.\n\nZ písemných pramenů je známo několik historických jmen obce Lelčycy, například Ljejčicy, Uborť, Ljelčiči nebo Ljeňčicy.\n\nPodle jedné verze je původ jména spojen s migračními a etnickými vztahy, které existovaly mezi klany a kmeny. Například název \"ljenčičaně\" lze přirovnat k toponymu Lelčycy, který v dřívějším místním dialektu zněl jako Ljenčicy (z původního \"Ljenčiči\").\n\nPodle slovníku Vladimirа Dalа je jméno \"ljeľ\" či \"ljaľko\" název pohanského starobylého božstva manželství, podobně jako Amor; v pověstech je často jako čáp bílý. S tímto jménem je spojen i výraz \"dějeslov ljeljejať\", což znamená vychovávat, ochraňovat jako malé dítě. A. F. Rogaljev řekl: čápi (ljeli), odlétají na jih a shromažďují se na tomto území, z toho důvodu bylo městu dáno jméno \"Lelčycy\".\n\nPodle encyklopedického slovníku F. A. Brokgauza a I. A. Efrona – \"ljeľ\", jméno pro smyšleného polskou mytologií slovanského pohanského Boha, který se údajně připomíná ve svatebních písních.\n\nToponym Lelčycy si je možné spojit se slovem \"ljen\" – vlastnictví půdy, které se nechávalo králi pro celoživotní užívání. Kromě toho se tímto slovem v Evropě nazývá správně-územní celek a také daň, která se shromažďovala v souvislosti s titulním vlastnictvím půdy.\n\nPůvodně bylo součástí Litevského velkoknížectví.\n\nOd roku 1793 se nacházela na území Ruského impéria. Od července 1924 je centrem rajónu. Status obce získalo 27. září 1938. Od roku 1954 je součástí Homelské oblasti.\n\n"}
{"id": "1028915", "url": "https://cs.wikipedia.org/wiki?curid=1028915", "title": "Esther San Miguelová", "text": "Esther San Miguelová\n\nEsther San Miguel-Busto (* 5. březen 1975 Burgos, Španělsko) je bývalá reprezentantka Španělska v judu.\n\nS judem začínala v pěti letech v Burgos. Později se v 19 letech přesunula do Madridu, kde spolupracovala se Sacramento Moyanovou. V posledních sezónách své kariéry se připravovala v Alicante. Je vyučenou kadeřnicí.\n\nV roce 1998 proměnila svojí premiéru na mistrovství Evropy ve zlatou medaili. V dalších letech však svojí rychle vydobytou pozici neobhajovala. Olympijské hry v Sydney v roce 2000 se jí nevydařily a nominaci na olympijské hry v Athénách v roce 2004 si dokonce musela tvrdě vybojovat proti mladší krajance Raquel Prieto.\n\nV roce 2007 laborovala s kolenem a nemohla tak s předstihem zajistit účastnické místo pro svojí zemi na olympijských hrách v Pekingu. V roce 2008 si však s přehledem účast v Pekingu zajistila a podařilo se jí optimálně vyladit formu. Dostala se až do semifinále, kde nestačila na lépe připravenou domácí Číňanku Jang Siou-li. V souboji o bronz se utkala s Francouzkou Possamai a minutu před koncem se ujala vedení na juko po seoi-nage. V poslední minutě však hrubě chybovala při ko-uči-gari, nechala se kontrovat za wazari a musela se spokojit s 5. místem.\n\nV roce 2009 získala po 11 letech svůj druhý titul mistryně Evropy, ale její vrcholovou kariéru ukončilo na konci sezony vážné zranění boku (kyčle).\n\n"}
{"id": "1028918", "url": "https://cs.wikipedia.org/wiki?curid=1028918", "title": "Pořejov", "text": "Pořejov\n\nZaniklá obec Pořejov () se nacházela v okrese Tachov. V roce 1900 zde ve 135 domech žilo 735 obyvatel, z nichž 718 bylo německé národnosti a 17 Židů. Stejnojmenné katastrální území s rozlohou 11,72 km² je součástí obce Hošťka.\n\nObec byla založena kolem roku 1275. Roku 1560 získal Pořejov rychtář Jan Sebastián Perglar z Perglasu, který roku 1587 nechal obnovit gotický kostel svatého Bartoloměje. Roku 1687 panství koupil Jan Zikmund von Gotzen, roku 1728 Adam Filip Losy.\n\nKe konci druhé světové války obsadili okolí Pořejova Američané, ve vsi i okolí se přitom ukrývaly skupiny SS. Při dělostřeleckém ostřelování vesnice 26. dubna 1945 vyhořelo 32 domů, Pořejov 5. května kapituloval. Obec pak byla vysídlena a rychle chátrala. V roce 1956 ze 141 domů zbývalo jen 7 zachovalých usedlostí. Celá vesnice včetně zámku a dvora zanikla v šedesátých letech 20. století.\n\nPozůstatky obce byly nakonec zaváženy obrovskou skládkou, na které se po léta kupil odpad ze širokého okolí.\n\n\nPrvní židovské rodiny se do Pořejova přistěhovaly v polovině 17. století, židovská obec zde vznikla zřejmě ve 2. pol. 18. století. V jednom ze židovských domů, které byly rozptýlené mezi katolickými, byla založena modlitebna. V roce 1860 zde žilo 95 Židů, v dalších letech jejich počet klesal kvůli odchodům do měst. Židovské rodiny se živily zejména obchodováním s drobným zbožím, koželužstvím, výrobou potaše, později mezi nimi byli i lékaři nebo učitelé.\n\nV roce 1765 si židovská obec vybudovala v části pořejovského zámku synagogu. Na konci 19. století se kvůli poklesu počtu svých členů spojila se židovskou obcí z Nového Sedliště. Roku 1904 synagogu poškodil požár, v roce 1919 ji židovská obec prodala soukromníkovi. V roce 1945 byla synagoga silně poničena při střetu americké a německé armády, po válce byla zbořena.\n\n\n"}
{"id": "1028919", "url": "https://cs.wikipedia.org/wiki?curid=1028919", "title": "Jeffrey Gouweleeuw", "text": "Jeffrey Gouweleeuw\n\nJeffrey Gouweleeuw (* 10. července 1991, Heemskerk, Nizozemsko) je nizozemský fotbalový obránce, který v současné době hraje v klubu FC Augsburg.\n\nV Nizozemsku nejprve profesionálně působil v SC Heerenveen, kde dříve hrával v mládežnických týmech. V červenci 2013 přestoupil do AZ Alkmaar. Začátkem ledna 2016 přestoupil do německého prvoligového klubu FC Augsburg.\n\nJeffrey Gouweleeuw hrál za nizozemský reprezentační výběr U21.\n\n"}
{"id": "1028921", "url": "https://cs.wikipedia.org/wiki?curid=1028921", "title": "Karel Maria Jiříček", "text": "Karel Maria Jiříček\n\nKarel Maria Jiříček (asi 1821 – 28. února 1863, Pardubice) byl sběratel českých lidových písní, autor čtyřdílného rukopisného zpěvníku sestaveného v letech 1845 až 1862 a uloženého v knihovně Národního muzea. Jednotlivé písně čerpal z tištěných sbírek, ale také z lidového podání. Pracoval jako protokolista pardubického okresního úřadu. Zemřel na vodnatelnost mozku.\n"}
{"id": "1028924", "url": "https://cs.wikipedia.org/wiki?curid=1028924", "title": "Ż", "text": "Ż\n\nŻ (minuskule ż, tedy z s tečkou) je znak latinky užívaný v polštině, kašubštině – zde má znak podobnou funkci jako Ж a Ž v jiných slovanských jazycích – maltštině, vilamovštině a případně i dalších jazycích.\n\nV polské abecedě znak spolu se spřežkami \"sz\" a \"rz\" reprezentuje znělou postalveolární frikativu [ʒ] (tato hláska se též klasifikuje jako znělá retroflexní frikativa [ʐ]), ovšem polština má též měkkou sykavku [ʑ], kterou reprezentuje znak \"ź\" (\"zi\" atd.). V polském abecedním řazení se jedná o poslední dvaatřicáté písmeno, písmeno se objevuje i v podobě Ƶ z estetických důvodů (když se znak vyskytuje jako majuskule). Písmeno se objevilo v polštině v rámci recepce Husova diakritického pravopisu (tedy kombinace z a Husova \"punctu rotundu\", znak se objevuje v abecedě navržené Stanisławem Zaborowskim).\n\nV maltštině reprezentuje písmeno hlásku [z].\n"}
{"id": "1028926", "url": "https://cs.wikipedia.org/wiki?curid=1028926", "title": "Joost van Aken", "text": "Joost van Aken\n\nJoost van Aken (* 13. května 1994, Haarlem, Nizozemsko) je nizozemský fotbalový obránce a mládežnický reprezentant, který působí v nizozemském klubu SC Heerenveen.\n\nS profesionálním fotbalem začínal v SC Heerenveen, v A-týmu debutoval v únoru 2014.\n\nJoost van Aken je od roku 2014 členem nizozemského mládežnického výběru U21. Debutoval 8. září 2014 v domácím kvalifikačním utkání proti Slovensku (porážka 0:1). Mladí Nizozemci skončili v kvalifikační skupině druzí právě za Slovenskem, i tak si zajistili účast v baráži o Mistrovství Evropy hráčů do 21 let 2015 v České republice.\n\n"}
{"id": "1028929", "url": "https://cs.wikipedia.org/wiki?curid=1028929", "title": "Kenny Otigba", "text": "Kenny Otigba\n\nKenneth Karim Otigba (* 29. srpna 1992, Kaduna, Nigérie) je maďarský fotbalový obránce a mládežnický reprezentant nigerijského původu, který působí v nizozemském klubu SC Heerenveen. Hraje na postu stopera (středního obránce).\n\nS profesionálním fotbalem začínal v SC Heerenveen, do A-týmu se dostal v roce 2012.\n\nOtigba je maďarským mládežnickým reprezentantem.\n\n"}
{"id": "1028935", "url": "https://cs.wikipedia.org/wiki?curid=1028935", "title": "Uzès", "text": "Uzès\n\nUzès je francouzská obec, nacházející se v departementu Gard v regionu Languedoc-Roussillon, ležící 25 km severo-východně od města Nîmes, 25 km západně od Avignonu.\n\nPočátky Uzès je třeba hledat v malém galo-románském \"oppidu\", nesoucího název \"Ucetia\".\n\n"}
{"id": "1028947", "url": "https://cs.wikipedia.org/wiki?curid=1028947", "title": "Soket", "text": "Soket\n\nSoket (angl. \"socket\") je v informatice pojmem, který v tomto oboru má nejméně dva významy. Původně, v počátcích toho, co se dnes nazývá internetem, se jednalo o dvojici IP adresa–číslo portu (např. codice_1 a codice_2), později se termín začal používat pro označení rozhraní operačního systému pro interprocesní komunikaci, ovšem jen rozhraní takového typu meziprocesové komunikace, který za komunikačního partnera dovoluje pojmout proces běžící na jiném počítači (dosažitelném skrze počítačovou síť). V původním významu, tedy jako souhrn dvou údajů, se výraz již téměř nepoužívá.\n\nKombinace IP adresy a čísla portu je v modelech síťové komunikace (referenční model ISO/OSI, TCP/IP) vydáván za jednoznačný identifikátor procesu v rámci celé počítačové sítě — IP adresy slouží k rozlišení výpočetních jednotek v síti, číslo portu k odlišení procesů, resp. služeb, provozovaných na jednotlivých systémech (v případě služeb lze hovořit o serverech).\n\nStandardní zápis soketu je zřetěžením IP adresy, dvojtečky a čísla portu, např. codice_3. Tuto formu identifikace protistrany komunikace umožňuje přijmout moderní API, obvykle se však parametr takové funkce nepopisuje jako soket (jelikož se jedná o archaismus). Jako hodnotu takového parametru je možné předat i jen IP adresu nebo jen port; jako výchozí IP adresa se použije codice_4 (konstanta pro lokální systém), port se odvodí z kontextu (pro jednotlivé protokoly, jakými jsou HTTP nebo FTP, existují implicitní hodnoty portů).\n\nSoketový pár (angl. \"socket pair\") je dvojice soketů identifikující komunikační spojení mezi dvěma procesy v počítačové síti. Poněvadž s jedním procesem na jednom serveru může současně komunikovat více procesů z jedné stanice (kupř. dva různé webové prohlížeče s codice_5), musí existovat mechanismus, kterým se odpovědi na požadavky obou procesů při příjmu rozliší. Tímto mechanismem je další soket, který označuje zdroj komunikace, tj. vzniká dvojice zdrojový soket - cílový soket.\n\nJako síťový soket (angl. \"network socket\") lze chápat datové struktury v paměti operačního systému, které slouží k evidenci otevřených kanálů pro interprocesní komunikaci; musí se však jednat o struktury takového nástroje meziprocesové komunikace, jenž připouští výměnu zpráv v obou směrech a dále zahrnuje možnost překročení hranice místního operačního systému.\n"}
{"id": "1028949", "url": "https://cs.wikipedia.org/wiki?curid=1028949", "title": "Deník nymfomanky", "text": "Deník nymfomanky\n\nDeník nymfomanky (ve španělském originále \"Diario de una Ninfómana\") je španělské filmové drama, jehož režisérem byl Christian Molina. Premiéru měl 17. října 2008; v českých kinech byl představen 8. ledna 2009. Hlavní roli, mladou ženu Val, ve filmu hraje Belén Fabra. Ta se kvůli svým sexuálním potřebám stane prostitutkou; této činnosti se nakonec přestane věnovat kvůli úmrtí své přítelkyně.\n\n"}
{"id": "1028952", "url": "https://cs.wikipedia.org/wiki?curid=1028952", "title": "Zsolt Pölöskei", "text": "Zsolt Pölöskei\n\nZsolt Pölöskei (* 19. února 1991, Budapešť) je maďarský fotbalový záložník hrající za klub MTK Budapešť.\n\nS fotbalem začínal v MTK Budapešť, léta 2008–2010 strávil na hostování v rezervním týmu anglického klubu Liverpool FC. Původně mělo být na rok, ale hráč si přivodil dlouhodobé zranění kolene a Liverpool si jej vypůjčil ještě na jeden rok. Poté se vrátil do MTK Budapešť, kde se po krátké době v rezervním týmu zařadil do A-mužstva.\n\n"}
{"id": "1028954", "url": "https://cs.wikipedia.org/wiki?curid=1028954", "title": "John Pizzarelli", "text": "John Pizzarelli\n\nJohn Pizzarelli (* 6. dubna 1960) je americký jazzový kytarista. Jeho otec Bucky Pizzarelli byl rovněž jazzový kytarista a jeho mladší bratr Martin Pizzarelli jazzový kontrabasista. Během své kariéry, kterou zahájil na počátku osmdesátých let, vy dal několik desítek vlastních alb a rovněž řadu nahrávek se svým otcem. Během své kariéry spolupracoval i s dalšími hudebníky, mezi které patří například George Shearing, Jessica Molaskey, Ray Brown, Buddy DeFranco, Rosemary Clooney nebo James Taylor. V roce 2012 byla publikována jeho autobiografie nazvaná \"World on a String: A Musical Memoir\".\n\n"}
{"id": "1028955", "url": "https://cs.wikipedia.org/wiki?curid=1028955", "title": "Leonardo Bertone", "text": "Leonardo Bertone\n\nLeonardo Bertone (* 14. března 1994, Wohlen bei Bern, Švýcarsko) je švýcarský fotbalový záložník, který hraje v klubu BSC Young Boys.\n\nBertone začínal ve Švýcarsku s profesionálním fotbalem v klubu BSC Young Boys.\n\nS Young Boys si zahrál v Evropské lize 2014/15, s týmem se probojoval do základní skupiny I, kde číhali soupeři AC Sparta Praha (ČR), SSC Neapol (Itálie) a ŠK Slovan Bratislava (Slovensko).\n\nLeonardo Bertone reprezentuje Švýcarsko v mládežnické kategorii U21.\n\n"}
{"id": "1028956", "url": "https://cs.wikipedia.org/wiki?curid=1028956", "title": "Roman Pokorný", "text": "Roman Pokorný\n\nRoman Pokorný (* 2. dubna 1966 Moravský Krumlov) je český jazzový kytarista. \n\nRoman Pokorný se narodil v Moravském Krumlově a v dětství hrál na bicí. Předtím, než se stal jazzovým hudebníkem, hrál v různých amatérských rockových skupinách. Svou kariéru, již coby kytarista, zahájil v roce 1991; \n\n"}
{"id": "1028958", "url": "https://cs.wikipedia.org/wiki?curid=1028958", "title": "Yvonne Bönischová", "text": "Yvonne Bönischová\n\nYvonne Bönischová (* 29. prosince 1980) je bývalá německá zápasnice – judistka, olympijská vítězka z roku 2004.\n\nS judem začínala v 6 letech v rodném Ludwigsfelde v kroužku. Od svých 14 let se připravovala v Postupimi v místním univerzitním klubu UJKC pod vedením Axela Kirchnera. V německé ženské reprezentaci se pohybovala od roku 1999 potom co začala shazovat do lehké váhy do 57 kg. Kvalifikaci na olympijské hry v Sydney ještě nestihla, ale od roku 2001 se začala prosazovat mezi světovou špičku. \n\nV roce 2003 si druhým místem na mistrovství světa v Osace zajistila účast na olympijských hrách v Athénách v roce 2004. Do Athén přijela výborně připravená. V úvodním kole vybodovala obhájkyni prvenství Španělku Isabel Fernándezovou. Kouzlem jejího úspěchu byl koncentrovaný boj o úchop a následné trestání chyb soupeřek nejčastěji strhy joko-sutemi-waza (tani-otoši) nebo ko-soto-gake. Ve čtvrtfinále hned v úvodních sekundách strhla na zem Japonku Kie Kusakabeovou a držením joko-šiho-gatame zvítězila na ippon. V semifinále porazila kontrachvatem tani-otoši na ippon Nizozemku Deborah Gravenstijnovou a postoupila do finále proti severní Korejce Kje Sun-hui. Po pasivním úvodu, za který dostala se soupeřkou šido využila ve druhé minutě pohybu soupeřky směrem vpřed a uči-matou jí dotáhla na juko. Tento bodový držela po zbytek zápasu. V závěrečné minutě dostala druhé šido za stahování a ustála bez ztráty bodu dva nebezpečné strhy. Rozdílem koky získala zlatou olympijskou medaili.\n\nV roce 2008 se kvalifikovala na olympijské hry v Pekingu, ale nezvládla zápas úvodního kola s Italkou Giulií Quintavalleovou, které podlehla na wazari technikou o-soto-gari. Přes opravný pavouk se do bojů o medaile neprobojovala. Sportovní kariéru ukončila v roce 2010. Věnuje se trenérské práci. Od roku 2017 působí u izraelské ženské judistické reprezentace.\n\n\n"}
{"id": "1028959", "url": "https://cs.wikipedia.org/wiki?curid=1028959", "title": "Jan Václav Novák", "text": "Jan Václav Novák\n\nJméno a příjmení Jan Václav Novák nosí nebo v minulosti nosilo více osob:\n\n"}
{"id": "1028962", "url": "https://cs.wikipedia.org/wiki?curid=1028962", "title": "Kawir", "text": "Kawir\n\nKawir je řecká pagan/black metalová kapela, která byla založena roku 1993 ve městě Athény. Mezi zakládající členy patřili Mentor (kytara, vokály, později přijal přezdívku Thertonax) a Necroabysious (tehdy vokály).\n\nTexty kapely jsou zaměřeny na historii Řecka (antika), většina z nich jsou starořecké chvalozpěvy na dávná božstva.\nDebutní studiové album s názvem \"Προς Κάβειρους (To Cavirs)\" vyšlo roku 1997.\n\n\n\n\n\n+ několik split nahrávek\n\n"}
{"id": "1028963", "url": "https://cs.wikipedia.org/wiki?curid=1028963", "title": "Jan Václav Novák (literární historik)", "text": "Jan Václav Novák (literární historik)\n\nJan Václav Novák (21. prosince 1853, Račice nad Trotinou – 30. dubna 1920, Praha) byl český středoškolský profesor, literární historik (komeniolog) a překladatel, editor spisů J. A. Komenského.\n\nNarodil se v rodině rolníka Jana Nováka a jeho manželky Františky, rozené Hlavaté. \n\nDne 14. února 1881 se v Olomouci oženil s Elenonorou Kašlíkovou (1861–??), se kterou měl syna Vladimíra.\n\nByl profesorem reálného gymnázia v Křemencově ulici v Praze. Pohřben byl na vyšehradském Slavíně.\n\n\n"}
{"id": "1028965", "url": "https://cs.wikipedia.org/wiki?curid=1028965", "title": "Lionel Loueke", "text": "Lionel Loueke\n\nLionel Loueke (* 27. dubna 1973) je beninský jazzový kytarista. Narodil se v Beninu a na kytaru začal hrát po vzoru svého bratra v sedmnácti letech. Později odešel studovat klasickou hudbu na Pobřeží slonoviny; studium ukončil v roce 1994. Následně čtyři roky studoval jazzovou hudbu na americké konzervatoři v Paříži. Později získal stipendium na Berklee College of Music v Bostonu. Během své kariéry vydal několik vlastních alb a spolupracoval s mnoha dalšími hudebníky, mezi které patří například Jeff Ballard, Herbie Hancock, Terence Blanchard nebo Gretchen Parlato\n\n"}
{"id": "1028967", "url": "https://cs.wikipedia.org/wiki?curid=1028967", "title": "Jukio Endó", "text": "Jukio Endó\n\nJukio Endó ( , \"Endó Jukio\"; 18. ledna 1937 – 25. března 2009) byl japonský gymnasta, několikanásobný olympijský vítěz a mistr světa. Byl součástí prvního japonského týmu, který vyhrál zlaté olympijské medaile ve víceboji družstev na letních olympijských hrách (1960) a mistrovství světa (1962). V roce 1964 vybojoval první japonskou zlatou olympijskou medaili ve víceboji jednotlivců. Na Letních olympijských hrách roku 1968 byl vlajkonošem japonské reprezentace.\n\nNarodil se do lékárnické rodiny. Když mu bylo 9 let, jeho matka zemřela na tuberkulózu. Studoval na Střední technické škole v Akitě a poté na Cukubské univerzitě, kterou absolvoval v roce 1959. Později pracoval jako pomocný cvičitel tělesné výchovy na Univerzitě Nihon.\n\nS aktivní kariérou skončil po olympijských hrách v roce 1968 a stal se trenérem gymnastiky a později profesorem na Univerzitě Nihon. Vedl japonský národní tým na LOH 1972, působil jako předseda Japonského olympijského výboru a dvakrát byl jmenován místopředsedou Japonské gymnastické asociace. Roku 1996 obdržel Císařskou medaili a o tři roky později byl uveden do Mezinárodní gymnastické síně slávy. Zemřel na rakovinu jícnu.\n"}
{"id": "1028971", "url": "https://cs.wikipedia.org/wiki?curid=1028971", "title": "Cynthia Plaster Caster", "text": "Cynthia Plaster Caster\n\nCynthia Plaster Caster, rodným jménem Cynthia Albritton (* 24. května 1947) je americká umělkyně. Narodila se v Chicagu a na konci šedesátých letech se zapojila do hnutí volné lásky. Po ukončení vysokoškolských studií začala vytvářet sádrové odlitky penisů různých osobností z hudební oblasti; mezi osobnosti patřili například Jimi Hendrix, Jello Biafra nebo Wayne Kramer. Píseň skupiny Kiss nazvaná „Plaster Caster“ pojednává právě o ní. V roce 2001 o ní byl natočen dokumentární film \"Plaster Caster\". Roku 2010 kandidovala na post starosty Chicaga.\n\n"}
{"id": "1028975", "url": "https://cs.wikipedia.org/wiki?curid=1028975", "title": "Maryna Pryščepová", "text": "Maryna Pryščepová\n\nMaryna Pryščepa (: ), (* 28. července 1983 Kyjev, Sovětský svaz) je reprezentantka Ukrajiny v judu, sambu a sumu.\n\nPatří za nejúspěšnější ukrajinskou judistku a nejen to je šestinásobnou mistryní světa v sambu a v posledních letech se účastní i soutěží v sumu. Důvodem tohoto střídaní zápasnických stylů je pro Ukrajince především potřeba zajištění finančních prostředků (sponzorů). Financování nemládežnického sportu je na Ukrajině komplikované.\n\nV roce 2004 jí účast na olympijských hrách v Athénách utekla o několik bodů, ale v dalších letech potvrzovala příslušnost ke světové špičce.\n\nV roce 2007 zajistila 5. místem na mistrovství světa účastnické místo pro Ukrajinu na olympijských hrách v Pekingu ve střední váze. Sama však v této váze v Pekingu nestartovala. V olympijském roce 2008 se totiž netypicky rozhodla změnit váhovou kategorii. V posledních letech sice zápasila s váhou a složitě hubla pod 70kg, ale s velkou pravděpodobností se pro tento krok rozhodla aby mohla v Pekingu startovat její krajanka Smalová. Smalová totiž výkonnost pro kvalifikaci neměla. Výsledkem toho bylo, že vypadla v prvním kole po vyrovnaném souboji s Němkou Wollertovou.\n\nV roce 2012 si bez větších problémů zajistila účast na olympijských hrách v Londýně, ale opět doplatila na náročný los. Audrey Tcheuméo z Francie byla v prvním kole nad její síly.\n\n"}
{"id": "1028978", "url": "https://cs.wikipedia.org/wiki?curid=1028978", "title": "Václav Krása (basketbalista)", "text": "Václav Krása (basketbalista)\n\nJUDr. Václav Krása (30. listopadu 1932 – 30. listopadu 2003) byl československý basketbalista, účastník olympijských her a vicemistr Evropy.\n\nByl hráčem Sokola pražského, se kterým získal třetí místo v ligové soutěži 1948/49. V dalších letech hrál za Spartu Praha, s níž získal dva tituly vicemistra (1951 a 1956) a jedno 4. místo v Mistrovství Československa. V letech 1959–1961 byl trenérem družstva Slovan Orbis Praha, se kterým v ligové soutěži získal 4. místo v roce 1960 a bronzovou medaili v roce 1961.\n\nČeskoslovensko reprezentoval na letních olympijských hrách 1948 v Londýně, kde s národním týmem skončil v basketbalové soutěži na 7. místě. S reprezentačním družstvem získal stříbrné medaile na Mistrovství Evropy 1947 v Praze. Celkem odehrál za československou basketbalovou reprezentaci 20 zápasů v letech 1946–1957.\n\n\n\n\n"}
{"id": "1028980", "url": "https://cs.wikipedia.org/wiki?curid=1028980", "title": "Kenny Hagood", "text": "Kenny Hagood\n\nKenny „Pancho“ Hagood (2. dubna 1926, Detroit – 9. listopadu 1989) byl americký jazzový zpěvák.\n\nPoprvé zpíval v 17 letech s Bennym Carterem. V letech 1946 až 1948 zpíval s Dizzy Gillespie Orchestra a potom s Taddem Dameronem. Natočil dvě nahrávky s Thelonious Monkem v roce 1948 a s Milesem Davisem na \"Birth of the Cool\" v roce 1950. Přestěhoval se do Chicaga a později do Paříže. Zde byl v roce 1960 krátce ženatý s Alice Coltrane a narodila se jim dcera. Hagood nahrával v 60. letech s Guyem Lafittem. Roku 1965 se vrátil do USA.\n\n"}
{"id": "1028985", "url": "https://cs.wikipedia.org/wiki?curid=1028985", "title": "Zvedák (box)", "text": "Zvedák (box)\n\nZvedák je druh spodního úderu v boxu a kickboxu, jenž obvykle směřuje na soupeřovu bradu. K boxerům s tvrdým zvedákem se řadili Mike Tyson, Manny Pacquiao či Roy Jones mladší. \n\nÚtočník zahajuje pohyb v základním postoji, z něhož dochází k poklesu přední ruky směrem k břichu a po obloukové trajektorii se pěst přibližuje k protivníkově bradě. Ohnutá zadní ruka přitažená k tělu má za úkol ochránit oblast brady. Pohyb horní končetiny je doprovázen rotací trupu, při níž se posunuje dopředu přední bok. Po udeření dochází k co nejrychlejšímu návratu ruky a trupu do základního postoje, případně postavení ve krytu. \n\nRotace trupu i chodidla přední nohy je důležitá pro udělení vyšší síly úderu. Dobře mířený zvedák může skončit knockoutem protivníka. \n"}
{"id": "1028989", "url": "https://cs.wikipedia.org/wiki?curid=1028989", "title": "Jan Mráček (houslista)", "text": "Jan Mráček (houslista)\n\nJan Mráček jr. (* 9. července 1991, Plzeň) je český houslista.\n\nSyn MgA. Jana Mráčka, uměleckého vedoucího Československého komorního orchestru Praha a MgA. Ludmily Mráčkové, členky Symfonického orchestru Českého rozhlasu. Pochází z hudební rodiny, oba rodiče jsou houslisté, absolventi pražské AMU. Otec je spolužákem Václava Hudečka a byl koncertním mistrem (např. v FOK). Kromě nich nalezneme v příbuzenstvu ještě několik dalších hudebníků.\n\nHře na housle se začal věnovat ve věku pěti let. Střední školu absolvoval na Gymnáziu a Hudební škola hlavního města Prahy pod vedením prof. Magdaleny Mickové. Od roku 2003 studoval deset let u houslisty Jiřího Fišera. Pod jeho vedením absolvoval Pražskou konzervatoř. Ve svých třinácti letech vystupoval s houslistou Josefem Sukem. V roce 2011 se stal nejmladším sólistou v historii Symfonického orchestru Českého rozhlasu.\n\nV rámci mistrovských kurzů spolupracoval s takovými osobnostmi, jako jsou či byli Ida Haendel, Stephen B. Shipps, Gavriel Lipkind, Leonid Kerbel, Levon Chilingirian nebo Walter Boeykens.\n\nRoku 2010 získal druhou cenu na mezinárodní soutěži Pražské jaro. V září roku 2014 vyhrál mezinárodní soutěž Fritze Kreislera ve Vídni. Působí jako asistent na Akademii Václava Hudečka a letních hudebních kurzech v Luhačovicích.\n\nV roce 2016 se oženil a má syna.\n\nV současné době (2016) studuje ve Vídni, Universität für Musik und darstellende Kunst, pod vedením koncertního mistra Wiener Symphoniker Jana Pospíchala.\n"}
{"id": "1028993", "url": "https://cs.wikipedia.org/wiki?curid=1028993", "title": "Ivar", "text": "Ivar\n\nIvar je mužské rodné jméno severského původu. Pochází ze staroseverského \"Ívarr\". První slovo obsahuje \"yr\" \"tis\" a \"-arr\" \"bojovník\", ale může částečně být spojován se jménem Ingvar a možná i s Joarem (jó, \"kůn\"). Druhé slovo \"-arr\" se může spojovat též ze slova \"geir\" či z \"var\" \"ochránce\". Jméno si osvojila angličtina (Ivor) a gaelština (Iomhar).\n\n\n\n"}
{"id": "1028994", "url": "https://cs.wikipedia.org/wiki?curid=1028994", "title": "Janis Kouros", "text": "Janis Kouros\n\nJanis Kouros (\"Γιάννης Κούρος\", * 13. února 1956, Tripolis) je řecký ultramaratonec, básník a písničkář, žijící od roku 1990 v australském Melbourne.\n\nV roce 1982 vytvořil osobní rekord v maratónu 2 hodiny 25 minut, pak se specializoval na extrémně dlouhé trati. V roce 1984 vyhrál šestidenní závod v New Yorku, když urazil 1022,8 km, čímž překonal rekord platný od roku 1888. Je čtyřnásobným vítězem Spartathlonu (1983, 1984, 1986 a 1990) a držitelem traťového rekordu časem 20 hodin 25 minut (jak vzpomíná, ve Spartě tehdy očekávali první závodníky okolo desáté hodiny dopoledne; Kouros dorazil už v pět a musel rozhodčí vzbudit, aby zaznamenali jeho výkon). Pětkrát vyhrál 875 km dlouhý závod Sydney—Melbourne (1985, 1987, 1988, 1989, 1990). V roce 1988 se stal mistrem světa v závodě na tisíc mil. V roce 2002 vyhrál 197 km dlouhý závod Békéscsaba—Arad—Békéscsaba. Je držitelem světového rekordu ve dvacetičtyřhodinovém běhu (303,5 km) a v běhu na 1000 km (5 dní 16 hodin 17 minut).\n\nVydal sbírku poezie a autobiografickou knihu \"Šestidenní závod století\".\n\n"}
{"id": "1028996", "url": "https://cs.wikipedia.org/wiki?curid=1028996", "title": "Amos Jarkoni", "text": "Amos Jarkoni\n\nAmos Jarkoni (: , rodným jménem Abd el-Madžíd Hidr, : ; ‎1. června 1920, Na'ura – 7. února 1991) byl podplukovník Izraelských obranných sil, pocházející z beduínského kmene, a jeden z šesti izraelských Arabů, kteří byli oceněni Medailí Za zásluhy, třetím nejvyšším izraelským armádním vyznamenáním. Stal se prvním velitelem průzkumného praporu Šaked, náležícího pod jižní armádní velitelství.\n\nNarodil se jako Abd el-Madžíd Hidr v beduínské vesnici Na'ura v britské mandátní Palestině do muslimské rodiny z Mazaribského kmene. V roce 1936 se v šestnácti letech přidal k arabské skupině, která provedla útok na Transarabský ropovod, vedoucí ropu z iráckých ropných polí do Haify na severu mandátní Palestiny. V důsledku vnitřních sporů v rámci skupiny ji opustil a uprchl do oblasti s židovským osídlením, kde mu bylo poskytnuto útočiště. V té době navázal prostřednictvím Moše Dajana kontakt s židovskou podzemní vojenskou organizací Hagana. S Dajanem byl od té doby v kontaktu a v prosinci 1947, kdy již v mandátní Palestině probíhala občanská válka mezi Araby a Židy, se přidal na židovskou stranu, po vzniku Izraele v květnu 1948 se stal členem nově vzniklé izraelské armády a změnil si jméno na Amos Jarkoni.\n\nBěhem izraelské války za nezávislost sloužil v řadě jednotek, až nakonec skončil v jednotce pro menšiny. Osvědčil se jako vynikající stopař a patrola, a nepřestával své kolegy udivovat svými schopnostmi. V roce 1953 úspěšně absolvoval důstojnický kurz (hlavní obavu měl z toho, že zkouška probíhala v hebrejštině) a stal se velícím důstojníkem jednotky pro menšiny.\n\nV roce 1955 došlo k nárůstu četnosti a úspěšnosti fedajínských útoků na izolované izraelské osady, vedených z Egyptem ovládaného Pásma Gazy či Jordánskem ovládaného okolí Hebronu. Izraelská armáda proto hledala způsob, jak na tuto hrozbu reagovat. Rechav'am Ze'evi, který tehdy zastával vyšší hodnost na jižním armádním velitelství a měl na starost ochranu izolovaných sídel v Jordánském údolí, pro tento úkol doporučil Jarkoniho, s nímž se znal již řadu let. Ten úkol přijal a pod jeho vedením vznikla zvláštní průzkumná a protiteroristická jednotka. Její jméno je Šaked (: , doslova „mandle“), což je akronym hebrejského (tedy \"Šomrej kav ha-darom\", doslova „Strážci jižní hranice“).\n\nV jednotce sloužili vojáci židovského i nežidovského původu, v případě Beduínů však Jarkoni přijímal pouze ty ze severu Izraele a nikoliv z jihu, neboť nechtěl, aby museli bojovat proti vlastnímu kmeni. Osobně se účastnil mnoha operací, při nichž byl nesčetněkrát zraněn, postřelen či zasažen šrapnelem. V listopadu 1959 byl v boji těžce raněn výbuchem, v jehož důsledku přišel o ruku a měl poraněnou nohu. V roce 1961 byl po svém zotavením potvrzen ve funkci velitele praporu Šaked. Jeden z velitelů k tomu dodal: „když může být Moše Dajan ramatkalem (náčelníkem Generálního štábu) bez oka, můžeme mít velitele praporu s protetickou rukou“.\n\nV roce 1967 sloužil během šestidenní války na sinajské frontě. Po letech příkladné služby, během níž obdržel Medaili Za zásluhy a tři další vyznamenání, opustil armádu v roce 1969 v hodnosti podplukovníka.\n\nZemřel v únoru 1991 ve věku 70 let po dlouhém boji s rakovinou. Jeho dlouholetý přítel Ze'evi požádal, aby mohl být pohřben na vojenském hřbitově Kirjat Ša'ul (navzdory tomu, že jako vysloužilý voják by na toto technicky nárok neměl), a tehdejší ministr obrany Moše Arens souhlasil. Objevil se však jiný problém. Jelikož Jarkoni nebyl Žid, podle židovského náboženského práva by nebylo možné jej pohřbít mezi židovskými vojáky. To však vzbudilo vlnu pobouření, neboť šlo o válečného hrdinu. Vše nakonec vyřešil Ze'evi, který si pro sebe na hřbitově koupil hrob na konci jedné z řad, určený pro Jarkoniho. V případě pohřbení na konci řady by již technicky nebyl pohřben na židovském hřbitově.\n\nV projevu úcty neslo jeho rakev šest brigádních generálů (navzdory vojenské tradici, jelikož měli vyšší hodnost než on), kteří patřili mezi jeho někdejší velící důstojníky. Za nimi kráčel izraelský prezident Chajim Herzog, vojenští a političtí představitelé a běžní Izraelci.\n\nNa jeho počest nese jeho jméno řada ulic po celém Izraeli (například v Beerševě či Haifě).\n"}
{"id": "1028999", "url": "https://cs.wikipedia.org/wiki?curid=1028999", "title": "Andrea Pokorná", "text": "Andrea Pokorná\n\nAndrea Pokorná (roz. Pažoutová), (* 6. ledna 1979 Hradec Králové, Československo) je bývalá reprezentantka Česka v judu.\n\nJudu se věnovala od svých 8 let pod vedením svého otce Ivo Pažouta. Patřila za největší talent českého ženského juda. V 16 letech dokonce porazila Michaelu Vernerovou, přední evropskou judistku.\n\nV roce 2000 si nečekaným vítězstvím na světovém poháru v polské Varšavě zajistila dostatek bodů pro kvalifikaci na olympijské hry v Sydney. Ve finále získala skalp pozdější olympijské vítězky Sibelis Veranesové. Přípravu však neměla optimální kvůli problémům s ramenem, kvůli kterému vynechala mistrovství Evropy. V prvním kole olympijského turnaje dostala nalosovanou mistryni Evropy Úrsulu Martínovou ze Španělska a potom co spadla do oprav jí čekala soupeřka ještě větších rozměrů, Ulla Werbroucková. Neúspěšné vystoupení tak mohla právem omluvit náročným losem.\n\nPřípravu na olympijskou sezónu 2004 absolvovala v Japonsku a na mistrovství Evropy získala zatím poslední českou ženskou medaili v judu. Potvrdila si účast na olympijských hrách v Athénách, ale samotné vystoupení se jí nevydařilo. V prvním kole olympijského turnaje svedla bitvu se svou velkou rivalkou Polkou Dadci. Od úvodu prohrávala na wazari, ale dvě minuty do konce se jí podařilo dostat vedení po technice ippon-seoi-nage a v poslední minutě vítězství potvrdila ipponem. V dalším kole jí však po 20s zápasu zaskočila technikou o-soto-gari na ippon Australanka Arlove. V opravách neuspěla a náladu si tak vylepšila až na podzim, kdy se provdala za reprezentačního kolegu Jiřího Pokorného. V prosinci 2006 se jí narodil syn Kryštof.\n\nV roce 2008 se pokusila o nakonec neúspěšnou kvalifikaci na olympijské hry v Pekingu a to v polostřední váze. Na mistrovství Evropy však předvedla velmi dobrý výkon, když v prvním kole vyřadila pozdější bronzovou olympijskou medailistku Elisabeth Willeboordse. Následovaly další mateřské povinnosti a konec sportovní kariéry.\n\n"}
{"id": "1029001", "url": "https://cs.wikipedia.org/wiki?curid=1029001", "title": "Robert Jindra", "text": "Robert Jindra\n\nRobert Jindra (* 17. června 1977) je český dirigent. Roku 1999 dokončil svá studiu na Pražské konzervatoři, kde studoval v oboru klasického zpěvu. Ve studiích však nadále pokračoval, tentokrát v oboru dirigování. Na konzervatoři rovněž několik let působil jako pedagog. V letech 2006 až 2009 působil coby asistent šéfdirigenta v Deutsche Oper am Rhein. Od roku 2010 působil na postu hudebního ředitele v Národním divadle moravskoslezském; svůj odchod oznámil v září 2014. V roce 2013 se stal hudebním ředitelem Opery Národního divadla, ale z funkce odstoupil již v červnu následujícího roku.\n"}
{"id": "1029006", "url": "https://cs.wikipedia.org/wiki?curid=1029006", "title": "Jiří Kadeřábek", "text": "Jiří Kadeřábek\n\nJméno a příjmení Jiří Kadeřábek nosí více různých osob:\n\n"}
{"id": "1029007", "url": "https://cs.wikipedia.org/wiki?curid=1029007", "title": "Jiří Kadeřábek (skladatel)", "text": "Jiří Kadeřábek (skladatel)\n\nJiří Kadeřábek (* 14. dubna 1978, Zlín) je český hudební skladatel. \nNarodil se 14. dubna 1978 ve Zlíně do umělecky založené rodiny. Velký vliv na něj zpočátku měla také silná a živá folklorní tradice tohoto regionu. Hrál, zpíval a později skládal jazzovou, rockovou a populární hudbu. Věnoval se též literární, výtvarné, scénické a filmové tvorbě. \n\nPo přestěhování do Prahy studoval převážně nonartificiální skladbu a klavír na Konzervatoři Jaroslava Ježka a poté již výlučně artificiální skladbu na Akademii múzických umění, kde v roce 2012 získal titul Ph.D. Během studia se zúčastnil několika skladatelských workshopů, rezidencí a soukromých konzultací v České republice, Nizozemí, Francii, Itálii, USA a Číně; zejména pak v roce 2005 tříměsíční rezidence pro skladatele La Sacem v Paříži, díky níž se seznámil s nejnovějšími kompozičními metodami a technologiemi. Stipendium Erasmus na Královské konzervatoři v Haagu ve školním roce 2008-2009 pro něj znamenalo určité ohlédnutí a začlenění dřívějších tvůrčích i interpretačních zkušeností do multižánrových a multimediálních skladeb. Následující rok pak na pozvání a pod vedením Tristana Muraila strávil jako Fulbright Scholar na Kolumbijské univerzitě v New Yorku, kde od té doby získává různé příležitosti k uplatnění jako skladatel i dirigent. V roce 2016 absolvoval měsíční CEEC Composers' Field Trip napříč Čínou, což vyústilo ve tvorbu pro soubory a orchestry tradičních čínských nástrojů, stejně jako obecně inspiraci orientální kulturou. \n\nVe své tvorbě Kadeřábek konfrontuje různé kompoziční přístupy, využívá techniky počítačem podporované skladby a integruje principy nebo fragmenty historické, stejně jako jazzové, popové a rockové hudby. Často pracuje s mikrointervaly, dále s nahranými reálnými zvuky, zakomponovanými do hudební struktury, a konečně s různými divadelními prvky. \n\nJeho skladby většinou obsahují určitý politický či sociální akcent a mnoho významových rovin; sám autor je vidí \"„jako mnohoúhelníky s vnitřními stranami ze zrcadel, díky nimž se dá na každou stranu znovu a znovu pohlížet pokaždé z jiné perspektivy\"“. Skladatelé a hudebníci Leoš Janáček, Charles Ives, Tristan Murail, Heiner Goebbels, Helmut Oehring, Chick Corea, Herbie Hancock a David Bowie, výtvarníci a performeři Andy Warhol, Richard Prince a Marina Abramović, filmaři David Lynch a Jan Švankmajer a spisovatelé Bohumil Hrabal, Fjodor Michajlovič Dostojevskij a Haruki Murakami znamenají pro Kadeřábka trvalé vzory a zdroje inspirace. \n\nRoku 2010 nahrál BBC Symphony Orchestra s dirigentem Jiřím Bělohlávkem Kadeřábkovu skladbu \"In me la morte\". Stejný orchestr a dirigent pak uvedli Kadeřábkovu skladbu \"C\", nejprve na podzim 2011 v Barbican Centru v Londýně a poté na festivalu Pražské Jaro 2012. V roce 2013 složil Kadeřábek operu \"Kafkovy ženy\", ke které napsala libreto Milena Jelínková. Tu ještě nedokončenou představila v červenci 2013 v New Yorku. V březnu roku 2017 uvedlo Národní divadlo v Praze Kadeřábkovu operu \"Žádný člověk\", která byla nastudována samotným skladatelem a pod jeho řízením zůstala v repertoáru divadla i v sezonách 2017-2018 a 2018-2019. Dále byla tato inscenace ve dvou reprízách uvedena na festivalu Globale v Brémách a filmově zaznamenána režisérem Radimem Filipcem.\n\n"}
{"id": "1029008", "url": "https://cs.wikipedia.org/wiki?curid=1029008", "title": "Kostel svatého Mikuláše (Malenovice)", "text": "Kostel svatého Mikuláše (Malenovice)\n\nKostel svatého Mikuláše v Malenovicích u Zlína je římskokatolický farní kostel pocházející z roku 1845. Stojí na místě bývalého gotického kostela, který je doložen roku 1386. Kostel je chráněn jako kulturní památka.\n\nZ původního kostela se dochovaly některé oltářní obrazy a také nejstarší památka – náhrobní kámen Tetoura z Tetova, pána z Malenovic a Pohořelic. Je datován rokem 1560. Nápis na něm je dodnes dobře čitelný.\n\nStavbu kostela v dnešní podobě financoval tehdejší majitel panství Leopold ze Šternberka, jehož erb se v kostele nachází. Stropní malby z roku 1893 pocházejí od akademického malíře Schmidta. Oltáře byly zhotoveny v roce 1902 olomouckým řezbářem Františkem Cellerem, který je autorem mnoha církevních artefaktů zejména na Moravě. Kostel má jednu loď, presbytář, sakristii, věž s hodinami a čtyřmi zvony a také kůr s varhanami.\n\nVe vstupních prostorách se nachází na levé stěně velký dřevěný kříž, na pravé straně je pak vitrína s nástěnkami ze života farnosti. Vstup je od hlavní lodi oddělen dvoukřídlými skleněnými dveřmi s kovovým žebrováním.\n\nPresbytář - V presbytáři se nachází svatostánek a oltář. Na něm je oltářní obraz sv. Mikuláše, patrona kostela. Po levé a pravé straně stojí sochy slovanských věrozvěstů Cyrila a Metoděje. Po stranách oltáře jsou vyobrazeni dva čeští světci – Jan Nepomucký a Jan Sarkander. Na klenbě presbytáře je obraz zachycující narození Ježíše. Presbytář je na klenbě od zbytku kostela oddělen obloukem s obrazy svatých (zleva: sv. Anežka, svatá Ludmila, svatý Petr, svatý Pavel, svatý Václav a sv. Jan Sarkander) a erbem rodu Šternberků, kteří byli pány na malenovickém panství v letech 1804–1945.\n\nKazatelna - Na kazatelně jsou obrazy čtyř evangelistů. Nad kazatelnou je holubice, symbol Ducha svatého, v podobě kovové plastiky na dřevěném podkladě. Vedle kazatelny je obraz Božího milosrdenství, jenž byl namalován podle vidění Faustyny Kowalské.\n\nLevý boční oltář je zasvěcen sv. Janu Nepomuckému, doplňují jej sošky sv. Františka, sv. Anny a Nejsvětějšího srdce Ježíšova. O Velikonocích pod ním bývá umístěn Boží hrob.\n\nPravý boční oltář je zasvěcen Panně Marii Svatohostýnské. Marie má v náručí Dítě Ježíše, pod nimi jsou zobrazeni Tataři prchající z boje. Oltář je doplněn opět soškami sv. Aloise, sv. Josefa a sv. Antonína.\nNa této straně chrámové lodi stojí \"sedes\", sedadlo určené pro kněze. Vedle něj stojí velký kříž s ukřižovaným Ježíšem. Před ním stojí dřevěná křtitelnice.\n\nKostelní lavice ve druhé polovině chrámové lodi pocházejí z poloviny 19. století a jsou zdobeny symbolem šternberské hvězdy. Pod kůrem se nacházejí tři zpovědnice. Dvě starší z poloviny 19. století se dnes již nepoužívají. Pod kůrem je také socha Panny Marie, která drží Ježíše sňatého z kříže. Dříve byla tato Pieta součástí pravého bočního oltáře. Na klenbě jsou obrazy zachycující sv. Cyrila a Metoděje a nad kůrem pak svatou Cecilii.\n\nSkříň varhan pochází z roku 1880. Varhany jsou dílem Josefa Haukeho z Uherského Hradiště. Původní nástroj pochází z roku 1859 z dílny Josefa Predigera a v roce 1980–1981 byl nahrazen varhanami z jezuitského kostela v Litoměřicích. Varhany jsou dvoumanuálové, poháněné elektrickým motorem s možností nahrazení mechanickým šlapáním. \n\nZvony - Ve věži kostela jsou pověšeny čtyři zvony, které odbíjejí každé čtvrt hodiny, vícerým zvoněním pak oznamují poledne a půl hodiny před mší svatou.\n\nHodiny - Na věži kostela jsou čtvery hodiny, každé z jedné světové strany. Mají bílé ručičky a černý ciferník, proto jsou relativně dobře viditelné i z okolí.\n\nChrám není vytápěn. Toalety jsou zde umístěny v objektu před kostelem, otevřeny vždy v době konání mše svaté. Osvětlení kostela je zajišťováno skleněnými elektrickými lustry. Osvětlení okolí kostela je zajištěno několika lampami veřejného osvětlení.\n\nK farnosti (a farnímu kostelu sv. Mikuláše) přísluší filiální kostely svaté Anny na Lhotě a svatého Jakuba Většího v Tečovicích. \n\nPravidelné mše svaté se konají v pondělí, středu a pátek v 18 hodin, v neděli pak v 7:30 a v 9 hodin. Zádušní mše se konají obvykle v sobotu v 15 hodin.\n\nPřed kostelem je kříž z roku 1929, který sponzorovali místní farníci, manželé Čeleďovi. Údaj o sponzorech je uveden ze zadní strany podstavce.\nZ jižní strany je u kostela umístěn kříž na památku obětí 1. světové války s portréty padlých občanů Malenovic, Lhotky a Chlumu a Tečovic, filiálních ovcí malenovické farnosti. Ze zadní strany nese nápis „Na věčnou paměť obětem světové války postaven 1929“. Bohužel původní keramické podobenky padlých většinou padly za oběť vandalům. U kříže, u zdi farní zahrady, se nachází lavička.\nZe severní strany je umístěn velký dřevěný kříž s nápisem MISIE 2007. Místní občané zde pravidelně mění čerstvé květiny.\n\nKostel je přístupný ze severní strany z Jarolímkova náměstí bezbariérově chodníčkem kolem pamětního kříže.\nZ východní strany vedou dvoje schody z Potěhníkovy ulice.\nZe západní strany vede strmější cesta dlážděná kostkami z ulice Jaroslava Staši.\nKostel má bezbariérový přístup do vstupních prostor, hlavní loď je vyvýšena o dva schody. Není zde nájezdová rampa. Do hlavní lodi se lze bezbariérově dostat jižním bočním vchodem od Jarolímkova náměstí.\nPřístup ke kostelu bývá v zimních měsících udržován a prohrnován, proto není problém se dostat například na půlnoční mši (koná se na Štědrý den ve 22 hodin).\n\n\n"}
{"id": "1029011", "url": "https://cs.wikipedia.org/wiki?curid=1029011", "title": "Ludmila Dvořáková", "text": "Ludmila Dvořáková\n\nLudmila Dvořáková (11. července 1923 – 30. července 2015) byla česká operní pěvkyně-sopranistka. Narodila se v Kolíně; v roce 1954 začala spolupracovat s pražským Národním divadlem, v té době také s Vídeňskou státní operou a roku 1960 s Berlínskou státní operou. Roku 1966 spolupracovala s newyorskou Metropolitní operou. Několikrát se představila na Hudebních slavnostech v Bayreuthu. V roce 2002 byla oceněna cenou Thálie za celoživotní mistrovství v oboru opery. V roce 2012 získala cenu Antonína Dvořáka. Zemřela roku 2015 při požáru svého domu.\n\nV letech 1966–1968 hostovala v Metropolitní opeře v New Yorku. Poprvé zde vystoupila 12. ledna 1966 jako Leonora ve \"Fideliovi\", její poslední vystoupení v MET byla Ortrud v \"Lohengrinovi\" dne 23. března 1968. Ztvárnila zde role:\n"}
{"id": "1029012", "url": "https://cs.wikipedia.org/wiki?curid=1029012", "title": "Kostel svatého Jakuba Staršího (Tečovice)", "text": "Kostel svatého Jakuba Staršího (Tečovice)\n\nKostel svatého Jakuba Staršího se nachází v obci Tečovice a pochází z konce 13. století. Kostel je původně románský, ale byl goticky a barokně přestavěn. Je to jedna z nejstarších architektonických památek Zlínského kraje, od roku 1958 je chráněnou nemovitou kulturní památkou ČR.\n\nKostel pochází přibližně z doby kolem roku 1260 a je umístěn na severním kopci vesnice na vyvýšené náhorní plošině v nadmořské výšce 231 m n. m., kde stávala i někdejší tvrz. Podle průzkumu tvrz vznikla v době stavby kostela, měla čtvercový půdorys o straně 25-30m a byla obehnána 3 m hlubokým příkopem. Hlavní částí tvrze byla dřevěná věž o rozměrech 12x12m. Tvrz zanikla požárem v pol. 14. století. Tvrz sousedila s kostelíkem. \n\nKostel je původně pozdně románský (lze soudit dle tloušťky stěn a provedení oken v lodi, která se začala stavět dříve, než kněžiště), poté byl v gotickém období přestavěn a později proběhly barokní úpravy. Barokní částí je zvonicová vížka. Kostel je orientován východně, stavba je nepodsklepená a má sokl. Zdivo je lomové s občasnými cihlovými doplňky, použitý kámen je tmavá opuka. Tloušťka zdí je 1,2m. Stavba pravděpodobně proběhla ve dvou časově rozdílných stavebních obdobích. Základní půdorys kostela a hmota lodě s okénky patří k rané gotice poslední třetiny 13. století. Zatímco ústupkový portál a klenby poukazují až ke třetí čtvrtině 14. století. Zároveň v první fázi byla postavena loď a ve druhé pak kněžiště a sakristie. O postupné výstavbě svědčí také provedení oken, neboť zde můžeme nalézt 4 typy oken. Loď a kněžiště jsou vyzdobeny nástěnnými malbami, které vznikly okolo roku 1350. Ke kostelu přiléhá hřbitov s kamenným obezděním. Na hřbitově se nachází (v severovýchodním rohu) hrob rumunských vojáků, kteří 3. května 1945 obec osvobodili, když předtím stihli přejít německými vojsky podminovaný most na cestě z Malenovic do Tečovic.\n\nKostel je rozdělen na presbyterium, loď a sakristii. Hlavní vchod je tvořen gotickým ústupkovým portálem s lomeným obloukem, je umístěn v obdélníkovém ústupku. Je 4 m vysoký a 3 m široký. Jedná se o práci vyspělé kamenické hutě a je důležitým úkazem vývoje raně gotických portálů na Moravě. Ostění není tvořeno klasicky střídáním prutů a výžlabků, ale tvoří ho profily z dvou oblounů a tří hruškovců. Nad dveřmi je umístěno jednoduché rozetové okno s motivem čytřlaloku. Do kněžiště je veden vedlejší vchod tvořený masivními tesařsky dvakrát pobíjenými dveřmi. V presbyteriu se nachází dvě lomená jednodílná okna s kružbou. První okno v ose chrámu je zcela zazděné a ve vrcholu má vložen trojlalok. Druhé okno má ve vrcholu trojlist se stejným lemováním. Za oltářem se nachází částečně zazděné okno s jednoduchým ostěním, ze kterého je dnes ponecháno prosklení pouze jeho vrchol ve formě trojlaloku, který osvětluje boží oko umístěno v oltáři. Z interiéru je toto prosklení zcela skryto za oltářem. Okénko východně od kruchty je okosené lomené. Trojice okének na severní části lodi tvoří velmi úzká špaletová okénka, jednoduchá bez kružby s vysekaným ostěním. \n\nStřecha je sedlová s dvěma štíty pokryta ručně štípaným šindelem. Na jejím hřebeni je zvonicová vížka ukončena cibulí s makovicí, která byla do střešního krovu vložena až po jeho dokončení. Věžička má konstrukci z bukového dřeva. Ve zvonici se nachází zvon, který je pouze replikou raně barokního původního zvonu. \n\nLoď o obdélných rozměrech 13×8,5 metrů má dřevěný trámový strop s viditelným dvojitým záklopem o výšce 8 metrů. Strop presbyteria je asi o metr nižší. Ve vstupní části lodi se nachází kůr dřevěné konstrukce, přístupný malým točitým schodištěm. Presbyterium je odděleno od lodi triumfálním obloukem, který má výšku 6 m, na němž se nachází malby kruhových medailonů s vyobrazením proroků. Obdélné presbyterium má půdorys o rozměrech 7,5 × 5,5m, je zaklenuto křížovou klenbou ve dvou polích s okrouhlými svorníky. Žebra mají klínový, jednoduše vyžlabený profil a jsou na nich zbytky maleb. Sbíhají se na ostře osekané konzoly ve výšce 3,5m, které jsou umístěné po obvodu. Na oválných terčových svornících jsou dva motivy. Na východním svorníku je reliéf beránka a na západním je kamenná modulace trojlistu. Trojlist by mohl souhlasit s erbem vladyků z počátku 14. století, tudíž bychom mohli tomuto rodu připisovat zaklenutí kněžiště. Tímto vladykem byl roku 1307 Bohuněk z Tečovic, který měl tři syny – Milíče, Radka a Bohuňka, ti pak roku 1350 prodali Tečovice spolu s pěti dalšími obcemi Čeňku z Bechyně. \n\nJako výzdoba lodi i kněžiště jsou zde původní fresky z roku 1350. Výzdoba lodi je tvořena ručně vyřezávanými obrazy. Znázorňuje Křížovou cestu a obsahuje celkem 14 výjevů. V lodi je také umístěna pieta Panny Marie Bolestné. Kněžišti dominuje barokní oltář z třetí čtvrtiny 17. století s obrazem sv. Jakuba Většího. Oltář s korintskými sloupy má vložen v horní části symbol božího okna, které je prosvětleno trojlistem kružby okna. Oltář obsahuje také prvky přidané v 19. století. V presbyteriu je též socha ukřižování Krista. Zajímavá součást interiéru je masivní kamenná křtitelnice o průměru 83cm z konce 13. století zhotovena ze světlého pískovce. Pro její velikost se dnes již nepoužívá a je ponechaná v přední části lodi. Sakristie je obdélníková, malých rozměrů, taktéž s křížovou klenbou, která je zde velmi zjednodušená a nevyzdobena. Sakristie je dnes zmodernizovaná.\n\nMalby byly zhotoveny z tehdy běžně používaných pigmentů. Na bílou barvu bylo použito vápno, na žlutou přírodní a tmavý okr, na červenou pálené světlé i tmavé okry a rumělka, na zelenou měděnka. Malby však nebyly původní součástí kostela. Jsou provedeny do vlhkého vápenného nátěru, jehož tloušťka je proměnlivá. Byly zhotoveny, až když byla hotová architektonická podoba kostela, pravděpodobně po poškození stavby požárem. Roku 1350 se ujal Tečovic Čeněk z Bechyně, poničení kostela ho vedlo k zadání nové rozsáhlé malířské výzdoby. Nová dekorace zakryla zbytky jednoduché staré výzdoby, kterou tvořil pouze žlutooranžový pruh 5 cm, který lemoval nároží článků z červeného pískovce. Technika všech maleb je stejná, ale výtvarné pojetí se velmi liší. Jsou dva různé typy. Malby vytvořeny z velkých barevných ploch (např. výjev Zmrtvýchvstání Krista, vyobrazení Panny Marie a Jana Křtitele) a na druhé straně malby, vyznačující se detaily a vypracovaností (Zvěstování, Smrt Panny Marie, Lodníci). Odhadem na malbách pracovali až 4 umělci. \n\nKruhové medailony na vítězném oblouku jsou osově rozděleny podle jeho vrcholu. Na severním půloblouku je 16 medailonů, na jižním 14. Medailony mají namodralé pozadí, které bylo docíleno směsí černě a vápna. Barva tvořená měděnkou zde na několika místech zhnědla. Na medailonech jsou už pouze pozůstatky poprsí proroků, každý z nich obsahuje pásek se jménem, ale dochovalo se jen pár písmen, ze kterých nelze jednoznačně určit, o kterého proroka se jedná. Nejlépe zachovalá freska je postava sv. Jiří s drakem, která je umístěna na jižní stěně kněžiště. \n\nNa kostele byla opravena šindelová střecha a znovu natřena vnější fasáda, proti vzlínání vlhkosti byla provedena elektroosmóza.\n\n\n\n"}
{"id": "1029014", "url": "https://cs.wikipedia.org/wiki?curid=1029014", "title": "Třenový zub", "text": "Třenový zub\n\nTřenové (nebo dvourohé zuby čili premoláry-dentes premolares) jsou zuby umístěné mezi špičáky a stoličkami. U lidí najdeme dva třenové zuby na čtvrtinu stálé sady zubů, což dělá osm třenových zubů na plný chrup. Tyto zuby mají alespoň dva hrbolky. Třenové zuby mohou být považovány za přechodné zuby mezi špičáky a stoličkami. Mají vlastnosti jak předních špičáků a zadních stoliček, takže potrava může být plynule přesouvána ze špičáků na stoličky k dokonalému přežvýkání, místo toho, aby šla ze špičáků přímo na stoličky.\n\nTřenové zuby mají vždy jeden velký bukální hrot, zejména první třenový zub v dolní čelisti, dolní druhý mívá téměř vždy dva lingvální hrbolky.\n"}
{"id": "1029015", "url": "https://cs.wikipedia.org/wiki?curid=1029015", "title": "Semovente 47/32", "text": "Semovente 47/32\n\nSemovente 47/32 bylo italské samohybné dělo a stíhač tanků, vyráběné během druhé světové války. Bylo postaveno na podvozku tanku L6/40 a mělo zabudován 47 milimetrový kanon Cannone da 47/32 M35 do otevřené nástavby. \n\nSériové stroje vznikaly od srpna 1942, do uzavření příměří v září 1943 bylo postaveno přibližně 180 kusů. Semovente 47/32 bylo v řadách italské armády nasazeno v na východní frontě a v Tunisku. Po okupaci Itálie zabavily německé jednotky všechny dostupné stroje; další produkce pro potřeby německých a severoitalských sil dala asi 120 kusů. Tato vozidla pak byla převážně užívána jako součást protipartyzánských jednotek na Balkáně a v Itálii.\n\nNa bázi samohybného děla vznikly dvě varianty velitelských vozidel. Verze pro velitele čet nesla navíc radiostanici RF1CA na úkor snížené zásoby munice. Verze pro vyšší velitele byla vybavena radiostanicemi RFC1A a RFC2A. Kanón byl demontován a nahrazen maketou, s 8mm kulometem uvnitř.\n\nDalší modifikací byl obrněný transportér munice, sloužící k dopravě 90mm granátů pro těžké stíhače tanků Semovente 90/53. Úprava spočívala v demontáži kanónu a zabudování schránek pro munici. Bylo vyrobeno pravděpodobně 24 vozidel.\n\n"}
{"id": "1029016", "url": "https://cs.wikipedia.org/wiki?curid=1029016", "title": "Kateřina Javůrková", "text": "Kateřina Javůrková\n\nKateřina Javůrková (* 20. června 1991) je česká hráčka na lesní roh. Její otec hrál na trubku a ona již od dětství hrála na flétnu; k lesnímu rohu přešla v devíti. Lesní roh začala studovat na ZUŠ Na Popelce pod vedením Tomáše Krejbicha, v roce 2006 zahájila studium na Pražské konzervatoři, které ukončila o šest let později. Roku 2012 začala studovat na pařížské konzervatoři Conservatoire national supérieur de musique et de danse de Paris. Dále byla členkou souboru PKF – Prague Philharmonia. V roce 2013 získala první místo na mezinárodní hudební soutěži Pražské jaro.\n\n"}
{"id": "1029017", "url": "https://cs.wikipedia.org/wiki?curid=1029017", "title": "Vlastimil Lejsek", "text": "Vlastimil Lejsek\n\nVlastimil Lejsek (21. července 1927 Brno – 12. března 2010 tamtéž) byl český klavírista a hudební skladatel.\n\nStudoval hru na klavír na Brněnské konzervatoři. Mimo sólová vystoupení hrál také v duu se svou manželkou Věrou. Roku 1978 založil Mezinárodní Schubertovu soutěž pro klavírní dua. Rovněž se věnoval pedagogické činnosti na Janáčkově akademii múzických umění v Brně. Zemřel po dlouhé nemoci ve věku 82 let.\n\n"}
{"id": "1029022", "url": "https://cs.wikipedia.org/wiki?curid=1029022", "title": "Lise de la Salle", "text": "Lise de la Salle\n\nLise de la Salle (* 8. května 1988) je francouzská klavíristka. \n\nJejí předci pocházeli z Ruska. Narodila se ve městě Cherbourg na západě Francie a na klavír začala hrát ve čtyřech letech; v jedenácti zahájila studium na Pařížské konzervatoři. Studovala také u klavíristy Pascala Nemirovskiho. Vystupovala s mnoha světovými orchestry, jako jsou například Vídeňští symfonikové, Bostonský symfonický orchestr či Mnichovští filharmonikové. V roce 2013 vzdala hold českému klavíristovi Rudolfu Firkušnému na festivalu v Praze.\n\n"}
{"id": "1029024", "url": "https://cs.wikipedia.org/wiki?curid=1029024", "title": "Pompon", "text": "Pompon\n\nPompon (z franc.: \"bambulka\") je pozament ve tvaru kulatého chomáče zhotoveného z nití nebo z proužků plastové fólie nebo papíru .\n\nPompony se dají vyrobit ručně nebo s pomocí různých nástrojů .\nNejčastěji se uvádějí pomůcky pro cheerleading, součásti baretů a doplňky sportovních i jiných uniforem.\n\nPomponové efektní příze jsou známé jako produkty ze syntetických vláken, údaje o způsobu výroby nebyly dosud (2014) publikovány.\n\nPoužití: ruční pletení (viz \"dolejší snímek\") a háčkování\n"}
{"id": "1029027", "url": "https://cs.wikipedia.org/wiki?curid=1029027", "title": "Místodržitelství", "text": "Místodržitelství\n\nMístodržitelství byl nejvyšší úřad jednotlivých rakouských korunních zemí, který zde pod vedením místodržitele (místodržícího) jmenovaného císařem vykonával státní správu. Výrazem samosprávy těchto zemí byly zemské sněmy a z nich odvozené zemské výbory. Místodržitelství vznikla v roce 1850 jako nástupce gubernií a existovala až do zániku monarchie, tedy do roku 1918. Zřízena byla ale jen ve větších zemích, jako byly Čechy nebo Morava, např. ve Slezsku působnost místodržitelství vykonávala zemská vláda v čele se zemským prezidentem.\n\nV počátcích své existence byla místodržitelství spíše jen převodovým článkem mezi kraji a ústřední vládou, ačkoli místodržitelé alespoň stáli v čele zemských školských, finančních, zdravotních a stavebních úřadů. Teprve postupem času, s tím, jak se omezovaly pravomoce krajů, až byly nakonec zrušeny (na Moravě 1860, v Čechách v roce 1862), rostl význam jednotlivých místodržitelství. Tím se také rozšiřoval jejich aparát, např. české místodržitelství se sídlem v Praze zaměstnávalo 102 úředníků a dalších 132 praktikantů. Jejich pravomoci a postavení nakonec upravoval zákon z roku 1868, místodržitelé především ve své zemi zastupovali císaře a hájili zájmy ústřední vlády vůči samosprávným orgánům země. Místodržitelství měla ve své kompetenci např. policii, veřejný pořádek, dopravu, dozor na tiskem, publikaci zemských zákonů, cizineckou agendu, církve, živnosti či spolky a divadla. Vykonávala také dozor nad nižšími správními úřady, byla druhou instancí vůči okresním hejtmanstvím a statutárním městům (v Čechách Praha a Liberec, na Moravě Brno, Olomouc, Jihlava, Znojmo, Uherské Hradiště a Kroměříž). Ačkoli za výkon těchto pravomocí byl každý místodržící odpovědný příslušnému ministrovi, šlo o všemocné úřady kontrolující veškerý veřejný život v dané zemi.\n\n"}
{"id": "1029029", "url": "https://cs.wikipedia.org/wiki?curid=1029029", "title": "České místodržitelství", "text": "České místodržitelství\n\nČeské místodržitelství, respektive místodržitelství Království českého (německy \"Statthalterei für das Königreich Böhmen\") bylo nejvyšším orgánem státní správy na území Českého království v letech 1850–1918.\n\nČeské místodržitelství vzniklo 1. ledna 1850 přeměnou Českého gubernia na místodržitelství na základě březnové ústavy, která v § 92 stanovila, že místodržitele jmenuje císař pro každou korunní zemi. \n\nMístodržitel měl jako nejvyšší úředník státní správy v zemi především zajišťovat provádění říšských a zemských zákonů. Podrobnější ustanovení normoval zákon č. 245/1849 ř. z. a vyhláška č. 199/1849 českého zemského zákoníku. Organizace místodržitelství byla roku 1868 upravena zákonem č. 44/1868 ř. z.\n\n\n"}
{"id": "1029031", "url": "https://cs.wikipedia.org/wiki?curid=1029031", "title": "Ejálet", "text": "Ejálet\n\nEjálet (osmanskou turečtinou: , výslovnost: [ejaːˈlet]) byla nejvyšší územně správní jednotka Osmanské říše od poloviny patnáctého století do 60. let století devatenáctého. V jejím čele stál válí (turecky \"wálí\" z arabského \"walí\").\n\nPoté, co sultán Mehmed II. v roce 1453 dobyl Konstantinopol a ta se pod jménem \"Kostantíníje\" stala novým hlavním městem, byla Osmanské říše nejdříve rozdělena na rozlehlé provincie, tzv. ejálety. Ty byly řízeny pašou se třemi ohony, jehož do úřadu (stejně jako všechny vysoké úředníky říše) jmenoval velký vezír. Mezi lety 1861 a 1866 byl systém ejáletů opuštěn a nahrazeny vilájety.\n\nNa Balkáně se ejálety synonymně nazývaly pašalíky či beglebegluky.\n"}
{"id": "1029035", "url": "https://cs.wikipedia.org/wiki?curid=1029035", "title": "Michał Kwiatkowski", "text": "Michał Kwiatkowski\n\nMichał Kwiatkowski (* 2. června 1990 v Chełmże) je polský profesionální silniční cyklista. Od roku 2012 do roku 2015 byl členem stáje Etixx-Quick-Step. Od počátku sezóny 2016 jezdí nově v barvách týmu Sky. Jeho dosavadním a největším úspěchem je zisk titulu mistra světa v roce 2014. Kromě toho se v roce 2008 stal juniorským mistrem světa v časovce jednotlivců a v roce 2013 byl členem vítězného družstva v týmové časovce. Je výborným vrchařem.\n\n"}
{"id": "1029038", "url": "https://cs.wikipedia.org/wiki?curid=1029038", "title": "Marek Novotný", "text": "Marek Novotný\n\nJméno a příjmení Marek Novotný nosí více různých osob:\n\n"}
{"id": "1029039", "url": "https://cs.wikipedia.org/wiki?curid=1029039", "title": "Marek Novotný (hudebník)", "text": "Marek Novotný (hudebník)\n\nMarek Novotný je český jazzový klavírista. V roce 2010 dokončil studium kompozice a aranžování na University of Massachusetts ve Spojených státech amerických. Ještě předtím studoval hru na klavír na universitě v norském městě Stavanger. V roce 2013 vydal se svým kvintetem album \"Leland Dream\", na němž se podílel například kytarista David Dorůžka či americká zpěvačka Aubrey Johnson. Několik let rovněž spolupracuje s čínskou zpěvačkou Feng-yün Song.\n\n"}
{"id": "1029044", "url": "https://cs.wikipedia.org/wiki?curid=1029044", "title": "Cvetana Božilovová", "text": "Cvetana Božilovová\n\nCvetana Asenova Božilova (svob. Tomova) (: ), (19. října 1968 Pazardžik, Bulharsko) je bývalá reprezentantka Bulharska v judu, sambu a sumu.\n\nS judem/sambem začínala ve 14 letech v Plovdivu. V Bulharsku se do dnešní doby oba příbuzné zápasnické styly nerozlišují. Jde o zdaleka nejúspěšnější bulharskou judistku všech dob. Ještě v roce 2012 se ve 44 letech pokoušela o kvalifikaci nebo divokou kartu pro start na olympijských hrách v Londýně. Olympijských her se účastnila celkem dvakrát. Jak v roce 2000 tak v roce 2004 vypadla v prvním kole.\n\n"}
{"id": "1029048", "url": "https://cs.wikipedia.org/wiki?curid=1029048", "title": "American Idiot (muzikál)", "text": "American Idiot (muzikál)\n\nAmerican Idiot je americký rockový muzikál podle písní skupiny Green Day, zvláště podle příběhu na jejich stejnojmenném albu z roku 2004. V roce 2009 se uváděl v Berkeley Repertory Theatre a po roce se přesunul do St. James Theatre na Broadway. Veřejné generálky začaly dne 24. března 2010 a oficiální broadwayská premiéra se uskutečnila 20. dubna 2010. Derniéra původního broadwayského uvedení proběhla 24. dubna 2011 po 422 odehraných představeních. I když se skupina Green Day v představení neobjevila, tak její hlavní zpěvák Billie Joe Armstrong příležitostně v muzikálu ztvárňoval roli St. Jimmyho. \n\nPříběh je rozšířen z konceptu stejnojmenného alba a vypráví příběh o třech nespokojených mladých mužích Johnnym, Willovi a Tunnym. Johnny a Tunny chtějí uprchnout z dusivého předměstského životního stylu a rodičovských omezení, zatímco Will zůstává doma, aby si udržel vztah a staral se o svou těhotnou přítelkyni. Mezitím se Johnny a Tunny pokouší najít životní smysl a zkouší městskou svobodu a vzrušení. Tunny se rychle vzdá městského života, nastupuje do armády a je poslán do války. Johnny zjistí, že k části sebe má odpor, prožije vztah a ztracenou lásku. \n\nLibreto napsali Billie Joe Armstrong a režisér Michael Mayer, písně byly složeny z hudby od Green Day a textů od Armstronga. Seznam písní v muzikálu obsahuje všechny písně z alba American Idiot a některé další písně Green Day z dalších zdrojů, včetně alba 21st Century Breakdown a nevydaných písní, původně psaných pro album American Idiot. \n\nMuzikál získal v roce 2010 dvě ceny Tony, za nejlepší scénografii pro Christine Jones a nejlepší světelný design pro Kevina Adamse. Získal také nominaci v kategorii nejlepší muzikál. Dne 13. února 2011 muzikál získal cenu Grammy pro nejlepší muzikálové album. \n\nMuzikál se odehrává v nedávné minulosti a otvírá se skupinou mladých lidí nešťastně žijících na předměstí v „Jingletownu, USA\" a přesycených z televizního vysílání. Jsou naštvaní stavem společnosti a tak celá společnost exploduje ve frustraci („American Idiot\"). Jeden z mladých lidí, Johnny, soucítí se svým přítelem Willem („Jesus of Suburbia\"). Třetí z přátel, Tunny, se k nim přidává a slaví, dokud jim nedojde pivo a vyzývá je, aby si vyzvedli další v místním obchodě 7-Eleven. Tunny brzy zjišťuje, že ve svém životě vlastně nikam neubírají („City of the Damned\"). Jsou podráždění a Johnny žádá své přátele, aby se k němu přidali při útěku („I Don't Care\"). Brzy se objevuje Willova přítelkyně Heather, která zjistí, že je těhotná a neví, co dělat („Dearly Beloved\"). Johnny si půjčuje peníze a kupuje si jízdenky na autobus do města pro tři mladé muže, kteří touží uniknout z předměstí. Ale předtím než odchází se objevuje Heather a řekne Willovi o svém těhotenství. Will nemá na výběr a zůstává doma („Tales of Another Broken Home\"). Johnny a Tunny odjíždí do města se skupinou dalších vyčerpaných mladých lidí („Holiday\").\n\nZatímco Johnny bloudí městem a zamiluje se do ženy, která ho sleduje z okna („Boulevard of Broken Dreams\"), tak Tunny zjišťuje, že je pro něj těžké přizpůsobit městskému životu a televizní spoty ho svedou k tomu, aby se přidal k armádě („Favorite Son\"). Tunny si uvědomí, že jeho generace je příliš otupělá a apatická, že ho nenavnadí dokonce ani světla velkoměsta („Are We the Waiting\"). Narukuje proto do armády. \n\nFrustrovaný Johnny projevuje vzpouru alter egem: drogovým dealerem se jménem St. Jimmy a poprvé v životě vyzkouší heroin („St. Jimmy\"). Jeho nově získaná odvaha díky St. Jimmymu a drogám mu umožní úspěšnost u dívky v okně. V Jingletownu Will sedí na gauči, zatímco jeho přítelkyně je v průběhu těhotenství. Will pije pivo a prosí o uvolnění. Mezitím je Tunny nasazen do válečné zóny a brzy je střelen a zraněn („Give Me Novacaine\").\n\nJohnny stráví noc s dívkou, kterou viděl v okně a pojmenuje ji „Whatsername\" (v překladu \"Jaksejmenuje\"). Johnny je zasažen láskou k Whatsername a chce slavit, ale St. Jimmy má pro ně jiné plány („Last of the American Girls/She's a Rebel\"). Johnny a Whatsername jdou do klubu, vyzkouší drogy a vášnivě se pomilují. V té době se Willovi a Heather narodí holčička. Will stále zapomíná, jak se pouze Heather láskyplně zavazuje pro budoucnost svého dítěte („Last Night on Earth\").\n\nHeather má dost Willových neustálých protivných nálad, jeho nicnedělání a holdování alkoholu. I přes jeho protesty vezme dítě a odchází od Willa („Too Much, Too Soon\"). V tu samou dobu Tunny leží v armádní nemocnici a je ovlivněn beznadějí, kterou viděl během války a blouzní („Before the Lobotomy\"). Ve snu vidí, jak on a zdravotní sestra, které říká výjimečná dívka (\"Extraordinary Girl\") tančí ve vzduchu a rychle se do ní zamiluje („Extraordinary Girl\"). Jeho halucinace zmizí a je ponechán sám s dalšími vojáky v agónii („Before the Lobotomy (Reprise)\").\n\nJohnny odhaluje, jak hluboká je jeho láska pro Whatsername („When It's Time\"). Nicméně účinek drog je příliš silný, Jimmy nutí Johnnyho, aby byl ještě nevyrovnanější a nakonec ohrožuje Whatsername (a i sám sebe) nožem („Know Your Enemy\"). Whatsername se snaží promluvit si s Johnnym o jeho chování, zatímco Extraordinary Girl ošetřuje Tunnyho zranění a Will sedí osamělý na gauči („21 Guns\"). Johnny zanechává vzkaz pro Whatsername, kde říká, že si místo ní vybral Jimmyho a drogy. Whatsername je vystrašená a rozzlobená, řekne Johnnymu, že není ten \"Ježíš z předměstí\" (\"Jesus of Suburbia\") a ukazuje, že St. Jimmy není nic víc, než jen \"výplod vzteku jeho otce a lásky jeho matky\" („Letterbomb\"). Odchází od něj.\n\nJohnny je zraněn odchodem Whatsername a touží po lepších dnech, Tunny touží po domově a Will touží po všech věcech, které ztratil („Wake Me Up When September Ends\"). Objevuje se St. Jimmy a dělá poslední pokus o získání Johnnyho pozornosti, ale tato část Johnnyho již zanikla, což vede k metaforické sebevraždě St. Jimmyho („The Death of St. Jimmy\"). Johnny si dělá pořádek v životě, získá práci v kanceláři, ale brzy si uvědomí, že pro něj ve městě není místo („East 12th Street\"). Will zůstal sám se svou televizí a lituje nad svým stavem vyvržence („Nobody Likes You\"). Když se konečně zvedne z gauče, objeví se Heather se svým novým úžasným přítelem, který je rocková hvězda („Rock and Roll Girlfriend\"). Will míří do 7-Eleven, aby se jich zbavil a ke svému překvapení zde najde Johnnyho. Johnny prodal svou kytaru, aby si mohl koupit autobusovou jízdenku domů. Tunny se vrací z válečné zóny (s amputovanou končetinou) a doprovází ho Extraordinary Girl. Když jí Tunny představuje svým přátelům, Johnny se na něj rozzlobí, že opustil skupinu, ale rychle mu odpustí a tři přátelé se společně obejmou. Přichází Heather a její přítel. V nelehkém příměří předává dítě Willovi. Ukáží se další přátelé, aby přivítali tři muže, které již dlouho neviděli („We're Coming Home Again\"). O rok později si Johnny stěžuje, že ztratil lásku svého života, ale přijímá, že může uvnitř boje mezi zuřivostí a láskou, které definovaly jeho život. S tímto přijetím přichází možnost naděje („Whatsername\").\n"}
{"id": "1029054", "url": "https://cs.wikipedia.org/wiki?curid=1029054", "title": "Surinamská hymna", "text": "Surinamská hymna\n\nHymna Surinamu je píseň God zij met ons Suriname (), také známá jako Opo kondreman. Hudbu složil v roce 1876 Johannes Corstianus de Puy. Text napsal Cornelis Atses Hoekstra společně s Henrym de Zielem roku 1893.\n\n"}
{"id": "1029055", "url": "https://cs.wikipedia.org/wiki?curid=1029055", "title": "Hagai Shaham", "text": "Hagai Shaham\n\nHagai Shaham (* 8. července 1966) je izraelský houslista. Narodil se do hudební rodiny v Haifě a na housle začal hrát ve svých šesti letech; později byla jeho učitelkou například houslistka Ilona Fehér. Shaham roku 2003 založil nadaci věnovanou této houslistce. Roku 1985 byl pozván, aby vystupoval v newyorské síni Carnegie Hall po boku Isaaca Sterna a Pinchase Zukermana. Během své kariéry hrál jako sólista s mnoha tělesy, mezi něž patří například Izraelská filharmonie, Slovenská filharmonie či BBC Philharmonic. V Česku spolupracoval například s Pražskou komorní filharmonií. Rovněž se věnuje pedagogické činnosti hudební škole na Telavivské univerzitě. Jeho mladší sestrou je operní pěvkyně Rinat Shaham.\n\n"}
{"id": "1029059", "url": "https://cs.wikipedia.org/wiki?curid=1029059", "title": "Essises", "text": "Essises\n\nEssises je francouzská obec v departementu Aisne v regionu Hauts-de-France. V roce 2011 zde žilo 429 obyvatel.\n\nLa Chapelle-sur-Chézy, Chézy-sur-Marne, Montfaucon, Nesles-la-Montagne\n\n\"Počet obyvatel\" \n\n\n"}
{"id": "1029062", "url": "https://cs.wikipedia.org/wiki?curid=1029062", "title": "Rathen", "text": "Rathen\n\nRathen je lázeňská obec v zemském okrese Saské Švýcarsko-Východní Krušné hory (\"Landkreis Sächsische Schweiz-Osterzgebirge\") v Sasku. Je vzdáleno asi 35 km jihovýchodně od Drážďan. Nachází se pod skalní scenérii Labských pískovců v Saském Švýcarsku. Místo patří do správního společenství Königstein / Saské Švýcarsko. Rathen má obyvatel a je tak počtem obyvatel a rozlohou nejmenší obcí v Sasku.\n\nRathen se skládá ze dvou částí, které jsou od sebe odděleny řekou Labe. První část – Oberrathen – leží na levém břehu řeky a vede sem silnice. V obcí je také stanice na železniční trati. Druhá část – Niederrathen – se nachází na pravém břehu řeky a je přístupná z Oberrathenu historickým lanovým kyvadlovým přívozem, který je kulturní památkou.\n\nStátem uznané lázně Rathen jsou výchozím bodem pro výlety do západní části Saského Švýcarska. Odtud se dostanete k Baště (Bastei). Nebo přes Amselgrund – údolím Zeleného potoka (Grünbach) vede cesta k dalším různým skalním útvarům.\n\n\n"}
{"id": "1029063", "url": "https://cs.wikipedia.org/wiki?curid=1029063", "title": "Rušení radiového signálu", "text": "Rušení radiového signálu\n\nRušení radiového signálu je vysílání rádiových vln mající za cíl zabránit nebo znemožnit příjem radiového signálu vysílaného na určité frekvenci, obvykle stejné, na které je vysílán rušící signál. Využívá se jednak ve vojenství k narušení komunikace nepřítele, jeho radarů a rádiem naváděných střel (REB – radioelektronický boj), jednak k zamezení příjmu nežádoucích rozhlasových stanic běžným obyvatelstvem – tento způsob omezování svobody je obvyklý zejména v totalitních státech.\n\nV Československu docházelo k rušení zejména za doby komunismu (1948–1989), kdy byly po celém území československého státu instalovány rušičky, tedy vysílače signálu rušícího příjem a šíření vln rozhlasových stanic ze zahraničí. Tento způsob obcházeli zájemci o poslech rušených stanic hledáním jiných frekvencí vysílání, například na krátkých vlnách, kde rušení nebylo tak jednoduché. V dobách největšího rozsahu rušení bylo zřízeno (stav k 3. 3. 1964) 14 středisek rušení:\n\nInstalace technických prostředků pro rušení příjmu zahraničního rozhlasu na území Československa započalo nařízením ÚV KSČ z roku 1952.\n\nK zamezení příjmu Svobodné Evropy z Mnichova na střední vlně mělo každé krajské město svůj místní středovlnný rušící vysílač, kromě dalších 6 výkonných vysílačů pro pokrytí celého území státu (v Čechách např. Mělník a Litomyšl). V 70. letech se přes den používaly pro tzv. Interprogram. Ostatní vysílače pracovaly na krátkých vlnách, viz tabulka. Rušeny byly stanice Radio Canada International, Radio Luxembourg, BBC, Svobodná Evropa, Radia Vatikán, Radia Madrid a Hlas Ameriky. Na základě reciprocity bylo rušeno vysílání Rádia Svoboda směrem na území SSSR. Zvláštním obdobím bylo v roce 1968 rušení okupační stanice Vltava vysílající z DDR v prvních dnech jejího působení po obsazení Československa vojsky Varšavské smlouvy, a naopak dočasné pozastavení rušení relací Svobodné Evropy.\n\nRušení bylo provozováno do 16. prosince 1988, kdy bylo ukončeno s ohledem na politickou situaci, nákladnost provozu, a perspektivu pokrytí evropského území satelitním vysíláním.\n\nMezi dva hlavní způsoby šíření krátkých vln patří jednak povrchová vlna, která však pokrývá území v řádu desítky km okolo vysílače, a hlavně prostorová vlna vznikající odrazem od ionosféry, jejíž dosah je stovky km (tisíce km při vícenásobném odrazu, viz obrázek).\n\nProto již od počátků rušení ve státech Varšavské smlouvy docházelo k mezinárodní spolupráci v oblasti tzv. dálkového rušení mezi státy východního bloku, které využívalo specifik šíření radiových vln, protože rušení signálu na krátkých vlnách je nejúčinnější z větší vzdálenosti od místa vysílání. Též v ČSSR pracovaly pod patronací StB výkonné krátkovlnné vysílače (35÷100kW) v režimu rušení vysílání Radia Svoboda směrem do SSSR například ze středisek Poděbrady, Litomyšl, Rimavská Sobota.\n\nMožnost příjmu rušených stanic také bývala ovlivněna i politickým vývojem v okolních zemích, kdy po dělnických bouřích v Polsku padesátých let došlo k vypovězení dvoustranných dohod dálkovém rušení.\n\nÚčinnost rušení může být zhoršena ionosférickými poruchami, které např. v dubnu 1953 zhoršily účinnost vysílání Svobodné Evropy na 22 %. Další možností jsou různé úpravy přijímačů či vylepšení na přijímacích anténách (směrové, smyčkové antény).\n\nRušení radiového signálu je forma cenzury v Čínské lidové republice, která zahrnuje záměrné pokusy státu nebo orgánů komunistické strany o znemožnění příjmu zahraničních rozhlasových, ale i TV stanic. Na krátkých vlnách je rušení docíleno vysíláním přibližně hodinové smyčky čínské folkové hudby, známé jako \"The Firedrake\", která překrývá rušené vysílání. Mezi rušené stanice patří např. Voice of America Tibetan, BBC World Service a Sound of Hope (SOH). Zajímavostí je technické řešení distribuce signálu pro rušičky pomocí satelitu Chinasat 6B, vyrobeném evropskou společností Thales Alenia Space. Satelit byl vynesen nosičem Dlouhý pochod 3B 5. července 2007. Nahrávky efektu rušení jsou dostupné na sigidwiki.\n\nNěmecká demokratická republika provozovala síť malých středovlnných vysílačů u každého většího města, aby zamezila příjmu stanic Sender Freies Berlin a RIAS Berlin co možná těsně za hranicemi Západního Berlína.\n\nFrankistické Španělsko rušilo komunistické španělské a baskické vysílání z Moskvy, státy východního bloku pak rušily vysílání Rádia Nacional Espaňa v jejich jazycích.\n\nKubánský režim rušil některé stanice vysílající z USA (např. Rádio Martí podporované vládou USA).\n\n\n"}
{"id": "1029068", "url": "https://cs.wikipedia.org/wiki?curid=1029068", "title": "Dry Falls", "text": "Dry Falls\n\nDry Falls (\"Suché vodopády\") je skalní útvar v údolí řeky Columbia v americkém státě Washington. Skalní stěna je dlouhá 5,6 km a dosahuje maximální výšky 121 m. Předpokládá se, že vznikla před zhruba 15 000 lety, kdy se v důsledku tání na konci poslední doby ledové tudy hrnula voda z někdejšího jezera Missoula do řeky Columbia. Šlo o největší dosud známé vodopády na Zemi: geologové odhadují, že jimi protékalo sedmnáct krychlových kilometrů vody za hodinu, tedy desetkrát více, než je celkový průtok všech současných světových řek. Lokalita je součástí rezervace Sun Lakes-Dry Falls State Park.\n\n"}
{"id": "1029069", "url": "https://cs.wikipedia.org/wiki?curid=1029069", "title": "Dziób", "text": "Dziób\n\nDziób (česky \"zobák, příď, špička\") je vrch v Sudetach Środkowych, v Górach Stołowych, v pohoří Zawory v jihozápadním Polsku. Dziób má nadmořskou výšku 693 metrů.\n\nDziób leží v severovýchodní části pásma Zawory. Vrch tvoří krátký severojižní hřbet se dvěma vrcholy, jižním svahem je spojen přes vrch Rogal s Mieroszowskimi Ścianami.\n\nDziób je tvořen svrchnokřídovými pískovci a jílovci.\n\nDziób je zcela zalesněn smrčinami.\n"}
{"id": "1029070", "url": "https://cs.wikipedia.org/wiki?curid=1029070", "title": "Znojemská pahorkatina", "text": "Znojemská pahorkatina\n\nZnojemská pahorkatina je geomorfologický podcelek v jihovýchodní části Jevišovické pahorkatiny, ležící v okresech Znojmo a Brno-venkov v Jihomoravském kraji a v okrese Třebíč v kraji Vysočina.\n\nPodcelek se rozkládá zhruba v prostoru mezi obcemi Hnanice (na jihu), Vranov nad Dyjí (na jihozápadě), Zahrádka (na severu) a Senorady (na severovýchodě). Uvnitř podcelku se nacházejí města Náměšť nad Oslavou, Hrotovice, Jevišovice a Znojmo.\n\nČlenitá pahorkatina prořezaná hlubokými údolími Dyje, Jevišovky, Rokytné, Jihlavy a Oslavy, složená z krystalických hornin moldanubika a moravika a z vyvřelin třebíčsko-meziříčského a dyjského plutonu, ostrůvky miocenních usazenin, místy jsou zbytky starých tropických zvětralin (kaolíny). Jihovýchodní okraje pahorkatiny u Dyjsko-svrateckého úvalu tvoří soustava hřbetů a sníženin.\n\nPodcelek Znojemská pahorkatina (dle značení Jaromíra Demka IIC-7D) náleží do celku Jevišovická pahorkatina. Dále se člení na okrsky Náměšťská sníženina (IIC-7D-1) na severu, Hartvíkovická vrchovina (IIC-7D-2) na severu, Mohelenská vrchovina (IIC-7D-3) na severovýchodě, Hrotovická pahorkatina (IIC-7D-4) na severu, Výrovická pahorkatina (IIC-7D-5) na východě, Únanovská sníženina (IIC-7D-6) na jihu, Znojemská kotlina (IIC-7D-7) na jihovýchodě, Šatovská pahorkatina (IIC-7D-8) na jihu, Citonická plošina (IIC-7D-9) na jihu, Pavlická pahorkatina (IIC-7D-10) na jihozápadě, Bojanovická pahorkatina (IIC-7D-11) na jihozápadě, Myslibořický hřbet (IIC-7D-12) na západě a Tavíkovická pahorkatina (IIC-7D-13) ve střední části.\n\nPodcelek sousedí se dvěma podcelky Jevišovické pahorkatiny (Bítešská vrchovina na západě a Jaroměřická kotlina na severozápadě), s jedním podcelkem Křižanovské vrchoviny (Bítešská vrchovina na severu), s jedním podcelkem Boskovické brázdy (Oslavanská brázda na východě) a se třemi podcelky Dyjsko-svrateckého úvalu (Drnholecká pahorkatina na východě a Dyjsko-svratecká niva a Jaroslavická pahorkatina na jihovýchodě).\n\nGeomorfologické členění Znojemské pahorkatiny uvádí následující tabulka:\nNejvyšším vrcholem Znojemské pahorkatiny je Na Skalném (556,5 m n. m.).\n\n\n"}
{"id": "1029071", "url": "https://cs.wikipedia.org/wiki?curid=1029071", "title": "Rinaldo Ranzoni", "text": "Rinaldo Ranzoni\n\nRinaldo Ranzoni, též Reginald Ranzani či Reyczani (21. srpna 1671, Bologna, Itálie – 7. června 1737, Praha, Habsburská monarchie) byl původem italský zlatník vrcholného baroka v Praze, naturalizovaý jako Čech.\n\nV Praze získal dílnu, cechovní příslušnost a městské právo roku 1706 sňatkem s Emerentiánou Bucherovou, o dvacet let starší vdovou po zlatníku J. Bucherovi. Také podruhé vyženil starší zlatnickou vdovu s domem, a to Emerentiánu Voitländerovou. Ve stáří byl zadlužen. Bydlel a pracoval se třemi tovaryši na Novém Městě v Široké (dnešní Jungmannově) ulici. Zemřel bez potomků a bez dědiců.\n\nByl to především mistr chrámového nářadí a náčiní, jeho práce vynikaly bohatým a jemným dekorem s andílčími hlavičkami, akantovými úponky a páskami. Pracoval pro Svatovítskou katedrálu a pro Svatovítský poklad (rám madony), dále pro pražské kostely a kláštery, například pro Řád svaté Voršily. Dochovaly se jeho monstrance z Nižboru a z Počepic na Sedlčansku, také několik kalichů (Národní muzeum,Uměleckoprůmyslové museum v Praze), lžic a etrogová miska (Židovské muzeum v Praze).\n\nSvé práce značil mistrovskou značkou s monogramem RR v oválném štítku, kterou doprovází kontrolní značka Nového Města pražského s městským znakem (brána se třemi věžemi) s letopočtem vzniku.\n\n"}
{"id": "1029072", "url": "https://cs.wikipedia.org/wiki?curid=1029072", "title": "Lea Goldbergová", "text": "Lea Goldbergová\n\nLea Goldbergová (: , ‎29. května 1911, Königsberg – 15. ledna 1970, Jeruzalém) byla izraelská básnířka, spisovatelka, dramatička, překladatelka a vysokoškolská pedagožka.\n\nNarodila se v Königsbergu v Pruském království, které v té době tvořilo Německé císařství, do židovské rodiny Avrahama a Cily Goldbergových, žijící v asi 220 kilometrů na východ vzdáleném Kaunasu (do Königsbergu její matka přijela porodit kvůli lepším podmínkám v tamějších nemocnicích). Když v roce 1914 vypukla první světová válka, Goldbergovi se i s tříletou Leou uchýlili do carského Ruska, kde strávili rok v tvrdých podmínkách. Narodil se zde její bratr Imanuel, který se však nedožil prvního roku života. V roce 1919 se rodina vypravila zpět do Kaunasu, který se mezitím stal součástí Litvy. Goldbergová ve své autobiografii uvádí, že je na hranicích zadržela litevská pohraniční stráž, která jejího otce obvinila z toho, že je bolševický špion. Následně jej zatkli a zamkli do nedaleké opuštěné stáje, odkud ho každé ráno po dobu jednoho týdne vedli na popraviště, kde však popravu na poslední chvíli zrušili. Když Goldbergovy pohraničníci konečně propustili, její otec byl již ve špatném psychickém stavu. Po návratu již nebyl schopen normálního života a byl hospitalizován v ústavu pro choromyslné. S manželkou se nakonec rozvedl a rodinu opustil.\nJejí rodiče hovořili mnohými jazyky, až na hebrejštinu. Tu se Goldbergová začala učit již v útlém věku na základní škole. V deseti letech si v ní začala psát osobní deník. První zápisky sice ještě nesly známky nedostatečné vyjadřovací schopnosti v tomto jazyce a vliv ruštiny, byla však odhodlaná si deník v hebrejštině vést, a v krátké době jazyk ovládla. Přestože dokázala plynně hovořit a psát v řadě evropských jazyků, veškerou svou tvorbu a deníky psala výhradně hebrejsky. V roce 1926 si v patnácti letech do deníku poznamenala: „Nepříznivé podmínky hebrejských spisovatelů pro mne nejsou tajemstvím (…) Psát jiným jazykem než hebrejštinou je pro mne stejné, jako nepsat vůbec. Přesto chci být spisovatelkou (…) To je můj jediný cíl.“\n\nStudovala semitské jazyky a němčinu na Humboldtově univerzitě v Berlíně a univerzitě v Bonnu, kde získala doktorát. V roce 1935 přesídlila do Tel Avivu v britské mandátní Palestině, kde se stala členskou sionistické skupiny hebrejských básníků původem z východní Evropy, známé jako Jachdav (). V jejím čele stál Avraham Šlonski a charakterizovalo ji dodržování symbolismu typického pro ruský akméismus, a odmítnutí stylu hebrejské poezie, běžné mezi starší generací básníků typu Chajima Nachmana Bialika. Pracovala jako středoškolská učitelka a zkraje si na živobytí vydělávala tvorbou reklam. Poté začala pracovat jako editorka hebrejských deníků \"Davar\" a \"Al ha-mišmar\". Zároveň byla editorkou dětských knih v nakladatelství Sifrijat po'alim a psala divadelní recenze a literární sloupky. V roce 1954 začala vyučovat literaturu na Hebrejské univerzitě v Jeruzalémě, kde postupně stoupala v akademických hodnostech, až se v roce 1963 stala profesorkou a vedoucí katedry srovnávací literatury.\nPsala hebrejskou poezii, drama a dětské knížky. Mezi poslední zmíněné patří třeba \"Dira lehaskir\" (, „Byt k pronájmu“) a \"Nisim ve-nifla'ot\" (, „Zázraky a divy“). Díky znalosti ruštiny, litevštiny, němčiny, italštiny, francouzštiny a angličtiny přeložila mnoho děl zahraniční literatury do moderní hebrejštiny. Mezi její překlady patří například \"Vojna a mír\" od Tolstého a mnohá díla od Rilkeho, Manna, Čechova, Achmatovové, Shakespeara a Petrarcy.\n\nZa své dílo byla několikrát oceněna. V roce 1949 obdržela Ruppinovu cenu, v roce 1956 Šlonskiho cenu, roku 1960 Kugelovu cenu, o osm let později Newmanovu cenu a nakonec v roce 1970 (již posmrtně) Izraelskou cenu za literaturu. Druhé zmíněné ocenění je udíleno od roku 1953 a patří mezi nejvyšší izraelská státní vyznamenání.\n\nNikdy se nevdala a neměla děti. Žila spolu se svou matkou v Tel Avivu a později v Jeruzalémě. Byla těžká kuřačka a zemřela v lednu 1970 ve věku 58 let na karcinom plic. Je pohřbena na hřbitově Har ha-Menuchot v Jeruzalémě.\n\nV roce 2005 byla v celostátní soutěži 200 největších Izraelců izraelského internetového deníku \"Ynetnews\" zvolena 87. největším Izraelcem všech dob. Roku 2011 bylo oznámeno, že Lea Goldbergová bude jednou ze čtyř izraelských básníků (společně s Rachel Bluwsteinovou, Ša'ulem Černichovskim a Natanem Altermanem), kteří budou vyobrazeni na izraelských bankovkách.\n\n"}
{"id": "1029075", "url": "https://cs.wikipedia.org/wiki?curid=1029075", "title": "Památník Svoboda", "text": "Památník Svoboda\n\nPamátník Svoboda () je vysoký obelisk vztyčený na počest mučedníků ve druhé světové válce a symbolizující tehdejší národně osvobozenecký boj lidu.\n\nNachází se u jednoho z vrcholů hory Iriški Venac vysoké přes 500 m, v místech kde byly sváděny tuhé boje s fašisty. Iriški Venac je součást pohoří Fruška gora ve stejnojmenném národním parku nacházejícím se v jihozápadní části autonomní oblasti Vojvodina na severu Srbska.\n\nTato připomínka historických události byla postavena v roce 1951 podle návrhu akademického sochaře Sretena Stojanoviće, pozdějšího děkana na bělehradské Akademii věd.\n\nPamátník tvoří vysoký kamenný komolý jehlan vystupující z podstavce symbolizující stupně vítězů. Na jeho vrcholu je postava ženy s vysoko zvednutýma rukama alegoricky zvoucí lid k ozbrojenému povstání. U paty sloupu jsou sousoší a po jeho bočních stranách jsou bronzové reliéfy s výjevy národně osvobozeneckého boje.\n\nU památníku se každoročně koná 7. července pietní akt k uctění památky vojáků, kteří položili své životy v osvobozovací válce v letech 1941 až 1945.\n\n"}
{"id": "1029079", "url": "https://cs.wikipedia.org/wiki?curid=1029079", "title": "Český pomologický ústav", "text": "Český pomologický ústav\n\nČeský pomologický ústav v Brně-Bohunicích byl založen jako instituce zabývající se ovocnářstvím. Zřízení Pomologického ústavu v Bohunicích u Brna prosadil František Suchý, který se stal jeho ředitelem. Budova bývalého ústavu se nachází v ulici Lány 34 (původně Na lánech), č. p. 161\n\nVyučování bylo zahájeno 4. února 1901, ovšem stavba budovy byla dokončena až v roce 1903 a začala se používat 5. července 1904. V roce 1913 se ředitelem školy stal František Markus. Během těchto let byl upraven park a postaven skleník. Škola byla přejmenována na Zemský pomologický ústav (obec byla původně pojmenována „\"Bohonice\"“ teprve později „\"Bohunice\"“), výuka trvala jeden rok. Během ředitelování Jana Cíglera v roce 1919 byla zahájena dvouletá výuka a předměty již pokrývaly celý rozsah zahradnického oboru. Škola dostala název Zemský zahradnicko-ovocnářský ústav. O rozšíření technického zázemí, budování účelových staveb, elektrifikaci, rozvody vody, se zasloužil ředitel František Markus, který zde působil do roku 1936. V roce 1938 nastoupil na místo ředitele T. Steinbhlink. Ten vedl nyní státní školu, pojmenovanou Ovocnicko-zahradnická škola. Roku 1956 se stal ředitelem Vladimír Dvorský, který nechal provést některé přestavby a dal vystavět internát. V Brně tak vznikl jeden z největších zahradnických komplexů v republice, o který byl velký zájem mezi mládeží. Pětiletá docházka v rozsahu středoškolského odborného vzdělání byla zakončena maturitou. Škola nabízela vzdělání jako Střední zemědělská technická škola Brno - Bohunice (SZTŠ) dvouleté nástavbové studium pro absolventy všeobecně vzdělávacích škol (gymnázií), dvouleté pro studenty učilišť, čtyřleté pro studenty základních škol a jako Odborná škola nabízela škola dvouleté studium v oboru sadovník-školkař ukončené závěrečnou zkouškou.\n\nBěhem let 1971 - 1977 byla škola spojena s učňovskou školou v Rajhradě u Brna. Výuka probíhala částečně v Rajhradě a částečně v Brně.\n\nV roce 1981 je škola již výhradně čtyřletá jako SZTŠ, v roce 1987 jako Střední zemědělská škola Brno - Bohunice (SZeŠ). Ředitelem školy se stal od roku 1982 ing. Oldřich Stávek. V devadesátých letech je škola přejmenována na Střední zahradnická škola Brno - Bohunice. \n\nV první dekádě 21. století nastoupil jako ředitel PaedDr.Marek Kňažík. Krátce poté, pod jeho vedením, v roce 2004 byla Střední zahradnická škola Brno - Bohunice, Lány 34, zrušena. Výuka byla převedena do SOU Rajhrad. Jako odůvodnění bývá uváděno, že část pozemků u školy byla restituována nebo že byl malý zájem o vzdělávání v oboru zahradnictví.\n\nS ohledem na zmenšující se vytíženost školy, jsou přičleněny další obory, jako studium ekologie, nebo obor opravář zemědělských strojů, řidič, a podobně. Ke konci první dekády 21. století je škola sloučena s učilištěm v Rajhradu a výuka zahradnických oborů a ekologie převedena tam. Výuka v budově v Bohunicích je zrušena a objekt zůstává nevyužit. Pozemky získává několik skupin vlastníků. Restituční nároky skoupil brněnský spekulant s pozemky pan Karel Wimětal, čímž dochází zmenšení celé plochy na polovinu. Později se také objevují dohady ohledně postupu firmy Petra Liškutína (P. Liškutín, Kuroslepy 92 ), November Rain, jenž nakoupila pozemky výhodně od Vysoké školy Karla Engliše. Vysoká škola pozemky zrušené zemědělské školy nakoupila jako jediný zájemce při aukci od Jihomoravského kraje. Prostředky na nákup pozemků vysoké škole půjčil právě P. Liškutín, který vzápětí od Vysoké školy Karla Engliše pozemky koupil. Očekává se přitom, že jde o lukrativní pozemky pro výstavbu budov. Po zrušení zemědělské školy jsou stávající objekty nevyužity a chátrají, pozemky pustnou. Po letech dochází v roce 2014 opět k obdělávání části pozemků, především u přilehlých komunikaci. Budova zůstává nevyužitým státním majetkem. Kraj převádí objekt na město Brno. Město údajně nedokáže objekt využít. Objekt školy je od roku 2010 památkově chráněn, město Brno má zájem budovu prodat přímo firmě November Rain, jejímž majitelem je Petr Liškutín, s tvrzením. že jde o dobrého majitele.\n\nNázory, že stavbu navrhl Dušan Jurkovič se potvrdily nálezem původních plánů. Na rozdíl od jeho ostatních Jurkovičových staveb je tato střízlivější. Škola není tolik dekorována okrasnými prvky a přístavbami a nemá tolik typických motivů inspirovaných folklórem, přesto si zachovává poetičnost.\n\n"}
{"id": "1029084", "url": "https://cs.wikipedia.org/wiki?curid=1029084", "title": "Thomas Fekete", "text": "Thomas Fekete\n\nThomas Lukas Fraga Fekete (* 19. září 1995, Bern, Švýcarsko) je švýcarský fotbalový obránce brazilského původu, který hraje v klubu BSC Young Boys.\n\nFekete začínal ve Švýcarsku s profesionálním fotbalem v klubu BSC Young Boys, ve Swiss Super League debutoval 29. září 2013 proti FC Zürich (prohra 0:1).\n\nFekete reprezentuje Švýcarsko v mládežnické kategorii U19.\n\n"}
{"id": "1029090", "url": "https://cs.wikipedia.org/wiki?curid=1029090", "title": "Nadia Russ", "text": "Nadia Russ\n\nNadia Russ (* 13. prosince 1959 Konotop), vlastním jménem Naděžda Ivanovna Maloletněva (\"Надежда Ивановна Малолетнева\"), je rusko-ukrajinská malířka.\n\nPochází z vojenské rodiny, v roce 1979 se přestěhovala do Moskvy, zde začala v roce 1989 malovat. V letech 1996–2000 žila na Bahamách, od roku 2000 působí ve Spojených státech (New York, Florida). Pro označení stylu svých děl používá pojem „NeoPopRealism“ (tj. \"neopoprealismus\"). V USA poprvé vystavovala v New Yorku v roce 1992, její malby jsou součástí sbírek několika muzeí v New Yorku, Vídni, Simferopolu, Miami, Konotopu nebo Fort Lauderdale. Je také autorkou několika publikací o stylu NeoPopRealism, ve kterých čtenářům popisuje, jak vytvořit neopoprealistické dílo.\n\nNeoPopRealism podle své autorky v sobě snoubí jednoduchost, přímočarost a filozofické polohy a vyznačuje se výraznou obrazností, živostí a energií. Má bořit také psychické limity a otevírá představivost umělce. Nadia Russ vymyslela tento styl v roce 1989 s cílem zbavit se nežádoucích omezení, která umělci brání v tom, aby se vymanil z realistického rozpoložení.\n\nV ukrajinském deníku \"Panorama\" se o jejím umění uvádí: „Různí lidé na její díla pohlížejí rozdílně… nicméně všichni se shodnou, že je její umění něčím novým a zcela výjimečným.“ V časopise \"NYArts\" píšou, že „… její kompozice jsou harmonické a zároveň náročné na vstřebání. Z barevných kombinací či námětů někdy ‚lezou oči z důlků‘… díky černým obrysům mají její malby přesně vymezený, rozhodný, grafický charakter.“\n\nNadia Russ sepsala v roce 2004 tzv. 10 neopoprealistických principů pro šťastnější život („10 NeoPopRealism Canons for Happier Life“), jejichž záměrem je nastolit ve světě mír a zastavit konflikty lidí různých kultur a vyznání.\n\nPři příležitosti 25. výročí vzniku stylu uspořádalo nakladatelství NeoPopRealism Press mezinárodní soutěž v neopoprealistickém umění určenou pro profesionální umělce a studenty z celého světa.\n\n"}
{"id": "1029092", "url": "https://cs.wikipedia.org/wiki?curid=1029092", "title": "Pikomat", "text": "Pikomat\n\nPikomat (zkratka vytvořená původně z názvu PIonýrský KOrespondenční MATematický seminář) je korespondenční seminář pro žáky 6. až 9. tříd základních škol a odpovídajících tříd víceletých gymnázií. Seminář organizují studenti Matematicko-fyzikální fakulty Univerzity Karlovy od roku 1985. V současné době (teď probíhá 35. ročník) se Pikomat skládá z šesti sérií, z nichž každá obsahuje sedm úloh. Za každou úlohu je možné dostat pět bodů a po ukončení série trvá organizátorům přibližně měsíc než sérii vyhodnotí (započítají šest nejlépe hodnocených úloh). Organizátoři jsou většinou studenti Matematicko-fyzikální fakulty Univerzity Karlovy.\n\nPikomat údajně založil Karel Blažek, který byl učitel na základní škole. Pomohl mu k tomu RNDr. Antonín Vrba, Csc., který ho v listopadu roku 1985 pozval do Alšovic, kde tou dobou probíhala podzimní škola „Mimoškolní matematika“ pořádaná „Komisí pro talenty“ JČMF.\n\nSoustředění Pikomatu MFF UK jsou určená nejlepším 25 řešitelům. Dopoledne probíhají přednášky z matematiky, odpoledne se hrají hry a navečer se konají semináře. \n\nOd roku 2019 probíhá navíc kratší soustředění na podzim, pro 20 nejlepších řešitelů.\n\nPikomat pořádá každoročně pro své řešitele, ale také pro nové zájemce o matematiku, letní tábory. Na táborech probíhají dopoledne přednášky z matematiky a přírodních věd.\n"}
{"id": "1029095", "url": "https://cs.wikipedia.org/wiki?curid=1029095", "title": "Luděk Kokoška", "text": "Luděk Kokoška\n\nLuděk Kokoška (* 3. listopadu 1965) je bývalý český fotbalista, obránce. Po skončení aktivní kariéry působí jako trenér.\n\nV československé lize hrál za RH Cheb, Bohemians Praha a Duklu Praha. Nastoupil v 86 ligových utkáních a dal 3 góly. Hrál také druhou ligu za FC LeRK Brno.\n\n"}
{"id": "1029102", "url": "https://cs.wikipedia.org/wiki?curid=1029102", "title": "Krásnorůžek lepkavý", "text": "Krásnorůžek lepkavý\n\nKrásnorůžek lepkavý (\"Calocera viscosa\") je houba z řádu kropilkotvaré.\n\nVyznačuje se jasně oranžovými, žlutými nebo občas bíle zbarvenými plodnicemi, které se rozvětvují a mají rosolovitou konzistenci. Dosahovat mohou až výšky 10 cm. Vyskytuje se běžně v jehličnatých lesích na mrtvém dřevu nebo kořenech. Plodnice rostou po celý rok, nejvíce ale na podzim. Přestože není jedovatý, kvůli konzistenci a chuti je nejedlý, občas se používá jako ozdoba k jedlým houbám.\n"}
{"id": "1029104", "url": "https://cs.wikipedia.org/wiki?curid=1029104", "title": "Tony Flannery", "text": "Tony Flannery\n\nTony Flannery (* 1948, Attymon, Athenry, Irsko) je suspendovaný redemptoristický kněz, zakládající člen Sdružení katolických kněží a náboženský spisovatel. \n\nPo 14 let byl přispěvatelem řádového periodika. Počátkem roku 2012 jej však Kongregace pro nauku víry přiměla, aby přestal v tomto periodiku sdílet své názory, jelikož nebyly plně v souladu s oficiální linií vatikánské kurie. Dále mu bylo zakázáno vystupovat v médiích.\n\nBylo mu přitom podle jeho slov vyhrožováno exkomunikací. Prefekt Kongregace pro nauku víry Gerhard Ludwig Müller po něm také žádá, aby podepsal prohlášení o tom, že bude respektovat vatikánský zákaz debaty o svěcení žen a podpoří církevní učení týkající se homosexuality a antikoncepce. Jeho podpis je přitom podmínkou pro návrat do aktivní služby. Flannery však uvedl, že dokument nemůže podepsat, aniž by znásilnil své svědomí.\n\nSetkal se s doporučeními, aby přestoupil k jiné křesťanské církvi. \"„To, že jsem katolíkem, je však středem mé osobní identity. Snažil jsem se kázat evangelium. Bez ohledu na sankce ze strany Vatikánu v tom budu pokračovat jak mohu, abych zkusil napomoci reformě katolické církve - aby byla opět místem, kde budou vítáni všichni, kteří chtějí následovat Krista,\"\" uvedl Flannery.\n\n"}
{"id": "1029106", "url": "https://cs.wikipedia.org/wiki?curid=1029106", "title": "Miro Cerar", "text": "Miro Cerar\n\nMiroslav Cerar, známý jen jako Miro Cerar, (* 25. srpna 1963 Lublaň) je slovinský politik, právník a univerzitní profesor, od září 2018 ministr zahraničí a místopředseda Šarecovy vlády. V letech 2014–2018 působil jako předseda vlády Slovinska.\n\nNarodil se roku 1963 v Lublani do rodiny gymnasty a právníka Miroslava Cerara (nar. 1939) a slovinské ministryně spravedlnosti a generální prokurátorky Zdenky Cerarové (1941–2013). Otec se stal dvojnásobným olympijským vítězem na koni našíř a trojnásobným mistrem světa.\n\nProfesně působí jako řádný profesor na Právnické fakultě Lublaňské univerzity se zaměřením na filosofii práva. Dlouhodobě byl také ústavním expertem slovinských zákonodárných sborů, když se na počátku 90. let 20. století podílel na vzniku slovinské ústavy.\n\nPoté, co 5. května 2014 rezignovala na premiérský úřad Alenka Bratušeková, oznámil vstup do celostátní politiky. Dne 2. června 2014 založil nový politický subjekt nazvaný po své osobě Strana Mira Cerara (Stranka Mira Cerarja). Šest týdnů poté vyhrál červencové parlamentní volby, když si jeho strana připsala 36 z 90 poslaneckých křesel ziskem 34,61 % platných hlasů.\n\nDne 19. července 2014 jej prezident republiky Borut Pahor nominoval do úřadu předsedy vlády. Tuto nominaci pak 25. srpna téhož roku schválila dolní komora Státní shromáždění a jmenovala Cerara designovaným premiérem, když v tajném hlasování obdržel 57 hlasů (o pět více než činila koaliční většina).\n\nJím sestavený trojkoaliční kabinet se ujal vlády 18. září 2014. Vyjma Strany Mira Cerara do něj vstoupily také Demokratická strana důchodců Slovinska (DeSUS) a sociální demokracie.\n\nV předčasných červnových volbách 2018 do dolní komory, Státního shromáždění, kandidoval jako lídr Strany moderního středu. Subjekt skončil na čtvrtém místě se ziskem 9,75 % a deseti poslaneckými mandáty. Pro neschopnost vítěze, protiimigrační Slovinské demokratické strany expremiéra Janeze Janši, složit kabinet, schválil parlament 17. srpna 2018 Šarecovu premiérskou nominaci od prezidenta republiky. Většinu 55 poslanců z 90členného zákonodárného sboru mu zajistili vládní koaliční partneři a strana Levice v roli podporovatele kabinetu. \n\nPětičlennou koaliční vládu menšinového charakteru vytvořily Kandidátka Marjana Šarece, sociální demokracie (SD), Strana moderního středu, Aliance Alenky Bratušekové (expremiérky Bratušekové) a Demokratická strana důchodců Slovinska (DeSUS). Ve shromáždění na počátku volebního období disponovaly 43 mandáty. Nový středově orientovaný kabinet byl jako v pořadí třináctý jmenován 13. září 2018. Stal se tak vůbec první menšinovou vládou, s šestnácti členy, včetně dvou ministrů bez portfeje. Cerar získal posty místopředsedy vlády a ministra zahraničí.\n"}
{"id": "1029107", "url": "https://cs.wikipedia.org/wiki?curid=1029107", "title": "Sídla městského typu v Bělorusku", "text": "Sídla městského typu v Bělorusku\n\nPodle zákona Běloruské republiky z roku 1998 v Bělorusku existují tři druhy sídel městského typu:\n\n\nKoncept sídel městského typu byl zaveden v Běloruské SSR během sovětského období a převzat dnešní administrativou.\n\nPřed dobou sovětské vlády bylo mnoho současných sídel městského typu v Bělorusku klasifikováno jako \"mjastečka/miasteczko\" (obdoba městyse).\n\nDne 14. října 2009 (sčítání lidu) existovalo 94 sídel městského typu, počítaje v to 83 městská sídla, 1 rekreační sídlo, 10 pracovních sídel. K 1. lednu 2016 zůstalo 90 sídel městského typu, včetně 81 městské sídlo, 1 rekreační sídlo a 8 pracovních sídel.\n\n\n"}
{"id": "1029108", "url": "https://cs.wikipedia.org/wiki?curid=1029108", "title": "Frans Timmermans", "text": "Frans Timmermans\n\nFranciscus Cornelis Gerardus Maria „Frans“ Timmermans (* 6. května 1961 Maastricht) je nizozemský politik, od listopadu 2014 první místopředseda Evropské komise vedené Junckerem a od roku 2019 von der Leyenovou. V letech 2014–2019 působil jako komisař pro lepší regulaci, institucionální vztahy, vládu práva a chartu základních práv.\n\nV letech 2012–2014 zastával úřad ministra zahraničí ve druhé vládě Marka Rutteho. Během úřadování zahájil vyšetřování sestřelení letu Malaysia Airlines 17.\n\nV eurovolbách 2019 kandidoval jako spitzenkandidát, volební lídr skupiny Pokrokového spojenectví socialistů a demokratů. Jeho kandidaturu na post předsedy komise na povolebním summitu EU v červenci 2019 zablokovaly státy visegrádské čtyřky s Itálií. Premiér Andrej Babiš jej označil za potenciální absolutní katastrofu. Vlády Polska, Maďarska a Rumunska Timmermansovi oponovaly kvůli jeho dřívějšímu zpochybňování nezávislosti justic zmíněných států a kritiku jejich přístupu k migrační krizi.\n\nV období 1985–1990 byl členem strany Demokraté 66 a v roce 1990 vstoupil do Strany práce.\n\nS manželkou Irene Timmermansovou má čtyři děti. Hovoří sedmi jazyky.\n\n"}
{"id": "1029109", "url": "https://cs.wikipedia.org/wiki?curid=1029109", "title": "Collin Valcourt", "text": "Collin Valcourt\n\nCollin Valcourt (* 18. března 1993) je kanadský hokejový útočník, od dubna 2015 bez angažmá. Mimo Kanady působil v USA a Česku.\n\n\n"}
{"id": "1029116", "url": "https://cs.wikipedia.org/wiki?curid=1029116", "title": "Kostel svatého Jana Křtitele (Rohenice)", "text": "Kostel svatého Jana Křtitele (Rohenice)\n\nKostel svatého Jana Křtitele je římskokatolický filiální kostel v Rohenicích, patřící do farnosti České Meziříčí. Je chráněn jako kulturní památka České republiky.\n\nPůvodní gotický kostel byl založen před rokem 1361.\n\nPři přestavbě původního gotického kostela v 16. století byly klenby sneseny, takže nyní je kostel plochostropý. Kostel je jednolodní, presbytář užší, zakončený pravoúhle, sakristie v ose v západním průčelí s předsíňkou. V závěru presbytáře je gotický hrotitý sanktuář. Kruchta je dřevěná, trojramenná, nesená dřevěnými sloupy. Západní portál hrotitý s profilovaným ostěním a trojlistou kružbou.\n\nInventář je především z 2. poloviny 17. století. Portálový hlavní oltář z let 1690-1696 s obrazem sv. Jana Křtitele od J. Hanuše je z roku 1769. Vzácný pozdně gotický křídlový oltář z dílny mistra čáslavské desky s obrazem Krista Trpitele, vpravo na křídlech s obrazy sv. Jana Křtitele, sv. Pavla a sv. Kateřiny, vlevo s obrazy sv. Jana Evangelisty, sv. Petra a sv. Doroty, na předělu je kalich mezi dvěma anděly a po stranách vázy s květinami. Namalován byl roku 1533 zřejmě přímo pro rohenický kostel. Kazatelna je z konce 17. století a cínová křtitelnice z roku 1602.\n\nSamostatně stojící dřevěná osmiboká zvonice byla přistěvěna v roce 1652.\n\nBohoslužby se konají druhou neděli v měsíci ve 14.00.\n\n"}
{"id": "1029117", "url": "https://cs.wikipedia.org/wiki?curid=1029117", "title": "Frankenau-Unterpullendorf", "text": "Frankenau-Unterpullendorf\n\nFrankenau-Unterpullendorf (chorvatsky: Frakanava-Dolnja Pulja, maďarsky: Franko-Alsópulya) je obec v okrese Oberpullendorf, spolkové zemi Burgenland, v Rakousku.\n\nObec je od sloučení v roce 1971 složena ze čtyř vesnic (názvy jsou uvedeny německy/chorvatsky a počet obyvatel v závorkách k 31. 10. 2011) :\nK 1. 1. 2014 zde žilo celkem 1157 obyvatelů, z nichž přibližně 80% (925) bylo z etnické skupiny Burgenland-Chorvatů.\nObec se nachází ve střední části Burgenlandu na potoku Schwarzenbach. Celková rozloha je 29,92 km.\nNadmořská výška obce je v rozmezí od 220 do 240 m. Ve vesnici Unterpullendorf se také nachází zeměpisný střed spolkové země Burgenland.\nVesnicí Unterpullendorf prochází zemská silnice B61, nazývaná Günser Straße. Ostatními vesnicemi pak prochází silnice L225 - nazývaná Lutzmannsburger Landesstraße.\n\nV období př. n. l. byla oblast součástí keltského království Noricum a patřila ke keltskému hradišti, které leželo na Schwarzenbach. Později, pod Římany, pak byla dnešní místa Frankenau a Unterpullendorf v provincii Pannonia.\n\nAž do roku 1920 byla obec součástí Maďarska. Na základě smlouvy ze St. Germain a Trianonu se Frankenau-Unterpullendorf stala od roku 1921 součástí Burgenlandu.\n\n"}
{"id": "1029118", "url": "https://cs.wikipedia.org/wiki?curid=1029118", "title": "Phil Hogan", "text": "Phil Hogan\n\nPhil Hogan (* 4. července 1960, Kilkenny, Irsko) je irský politik, od 1. listopadu 2014 evropský komisař pro zemědělství a rozvoj venkova v Evropské komisi vedené Jean-Claude Junckerem. \n\nOd prosince 2011 do července 2014 byl irským ministrem pro životní prostředí, komunity a místní samosprávy. \n\n"}
{"id": "1029120", "url": "https://cs.wikipedia.org/wiki?curid=1029120", "title": "Kopírování dat", "text": "Kopírování dat\n\nKopírování dat je v informatice postup zdvojování datového souboru. Protože počítačový program je také soubor dat, ke kterému ale operační systém přistupuje specifickým způsobem, pod pojmem kopírování dat se rozumí i kopírování programů. Může být prováděno různými způsoby, v závislosti na zdrojovém a cílovém nosiči informací. Kopírování dat ze vzdáleného serveru je obvykle označováno jako \"stahování\". Právo týkající se kopírování dat je upraveno autorským zákonem, který ke kopírování dat přistupuje stejně jako k vytváření rozmnoženiny jakéhokoliv jiného díla. Bez svolení autora nelze dle autorského zákona zhotovovat kopie počítačových programů.\n\nObvykle bylo tolerováno kopírování děl pro osobní potřebu z nelegálních zdrojů, rozsudek Evropského soudního dvora ale zdůrazňuje, že „členské státy by měly zákonem zakázat možnost pořizování soukromých rozmnoženin z neoprávněného zdroje“ a že „vnitrostátní právní předpisy, které nečiní žádný rozdíl mezi soukromými rozmnoženinami pořízenými z oprávněných zdrojů a rozmnoženinami pořízenými z nedovolených zdrojů nelze nadále tolerovat“. Ve Velké Británii byl až v roce 2014 autorský zákon novelizován tak, aby bylo možné pro vlastní potřebu vytvořit kopie děl z legálně zakoupených nosičů, tedy do podoby, která je obdobná v České republice.\n\n"}
{"id": "1029129", "url": "https://cs.wikipedia.org/wiki?curid=1029129", "title": "Marianne Thyssenová", "text": "Marianne Thyssenová\n\nMarianne Thyssenová, celým jménem Marianne Leonie Petrus Thyssen, (* 24. července 1956 Sint-Gillis-Waas) je belgická politička a od 1. listopadu 2014 je evropskou komisařkou pro zaměstnanost, sociální věci, dovednosti a pohyb pracovních sil v Evropské komisi vedené Jean-Claude Junckerem.\n\nByla také poslankyní Evropského parlamentu.\n\n"}
{"id": "1029133", "url": "https://cs.wikipedia.org/wiki?curid=1029133", "title": "Karmenu Vella", "text": "Karmenu Vella\n\nKarmenu Vella (* 19. června 1950, Żurrieq, Malta) je maltský politik.\n\nV současnosti je designovaným evropským komisařem pro životní prostředí, námořní záležitosti a rybolov.\n"}
{"id": "1029134", "url": "https://cs.wikipedia.org/wiki?curid=1029134", "title": "Městské divadlo Turnov", "text": "Městské divadlo Turnov\n\nMěstské divadlo v Turnově je památkově chráněná budova z roku 1874. Vzniklo jako třetí kamenné divadlo v Čechách. Bylo stavěno jako zmenšená kopie Prozatímního divadla v Praze. Hlediště dnes pojme 290 diváků.\n\nPrvní stálý divadelní sál byl v Turnově zřízen místními ochotníky v roce 1822 v patře domu rodiny Kotlerovy čp. 2, zvaného U Zlatého jednorožce, který stál vedle radnice. Tento sál s přestávkami fungoval až do roku 1867, kdy byl dům zdemolován. Divadlo se pak na čas přesunulo do letního sálu hostince U města Petrohradu. Řádný ochotnický spolek byl ustanoven v roce 1869. Dostal název po turnovském buditeli páteru Antonínu Markovi.\n\nStávající kamenné divadlo bylo postaveno mezi roky 1872 až 1874 na přání místních ochotníků na dvoře dnešního Hotelu Slavie v Hluboké ulici. Stavbu zaplatila Občanská záložna a půjčovna, která souběžně stavěla svou budovu (dnes Hotel Slavie). Protože stavba nové budovy záložny byla v době žádosti ochotníků postavit kamenné divadlo již v plném proudu, nezbylo, než budovu divadla postavit na dvoře. Provoz Záloženského divadla byl zahájen 15. února 1874.\n\nDo divadla se chodilo přes dvůr záložny z Hluboké ulice. Na balkon a galerii se vystoupalo točitým schodištěm umístěným v osmiboké věži přiléhající z vnější strany k budově. Schodiště vede až pod střechu divadla. Dvojice venkovních schodů vede na balkon a na galerii. Schody vznikly nouzově z bezpečnostních důvodů (nebezpečí požáru) začátkem 20. století. Dnešní vstup z ulice Trávnice vznikl až v roce 1984 po demolici zde stojícího domu.\n\nDivadlo mělo 100 míst k sezení (v hledišti, na balkoně a galerii) a 40 míst na stání. Před jevištěm bylo ve snížené části orchestřiště pro 30 hudebníků, které bylo zrušeno při rekonstrukci divadla v roce 1977. Vytápění řešila dvě velká kamna na uhlí. Osvětlení zajišťovaly až do elektrifikace v roce 1911 petrolejové lampy.\n\nRoku 1881 odkoupilo od krachující záložny budovu divadla i hotelu město a divadlo dostalo název Městské divadlo Turnov. Mezi roky 1921 a 1932 sloužilo divadlo zároveň jako biograf. V roce 1932 bylo postaveno nové kino na Trávnicích.\n\nPrvní velká oprava proběhla v roce 1947. Peníze byly vybrány od občanů ve veřejné sbírce Turnov sobě. Bylo zřízeno nové teplovzdušné vytápění, protože dosud při velkých mrazech nešlo v divadle kvůli zimě hrát.\n\nV roce 1981 začala tříletá generální rekonstrukce divadla, která přišla na 2,3 miliony tehdejších korun. Byly vypolstrovány sedačky, zřízen nový vhod z boku (díky demolici domu č.p.152), stěny byly potaženy brokátem, byla vyměněna jevištní technika.\n\nPoslední větší rekonstrukce Městského divadla Turnov proběhla mezi roky 1997 až 1998, kdy bylo renovováno zázemí pro herce a zřízen bufet.\n"}
{"id": "1029135", "url": "https://cs.wikipedia.org/wiki?curid=1029135", "title": "Gottland", "text": "Gottland\n\nGottland může být:\n\n\n"}
{"id": "1029136", "url": "https://cs.wikipedia.org/wiki?curid=1029136", "title": "Folie Saint James", "text": "Folie Saint James\n\nFolie Saint James byl park ve Francii vytvořený ve stylu anglický park mezi 1777 a 1780 na pařížském předměstí Neuilly-sur-Seine. Majitelem byl Claude Baudard de Saint James, pokladník francouzského námořnictva za vlády Ludvíka XVI.. Park byl dílem zahradního architekta Françoise-Josepha Belangera, který navrhl také zahradu u Château de Bagatelle pro Karla Filipa, hraběte z Artois (Karel X.). Claude Baudard Saint James dal pro úpravu zahrady Belangerovi následující pokyn: „\"Dělejte co chcete, tak dlouho, dokud to nebude drahé.\"“\nHlavním lákadlem zahrady byla sbírka čtyřiceti osmi výtvorů a staveb, umístěných na obou stranách podél de Longchamp a spojených dvěma tunely. Na zahradě je také napodoben potok, procházející pod četnými mosty. Okrasné stavby čítaly kiosky, čínský pavilónek, chrámy, chaloupku s doškovou střechou, ale i obrovský skalní útvar vytvořený z bloků kamene dovážených na vozech z lesa Fontainebleau. Skalní útvar byl čtyřicet tři metry dlouhý, osmnáct metrů široký a dvanáct metrů vysoký. Ve výklenku „skály“ byl vystavěn chrám s dórskými sloupy. K vyhlídkové plošině na vrcholu skály vedly dvě schodiště. Za skalami byly kaskády, z kterých byla přiváděna voda do potoka. Uvnitř umělého skaliska byl tunel pokrytý minerály a krystaly, a několik jeskyní, stejně jako místnost sloužící ke koupání (lázně s bazénem), s klenutým stropem a pohovkami.\n\nSkotský zahradník Thomas Blaikie popsal Folie Saint James takto: „\"Tato zahrada je bezesporu příkladem extravagance, spíše než vkusu. Je zde v přední části domu postaveno skalisko, nebo spíše oblouk z velkých kamenných bloků, po kterých, zdá se, stéká voda. Ale i když byla stavba zhotovena za vysokou cenu, nemá nic společného s přírodou a přírodními krásami, protože skály jsou smíchány s vyřezávanými kameny, a je zde i malý korintský chrám uprostřed. Všechno ostatní je stejně směšné, protože zde není žádná hora nebo kopec v okolí, aby vytvořil tuto obrovskou masu skály.\"“\n\nClaude Baudard de Saint James byl zruinován během finanční krize v roce 1780. V roce 1787 všechny objekty, včetně Folie, byly zabaveny a prodány. Zahrada byla částečně zničena v roce 1895.\n"}
{"id": "1029137", "url": "https://cs.wikipedia.org/wiki?curid=1029137", "title": "Síla muže", "text": "Síla muže\n\nSíla muže (v americkém originále: The Power of One) je americký dramatický film z roku 1992. Režisérem filmu je Oscarový režisér John G. Avildsen. Hlavní role ve filmu ztvárnili Guy Witcher, Morgan Freeman, Simon Fenton, Stephen Dorff, Armin Mueller-Stahl, Jeremiah Mnisi, John Gielgud a Daniel Craig. Film byl posledním velkým Avildsenovým filmem a také byl jako poslední dobře hodnocen kritikou (jeho následující dva filmy: \"8 sekund\" a \"Inferno\" byly kritikou špatně hodnoceny a po totálním propadu akčního \"Inferna\" se rozhodl skončit kariéru a až do své smrti v roce 2017 nic nenatočil) a i přes slabé tržby je označován za povedený.\n\nFilm vznikl na základě knihy \"The Power of One\" Bryce Courtenayiho. Tuto knihu do podoby scénáře adaptoval Robert Mark Kamen (autor trilogie \"Karate kid\", kterouž také režíroval Avildsen).\n\nHudbu k filmu složil známý skladatel Hans Zimmer (\"Lví král\", \"Rain Man\", \"Temný rytíř povstal\", \"Psychopat ze San Franciska\", \"Dunkerk, Řidič slečny Daisy\"), ověnčený Oscarem za film \"Lví král\". Jeho hudba je směsicý černošských kmenových písní a popěvků s něžnou, poetickou hudbou orchestru.\n\nSnímek se odehrává v Jížní Africe roku 1930, v dobách Apartheidu a sleduje příběh mladého bělošského chlapce, kterého učí postarší černoch boxovat. Film je však také zamyšlením nad útrapami černošského lidu v Africe a vměšování se bělochů do zdejší kultury. Snímek také tematicky navazuje na starší Avildsenovi snímky \"Rocky\" a \"Rocky V.\"\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1029138", "url": "https://cs.wikipedia.org/wiki?curid=1029138", "title": "William Innes Homer", "text": "William Innes Homer\n\nWilliam Innes Homer (8. listopadu 1929 - 8. července 2012) byl americký historik umění a spisovatel. Byl odborníkem na život a dílo Thomase Eakinse.\n\nV roce 1951 obdržel titul B.A. na Princetonské univerzitě. M.A. získal roku 1954 na Harvardově univerzitě a Ph.D. roku 1961. Roku 1961 nastoupil na místo asistenta v Art and Archaeology Department na Princetonu a 1964 se stal profesorem historie umění na Cornellově univerzitě. Působil také na University of Delaware. Do důchodu odešel v roce 2000.\n\nJe autorem mnoha knih a článků, například \"Alfred Stieglitz and the American Avant-Garde\", \"Albert Pinkham Ryder: Painter of Dreams\", \"Thomas Eakins: His Life and Art\", a \"The Paris Letters of Thomas Eakins\". Byl také konzultantem několika výstav a filmových projektů.\n\n"}
{"id": "1029140", "url": "https://cs.wikipedia.org/wiki?curid=1029140", "title": "Řetězová reakce (film)", "text": "Řetězová reakce (film)\n\nŘetězová reakce (v americkém originále: Chain Reaction) je americký akční film z roku 1996. Režisérem filmu je Andrew Davis. Hlavní role ve filmu ztvárnili Keanu Reeves, Morgan Freeman, Rachel Weisz, Fred Ward a Kevin Dunn.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1029142", "url": "https://cs.wikipedia.org/wiki?curid=1029142", "title": "Moll Flandersová (film, 1995)", "text": "Moll Flandersová (film, 1995)\n\nMoll Flandersová (v americkém originále: Moll Flanders) je americký dramatický film z roku 1996. Režisérem filmu je Pen Densham. Hlavní role ve filmu ztvárnili Robin Wright, Morgan Freeman, Stockard Channing, John Lynch a Brenda Fricker.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1029143", "url": "https://cs.wikipedia.org/wiki?curid=1029143", "title": "Knockeenská portálová hrobka", "text": "Knockeenská portálová hrobka\n\nKnockeenská portálová hrobka je megalitická stavba nalézající se v Knockeenu v irském hrabství Waterford. Jedná se o největší dolmenovou stavbu (portálovou hrobku) v tomto hrabství, která sestává z dvojice závěrných kamenů, přesto není nejvyšší stojící kamennou stavbou. Jedná se o jednu z nejlepších ukázek dolmenů v Irsku. \n\nHrobka celkem sestává z pětice velkých svislých kamenů a dvojice závěrných kamenů. Nachází se zde kamenné dveře s rovnými stěnami, které nenesou žádnou váhu stavby. Nicméně jsou velikostí podobné ostatním čtyřem stojícím kamenům. Monument je vysoký 3,5 metrů a široký 2,1 metrů. Svislé kameny se tyčí do výše až 2,8 metrů okolo těsně uzavřené vnitřní komory. Závěrné kameny leží v téměř vodorovném úhlu.\n\nVnitřní komora je přístupná skrze přízemní vstup široký 0,8 metru, což by naznačovalo, že dovnitř mohly být vkládány duchovní oběti. Přední strana hrobky se vstupem krytým jakýmsi skoro přístřeškem, který tvoří první ze závěrných kamenů, směřuje na severozápad. Porost popínavých i jiných rostlin se vepředu vine okolo základny dveřního kamene a obklobuje zadní část stavby.\n\nNení jasné, k čemu přesně tato hrobka sloužila. Mohlo se jednat o pohřební místo déiského náčelníka z okolí, nebo mohla sloužit k náboženským úkonům. Vchod do hrobky směřuje ke kopci Sugarloaf Hill v Knockmealdownských horách, vzdálenému přibližně 1 kilometr severozápadně. Toto by mohlo odkazovat k uspořádání Slunce a Měsíce během letního slunovratu a cyklu úplňků na začátku a vprostřed roku. Místo mohlo být také využíváno místními šamany a druidy pro mnohé duchovní rituály.\n\nKnockeenská portálová hrobka je vyhlášena za národní památku číslo 421. Kolem 18. století byla součástí hřbitova při kilburnském kostelu, který je nyní v troskách severně odsud. Hřbitov byl rekonstituován jako pastviště pro dobytek. Důsledkem je, že elektrický ohradník se táhne pouhý metr od okraje stavby. Knockeenský dolmen je součástí turistické „dolmenové trasy“ (\"The Dolmen Drive\"). \n"}
{"id": "1029146", "url": "https://cs.wikipedia.org/wiki?curid=1029146", "title": "Amistad (film)", "text": "Amistad (film)\n\nAmistad (v anglickém originále Amistad) je americký dramatický film z roku 1997. Režisérem filmu je Steven Spielberg. Hlavní role ve filmu ztvárnili Morgan Freeman, Nigel Hawthorne, Anthony Hopkins, Djimon Hounsou a Matthew McConaughey.\n\n\nFilm získal mezi diváky na největších filmových databázích spíše velmi dobré hodnocení.\n\n\nAnthony Hopkins byl za svou roli v tomto filmu nominován na Oscara, Zlatý glóbus a SAG Award. Djimon Hounsou byl za svou roli ve filmu nominován na Zlatý glóbus. Film byl dále nominován na tři Oscary (nejlepší hudba, kamera a kostýmy) a dva Zlaté glóby (nejlepší film-drama a režie).\n\n"}
{"id": "1029149", "url": "https://cs.wikipedia.org/wiki?curid=1029149", "title": "Drtivý dopad", "text": "Drtivý dopad\n\nDrtivý dopad (v americkém originále: Deep Impact) je americký katastrofický film z roku 1998. Režisérem filmu je Mimi Leder. Hlavní role ve filmu ztvárnili Robert Duvall, Téa Leoni, Elijah Wood, Morgan Freeman a Vanessa Redgrave.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1029157", "url": "https://cs.wikipedia.org/wiki?curid=1029157", "title": "Sestřička Betty", "text": "Sestřička Betty\n\nSestřička Betty (v americkém originále: Nurse Betty) je americká filmová komedie z roku 2000. Režisérem filmu je Neil LaBute. Hlavní role ve filmu ztvárnili Renée Zellweger, Morgan Freeman, Chris Rock, Greg Kinnear a Aaron Eckhart.\n\nRenée Zellweger získala za svou roli v tomto filmu Zlatý glóbus.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1029162", "url": "https://cs.wikipedia.org/wiki?curid=1029162", "title": "Charles Glen King", "text": "Charles Glen King\n\nCharles Glen King (22. října 1896 Entiat, stát Washington – 23. ledna 1988) byl americký biochemik, který byl průkopníkem v oblasti vědy a výzkumu vitamínu C.\n\nCharles Glen King se narodil v USA ve státě Washington 22. října 1896 a zemřel 23. ledna 1988. Jeho otec se jmenoval Charles Clement King a matka Mary Jane Bookwalter. Na Washingtonskou státní universitu šel velice brzy, avšak 1. světová válka přerušila jeho vysokoškolské studium. Ve válce působil u 12. pěšího pluku. Jakmile skončil, šel na universitu v Pitsburgu vydělávat. Od roku 1932 se začal zajímat o vitamín C. V Pitsburgu zůstal až do roku 1942 jako profesor, a poté odešel na místo ředitele vědeckého výzkumu.\n\nSvé první pokusy prováděl na morčatech s citronovou šťávou. V roce 1932 se zjistilo, že vitamín C je téměř stejný s heuronickou kyselinou, na které pracoval Albert Szent-Györgyi. Výzkum SS Silva prohlásil, že to nejsou stejné směsi a Albert Szent-Györgyi dostal Nobelovu cenu za objev této kyseliny. Po dvou týdnech se výzkum omluvil a prohlásil, že vitamín C a kyselina heuronická jsou opravdu stejné směsi. Lidé si proto myslí že Charles Glen King by měl být oceněn jako Albert Szent-Györgyi.\n"}
{"id": "1029166", "url": "https://cs.wikipedia.org/wiki?curid=1029166", "title": "Konrád IV. Starší", "text": "Konrád IV. Starší\n\nKonrád IV. Starší (1384 – 9. srpna 1447, Otmuchov) ze slezské větve rodu Piastovců byl kníže olešnický a od roku 1417 biskup vratislavský a kníže niský.\n\nNarodil se jako nejstarší syn olešnického knížete Konráda III. Starého a jeho ženy Judity. Jméno Konrád dostali i čtyři jeho bratři, které historikové rozlišují podle pořadových čísel a přídomků.\n\nPřestože byl Konrád IV. nejstarším synem svého otce a měl tedy právo na dědictví otcových statků a titulů, vybral si církevní dráhu. V církevní žebříčku rychle stoupal a v roce 1399 se stal knězem ve Vratislavi. O rok později neúspěšně usiloval o místo zdejšího kanovníka a Domasławského probšta. Kanovníkem se stal až v roce 1410 a mezi lety 1411 a 1417 zastával místo kapitulního probšta. Od roku 1411 soustředil veškeré své snahy na to, stát se varmijským biskupem. Za tímto účelem dokonce odcestoval do Říma, avšak tato cesta pro něj neskončila úspěchem. Získal však titul magistra a papežského notáře. Roku 1412 byl jmenován kanovníkem v Olomouci.\n\nPo odstoupení vratislavského biskupa Václava Lehnického roku 1417 jej papež Martin V. jmenoval na jeho místo. Biskupské svěcení provedl Jan Tylemann 22. ledna 1418 v kolegiátním kostele svatého Mikuláše v Otmuchově.\n\nKonrád IV. se mimo církevní záležitosti zajímal také o politiku. Již v roce 1402 vstoupil do nově vzniklého spolku slezských knížat a roku 1409 stál se svým otcem na straně českého krále Václava IV. při uzavření míru mezi Polskem a Řádem německých rytířů. V roce 1412 zase figuroval jako prostředník ve při mezi opolskými knížaty, králem Václavem IV. a Vratislaví. Nakonec se v roce 1416 přidal do aliance s velmistrem řádu německých rytířů Michaelem von Sternberg proti Polsku.\n\nPo smrti svého otce roku 1412 se stal spolu se svým bratrem Konrádem V. knížetem olešnickýcm. V roce 1416 se vzdal knížecího titulu v naději, že bude dále stoupat v církevní hierarchii. Ponechal si pouze kontrolu nad městy Kąty Wrocławskie, Bierutów, Prudník a Syców.\n\nObdobí jeho vlády ve vratislavské diecézi a niském knížectví se krylo s husitskými válkami, což do značné míry určovalo politiku biskupského stolce.\n\nNa začátku roku 1420 ve Vratislavi vzdal spolu s ostatními slezskými knížaty lenní hold císaři Zikmundovi a vydal se do Prahy, kde se zúčastnil Zikmundovy korunovace českým králem. Věrnost knížete-biskupa Lucemburkům byla velice silná i později, když ztratili Německé království. Konrád IV. dokonce zorganizoval křížovou výpravu, která skončila obléháním Broumova.\n\nV roce 1422 byl Konrád díky svým zásluhám jmenován císařem Zikmundem slezským místodržícím a oficiálně pověřen organizováním bojů proti husitům.\n\nV lednu 1423 byl Konrád spolu s dalšími slezskými knížaty přítomen u vyjednávání o případné alianci mezi císařem Zikmundem a Řádem německých rytířů proti králi králi Vladislavu II. Jagellonskému. V případě porážky Polského království byla slezským knížatům přislíbena některá území. Nakonec však díky dohodě mezi polským králem a císařem k válce nedošlo. Biskup následoval příkladu svého vládce a spolu se svým bratrem Konrádem V. odjel do Kalisze, kde urovnal své vztahy k Polsku.\n\nNová křížová výprava proti husitům, kterou biskup organizoval na popud Království českého, skončila katastrofou. Husité zorganizovali trestnou výpravu proti zemím císaře Zikmunda a při svém tažení vyplenili Lužici a města Złotoryja a Lubáň.\n\nVe snaze zlikvidovat husitskou hrozbu, požádala slezská knížata spolu s hlavními městy Vratislaví a Svídnicí biskupa Konráda IV. o vzájemnou pomoc a nabídla mu velení v této koalici. Jaký mají slezská knížata z husitů strach, prokázaly již události z následujícího roku. Tehdy do Slezska vtrhlo vojsko Prokopa Holého a většina knížat souhlasila s tím, že husitským vojskům zajistí volný průjezd přes svá území výměnou za nedotknutelnost svého majetku.\n\nKvůli otevřené zradě ze strany knížat mohl Konrád IV. počítat pouze s pomocí vojsk knížete Jana Minsterberského. Přesto se biskup rozhodl zaútočit. Bitva se odehrála 27. srpna 1428 u vesnice Stary Wielisław blízko Nysy. Husité porazili koaliční vojska na halvu a kníže Minsterberský padl. Biskupovi se podařilo z bitevního pole uprchnout. Po této bitvě se mohla vojska Prokopa Holého volně pohybovat, pálit a rabovat na území Horního i Dolního Slezska. Hlavní cíle plenění se nacházely na území vratislavského biskupství; majetky knížat, která s Prokopem dříve uzavřela dohodu, byly ušetřeny. Aby dosáhl alespoň nějaké ochrany, sblížil se Konrád IV. s jedním z husitských spojenců – knížetem Boleslavem V.\n\nV následujících letech se Konrád IV. dále pokoušel vést válku proti husitům. Přes prohru v bitvě z roku 1428 měl za sebou podporu většiny vratislavské šlechty. V roce 1430 mířila do Slezska další výprava husitů, podporovaná hejtmanem Zikmundem Korybutovičem a biskup se musel smířit se ztrátou dvou velkých pevností v Niemczy a Otmuchówě. Pevnosti byly o pět let později vykoupeny od husitů zpět.\n\nV roce 1432 bylo těžce poškozeno biskupovo dědičné olešnické knížectví – došlo k vypálení měst Olešnice, Lubiąż a Třebnice. Aby ochránil církevní majetek, rozhodl se Konrád IV. obnovit \"Svazek slezských knížat\" ( ), ve kterém se opět postavil do vedoucí role.\n\nKdyž v roce 1437 zemřel Zikmund – císař římský a král český, vypukla ve Slezsku občanská válka. Zikmund na smrtelné posteli určil za svého dědice svého zetě Albrechta Habsburského, ale část kurfiřtů chtěla jmenovat bratra polského krále, Kazimíra. Konrád IV. se postavil na stranu Albrechta a spor přešel ve válku. Rozhodující bitva se odehrála roku 1438. Polská armáda se snažila přimět slezská knížata, aby uznala Kazimíra za svého krále, ale biskup společně se svým bratrem Konrádem V. zahnal polské jednotky na ústup. Biskupovi ovšem pomohl hlavně nenadálý příjezd silné rakouské armády.\n\nObdobí relativního klidu panovalo ve Slezsku necelé dva roky. V roce 1440 byli opět zvoleni dva čeští králové – Albrechtův syn Ladislav Pohrobek a polský a uherský král Vladislav. Tentokrát však byla situace komplikovanější, protože oba králové měli množství podporovatelů (Konrád IV. podporoval Ladislava Pohrobka, kdežto jeho bratr Konrád VII. stál za polským králem). Celá situace vyvrcholila v dlouhý boj, po kterém bylo území Slezska značně vysíleno a zničeno. Navíc došlo v roce 1444 k dalším husitským výbojům.\n\nDlouhé období bojů a zásahy Konráda IV. do politiky vyústily ve značné zadlužení biskupského stolce. Finanční otázka a zejména to, že podporoval papeže Evžena IV. na Bazilejském koncilu, vedly k tomu, že byl Konrád IV. 1. srpna 1444 odvolán Kapitulou ze své funkce a celá diecéze byla zrušena. Jako oficiální důvod k tomuto kroku je uváděn obrovský osobní dluh a nedostatek financí na udržování diecéze. 21. července 1445 však vydal papež Evžen IV. bulu, která vratislavskou diecézi obnovila a vrátila Konráda IV. na místo biskupa.\n\nKe konečnému usmíření Konráda IV. s Kapitulou došlo v roce 1446 pod nátlakem Konrádova vojska. To umožnilo Konrádovi IV. vydání diecézního statutu a obnovu církevního života ve Vratislavi.\n\nKonrád IV. Olešnický zemřel 9. srpna 1447 v Jelczi, jeho ostatky jsou uloženy ve vratislavské katedrále.\n"}
{"id": "1029168", "url": "https://cs.wikipedia.org/wiki?curid=1029168", "title": "Mezinárodní sdružení pro dětskou knihu", "text": "Mezinárodní sdružení pro dětskou knihu\n\nMezinárodní sdružení pro dětskou knihu (International Board on Books for Young People, zkratkou IBBY) je mezinárodní nevládní organizace UNESCO se sídlem ve Švýcarsku v Curychu.\n\nOrganizace vznikla z iniciativy německé spisovatelky Jelly Lepmanové (1891–1970), která v roce 1949 založila v Mnichově \"Mezinárodní knihovnu pro mládež (Internationale Jugendbibliothek)\" a roku 1951 se zasloužila o svolání mnichovské konference \"Mezinárodní porozumění prostřednictvím dětské knihy (Internationale Verständigung durch Kinderbücher)\", na které byl vyhlášen program „\"Mezinárodní péče o dětskou knihu\"“ a heslo „\"Dětská kniha je mostem mezi národy\"“. Roku 1952 proběhla v Curychu přípravná schůzka a roku 1953 zde pak byla IBBY oficiálně ustanovena.\n\nIBBY se dnes skládá z více než sedmdesáti národních sekcí. Její činnost řídí volený výkonný výbor v čele s prezidentem. Každý druhý rok se schází kongres IBBY, věnovaný vždy určitému tématu. Od roku 1956 uděluje IBBY Cenu Hanse Christiana Andersena (Hans Christian Andersen Award) autorům a od roku 1966 také ilustrátorům dětských knih. Jde o nejvyšší mezinárodní ocenění pro tvůrce dětských knih za celoživotní dílo udělované u příležitosti kongresů IBBY.\n\nNa návrh jednotlivých národních sekcí IBBY mohou být tvůrci knih, které vyšly v období mezi dvěma kongresy, zapsáni na \"Čestnou listinu IBBY (IBBY Honour List)\", do roku 1980 nazývanou \"Čestná listina Hanse Christiana Andersena\". Autoři získávají toto ocenění od roku 1956, ilustrátoři od roku 1974 a překladatelé od roku 1978.\n\nJiž roku 1964 byla za člena IBBY přijata Československá sekce, jejíž českou částí byla \"Společnost přátel knihy pro mládež\" a slovenskou částí \"Priatelia detskej knihy\". V souvislosti s rozdělením společného státu ukončila Československá sekce IBBY svoji činnost ke konci roku 1992 a jejími nástupci se staly v roce 1993 samostatné národní sekce česká a slovenská.\nOd roku 1993 pořádá Česká sekce soutěž \"Zlatá stuha\" jako výroční ocenění autorů, překladatelů a ilustrátorů knih pro děti a mládež v České republice. Na vyhlašování ceny se dále podílí Klub ilustrátorů dětské knihy, Památník národního písemnictví, Obec spisovatelů a Obec překladatelů a na jejím financování Ministerstvo kultury České republiky. Nominované a vítězné knihy jsou vybírány čtyřmi porotami v oblasti literární, výtvarné, překladatelské a komiksu.\n\n"}
{"id": "1029173", "url": "https://cs.wikipedia.org/wiki?curid=1029173", "title": "Buda-Kašaljoŭský rajón", "text": "Buda-Kašaljoŭský rajón\n\nBuda-Kašaljovský rajón (bělorusky \"Буда-Кашалёўскі раён\", ukrajinsky \"Буда-Кошельовський район\", rusky \"Буда-Кошелёвский район\") je územně-správní jednotkou na severo-východě Homelské oblasti v Bělorusku.\n\nAdministrativním centrem rajónu je město Buda-Kašaljova (bělorusky \"Буда-Кашалёва\", rusky \"Буда-Кошелёво\").\n\nRozloha rajónu je necelých 1 595 km². Na severo-západě hraničí s Ragačoŭským rajónem, na severo-východě s Čačerským rajónem, na západě se Žlobinským rajónem, na jihu s Rečyckým rajónem a Homelským rajónem a na východě s Vetkaŭským rajónem.\n\nHlavními řekami jsou Dněpr a Uza. Na území rajónu se nachází Buda-Kašaljovská biologická rezervace.\n\nDo roku 1861 byla obec Buda-Kašaljova součástí Košelevské farnosti Rahačoŭského újezdu. Rajón se svým současným názvem byl založen 17. července 1924.\n\nPodle sčítání lidu z roku 2009 žije v rajónu 35 738 obyvatel, etnické složení bylo následovné: Bělorusové — 94.5%, Rusové — 3.8%, Ukrajinci — 1% a ostatní — 0.7%.\n\nCelkem je v rajónu 244 osad. Rajón je rozdělen na 14 selsovětů (Akcjabarský, Hubický, Husjavický, Kamunaraŭský, Kašeljoŭský, Kryŭský, Lipinický, Marozavický, Mikalajeŭský, Patapaŭský, Rahinský, Uzoŭský, Čabotavický a Šyrokaŭský selsovět) a 1 obecní zastupitelstvo: Ŭvaravické.\n\nPamětní celek v centru města Buda-Kašaljova.\n\nAsi 200 vojáků a důstojníků, kteří padli v bojích za osvobození Buda-Košelevského rajónu, je pohřbeno v masovém hrobě v centru rajónního města. Samostatné hroby i hromadný hrob je součástí pamětního celku. Zde probíhají všechny rajónní patriotistické události.\n\n\n\n"}
{"id": "1029176", "url": "https://cs.wikipedia.org/wiki?curid=1029176", "title": "Kapanen", "text": "Kapanen\n\nExistuje více nositelů příjmení Kapanen:\n\n"}
{"id": "1029177", "url": "https://cs.wikipedia.org/wiki?curid=1029177", "title": "Barysaŭ", "text": "Barysaŭ\n\nBarysaŭ (, , česky \"Borisov\") je město v Minské oblasti v Bělorusku. V roce 2013 jeho populace byla 180 100 obyvatel.\n\n\n"}
{"id": "1029178", "url": "https://cs.wikipedia.org/wiki?curid=1029178", "title": "Křižovatka Mostar", "text": "Křižovatka Mostar\n\nKřižovatka Mostar (srbsky v cyrilici Мостарска петља, v latince Mostarska petlja) je jedna z hlavních mimoúrovňových křižovatek v srbském Bělehradu. Nachází se v jihozápadní části města, v blízkosti řeky Sávy. Křižovatka představuje významné napojení dálničních tahů směrem na Záhřeb, Novi Sad a Niš s centrem města.\n\nKřižovatka má západní část (křížení dálnice Záhřeb-Bělehrad-Niš se silničním tahem Bělehrad-Obrenovac) a východní část (křížení dálnice Záhřeb-Bělehrad-Niš s \"bulvárem Vojvody Putnika\"). Mezi oběma částmi křižovatky lze projíždět v různých směrech. Západně od křižovatky začíná most Gazela, jeden z dopravně nejrušnějších mostů v Srbsku.\n\nVýstavba křižovatky byla zahájena v roce 1967 a dokončena roku 1974 na místě osady \"Jatan mala\". Její finální podobu navrhli Branislav Jovin a Jovan Katanić. Původně měla sloužit jako součást městské rychlostní silnice ve směru Bežanija-Autokomanda, nicméně vzhledem k dlouhodobé neexistenci silničního obchvatu srbské metropole je křižovatka, jejíž plocha zabírá 2 hektary, využívána rovněž i pro tranzitní dopravu. V letech 2011 a 2012 byla celá křižovatka kompletně zrekonstruována.\n"}
{"id": "1029182", "url": "https://cs.wikipedia.org/wiki?curid=1029182", "title": "Mediátní území", "text": "Mediátní území\n\nMediátní území je obvykle správní jednotkou, která je závislá na nějaké formě nadřízené vlády, obvykle vícestupňové. Je tedy teritoriem \"prostředním\" na rozdíl od území immediátního (bezprostředního), které obvykle podléhá pouze jednomu stupni centrální vlády, která je obvykle velmi volná a působí na federativní či konfederativní bázi. O mediátních územích se v češtině obvykle hovoří především v historickém kontextu, ačkoli obsah termínu rozhodně dodnes nevymizel.\n\nV období feudalismu byl držitel teritoria immediátního podřízen pouze vrchnímu vladaři a býval nadán rozsáhlou mírou autonomie vůči svému lennímu pánu. Mediátními územími byla především běžná šlechtická panství a statky drobných leníků velkých pánů, zatímco k teritoriím immediátním patřila říšská knížectví, hrabství, města či kláštery, podřízené výhradně císaři. V českých zemích se jako o územích immediátních hovoří jen v případě slezských knížectví a stavovských panství ve Slezsku a Lužici, která byla podřízena pouze králi a nanejvýš centrálním úřadům zemí Koruny české. Veškerá ostatní šlechtická panství, ale i korunní državy a královská města, byly državami mediátními. Z hlediska celé Svaté říše římské však byla i autonomní slezská a lužická knížectví a panství jen statky mediátními (prostředními), protože mezi jejich držiteli a císařem stál ještě český král.\n\nDnes bychom mohli za immediátní považovat např. jednotlivé státy USA či spolkové země v Rakousku a Německu, zatímco okresy a kraje patří do kategorie území mediátních. V češtině se však, na rozdíl třeba od angličtiny, termínu z latiny mimo historický kontext již neužívá.\n"}
{"id": "1029183", "url": "https://cs.wikipedia.org/wiki?curid=1029183", "title": "Moravskobudějovická kotlina", "text": "Moravskobudějovická kotlina\n\nMoravskobudějovická kotlina je geomorfologický okrsek v jižní části Jaroměřické kotliny, ležící z větší části v okrese Třebíč v kraji Vysočina a z menší části v okrese Znojmo v Jihomoravském kraji.\n\nOkrsek se rozkládá zhruba v prostoru mezi obcemi Ctidružice (na jihu), Martínkov (na západě), Kojetice (na severu) a Dolní Vilémovice (na severovýchodě). Uvnitř okrsku se nacházejí města Jaroměřice nad Rokytnou a Moravské Budějovice.\n\nSníženina s plochým pahorkatinným dnem, v severovýchodní části složená z žul až syenitů třebíčsko-meziříčského masivu, zbývající část v migmatitech a pararulách moravské větve moldanubika, ostrůvky jezerních, říčních a mořských neogenních usazenin. Na rozvodích plošiny holoroviny, rozevřená údolí řek Rokytné a Jevišovky a jejich přítoků. Místy poměrně mocné tropické zvětraliny (kaolíny), při úpatí okrajových svahů jsou pedimenty. Kotlina je málo zalesněná borovými a smrkovými lesíky s dubem, převládají pole a kulturní louky, rozptýleně rybníky s mokřadními lemy.\n\nOkrsek Moravskobudějovická kotlina (dle značení Jaromíra Demka IIC-7C-3) náleží do celku Jevišovická pahorkatina a podcelku Jaroměřická kotlina.\n\nKotlina sousedí se dvěma okrsky Bítovské pahorkatiny (Vranovská pahorkatina na jihu a Dešovská pahorkatina na jihozápadě), se dvěma okrsky Brtnické vrchoviny (Zašovický hřbet a Markvartická pahorkatina na severozápadě), s jedním okrskem Jaroměřické kotliny (Stařečská pahorkatina na severu) a se čtyřmi okrsky Znojemské pahorkatiny (Hrotovická pahorkatina na severovýchodě, Myslibořický hřbet na východě a Bojanovická a Pavlická pahorkatina na jihovýchodě).\n\nNejvyšším vrcholem Moravskobudějovické kotliny je Holý kopec (579,8 m n. m.).\n\n\n\n"}
{"id": "1029186", "url": "https://cs.wikipedia.org/wiki?curid=1029186", "title": "Říšská bezprostřednost", "text": "Říšská bezprostřednost\n\nŘíšská bezprostřednost, též říšská immediace, \"německy Reichsunmittelbarkeit,\" je termín označující bezprostřední podřízenost nějakého teritoria císaři Svaté říše římské, někdy je nepřesně označována jako říšská suverenita.\n\nŘíšská bezprostřednost nabrala na významu od konce 13. století spolu se slábnoucí centrální mocí císařů a rychlým štěpením starých kmenových (rodových) vévodství. Za bezprostředního či immediátního tak byl označován ten feudál, který měl lenní povinnosti pouze vůči císaři. Z hlediska správy říše můžeme teritoria s říšskou bezprostředností rozdělit do dvou základních skupin: na území s říšským stavovstvím, a tedy zastoupená na říšském sněmu, a na teritoria na sněmu nezastoupená, přesto podléhající pouze císaři. Na sklonku 18. století, kdy již zhruba 200 let probíhal proces snižování počtu říšsky bezprostředních lén, resp. jejich zabírání nejmocnějšími říšskými knížaty, stále existovalo v říši kolem 4000 držav podléhajících pouze císaři a říšským institucím. Méně než 200 z nich pak našlo zastoupení na říšském sněmu a patřilo tedy k říšským stavům. Říšská bezprostřednost daného území nebyla závislá na tom, zda se jednalo o léno či alod. Bezprostřední v říši být mohly (a nemusely) statky obojího druhu. V některých případech byly jako bezprostřední chápány i domény zástavních držitelů. \n\n\n\n\nUrčit zda území bylo v rámci říše bezprostřední bylo a je velmi obtížné. Nebývalo to totiž jasné ani současníkům a právní spory o říšskou bezprostřednost a z ní plynoucí výhody se táhly po celou novověkou historii říše. Ve středověku se za znamení říšské bezprostřednosti považuje právo razit mince, což je ovšem často ošidné, neboť mince tehdy razily např. i mnohé české šlechtické rody. Za relativně spolehlivý zdroj informací se považují tzv. říšské matriky (\"Reichsmatrikel\"). První pravidelná matrika byla vydána v r. 1521 jako důsledek tureckého nebezpečí a rozdělení říše do krajů v l 1500 a 1512. Tato matrika evidovala říšské stavy pro účel platby \"turecké berně\", daně na turecké války a pro účel odvodu mužů do říšské armády. Středověk zná pouze matriky říšských sněmů, které však bývaly jen v jistém smyslu \"prezenčními listinami\" účastníků sněmů a seznamy plátců \"husitské berně\". Říšská matrika však evidovala pouze území stavovská, neboť ta nestavovská žádnou berni neodváděla. Později však začaly vznikat podrobnější matriky říšských krajů a matriky rytířských kantonů.\n\nStejně jako otázka říšského a krajského stavovství, tak otázka říšské bezprostřednosti (která ostatně nebyla pro získání říšského nebo krajského stavovství podmínkou), byla do značné míry věcí dohody bez pevně stanovených podmínek. Za říšská immediátní území tak byla považována např. říšská knížecí biskupství Trident a Brixen, do jejichž vnitřních záležitostí již po staletí hovořili rakouští i tyrolští Habsburkové. Jako říšská bezprostřední území byla v říšské matrice vedena i území odštěpená od Rakouských zemí jako suverénní državy některých tzv. novoknížecích domů (okněžněné hrabství Tarasp pro Ditrichštejny, okněžné hrabství Gradiška pro Eggenbergy a okněžněné hrabství Thengen pro Auerspergy). Nad těmito, oficiálně bezprostředními územími, zaručujícími svému vlastníkovi členství v knížecí radě říšského sněmu, drželo nejvyšší svrchovanost Rakousko, které si ponechalo také právo odúmrti. Podobně měla lantkrabata hesenská lenní svrchovanost nad bezprostředním říšským hrabstvím Rietberg v rukou rodu Kouniců nebo Mohučské kurfiřtství a jeho lenní svrchovanost a odúmrť nad Horním hrabstvím Gleichen, která byla naplněna r. 1794 po smrti posledního knížete Hatzfelda z větve Trachenberg-Gleichen. Příkladů takových území je ovšem v historii říše mnohem více.\n\nPodivná kombinace mezi zemskou feudální podřízeností a říšskou bezprostředností byla občas v právnických textech výslovně zakotvena. Když Habsburkové vytvořili z malé části svého území bezprostřední hrabství pro nově povýšená říšská hrabata (např. r. 1495 pro hrabata Prüschenky z Hardeggu a jejich hrabství Hardegg či roku 1537 pro hrabata z Roggendorfu a jejich hrabství Guntersdorf) bylo v příslušných lenních listinách výslovně zdůrazněno, že nabytá říšská bezprostřednost se nevztahuje na Rakouské země, vůči kterým přetrvává plná lenní závislost udělených lenních držav. \n\nOsobní říšskou bezprostřednost, resp. podřízenost pouze císaři a říšskou ochranu (\"Kaiserliche Schutz und Schirm\") mohli dostat jednotlivci doživotně či celé rody dědičně. Vedle stavovských personalistů byli osobně říšsky bezprostřední také držitelé říšských dědičných úřadů, kteří nevlastnili svobodný majetek v říši (např. hrabata Althannové, kteří za českého krále vykonávali úřad říšského dědičného číšníka (\"Erbmundschenk\"). Takovouto listinou zajišťující dědičnou bezprostřednost a tedy podřízenost výhradně říšským soudům a říšskému právu se prokazovali také hrabata Šlikové. Je známo, že jí předložili roku 1486, když český zemský soud Matouše Šlika, pána na Lokti předvolal kvůli stížnostem loketských měšťanů. Listina datovaná 13. července 1426 je bez pochyby falsum, ovšem tuto skutečnost zemští soudci neověřovali a ani ověřit nemohli. Podřízenost výlučně říšským soudům však Šlikům nepřiznali s odůvodněním, že vzhledem k zvláštnímu postavení Českého království v říši ani císař nemohl udělit takové privilegium, které by bylo zásahem do zemského práva.\n\n"}
{"id": "1029190", "url": "https://cs.wikipedia.org/wiki?curid=1029190", "title": "Gaulois (1896)", "text": "Gaulois (1896)\n\nGaulois byla bitevní loď (predreadnought), postavená pro Francouzské námořnictvo v roce 1896. Většinu své kariéry strávila ve Středomořské eskadře (), kde byla obvykle vybrána do role vlajkové lodi. Na počátku své služby se dvakrát srazila s jiným francouzských plavidlem, ale incidenty se obešly bez vážnějších ztrát.\n\nPo vypuknutí první světové války v srpnu 1914 doprovázela po měsíc a půl spojenecké konvoje ze severní Afriky do Francie. V listopadu 1914 byla přeložena k hlídkování u Dardanel za účelem ochrany proti výpadu německého bitevního křižníku SMS \"Goeben\" do Středomoří. V roce 1915 se přidala k britským lodím bombardujícím turecké postavení u Dardanel. V březnu byla při bombardování vážně poškozena a musela najet na mělčinu u ostrovů \"Tavşan adaları\" blízko turecké pevniny. Po vyzdvižení byla odeslána do Toulonu k opravení. Gaulois se vrátila do Dardanel a kryla dohodovou evakuaci v lednu 1916. Po opravách ve Francii byla 27. prosince 1916 torpédována a potopena ponorkou UB-47 na cestě do Dardanel.\n"}
{"id": "1029202", "url": "https://cs.wikipedia.org/wiki?curid=1029202", "title": "Sportovní pistole 30+30", "text": "Sportovní pistole 30+30\n\nSportovní pistole (SP 30+30) je ženská olympijská disciplína sportovní střelby. Její neolympijskou mužskou obdobou je Velkorážná pistole (VP 30+30), která má podobná pravidla, ale jinou ráži zbraně. Ráže zbraně určená pro disciplínu SP 30+30 je 5,6 mm (22LR). Minimální odpor spouště je stanoven na 1000 g.\n\nZávod se dělí na dvě části - pevný terč (precision) a otočný terč (rapid fire).\n\n\"Tato část bývá také nazývána \"mířená\" nebo \"přesná\".\"\n\nRozměry terče\nDesítka má průměr 5 cm, černý střed 20 cm a jednička 50 cm.\n\nZávod\n\nStřílí se 6 sérií po pěti ranách (+1 nástřelná série) v čase 5 minut na jednu položku. Příprava trvá 5 minut a před každou položkou je 1 minuta na nabíjení.\n\nRozměry terče\n\nV roce 1992 byl zaveden terč kruhový. Bodové hodnoty 5 až 10 (pětka má rozměr 50 cm, desítka má rozměr 10 cm). Z obou stran (přes kruhy 5 až 7) jsou tištěny bílé vodorovné čáry.\n\nZávod\n\nOpět se střílí 6 sérií po pěti ranách s jednou nástřelnou položkou a minutou na nabíjení. V jedné sérii se otáčí terč v intervalech 7/3 sekundy (7 sekund zavřený - hranou směrem ke střelci, 3 sekundy otevřený - terč otočený na střelce). Během sedmisekundového intervalu musí mít střelec ruku v pohotovostní poloze (45°), nesmí s ní nijak hýbat ani ji pokládat. V okamžiku otočení terče musí střelec pokud možno co nejplynuleji vyjet na terč a spustit.\nPokud je střelnice vybavena elektronickými terči (u nás pouze v Plzni), tak je otáčení terče nahrazeno červeným a zeleným světlem - červená zavřený, zelená otevřený.\n\nZávod se hodnotí na celá čísla tzn. maximum 600 bodů. Pokud nastane na konci závodu shoda na medailovém umístění, následuje rozstřel, pokud na umístění rozhodujícím o finále, pak se rozhoduje podle počtu centrových desítek a podle položek od konce závodu (v tomto pořadí).\n\nOd roku 2013 se v této disciplíně střílí finále nového formátu. Střílí se od nuly a postupuje do něj 8 nejlepších střelkyň z kvalifikace. Na úvod je třeba zdůraznit, že ve finále je oproti základnímu závodu zcela jiný způsob hodnocení a to zásah/nezásah. Zásah je určen bodovou hodnotou 10,2 a výše. Samotné finále má pak dvě části - semifinále a souboje o medaile.\n\nSemifinále střílí všechny účastnice najednou. Nejdříve je dvouminutová příprava. Poté následuje povel nabíjet a jedna nástřelná série. Po této sérii přichází na řadu představení finalistek. Po představení následuje dalších 5 pětiranných položek, které se navzájem sčítají a určí pořadí finalistek do medailových soubojů. První dvě závodnice s nejvyšším počtem zásahů postupují do souboje o zlatou medaili, druhé dvě (3. a 4.) v pořadí postupují do souboje o bronz. Zbylé střelkyně končí v pořadí, které obsadily v semifinále. Pokud jsou shody v pořadí, které brání určit účastnice medailových soubojů, následují rozstřely.\n\nZde nastupuje nejdříve dvojice soupeřící o bronz. Jelikož střílí vždy jen dvě závodnice, je každá série pojata jako \"minisouboj\", kdy závodnice s více zásahy v sérii získá 2 body (při shodě po jednom bodu). Medailový souboj vyhraje ta závodnice, která první dosáhne sedmi bodů.\nV případě, že nastane situace, kdy budou mít obě závodnice po šesti bodech a následně budou střílet pokaždé stejný počet zásahů, může být finále nekonečné.\n\n\"pozn.: Přesto, že je disciplína na OH pouze v ženské kategorii, u nás ji střílí i muži, junioři a dorostenci.\"\nŽeny - 594 (IORGOVA Diana, TAO Luna)\n\nJuniorky - 593 (SALUKVADZE Nino)\n"}
{"id": "1029204", "url": "https://cs.wikipedia.org/wiki?curid=1029204", "title": "Buda-Kašaljova", "text": "Buda-Kašaljova\n\nBuda-Kašaljova (bělorusky \"Буда-Кашалёва\", rusky \"Буда-Кошелёво\") je běloruské město, které se nachází v Homelské oblasti a je správním centrem Buda-Kašaljoŭského rajónu. Leží 48 km od Homelského vlakového nádraží na lince Minsk—Homel. Počet obyvatel v roce 2006 dosahoval počtu 9 500 osob.\n\nNachází se 48 km severozápadně od Homelu, 256 km jiho-východně od Minsku. Železniční stanice je umístěna na trati Homel–Žlobin.\n\nPodle písemných pramenů z roku 1824 pouze jako \"Buda\". Byla součástí státního hospodářství v Kašaljovské oblasti Rahačoŭského újezdu Mohylevské gubernie. V provozu byla hospoda.\n\nVe druhé polovině 19. století získalo jméno \"Buda-Kašaljova\", ale i dnes většina obyvatel rajónu používá starý název – \"Buda\". Na konci 19. století zde žilo asi 500 lidí. V roce 1938 získalo oficiální statut obce v roce 1971 statut města.\n\nNachází se zde střední, hudební i sportovní škola a gymnázium.\n\nV provozuje Buda-Kašaljovská zemědělsko-technická akademie, která připravuje studenty pro práci v oborech elektrifikace a automatizace, mechanizace zemědělství a technologie.\n\nV provozu je Buda-Kašaljovská umělecká galerie Jaŭseja Jaŭsejeviča Maisejenki (bělorusky \"Буда-Кашалёўская карцінная галерэя імя Яўсея Яўсеевіча Маісеенкі\").\n\n\n\n"}
{"id": "1029205", "url": "https://cs.wikipedia.org/wiki?curid=1029205", "title": "Driulis Gonzálezová", "text": "Driulis Gonzálezová\n\nDriulis (Driulys) González-Moráles, (*21. září 1973 Guantánamo, Kuba) je bývalá reprezentantka Kuby v judu. Je olympijskou vítězkou z roku 1996.\n\n\n\nS judem začínal v 9 letech. Od 15 let trénovala pod vedením Ronalda Veitíi. V letech 1997-2000 prohrála pouze tři zápasy se Španělkou Isabel Fernández. Po olympijských hrách v Sydney v roce 2000 si vzala mateřskou pauzu. Vrátila se v roce 2003 v polostřední váze. S veleúspěšnou sportovní kariérou se rozloučila nepopulárním 5. místo na olympijských hrách v Pekingu v roce 2008. Bylo to její jediné nemedailové umístění na vrcholné akci.\n\n\n"}
{"id": "1029207", "url": "https://cs.wikipedia.org/wiki?curid=1029207", "title": "Syrská hymna", "text": "Syrská hymna\n\nHymna Sýrie je píseň Ħumāt ad-Diyār (\"Ochránci vlasti\"). Hymna vznikla v roce 1936. Text napsal Khalil Mardam Beyna a hudbu složil Mohammed Flayfel, taktéž skladatel palestinské hymny. Hymna byla slavnostně přijata 2 roky po vyhlášení nezávislosti Sýrie v roce 1938.\n\n"}
{"id": "1029208", "url": "https://cs.wikipedia.org/wiki?curid=1029208", "title": "Josef Dumek", "text": "Josef Dumek\n\nJosef Dumek (16. dubna 1844 Praha – 14. prosince 1903 Praha-Vinohrady) byl český odborný spisovatel, redaktor a pedagog, popularizátor poznatků v oblasti zemědělství. Absolvoval pražskou techniku a hospodářský ústav v Libverdě, poté působil jako správce a ředitel statků v Rusku, Uhersku a v Čechách. Roku 1872 založil a několik let vedl vyšší hospodářskou školu v Doubravici u Mohelnice. Od roku 1876 se věnoval převážně popularizaci; jako „polní kazatel“ České zemědělské rady uspořádal přes 5000 přednášek pro rolníky a kněží, vydával \"Pražské hospodářské noviny\", přispíval do časopisů a vydal přes 90 spisů v češtině i němčině (např. \"Hospodářská čítanka\"). Byl oceňován za zásluhy o povznesení českého zemědělství; získal titul Pro ecclesia et pontifice, byl jmenován čestným občanem řady obcí a členem několika domácích i zahraničních hospodářských společností.\n\nNarodil se 16. dubna 1844 v Praze jako syn Josefa Dumka (1812-1865), hostinského (?) původem ze Semil. Po maturitě na gymnáziu absolvoval chemii a hospodářské vědy na pražské technice a studia zakončil na hospodářském ústavu v Libverdě. Potom podnikl studijní cestu po Rakousku, Rusku, Německu a Itálii. 28. září 1867 se oženil a s manželkou odjel do Ruska, kde mu nabídli místo ředitele velkostatku. Odtud se přesunul na podobnou pozici do Uherska a pak do Čech.\n\nRoku 1872 založil vyšší hospodářský ústav v Doubravici na Moravě. Škola pod jeho vedením získala dobrou pověst, zápasila ale s nedostatkem financí. Sám Dumek na její podporu vložil 20 tisíc zlatých. Když ale ani to nestačilo, vzdal se roku 1876 ředitelského místa a vstoupil do služeb Zemědělské rady království Českého, která ho jmenovala „polním kazatelem“ či kočujícím učitelem, propagátorem moderních zemědělských poznatků mezi rolnictvem. Tomuto povolání pak zasvětil zbytek života.\n\nOd roku 1883 navázal spolupráci s katolickou církví. Jan Valerián Jirsík ho krátce před smrtí pozval do budějovického semináře, aby seznámil budoucí kněží se zásadami zemědělského hospodářství, a jeho příkladu pak následovaly kněžské semináře v dalších městech. Umožnilo se tak duchovním, kteří měli na venkově přirozenou autoritu, účinně pomoci zemědělcům.\n\nNa přednáškových turné procestoval postupně celé Čechy. Vykládal například o důležitosti hospodářských strojů, úpravě luk a pastvin, plemenech a chovu hovězího dobytka, racionálním obdělávání půdy, o pěstování zeleniny, jarní setbě, chovu drůbeže a domácím hospodářství, o pěstování pícnin aj. V pražské Měšťanské besedě zase radil s pěstováním květin v zahradě a v pokoji. Zastával názor, že každý má žít podle svého stavu a doby. Kritizoval přehánění v jakémkoli směru – podle něj chybují jak ti, kdo své hospodářství odbývají, tak i ti, kdo nadměrně šetří, zejména na jídle. Zdůrazňoval potřebu masa a luštěnin pro posílení těla po těžké práci. Úpadku venkova může podle něj zabránit využívání moderních poznatků a techniky, řádné a včasné obdělávání půdy, náležitý chov dobytka a dobré zacházení s přírodními zdroji („požehnáním Božím“).\n\nMezi rolnictvem si získal velký věhlas. Na jeho přednášky chodily často stovky posluchačů – a když se všichni nevešli do sálu, poslouchali pod širým nebem. Dumek navíc často zdařile improvizoval, když se na žádost publika stanovilo téma schůze na poslední chvíli. Měl příjemný hlas, jasně vyjadřoval myšlenky a jeho „kázání“ byla oblíbená mezi prostými sedláky i vzdělanými měšťany. \n\n16. září 1888 uskutečnil svou jubilejní třítisící přednášku. Jeho činnosti si v té době všimli i na vyšších místech; například c. k. ministerstvo orby uznale ocenilo, že jeho rady a pokyny přispěly ke zvelebení hospodářství v řadě oblastí, a že mu rolníci při další návštěvě často děkovali za prospěšná doporučení, která se dobře osvědčila. Pochvaly přicházely i od církevních hodnostářů.\n\nDumkova pracovitost a obětavost byla příkladná. Například v roce 1887 přednášel 340krát, za malý plat (služné) a bez diet, přičemž největší odměnou, kterou mu vděční posluchači mohli dát, bylo často čestné členství ve spolku nebo čestné občanství. Během svých cest po Čechách se navíc nejméně dvakrát dostal do nebezpečné situace, kdy se splašili koně a převrhli kočár, ve kterém seděl. V obou případech ale nakonec všichni zúčastnění vyvázli bez úhony.\n\nZa celý život uspořádal přes 5000 popularizačních přednášek.\n\nOd roku 1878 vydával \"Pražské hospodářské noviny\". Přispíval rovněž do hospodářských, lesnických a jiných odborných časopisů. Vydal také přes 90 spisů v češtině a němčině (viz též sekci Dílo).\n\nV březnu 1880 byl zvolen poslancem Českého zemského sněmu za staročechy na Náchodsku, přičemž porazil mladočeského kandidáta, profesora Jana Krejčího poměrem hlasů 159:62. Volba vyvolala překvapení a kontroverzi; Dumkovi se mimo jiné vyčítala přílišná blízkost k Němcům a nedostatek jeho vzdělání ve srovnání s univerzitním profesorem. Dumek se nakonec mandátu vzdal a v doplňovací volbě v červnu 1880 byl na jeho místo zvolen Josef Milde.\n\nRoku 1882 byl c. k. zemským soudem v Praze jmenován přísežným znalcem hospodářským.\n\nKe konci roku 1901 odešel do důchodu a byl jmenován inspektorem českého odboru zemědělské rady.\n\nVedle čestného členství ve spolcích a čestného občanství v řadě obcí (viz výše) byl rovněž jmenován dopisujícím členem carské hospodářské společnosti v Petrohradě, členem hospodářské společnosti v Solnohradě, Brně (kde žil v letech 1895-96) aj. Byl oceňovaný za příspěvek k česko-německému usmíření a jeho přínos ke zvelebení zemědělství uznával i německý tisk.\n\nPočátkem roku 1903 obdržel papežský čestný kříž Pro ecclesia et pontifice.\n\nPoslední čtyři léta života trpěl cukrovkou, ke které se přidružila tuberkulóza. Zemřel 14. prosince 1903 v Praze. Pohřben byl na Vyšehradě.\n\nSamostatně vyšly např. tyto práce:\n\n\n"}
{"id": "1029227", "url": "https://cs.wikipedia.org/wiki?curid=1029227", "title": "Ca' Farsetti", "text": "Ca' Farsetti\n\nCa' Farsetti je palác v Benátkách, ležících v severní Itálii. Nachází se ve čtvrti San Marco na břehu nejhlubšího městského kanálu Canal Grande, nedaleko od mostu Ponte di Rialto. Spolu se sousedním palácem Ca' Loredan je sídlem rady města.\n\nVe 13. století nechali dům postavit dědici dóžete Enrica Dandola jako dvoupodlažní. V roce 1440 jej odkoupil Federigo Contarini a palác zvýšil o dvě patra. Roku 1670 stavbu získala rodina Farsettiových, která v ní během 18. století zřídila akademii. Na počátku následujícího století došlo k přestavbě na hotel a v roce 1926 začala objekt využívat městská radnice.\n\nSpodní podlaží bylo vystavěno v byzantském slohu se sloupovím korintského řádu. Piano nobile má patnáct arkád spojených balustrádou. Druhé patro a mezanin vznikly v renesančním stylu.\n"}
{"id": "1029232", "url": "https://cs.wikipedia.org/wiki?curid=1029232", "title": "Kostel svatého Michaela archanděla (Libřice)", "text": "Kostel svatého Michaela archanděla (Libřice)\n\nKostel svatého Michaela archanděla je římskokatolický farní kostel v Libřicích. Farnost je spravována excurrendo z farnosti Černilov.\n\nKostel je zmiňován jako farní v roce 1356, kdy do něj měl k bohoslužbám docházet plebán z Černilova. Původně gotický kostel byl přestavěn ve stylu baroka v první polovině 18. století, ale jádro zůstalo gotické.\n\nJednolodní stavba s pravoúhlým presbytářm, sakristií a mohutnou hranolovou věží v západním průčelí.\n\nInventář je novorenesanční.\n\nBohoslužby se konají v sobotu 17.00, v době letního času v 18.00.\n\n"}
{"id": "1029234", "url": "https://cs.wikipedia.org/wiki?curid=1029234", "title": "Petr Videman", "text": "Petr Videman\n\nPetr Videman (* 28. února 1965) je bývalý český fotbalista, obránce.\n\nV československé lize hrál za Bohemians Praha. Nastoupil v 7 ligových utkáních. V nižší soutěži hrál za FC SYNOT Staré Město a FC Slušovice.\n\n"}
{"id": "1029237", "url": "https://cs.wikipedia.org/wiki?curid=1029237", "title": "ATP Shenzhen Open 2014", "text": "ATP Shenzhen Open 2014\n\nATP Shenzhen Open 2014 byl tenisový turnaj pořádaný jako součást mužského okruhu ATP World Tour, který se hrál na otevřených dvorcích s tvrdým povrchem komplexu Shenzhen Longgang Sports Center. Konal se mezi 22. až 28. zářím 2014 v čínském Šen-čenu jako 1. ročník turnaje.\n\nTurnaj s rozpočtem 655 955 amerických dolarů patřil do kategorie ATP World Tour 250. Nejvýše nasazeným hráčem ve dvouhře byl pátý tenista světa David Ferrer ze Španělska, který ve 2. kole nestačil na srbského tenistu Viktora Troického.\n\nNásledující hráči obdrželi divokou kartu do hlavní soutěže:\n\nNásledující hráči postoupili z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár si zajistil postup do hlavní soutěže jako náhradník:\n\n\n\n"}
{"id": "1029238", "url": "https://cs.wikipedia.org/wiki?curid=1029238", "title": "Manor d'Eyrignac", "text": "Manor d'Eyrignac\n\nManor d'Eyrignac je zámek ze 17. století v Salignac-Eyvigues, v oblasti Dordogne ve Francii. Je obklopen restaurovanou francouzskou barokní zahradou, původně z 18. století s pečlivě udržovanými tvarovanými dřevinami. Dům je umístěn na vrcholu kopce, z kterého vytéká sedm pramenů. Pouze pavilon, fontány a nádrže jsou v zahradě zachovány původní, z 18. století. V roce 1960, nový majitel, Giles Sermadiras de Cuzols de Lile, vytvořil novou zahradu, která se vyznačuje topiary, průhledy, fontánami, sochami, a také alejí z váz. Zahrada je uvedena francouzským ministerstvem kultury (konkrétně Committee of Parks and Gardens of the French Ministry of Culture) na seznamu významných zahrad ve Francii.\n"}
{"id": "1029244", "url": "https://cs.wikipedia.org/wiki?curid=1029244", "title": "Ku Mu", "text": "Ku Mu\n\nKu Mu (; září 1914 – 6. listopadu 2009), vlastním jménem Liou Ťia-jü (), byl čínský komunistický revolucionář a politik, místopředseda vlády Čínské lidové republiky v letech 1975 až 1982. Jako jeden z hlavních Teng Siao-pchingových pobočníků zodpovědných za řízení ekonomiky hrál hlavní roli při zavádění jeho ekonomických reforem v 80. letech. Byl klíčovou postavou při vytváření Šen-čenu, první čínské speciální ekonomické zóny.\n\nKu Mu se narodil v září 1914 ve vesnici okresu Žung-čcheng (v provincii Šan-tung) jako Liou Ťia-jü. Ačkoliv byli jeho rodiče chudí rolníci, dostalo se mu kvalitního vzdělání díky naléhání jeho děda. V červenci 1932 vstoupil do Komunistické strany Číny a zapojil se do revolučních aktivit v okrese Wen-teng, kde navštěvoval školu. Změnil si jméno na Ku Mu, aby nekompromitoval svou rodinu. V roce 1934 odešel do Pekingu a stal se vůdcem pekinské větve Ligy levicových spisovatelů. Roku 1936 pracoval při vojenské logistice vojenského vůdce Čang Süe-lianga a účastnil se Sianského incidentu. V září 1940 se Ku Mu vrátil zpět do Šan-tungu, kde zastával řadu vyšších vůdčích pozic, mimo jiné zástupce politického komisaře První vojenské oblasti.\n\nPo vzniku Čínské lidové republiky roku 1949 se Ku stal stranickým tajemníkem, starostou Ťi-nanu a také politickým komisařem Ťinanského vojenského okruhu. V únoru 1952 byl jmenován zastupujícím stranickým tajemníkem a vedoucím propagandy v Šanghaji. Později byl převelen do Pekingu, kde vedl několik výborů hospodářského rozvoje. Roku 1965 se stal předsedou Státní komise pro výstavbu. Po vypuknutí kulturní revoluce v roce 1966 byl Ku odvolán ze svých funkcí a zakusil politickou perzekuci, stejně jako mnozí další vedoucí pracovníci té doby. Do politiky se vrátil roku 1973 jako předseda Státní rozvojové a plánovací komise a člen ústředního výboru KS Číny. V roce 1975 byl jmenován místopředsedou vlády premiéra Čou En-laje a vedl Státní komisi pro výstavbu a Komisi pro import a export Státní rady.\n\nMezi lety 1978 až 1988 sehrál důležitou roli v nové proreformní Teng Siao-pchingově vládě, kde se zaměřoval na vnější vztahy a hospodářský rozvoj. Ku vedl jako vicepremiér první oficiální delegaci Čínské lidové republiky do západní Evropy po kulturní revoluci. Během své cesty navštívil Francii, Belgii, Dánsko, Švýcarsko a Západní Německo. Roku 1980 se stal členem sekretariátu ústředního výboru KS Číny a v květnu 1982 Státní rady. Jako jeden z hlavních Teng Siao-pchingových pobočníků zodpovědných za řízení ekonomiky hrál hlavní roli při zavádění Tengových ekonomických reforem a při otevírání Číny světu. Byl klíčovou postavou při vytváření Šen-čenu, první čínské speciální ekonomické zóny.\n\nV roce 1988 se stal místopředsedou Čínského lidového politického poradního shromáždění, což byl převážně ceremoniální post. Roku 1993 odešel do důchodu a opustil veřejný život. Zemřel 6. listopadu 2009 ve věku 95 let. Byl oficiálně chválen jako „osvědčený a loajální bojovník za komunistickou věc, proletářský revolucionář, vynikající vůdce na poli hospodářského rozvoje.“\n\nKu Mu měl čtyři syny (Liou Nien-jüan, Liou Chuej-jüan, Liou Li-jüan a Liou Sien-jüan) a dceru (Liou Jen-jüan). Všichni nosili příjmení Liou dle původního příjmení Ku Mua. Liou Nien-jüan se stal generálmajorem Čínské lidové osvobozenecké armády, Liou Li-jüan byl během kulturní revoluce uvězněn na dva roky.\n"}
{"id": "1029252", "url": "https://cs.wikipedia.org/wiki?curid=1029252", "title": "Gustáv Ondrejčík", "text": "Gustáv Ondrejčík\n\nGustáv Ondrejčík (* 20. ledna 1966) je bývalý slovenský fotbalista, obránce. Po skončení aktivní kariéry působí jako fotbalový funkcionář.\n\nV československé lize hrál za Slavii Praha, Inter Bratislava a Bohemians Praha. Nastoupil ve 102 ligových utkáních a dal 4 góly. Ve nižších soutěžích hrál za TJ ZŤS Martin, VTJ Žatec, SK Xaverov Praha a v Německu za SpVgg Weiden. V Poháru vítězů pohárů nastoupil v 1 utkání. Za reprezentaci do 21 let nastoupil v 1 utkání. Finalista Českého poháru 1989. Od roku 2017 nastupuje v 1. Hanspaulské lize za tým Berušky.\n\n\n"}
{"id": "1029261", "url": "https://cs.wikipedia.org/wiki?curid=1029261", "title": "Marie-Louise O'Murphy", "text": "Marie-Louise O'Murphy\n\nMarie-Louise O'Murphy (21. října 1737, Rouen — 11. prosince 1814, Paříž) byla francouzská kurtizána, milenka krále Ludvíka XV.. Byla známa pod přezdívkou \"La Morphise\", která vznikla spojením jejího příjmení s řeckým slovem \"eumorphos\" (dobře vypadající).\n\nPocházela z početné rodiny vojáka a ševce irského původu, spolu se svými sestrami se živila jako zpěvačka a herečka, nechávající se vydržovat majetnými muži (byl mezi nimi i Giacomo Casanova). Jako čtrnáctiletá byla modelem k aktu \"Odpočívající dívka\", který namaloval François Boucher. Mimořádný ohlas tohoto obrazu jí otevřel dveře ke královskému dvoru. Z jejího vztahu s králem se narodila dcera Agathe Louise de Saint-Antoine (1754—1774). Madame de Pompadour viděla v mladší sokyni nežádoucí konkurenci, proto zinscenovala její sňatek s důstojníkem Jacquesem de Beaufranchet, aby ji odklidila z královy blízkosti. Z tohoto manželství se narodila dcera, která zemřela v dětství, a Louis Charles Antoine de Beaufranchet (1757—1812), který se po revoluci stal polním maršálem.\n\nMarie-Louise ovdověla v roce 1757, kdy Beaufranchet padl v bitvě u Rossbachu. Později byla ještě provdána v letech 1759 až 1783 za hraběte Françoise Nicolase Le Normanta a v letech 1795 až 1798 za poslance Louise Philippe Dumonta (byl o 28 let mladší). Jejím dlouholetým milencem byl Claude Antoine de Valdec de Lessart, ministr financí, popravený v dobách revolučního teroru; také La Morphise upadla do podezření z protistátní činnosti a byla pět měsíců vězněna v klášteře anglických benediktinek.\n\n"}
{"id": "1029272", "url": "https://cs.wikipedia.org/wiki?curid=1029272", "title": "ATP Shenzhen Open 2014 – mužská dvouhra", "text": "ATP Shenzhen Open 2014 – mužská dvouhra\n\nDo soutěže mužské dvouhry na tenisovém turnaji ATP Shenzhen Open 2014 nastoupilo dvacet osm hráčů. Z kvalifikace postoupila čtveřice tenistů. Turnaj představoval novou událost v kalendáři ATP World Tour. Probíhal na otevřených dvorcích s tvrdým povrchem v čínském Šen-čenu.\n\nSoutěž dvouhry ovládla světová jedenáctka Brit Andy Murray, jenž ve finále porazil španělskou turnajovou čtyřku Tommyho Robreda ve třech sadách 5–7, 7–6 a 6–1. Na okruhu ATP Tour tak získal dvacátý devátý titul kariéry a teprve první v probíhající sezóně.\n\nČtyři nejvýše nasazení hráči měli volný los do druhého kola.\n\n"}
{"id": "1029274", "url": "https://cs.wikipedia.org/wiki?curid=1029274", "title": "ATP Shenzhen Open 2014 – mužská čtyřhra", "text": "ATP Shenzhen Open 2014 – mužská čtyřhra\n\nDo soutěže mužské čtyřhry na tenisovém turnaji ATP Shenzhen Open 2014 nastoupilo šestnáct dvojic. Turnaj představoval novou událost v kalendáři ATP World Tour. Probíhal na otevřených dvorcích s tvrdým povrchem v čínském Šen-čenu.\n\nSoutěž čtyřhry vyhrál první nasazený nizozemsko-rumunský pár Jean-Julien Rojer a Horia Tecău, jehož členové ve finále zdolali dvojici Sam Groth a Chris Guccione z Austrálie po snadném průběhu 6–4 a 7–6. Pro oba vítěze se jednalo o sedmý společný titul v probíhající sezóně.\n\n"}
{"id": "1029275", "url": "https://cs.wikipedia.org/wiki?curid=1029275", "title": "Chantilly (zámek)", "text": "Chantilly (zámek)\n\nZámek v Chantilly () je zámek ve městě Chantilly ve Francii.\n\nZámek se skládá ze dvou spojených budov: Malý zámek () byl postavený kolem 1560 pro Anne de Montmorency a Velký zámek () vznikl a poté, co byl zničen během francouzské revoluce, byl obnoven a přestavěn v roce 1870.\n\nObjekt je vlastnictvím Institut de France, v zámku se nachází Muzeum Condéů (). Pro své sbírky a architekturu je považováno za jednu z nejlepších a nejznámějších galerií na světě. Muzeum je otevřené pro veřejnost.\n\nSoučástí komplexu jsou i rozsáhlé zahrady a parky a přilehlé Velké stáje (), ve kterých sídlí hipologické muzeum, s dostihovým závodištěm.\n\nKromě zámku se v areálu nacházejí ještě zámeček Enghien, míčovna a Velké stáje.\n\nNa začátku 18. století byly na příkaz Louise Henriho de Bourbon-Condé vybudovány Velké stáje () pro 240 koní. V roce 1982 v nich bylo otevřeno Živé muzeum koní.\n\nPark má rozlohu 155 hektarů, z toho 25 hektarů pokrývají jezera, která doplňují 60 hektarů parku Sylvie. Les v Chantilly, který přiléhá k parku a je součástí panství, má rozlohu 6310 hektarů. Architektem parku byl proslulý André Le Nôtre.\nChantilly byly oblíbeným dílem Andrého Le Nôtre. Dal parku klasický vzhled, použil dvě na sebe kolmé osy: hlavní osa vedla v expozici sever-jih přes majestátní terasy a je kolmá k vrstevnicím, čímž zdůrazňuje zvlnění terénu. Druhá osa je vedena ve směru východ-západ a tvoří ji podél celého údolí Velký kanál ().\n\nMezi terasou a Velkým kanálem, severně od zámku, Le Nôtre upravil záhony podle francouzské barokní módy. Tyto části jsou zdobeny vodními plochami, vázami a kamennými sochami, které pocházejí z devatenáctého století. Ponejvíce představují významné osobnosti spojené s bohatou historií oblasti. Záhony byly původně lichoběžníkového tvaru, aby kvůli zákonům perspektivy působily větším dojmem. Tento efekt byl zrušen změnami v 19. století, kdy byly záhony upraveny na pravidelné obdélníky. Zbytky broderií se do 21. století dochovaly v zahradě Voliéry ( na západě při úpatí zámku) a v zahradě Sylviina domu () z roku 1671.\n\nLe Nôtreovy barokní partery jsou nyní ohraničeny dvěma upravenými zahradami, které v době vzniku parterů neexistovaly. Jedna z nich, jež se nachází východně, pochází z osmnáctého století a je upravena jako venkovský mlýn. Západním směrem leží úprava ve stylu anglického parku, která byla vytvořena na počátku devatenáctého století. Na druhém břehu Velkého kanálu se nachází amfiteátr Vertugadin, který s navazující alejí prodlužuje osu parteru do lesa. Zde se nachází kopie sochy Venuše z Arles.\n\nHlavní brána se nachází pod zámkem na terase, která zakrývá výhled na celé prostranství. Ten se tak při vstupu do zámku náhle a efektně otevře.\nMalý park ( nebo ) se nachází na vápencové plošině s výhledem do údolí z parteru na \"Grand Rond\". Úpravy prostoru mezi lesem a parkem byly navrženy Le Nôtrem, který určil umístění alejí a bosketů, které je spojují s okolním lesem. Jeho synovec Desgots zde v roce 1679 dal upravit bludiště, který bylo zničeno v roce 1770.\n\nV osmnáctém století Henri-Jules de Bourbon-Condé připojil k terase most přes suchý příkop, který tvořil hranici parku. Zahrada se stala místem zábavy a procházek mezi různými prostranstvími ohraničenému živými ploty ze stále zelených dřevin, připomínajícími zelené pokoje. Některé z nich se dochovaly, například tzv. Pokoj divokého prasete ().\n\nMezi lety 1738 a 1739 vznikla obří plocha pro živou husí hru, kde figurky představovali samotní hráči. Hrací plocha tvořila spirálu 2 km dlouhou. I když byla po dlouhá desetiletí velmi oblíbenou zábavou návštěvníků zámku, když móda pominula, byla hra odstraněna a terén vyrovnán. Zachovány a dosud viditelné zůstaly jen některé prvky, například most nebo studna.\n\nNa východ od zahrad, které byly Le Nôtreovým dílem, se nachází anglicko-čínská zahrada, založené na bývalých lukách v roce 1772. Je typická mnoha umělými dekoracemi, z nichž některé (skály, malé kamenné mosty) se dochovaly do 21. století.\n\nV roce 1774 přibyla k okraji zahrady umělá vesnice. Vesnička Chantilly () měla sedm malých rustikální domů, pět z nich se zachovalo: společenská místnost, místnost s biliárem, jídelna, kuchyň a mlýn.\n\nPři cestě ze Chantilly do Vineuil-Saint-Firmin a Creil vznikla anglická zahrada, navržená architektem Victorem Duboisem v roce 1817. Obsahuje některé objekty, které pocházejí ještě od Le Nôtra (Ostrov lásky, Fontány de Beauvais). Z lesních cest se otvírají zajímavé pohledy na zámek.\n\nJediným dochovaným objektem vybudovaným v anglické zahradě až v době jejího vzniku na začátku 19. století je Chrám Venuše ().\n\n"}
{"id": "1029281", "url": "https://cs.wikipedia.org/wiki?curid=1029281", "title": "Matúš Viboch", "text": "Matúš Viboch\n\nMatúš Viboch (* 14. října 1960) je bývalý slovenský fotbalista.\n\nV československé lize hrál za Lokomotívu Košice. Nastoupil v 1 ligovém utkání.\n"}
{"id": "1029285", "url": "https://cs.wikipedia.org/wiki?curid=1029285", "title": "Jawa 350/362 Californian", "text": "Jawa 350/362 Californian\n\nJawa 350/362 Californian je motocykl, vyvinutý firmou Jawa, vyráběný v letech 1967–1973. Předchůdcem byl model Jawa 350/360 panelka, nástupcem se stal od roku typ Jawa 350/634.\n\n\n"}
{"id": "1029291", "url": "https://cs.wikipedia.org/wiki?curid=1029291", "title": "Karel Khun", "text": "Karel Khun\n\nKarel Khun (14. října 1866 Pecka – 12. prosince 1921 Chlumec nad Cidlinou) byl český římskokatolický kněz, kronikář a regionální historik. Napsal také divadelní hru \"Pokřik\".\n\nVystudoval gymnázium v Jičíně a kněžský seminář v Hradci Králové, kde 13. července 1901 přijal kněžské svěcení. Působil jako kaplan nejprve krátce v Německé Rybné a poté v Chlumci nad Cidlinou, roku 1901 se stal chlumeckým děkanem. Jako nadšený laický historik navštívil řadu významných archivů a pořídil si v nich výpisky k chlumeckým dějinám, avšak zemřel ještě před tím, než je stačil publikovat. Po jeho smrti jednal jeho bratr František Khun, děkan ve Světlé nad Sázavou, o jeho literárním odkazu s chlumeckou městskou radou; ta pověřila emeritního učitele Leopolda Nováka, aby na základě Khunových záznamů sepsal dějiny města. Celé dílo vyšlo ve dvou svazcích v roce 1932.\n\n\n"}
{"id": "1029294", "url": "https://cs.wikipedia.org/wiki?curid=1029294", "title": "Mistrovství světa v silniční cyklistice 2014", "text": "Mistrovství světa v silniční cyklistice 2014\n\nMistrovství světa v silniční cyklistice 2014 bylo 81. světovým šampionátem v silniční cyklistice. Mistrovství probíhalo od 21. do 28. září 2014 v Ponferradě ve Španělsku.\n\nČasy jsou uvedeny v místním letním čase UTC+2.\n\n"}
{"id": "1029297", "url": "https://cs.wikipedia.org/wiki?curid=1029297", "title": "Hepatologie", "text": "Hepatologie\n\nHepatologie je odvětví medicíny, které zahrnuje studium jater, žlučníku, žlučových cest a slinivky břišní i řízení jejich poruch. Ačkoliv je tradičně považována za součást gastroenterologie, její rychlý rozvoj vedl v některých zemích k osamostatnění této vědy, jejíž specializovaní lékaři se nazývají hepatologové.\n\nNemoci a komplikace spojené s virem hepatitidy a alkoholem jsou hlavním důvodem pro hledání odborného poradenství. Více než 2 miliardy lidí bylo nakaženo virem hepatitidy B v určitém okamžiku svého života, a přibližně 350 milionů se staly trvalými nosiči. Až 80 % případů rakoviny jater lze připsat na vrub buď hepatitidy B nebo hepatitidy C. V budoucnu se díky zvýšenému očkování a přísnému kontrolování před transfuzí krve, očekává nižší výskyt infekce. Celková spotřeba alkoholu se stále zvyšuje a v důsledku toho se počet lidí s cirhózou a dalšími souvisejícími komplikacemi úměrně zvyšuje.\n"}
{"id": "1029298", "url": "https://cs.wikipedia.org/wiki?curid=1029298", "title": "Gottfried Fuchs", "text": "Gottfried Fuchs\n\nGottfried Fuchs (3. května 1889 — 25. února 1972) byl německý fotbalista. S klubem Karlsruher FV se stal v roce 1910 mistrem země. Reprezentoval Německo na olympiádě 1912, kde v utkání s Ruskem, které Němci vyhráli 16:0, nastřílel deset branek a stal se tak nejlepším kanonýrem turnaje. Se čtrnácti góly dosaženými v šesti zápasech drží nejlepší průměr v historii německé reprezentace.\n\nBojoval jako dobrovolník v 1. světové válce, po ukončení aktivní kariéry pracoval v rodinném obchodu se dřevem. Jeho starším bratrem byl hudební skladatel Richard Fuchs.\n\nByl židovského původu, po nástupu nacistů k moci emigroval do Kanady, kde také zemřel. V Německu se na něj zapomnělo, dokud se o něm nezmínil Sepp Herberger jako o svém někdejším hráčském vzoru.\n\n"}
{"id": "1029312", "url": "https://cs.wikipedia.org/wiki?curid=1029312", "title": "Michael Kraus", "text": "Michael Kraus\n\nJméno a příjmení Michael Kraus nosí více různých osob:\n\n"}
{"id": "1029314", "url": "https://cs.wikipedia.org/wiki?curid=1029314", "title": "Lightův test asociativity", "text": "Lightův test asociativity\n\nLightův test asociativity je algoritmus z abstraktní algebry. Umožňuje určit, zda je binární operace nad konečnou množinou, jež byla zadána pomocí Cayleyho multiplikativní tabulky, asociativní. Tím lze rozlišit pologrupy, kde operace asociativní je, od grupoidů, jejichž operace asociativní nejsou.\n\nTest je pojmenován po F. W. Lightovi, jenž jej autorům publikace \"The Algebraic Theory of Semigroups\" (Algebraická teorie pologrup) představil v roce 1949.\n\nZákladem Lightova testu asociativity je zavedení dvou nových zástupných binárních operací. Pro jednotlivé prvky množiny se pak sestaví Cayleyho tabulky pro tyto dvě operace. Pokud jsou poté tabulky ve všech dvojicích takto vzniklých tabulek pro obě zástupné operace shodné, je původní operace asociativní; liší-li se tabulky v nějaké dvojici, původní operace asociativní není.\n"}
{"id": "1029326", "url": "https://cs.wikipedia.org/wiki?curid=1029326", "title": "Srpnový puč", "text": "Srpnový puč\n\nSrpnový puč označuje neúspěšný pokus o státní převrat v Sovětském svazu ve dnech 19. až 21. srpna 1991. Skupina funkcionářů z konzervativního křídla Komunistické strany znepokojená vývojem v zemi po Gorbačovových reformách vytvořila tak zvaný Státní výbor pro výjimečný stav, který se pokusil zemi ovládnout. Puč nezískal podporu většiny ozbrojených sil a navíc se setkal s odporem obyvatel. Po třech dnech byl potlačen a hlavní aktéři zatčeni a souzeni. Důsledkem puče bylo urychlení procesu rozpadu Sovětského svazu a mocenský vzestup Borise Jelcina na úkor Michaila Gorbačova.\n\nRoku 1985 Gorbačov zahájil program reforem, jehož hlavními prvky byly ekonomické a politické změny, známé jako perestrojka a glasnosť. Tyto změny se však setkaly s nesouhlasem levého křídla samotné KSSS. Odpor vůči reformám sílil se zhoršující se ekonomickou a politickou situací v Sovětském svazu. V červnu 1991 několik stranických funkcionářů a spisovatelů publikovalo otevřený dopis „\"Slovo k lidu\"“, který byl chápán jako manifest proti perestrojce. Navíc začaly získávat prostor snahy o větší nezávislost neruské populace, která nyní pociťovala šanci k většímu sebeurčení. V sovětském režimu narůstaly obavy, že některé, nebo dokonce všechny svazové republiky ze Sovětského svazu vystoupí. Po několika jednáních nakonec republiky souhlasily s novou svazovou smlouvou na bázi federace nezávislých republik se společným prezidentem, zahraniční politikou a ozbrojenými silami. Smlouva měla být podepsána 20. srpna 1991. Přestože měla smlouva posílit Svaz, panovaly obavy komunistické strany, že některé menší svazové republiky (především pobaltské) budou nyní trvat na úplné nezávislosti.\n\nV pondělí 19. srpna 1991, den před tím, kdy měl Gorbačov a skupina státních představitelů republik budoucí unie podepsat dohodu, pokusila se skupina, která se sama nazývala \"Státní výbor pro výjimečný stav\" (\"Государственный комитет по чрезвычайному положению\"), uchvátit moc v Moskvě. Všichni účastníci získali své pozice teprve za Gorbačova. Byli to mj.:\n\n\nMezi další spolutvůrce puče patřili:\n\nVýbor oznámil, že Gorbačov je nemocen a tudíž uvolněn ze svých politických úřadů. Viceprezident a vůdce puče, Gennadij Janajev, byl jmenován prozatímním prezidentem.\n\nSamotný Gorbačov byl na začátku pokusu o převrat na dovolené ve Forosu na Krymu. Tam pak byl od odpoledne 18. srpna zadržován v domácím vězení poté, co odmítl schválit vyhlášení výjimečného stavu a předat své pravomoci na viceprezidenta. Zůstal zde až do konce puče o tři dny později.\n\nV Moskvě a v Leningradě následovaly velké demonstrace proti vůdcům puče. Pokus o převrat selhal, neboť pučisté nezískali podporu ozbrojených sil. Nezanedbatelnou úlohu však sehrál i odpor vedený tehdejším prezidentem RSFSR Borisem Jelcinem z moskevské vládní budovy, Bílého domu. Během jedné z těchto demonstrací Jelcin, stojící na tanku a s megafonem v ruce, pokus o puč rozhodně odsoudil. Před desetitisíci demonstrantů, kteří se shromáždili před parlamentem, vylezl Jelcin na tank a požadoval návrat Gorbačova. Současně promlouval k vojákům: „Nebuďte slepým nástrojem zločinných úmyslů dobrodruhů!“ Tento výstup, silně kontrastující s Janajevovou nevýraznou televizní řečí, byl jedním z nejpamětihodnějších momentů převratu a posílil Jelcinovu pozici.\n\nNa sídlo parlamentu byl naplánován útok, který měla provést speciální jednotka KGB Alfa. Tento plán však naprosto selhal, neboť příslušníci jednotky jednomyslně odmítli splnit rozkaz. Tanková jednotka obkličující Bílý dům přeběhla na stranu legální vlády, tanky pak namířily hlavně směrem ven. V okolních ulicích došlo k několika střetům s demonstranty, při kterých byli tři lidé rozdrceni tanky. Celkově však byl průběh událostí překvapivě nenásilný. Přes počítačovou síť Glasnet a mailboxy byl okolní svět průběžně informován o situaci.\n\nBěhem 21. srpna se již většina ozbrojených složek přidala na stranu demonstrantů, zbývající byli neutralizováni. Puč selhal a Gorbačov se vrátil do Moskvy. Již v podstatě bez politické moci, slíbil očistit KSSS od konzervativních sil. V listopadu Jelcin vydal dekret, zakazující činnost komunistické strany na území Ruské svazové republiky. Gorbačov následně rezignoval na post generálního tajemníka KSSS, zůstal však prezidentem Sovětského svazu. V říjnu byla zrušena KGB.\n\nVůdci puče byli zbaveni svých postů a odsouzeni. Většina z nich však byla osvobozena již v letech 1992–1993. Ministr vnitra Pugo spáchal sebevraždu.\n\nPo pokusu o převrat se Sovětský svaz definitivně rozpadl. Dosavadní neruské členské republiky jedna po druhé vyhlásily svoji nezávislost na SSSR. Posílený Boris Jelcin převzal kontrolu nad médii a klíčovými vládními úřady. Postupně odstavil od moci Michaila Gorbačova, jenž byl až do svého odstoupení 25. prosince 1991 nejvyšším představitelem dosavadní supervelmoci. Na konci roku 1991 byl rozpad Sovětského svazu dokonán. Od této chvíle existovalo 15 suverénních států Společenství nezávislých států. Následnictví po SSSR převzala, pod Jelcinovým vedením, Ruská federace.\n\n\n"}
{"id": "1029330", "url": "https://cs.wikipedia.org/wiki?curid=1029330", "title": "Rust (počítačová hra)", "text": "Rust (počítačová hra)\n\nRust je multiplayerová 3D survival hra vydaná 11. prosince 2013. Hra je dostupná ve službě Steam, od 8 února 2018 vyšla z alfy do plné verze. Vývojářem hry je Facepunch Studios, toto studio dále stojí třeba za hrou Garry's Mod. Hra je dostupná na Windows, Linux a macOS.\n\nOd roku 2014 hra využívá Unity 5, což dramaticky přispělo k lepšímu grafickému zpracování. Hra začala jako klon hry DayZ, což je populární herní mód na hru ArmA 2 s prvky craftingu podobnému Minecraftu.\n\nV Rustu se hráči připojení na server objeví ležící na pláži s pochodní a kamenem. Hlavním úkolem je přežívat, těžit, budovat, zabíjet ostatní hráče a v poslední řadě raidit (zničit a vykrást základnu ostatním hráčům). Hra nabízí desítky střelných a primitivních zbraní. Mezi hráčem neovládané postavy (NPC) patří útočná helikoptéra, vědci, bandité nebo nový CH-47 Chinook. Hráč má za úkol primárně přežít. Je potřeba hledat jídlo, nenechat se zabít medvědy, vlky nebo prasaty. Hra je hráč proti hráči (tzv. PvP) takže hráči bojují často mezi sebou. Hlasový chat umožňuje všem hráčům komunikovat mezi sebou.\n\n\"\"Rust\" started off as a \"DayZ\" clone. But then we decided that we are sick of fighting zombies. And can't compete with the \"Arma\" island in terms of landmarks and towns.\"\n\n11. prosince 2013 byla hra vydána ve službě Steam v podobě Early Access, ale vývoj začal už dříve. Vývojáři aktivně vydávali updaty obohacující hru - zvířata, lovení, brnění, zbraně. Na únor roku 2014 vývojáři odebrali zombie, kteří byli nahrazeni medvědy a vlky.\n\nKe konci roku 2014 byla vydána verze Experimental a vývoj byl přesunut na Unity 5. S touto novou verzí přišel zcela nový, procedurálně generovaný svět. Nový anticheat v této verzi nesl název CheatPunch, zabanoval přes 4 621 cheaterů. V říjnu roku 2014 se stala verze Experimental výchozí. Krátce nato byl do hry přidán nový anticheat EasyAntiCheat, nahrazující CheatPunch. Na začátku roku 2015 dostali všichni hráči rozdílnou barvu pleti podle jejich Steam ID.\n\nVývojáři prozatím odstranili radiaci (byla nahrazena ukazatelem žízně). Ženské modely byly přidány, stejně jako tomu bylo u barvy pleti, hráči nemají možnost výběru. Ke konci roku 2015 hra začala nabízet vzhledy oblečení, zbraní v nově představeném Item Store od Steamu. Tyto změny vzhledů jsou pouze kosmetickou záležitostí, nenabízejí žádnou výhodu.\n\nV červenci roku 2016 byly odstraněny systém blueprintů. Vývojáři je nahradili systémem zkušeností, kde hráči získávali zkušenosti za činnosti např. těžba stromů atd. Jeden z hlavních vývojářů napsal na Reddit, že by tento systém mohl být v budoucnu nahrazen. V listopadu 2016 byl systém zkušeností odebrán a nahrazen systémem komponentů.\n\nV roce 2017 byl upraven systém zbraní. Vývojáři zmírnili zpětný ráz a náklady na výrobu zbraní, aby hru udělali přijatelnější pro čistě PvP hráče. Byl přidán Vending Machine jakýsi automat, který umožňuje hráčům vyměňovat mezi sebou předměty. Byl přidán Hapis Island, což je mapa, která již není procedurálně generovaná. Hra opustila předběžný přístup a 8. února 2018 byla oficiálně vydána. Po vydání začali vývojáři pilně pracovat na odstranění chyb a optimalizaci.\n\nV novějších updatech byl přidán systém blueprintů, kde hráči vyzkoumávají předměty za šrot, které poté mohou vyrábět u pracovních stolů. Bylo přidáno první ovladatelné vozidlo - loď, potápěčské vybavení a várka nových zbraní. Byl přidán vrtulník CH-47 Chinook. A bylo přidáno či upraveno několik lokací, aby byly kompatibilní s novým updatem - The Puzzle Update.\n\nDva týdny po vydání alfy bylo prodáno celkem 150 000 kopií. Po dvou měsících v předběžném přístupu bylo prodáno přes 1 000 000 kopií. Koncem roku 2015, 3 000 000 kopií. V únoru roku 2014 Rust překonal Garry's Mod v počtu prodaných kopií. V dubnu roku 2017 bylo prodáno přes 5 200 000 kopií a více než 1 200 000 herních vzhledů na komunitním tržišti. Hry jako The Forest, , 7 Days To Die bývají často přirovnávány k Rustu, díky otevřenému světu a podobným mechanikám přežívání.\n\nHra obdržela smíšené recenze během alfy často kvůli nedostatkům.\n\nMinimální požadavky:\n\n64-bitový operační systém\n\n\n\nDoporučené požadavky:\n\n64-bitový operační systém\n\n\n\n"}
{"id": "1029342", "url": "https://cs.wikipedia.org/wiki?curid=1029342", "title": "China Open 2014", "text": "China Open 2014\n\nChina Open 2014 byl společný tenisový turnaj mužského okruhu ATP World Tour a ženského okruhu WTA Tour, hraný v Národním tenisovém centru na otevřených dvorcích s tvrdým povrchem. Konal se mezi 29. zářím až 5. říjnem 2014 v čínské metropoli Pekingu jako 16. ročník mužského a 18. ročník ženského turnaje.\n\nMužská polovina se řadila do třetí nejvyšší kategorie okruhu ATP World Tour 500 a její dotace činila 2 500 470 dolarů. Ženská část měla rozpočet 5 427 105 dolarů a po Grand Slamu byla součástí druhé nejvyšší úrovně okruhu WTA Premier Mandatory.\n\nNejvýše nasazenými hráči v soutěžích se staly světové jedničky – singlisté Novak Djoković a Serena Williamsová, italský deblový pár Sara Erraniová a Roberta Vinciová. Výjimku tvořila mužská čtyřhra, kde byli při neúčasti bratří Bryanových turnajovými jedničkami Daniel Nestor s Nenadem Zimonjićem.\n\nMužskou dvouhru vyhrál popáté Novak Djoković, který tak na China Open prodloužil svou neporazitelnost, když nenašel přemožitele ani ve 24. pekingském zápase v řadě. Od svého prvního startu a triumfu v roce 2009 neodešel z dvorců olympijského centra nikdy poražen. V ženské singlové soutěži zvítězila Ruska Maria Šarapovová, která tak slavila premiérovou trofej z Pekingu. Ta jí zajistila posun na 2. místo žebříčku WTA ve vydání ze 6. října 2014. \n\nNásledující hráčí obdrželi divokou kartu do hlavní soutěže:\n\nNásledující hráči postoupili z kvalifikace:\n\n\nNásledující páry obdržely divokou kartu do hlavní soutěže:\n\nNásledující páry postoupily z kvalifikace:\n\n\nNásledující hráčky obdržely divokou kartu do hlavní soutěže:\nNásledující hráčky postoupily z kvalifikace:\n\n\n\nNásledující páry obdržely divokou kartu do hlavní soutěže:\n\nNásledující pár nastoupil do soutěže z pozice náhradníka:\n\n\n\n\n\n"}
{"id": "1029352", "url": "https://cs.wikipedia.org/wiki?curid=1029352", "title": "China Open 2014 – ženská dvouhra", "text": "China Open 2014 – ženská dvouhra\n\nDo soutěže ženské dvouhry na tenisovém turnaji China Open 2014, poslední události kategorie Premier Mandatory v sezóně, nastoupilo šedesát hráček. Z kvalifikace postoupilo osm hráček. Obhájkyní titulu byla americká světová jednička Serena Williamsová, jenž kvůli zranění levého kolene musela ve čtvrtfinálovém utkání z turnaje odstoupit.\n\nSemifinalistky z wuchanského turnaje Wuhan Open 2014, hraného v týdnu předcházejícím pekingské události – Petra Kvitová, Eugenie Bouchardová, Elina Svitolinová a Caroline Wozniacká, obdržely volný los do druhého kola.\n\nSoutěž ženské dvouhry vyhrála čtvrtá nasazená Ruska Maria Šarapovová, která ve finále porazila turnajovou trojku Petru Kvitovou, která po triumfu v čínském Wu-chanu hrála druhé finále vřadě. Po rovnocenném rozdělení prvních dvou sad výsledkem 6–4 a 2–6, rozhodl o vítězce až závěrečný třetí set, ve kterém Šarapovová díky jednomu brejku zvítězila 6–3. V probíhající sezóně tak, po titulech ze Stuttgartu, Madridu a French Open, triumfovala na druhé ze čtyř událostí druhé nejvyšší kategorie Premier Mandatory. Díky vítězství, a neobhajování žádných bodů, se na žebříčku WTA ze 6. října 2014 posunula před Petru Kvitovou a Simonu Halepovou na druhé místo. Celkově dosáhla na 33. singlový titul kariéry. Hlavní rozhodčí finále byla Řekyně Eva Asderakiová.\n\n Serena Williamsová \"(čtvrtfinále, odstoupila kvůli zranění levého kolene)\n\n"}
{"id": "1029354", "url": "https://cs.wikipedia.org/wiki?curid=1029354", "title": "Stařečská pahorkatina", "text": "Stařečská pahorkatina\n\nStařečská pahorkatina je geomorfologický okrsek v severozápadní části Jaroměřické kotliny, ležící v okrese Třebíč v kraji Vysočina.\n\nOkrsek se rozkládá zhruba v trojúhelníku mezi obcemi Vícenice (na jihu), Přibyslavice (na severu) a Klučov (na východě). Uvnitř okrsku se nacházejí městyse Rokytnice nad Rokytnou, Okříšky a Stařeč.\n\nÚpatní pahorkatina s pedimenty vybíhající v úzký hřbet se suky Mikulovická hora, Hošťanka a Klučovská hora, oddělující navzájem Třebíčskou a Moravskobudějovickou kotlinu, tvořená žulami, durbachity a křemennými syenity třebíčsko-meziříčského plutonu, cordieritickými migmatity pláště a biotiticko-sillimanitickými pararulami moldanubika. Pahorkatina je středně zalesněná, smrkové a borové porosty, vzácně smíšené lesy, převládají pole.\n\nOkrsek Stařečská pahorkatina (dle značení Jaromíra Demka IIC-7C-1) náleží do celku Jevišovická pahorkatina a podcelku Jaroměřická kotlina.\n\nPahorkatina sousedí se dvěma okrsky Brtnické vrchoviny (Zašovický hřbet na západě a Čechtínská vrchovina na severu), se dvěma okrsky Jaroměřické kotliny (Třebíčská kotlina na severovýchodě a Moravskobudějovická kotlina na jihu) a s jedním okrskem Znojemské pahorkatiny (Hrotovická pahorkatina na východě).\n\nNejvyšším vrcholem Stařečské pahorkatiny je Zadní hora (633,5 m n. m.).\n\n\n\n"}
{"id": "1029356", "url": "https://cs.wikipedia.org/wiki?curid=1029356", "title": "China Open 2014 – mužská dvouhra", "text": "China Open 2014 – mužská dvouhra\n\nDo soutěže mužské dvouhry na tenisovém turnaji China Open 2014 nastoupilo třicet dva hráčů. Dvojnásobným obhájcem titulu byl první hráč světa Novak Djoković ze Srbska, který zde dokázal triumfovat i do třetice.\n\nVe finále si za 66 minut poradila světová jednička Djoković s třetím nasazeným Tomášem Berdychem, který prohrál po snadném průběhu 6–0 a 6–2. Srbský tenista zvítězil v 16. vzájemném zápase z celkově osmnácti odehraných. Na okruhu ATP Tour tak získal čtyřicátý šestý titul kariéry a šestý v probíhající sezóně. Na žebříčku ATP si tím upevnil pozici světové jedničky.\n\nBerdych utržil jednu z nejtěžších porážek profesionální kariéry. Srb již vedl 6–0, 5–0 a měl mečbol. Dva „kanáry“ však soupeři neuštědřil, když český hráč dokázal v závěru získat dva gamy. Djoković na China Open prodloužil neporazitelnost a vyhrál 24. pekingský zápas v řadě, což znamenalo pátý titul. Ve finále se utkali vítězové posledních pěti ročníků, když při Srbově neúčasti v roce 2011 tuto událost vyhrál Berdych. \n\n\n"}
{"id": "1029358", "url": "https://cs.wikipedia.org/wiki?curid=1029358", "title": "Ladislav Heller", "text": "Ladislav Heller\n\nLadislav Heller (15. října 1938 v Nových Kopistech – únor 1970) byl československý silniční cyklista. Mezi jeho největší úspěchy patřila tři etapová vítězství na Závodu míru. Zejména vítězství v etapě do Karlových Varů při jeho první účasti se stalo legendárním. Etapu vyhrál po samostatném úniku. V následující etapě měl těžký pád a se zlomenou nohou musel ze závodu odstoupit.\n\nLadislav Heller zemřel v únoru 1970, když ho na železniční trati Praha – Děčín srazil v úseku mezi Hrobcemi a Bohušovicemi nad Ohří vlak.\n\nJeho mateřský oddíl Slavoj Terezín pořádal až do roku 2013 Memoriál Jaroslava Menharta a Ladislava Hellera. (Jaroslav Menhart byl Hellerův trenér a pozdější trenér československého národního družstva.) V roce 2017 byla tradice obnovena.\n\nOta Pavel o něm do knihy \"Plná bedna šampaňského\" napsal povídku \"Pár kilometrů od Terezína\".\n"}
{"id": "1029360", "url": "https://cs.wikipedia.org/wiki?curid=1029360", "title": "Isidor Vondruška", "text": "Isidor Vondruška\n\nIsidor Vondruška (8. února 1865 Radešínská Svratka – 9. června 1944 Znojmo) byl český katolický duchovní, hagiograf a spisovatel náboženské literatury.\n\nVe Znojmě absolvoval gymnázium a poté brněnský alumnát. Dne 28. července 1889 byl vysvěcen na kněze. Nejprve byl kaplanem ve Slavonicích a poté od roku 1890 katechetou ve Znojmě. Stal se předsedou spolku katolických tovaryšů. Po osmiletém působení ve Znojmě odešel do Citonic, kde na faře působil dalších téměř třicet let. Od roku 1926 byl farářem u sv. Mikuláše ve Znojmě a později se stal znojemským děkanem.\n\nKromě knih \"Církevní vyučování katolických snoubenců\" (1915) a \"Kalendarium svatých; s ukazatelem životopisů\" (1932), popsal život a působení šesti tisíců světců a světic, které byl vyšlo ve čtyřsvazkovém vydání pod názvem \"Životopisy svatých v pořadí dějin církevních\" (1930-1931). K tomuto dílu sbíral materiál deset let.\n\n"}
{"id": "1029361", "url": "https://cs.wikipedia.org/wiki?curid=1029361", "title": "Mária Pekliová", "text": "Mária Pekliová\n\nMária Pekliová, (* 12. červen 1972 Baja, Maďarsko) je bývalá reprezentantka Maďarska a od roku 1997 Austrálie v judu. Je držitelkou bronzové olympijské medaile.\n\nS judem začala v Baja ve 13 letech a až do roku 1996 spolupracovala s několika trenéry — Andrási, Gyuró, Kovács. Po nevydařeném vystoupení na olympijských hrách v Atlantě v roce 1996 odjela za svým přítelem, maďarským emigrantem a judistou Gáborem Szabó do Austrálie. S manželstvím s ním obdržela australské občanství a tím si prakticky zajistila bezproblémovou kvalifikaci na olympijské hry.\n\nV roce 2000 jako reprezentantka Austrálie startovala před domácím publikem na olympijských hrách v Sydney. V prvním kole se sice zranila, ale nakonec dokázala vybojovat bronzovou olympijskou medaili. V roce 2004 po nevydařené obhajobě na olympijských hrách v Athénách následoval rozvod a nový vztah s Danielem Kellym.\n\nV roce 2006 se jí narodil syn, který však trpěl nevyléčitelnou nemocí. I přes tyto rodinné starosti se dokázala velmi dobře připravit na olympijské hry v Pekingu v roce 2008. Sahala po bronzové medaili, ale nakonec obsadila 5. místo.\n\n"}
{"id": "1029362", "url": "https://cs.wikipedia.org/wiki?curid=1029362", "title": "Jasná Poljana", "text": "Jasná Poljana\n\nJasná Poljana, případně Jasnaja Poljana (rusky Ясная Поляна) je vesnice v Rusku, v jeho evropské části, 190  km jižně od Moskvy, 14 km jižně od Tuly, proslavená tím, že se zde narodil, žil, tvořil a je pochován spisovatel Lev Nikolajevič Tolstoj. Vytvořil zde svá nejslavnější díla jako \"Vojna a mír\" nebo \"Anna Kareninová\". Rozlehlá rodinná usedlost je dnes zařízena jako spisovatelovo muzeum.\n\nUsedlost byla založena v 17. století, patřila nejprve rodu Karcevých a posléze rodu Volkonských – Tolstých.\nIhned po spisovatelově smrti, v roce 1910, se především zásluhou jeho dcery zachoval nezměněný Tolstého dům jako spisovatelovo muzeum. Oficiální status muzea pak získal rozhodnutím Celoruského ústředního výkonného výboru v roce 1921.\n\nV dobách druhé světové války, během bitvy před Moskvou, se vedly urputné boje o sousední Tulu, město s významným zbrojním průmyslem. Téměř obklíčená Tula útokům německé armády za cenu velkých obětí odolala (později obdržela titul Město-hrdina). Poljanská usedlost byla ale Němci obsazena po dobu 45 dnů. Během jejich ústupu byl dům zapálen. Požár se naštěstí podařilo rychle uhasit a hlavní sbírkové předměty neutrpěly vůbec, neboť byly před příchodem fronty odvezeny do Tomsku. V květnu 1942 bylo muzeum znovuotevřeno pro veřejnost.\n\nV 50. letech proběhly v muzeu rozsáhlé restaurátorské práce.\n\nUsedlost je dobře udržovaná a nachází se na rozlehlé ploše několika kilometrů čtverečních, s umělými vodními plochami, sady, alejemi, parky a různými stavbami. Je volně přístupná a v případě zájmu o prohlídku staveb s výkladem průvodce je možné si u vstupu zakoupit vstupenku.\n\nDům Volkonského, děda Tolstého, je nejblíže vstupu a jedná se o nejstarší zděnou stavbu v prostoru usedlosti.\n\nRodný dům Tolstého se nedochoval, na jeho místě stojí jen drobný kámen s nápisem, připomínající jeho dřívější existenci. Z důvodů finančních těžkostí spisovatelovy rodiny dům přešel do majetku jiného majitele, který dům nechal zpustnout do té míry, že po spisovatelově smrti už nebylo možno stavbu obnovit.\n\nDům Tolstého, stojící po boku nedochovaného centrálního domu prošel za spisovatelova života několika úpravami a přístavbami, které činily život obyvatel příjemnější, nicméně poněkud narušily původní symetrickou kompozici stavby. Interiér se díky úsilí spisovatelovy dcery zachoval autentický, a kromě reprezentativněji zařízeného salonu odráží poměrně skromný životní styl rodiny.\n\nDům Kuzminských, kde jsou vystaveny různé artefakty ve vztahu k tvorbě Tolstého, sloužil v letech 1859–1861 jako škola pro děti rolníků, o jejichž povznesení spisovatel vytrvale usiloval. Později sloužil pro ubytování hostů, nejčastěji spisovatelovy švagrové, T. A. Kuzminské.\n\nNa jezírku v anglickém parku stojí stavbička koupelny, která tvořila zástěnu a závětří se schůdky do vody. Je postavena z dřeva a proutí.\n\nKromě uvedených staveb se v prostoru usedlosti nachází řada dalších hospodářských staveb a domů pro místní obyvatele, kteří zde pracovali.\n\nV lese u cesty se nachází prostý hrob Lva Nikolajeviče. Uprostřed nevelké travnaté plochy je malá mohylka, rovněž pokrytá travou, pod kterou bylo uloženo tělo spisovatele. Neokázalý hrob bez jakékoli desky či ozdob dobře vystihuje spisovatelovu životní filosofii a zálibu v prostém životě.\n\nJméno děda připomíná jednoho z hlavních hrdinů románu \"Vojna a mír\", knížete Andreje Bolkonského. Usedlost jako celek, a zejména organizace vztahů a soužití mezi vesničany a aristokraty zase mohla být inspirací pro jiné hlavní postavy uvedeného románu, rodinu Rostovových.\n\nTolstoj se od roku 1849 až do začátku 20. století systematicky zajímal o vzdělávání prostých lidí a napsal řadu učebnic. Jeho vyučovací metody byly neobyčejně liberální - účast na hodinách byla dobrovolná, děti neseděly v lavicích, nebyly zkoušeny apod. V roce 1862 vydával měsíčník Jasná Poljana, každé číslo mělo přes sto stran, na nichž šířil své pedagogické myšlenky a poskytoval prostor názorům pedagogů. Pro malý počet předplatitelů pak od následujícího roku vycházely už jen sborníky Jasné Poljany.Po spisovatelově smrti v pedagogické činnosti pokračovala jeho dcera, která založila a vedla školu, která stále stojí za silnicí proti usedlosti.\n\nZ našich osobností navštívili spisovatele v Jasné Poljaně takové postavy jako Zdeněk Nejedlý, Karel Kramář, Milan Rastislav Štefánik a T. G. Masaryk, ten dokonce třikrát. Prvně jmenovaný o Jasné Poljaně napsal:\n\n\"Jasná Poljana se stala Jeruzalémem 19. století. Jasná Poljana jsou Lourdy dnešní inteligence. Zástupy věřících i nevěřících putují k \"třináctému apoštolu\" Páně, první, aby se posilnili, druzí, aby uvěřili.\"\nZ domácích umělců obývali pokoj pro hosty Turgeněv, Čechov, Repin, Pasternak a mnozí další. \n\nKromě pohodlné dopravy automobilem je možno se do obce snadno dostat frekventovanou autobusovou linkou z Tuly a asi kilometrovou procházkou cestou podél silnice za odbočkou do Jasné Poljany z hlavní silnice. Cesta vede kolem nemocnice L. N. Tolstého a školy, kterou založila a vedla spisovatelova dcera. Dále za usedlostí pokračuje silnice lemovaná několika desítkami venkovských domů, aby se pak napojila zpět na hlavní silnici.\n\nJinou možností je využít vlak z Moskvy anebo Tuly do zastávky Kozlova Zaseka (na mapě ). Je tam nádražní budova - muzeum upravená do podoby Tolstého časů a menší výstavka o železnici. Z nádraží je to k usedlosti necelé 4 km. \n\n"}
{"id": "1029365", "url": "https://cs.wikipedia.org/wiki?curid=1029365", "title": "V zajetí Vikingů", "text": "V zajetí Vikingů\n\nV zajetí Vikingů je název společného českého vydání dvou dobrodružných a na sebe navazujících románů norské spisovatelky Torill Thorstad Haugerové. Jde o první dva díly autorčiny šestidílné série z doby Vikingů z 10. století, o romány \"Røvet av vikinger\" (1978, Uneseni Vikingy) a \"Flukten fra vikingene\" (1979, Útěk před Vikingy).\n\nKniha vyšla roku 1988 v pražském nakladatelství Albatros v překladu Hany Ševčíkové jako 180. svazek edice Knihy odvahy a dobrodružství. V knize se první díl jmenuje \"Únos\" a druhý díl \"Útěk\".\n\nJedenáctiletý Patrik a desetiletá Sunnita jsou sourozenci a žijí se svou rodinou v Irsku ve vesnici na pobřeží. Prožívají bezstarostné dětství a jen z doslechu se dozvídají o řádění loupeživých a krutých Vikingů. Jednoho dne však Vikingové vesnici přepadnou a vypálí a sourozence unesou do Norska. Zde se stanou otroky mocného jarla Håkona a dostanou nové jméno Reim a Tira. Život v otroctví jim přináší drsné zážitky a krutou dřinu, ale také nové přátele, jako například jarlova syna Sigurda, pojmenovaného podle hrdiny staré severské ságy. Oba sourozenci však neustále doufají, že se jednou dostanou zpět domů.\n\nKdyž jarl Håkon na jednom vikingském nájezdu zahyne, přepadnou jeho dvorec ziskuchtiví sousedé. V nastalém zmatku se sourozencům podaří uprchnout a dostat se k sedlákovi Bredemu a jeho ženě Bergliotě, kteří s otroky zacházejí v podstatě stejně jako s lidmi svého vlastního stavu.\nSedlák Brede se rozhodne opustit svou chudou půdu v Norsku a vydat se na Island, aby si tam vybudoval nové hospodářství. Na loď sebou vezme své ovce a kozy, otroky včetně Reima a Tiry a také všechny členy své domácnosti. Společně s ním vyplují ještě dvě další lodě, ale na Islandu přistane jen Bredova loď. Ostatní byly zřejmě zničeny během bouře, která je na cestě potkala.\n\nBrede si zabere na Islandu volnou půdu a vystaví si tam dvorec. Syn bohatého souseda Grim ukradne Reimovi jeho luk a zabije s ním Håkonova příbuzného Narveho, se kterým se dostal do sporu. Z vraždy je obviněn Reim, pravda se sice ukáže, ale Reima s Tirou chtějí poslat jako uprchlé otroky zpět do Norska. Díky přátelům se jim podaří dostat se na obchodní loď plující do Irska a vrátit se domů.\n"}
{"id": "1029368", "url": "https://cs.wikipedia.org/wiki?curid=1029368", "title": "Albert Neuwall", "text": "Albert Neuwall\n\nAlbert von Neuwall (6. listopadu 1807 Vídeň – 13. července 1870 Vídeň) byl rakouský státní úředník a politik německé národnosti, během revolučního roku 1848 poslanec Říšského sněmu.\n\nByl vnukem velkoobchodníka a bankéře Markuse Leidesdorfera von Neuwalla a synem bankéře Ignaze von Neuwalla, který podnikal ve finančních službách se svým bratrem Samuelem Augustem von Neuwallem. Albert vystudoval Tereziánskou akademii ve Vídni a roku 1828 nastoupil do státních služeb. Od roku 1834 pracoval ve finanční správě. Roku 1843 získal titul komorního rady. Roku 1849 se stal vládním radou, roku 1852 ministerským radou a roku 1867 sekčním šéfem. Byl rovněž uváděn i jako spoluvlastník cukrovaru v Martinicích na Moravě, kde ovšem faktické řízení podniku přenechal svému bratru Emanuelovi von Neuwallovi.\n\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Vídeň-Josefstadt v Dolních Rakousích. Uvádí se jako komorní rada. Patřil ke sněmovní levici.\n\nV roce 1849 působil jako ministerský vyslanec u ruské armády v Uhersku. V letech 1851–1852 byl činný při rakouském armádním velení v Holštýnsku. V letech 1850–1860 zasedal ve státní právně-politické zkušební komisi. Od roku 1866 byl prezidentem disciplinární komise ministerstva financí. Byl též členem správní rady železniční trati Südbahn a několika bankovních ústavů. V roce 1868 byl povýšen do baronského stavu.\n"}
{"id": "1029370", "url": "https://cs.wikipedia.org/wiki?curid=1029370", "title": "Národní park Fruška gora", "text": "Národní park Fruška gora\n\nNárodní park Fruška gora, ( Nacionalni park Fruška gora nebo Национални парк Фрушка гора), se nachází ve stejnojmenném pohoří Fruška Gora rozkládající se v jihozápadní části Vojvodiny. Leží poblíž města Novi Sad vzdáleného 25 km a téměř 90 km od Bělehradu.\n\nPohoří Fruška gora patří mezi panonské osamocené hornatiny s nadmořskou výškou přesahující jen málo 500 m. Národní park je asi 80 km dlouhý a 15 km široký pás ležící na pravém břehu Dunaje. Je nejstarším z pěti srbských národních parků.\n\nV jeho areálu jsou i nejvyšší hory Crveni Čot 539 m, Iriški Venac 516 m a Veliki Gradac 471 m. V minulosti území prošlo etapou kácením lesů a dnes se lesy dochovaly hlavně ve vyšších polohách a na šikmých svazích. Severní svahy spadající k Dunaji jsou poměrně příkré, kdežto jižní jsou pozvolnější. Mají poměrně úrodnou půdu a proto jsou na nich četné ovocné sady, vinice i obilná pole, místy jsou hůře přístupné svahy využívány jako pastviny.\n\nAsi před 200 miliony let bylo celé pohoří Fruška gora ostrovem v plytkém vnitrozemském moři, svědčí o tom četné fosilní nálezy schránek plžů, mlžů, korálu apod. Pozdější období subtropického podnebí zase dokazují fosilní pozůstatky po palmách, sekvojích, vavřínech a další teplomilné vegetaci. Pohoří je zrcadlem rychlých proměn v geologické minulosti území Panonské pánve.\n\nV pohoří Fruška gora je 17 pravoslavných klášterů které nejsou přímo na území národního parku, ale v jeho těsné blízkosti v ochranné zóně. Stejně je to s archeologickými nalezišti mapujícími lidskou historii na tomto území. První stopy jsou již ze střední doby kamenné které plynule pokračují přes období starověkého Říma až po vpád Avarů a příchod Slovanů a Osmanů.\n\nV nedávné minulosti bývalo území národního parku, s poetickým okolím celého pohoří Fruška gora, silnou inspirací pro mnohé tvůrce srbské poezie, literatury i malíře. Z nich někteří, např. Branko Radičević jsou tam i pohřbeni.\n\nPočasí je určováno geografickou polohou a nadmořskou výškou, je obvykle hodnoceno jako mírné kontinentální pásmo. Setkávají se tam vlivy podnebí suchého kontinentálního přicházejícího ze severu i východu a vlhkého přímořské směřující od západu. Na vrcholcích dosahují průměrné roční srážky 650 až 830 mm, nejvíce naprší v květnu a červnu a v listopadu a prosinci. Zimy jsou kvůli severním větrům poměrně chladné. Nejvyšší průměrné teploty jsou v červenci 21,4 °C a nejnižší v lednu -0,6 °C, za rok činí průměr 11,2 °C.\n\nPodle biogeografického členění patří Fruška gora do vyššího regionu Střední Evropa a v ní do Panonské provincie. Před několika staletími bývalo téměř celé pohoří zalesněno, v současnosti je okolo třech čtvrtin této plochy vykáceno. V areálu národním parku je lesy pokryto území asi z 90 % a vedle nich se tam nacházejí i druhově pestré květnaté louky. Ze stromů nejčastěji vyrůstá buk, dub, lípa, habr a javor. Z vícedruhových lesů jsou nejběžnější bučiny (asi 30 %), z jednodruhových doubravy (asi 15 %), tamní krajina je také místem s největší koncentraci lip v Evropě. V lesích roste více než 500 druhů hub (včetně lanýžů) které lze volně sbírat.\n\nTravinná společenstva, až na zbytky původně stepních druhů, vznikala postupně s odlesňováním a jsou podobná středoevropským. Na území parku roste asi 1000 původních druhů rostlin a téměř 500 druhů je alochtonních. Z toho např. kolem 30 druhů orchidejí a dále několik endemitů které nerostou nikde jinde, např. chrpa čekánek Sadlerova a proskurnice révolistá.\n\nVedle velikého počtu bezobratlých živočichů tam žije 13 druhů obojživelníků (jen žáby) a 11 druhů plazů (želvy, ještěrky, hadi), někteří z nich jsou na Červeném seznamu IUCN. V národním parku, který je hlavně lesní krajinou, žije asi 150 druhů ptáku, zatím co v celém pohoří okolo 210 druhů. Mnozí tam žijí trvale i a hnízdí, jiní se objevují jen při migraci nebo zimování. Národní park byl vyhlášen evropským Významným ptačím územím (IBA).\n\nZ řádu savců tam mimo běžných hmyzožravců a hlodavců žije asi 16 druhů netopýrů a dále lišky, šakali, kočky divoké, kuny, lasice i jezevci. Ze sudokopytníků to jsou původní divoká prasata a v oborách žijící jeleni, daňci a mufloni.\n\nKrajina národního parku se stala oblíbenou destinaci obyvatel hlavně z blízkých měst Novi Sad a Sremská Mitrovica, parkem přímo vede dálnice Novi Sad – Ruma – Šabac a na dvě desítky dalších silnic. Na návštěvu přicházejí jak rodiny s dětmi, tak i školní výlety pro které jsou připraveny naučné stezky.\n\nTaké návštěvníci historických a hodně navštěvovaných pravoslavných klášterů, které se nacházejí po obvodu parku, většinou procházejí jeho územím. Nejnavštěvovanějšími místy jsou Stražilovo, Zmajevac a Iriški Venac. Desetitisíce lidí také přitahuje pravidelný květnový Fruškogorský maratón.\n\nÚzemí národního parku je bohaté na kovové i nekovové nerosty z nichž se některé těžily již od neolitu (měď, cín) nebo začaly v 19. století (ve Vrdníku je nejstarší hnědouhelný důl v Srbsku). S vyhlášením národního parku těžba všech surovin na jeho území ustala a pozůstatky po nich jsou postupně revitalizovány. V bezprostřední blízkosti parku jsou však stále lomy na vápenec a další suroviny, nutné pro výrobu cementu, které jsou transportovány po silnicích vedoucí skrz park.\n\nOd března 2013 byly pravomoci zřizovatele národního park Fruška gora převedeny z Autonomní oblasti Vojvodina na Republiku Srbsko.\n\n"}
{"id": "1029371", "url": "https://cs.wikipedia.org/wiki?curid=1029371", "title": "Božidar Petranović", "text": "Božidar Petranović\n\nBožidar Petranović (18. února 1809 Šibenik – 12. září 1874 Benátky) byl rakouský právník, historik a politik srbské národnosti z Dalmácie, během revolučního roku 1848 poslanec Říšského sněmu.\n\nVystudoval právo na Vídeňské univerzitě a Padovské univerzitě. Roku 1833 získal titul doktora práv. Působil jako tajemník u pravoslavné diecéze v Šibeniku, potom jako soudce ve Splitu.\n\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Knin v Dalmácii. Uvádí se jako adjunkt při pretuře. Patřil ke sněmovní pravici.\n\nByl stoupencem spolupráce Chorvatů a Srbů. Podporoval spojení Dalmácie s Chorvatskem a zavedení chorvatštiny u soudů. V roce 1849 byl členem komise pro standardizaci srbochorvatské právní terminologie. Potom byl soudcem u zemského soudu v Zadaru a Kotoru. V roce 1851 založil první chorvatský právnický list \"Pravdonoša\". V roce 1862 se podílel na vzniku kulturního a vydavatelského spolku \"Matica dalmatinska\". Vydal četné historické a právní studie. Zabýval se hlavně rolí bogomilství v dějinách jižních Slovanů. Byl členem akademie věd v Záhřebu.\n"}
{"id": "1029383", "url": "https://cs.wikipedia.org/wiki?curid=1029383", "title": "Balabyne", "text": "Balabyne\n\nBalabyne (ukrajinsky '; rusky ' – \"Balabino\") je sídlo městského typu v Záporožské oblasti na Ukrajině. V roce 2012 v něm žilo přes šest tisíc obyvatel.\n\nBalabyne leží hned jižně od Záporoží, správního střediska celé oblasti, na východním břehu Kachovské přehrady na Dněpru a severně od sídla městského typu Kušuhum.\n"}
{"id": "1029385", "url": "https://cs.wikipedia.org/wiki?curid=1029385", "title": "Walerian Podlewski", "text": "Walerian Podlewski\n\nWalerian Podlewski (27. listopadu 1809 Trójca – 23. září 1885 Lvov) byl rakouský politik polské národnosti z Haliče, během revolučního roku 1848 poslanec Říšského sněmu.\n\nNarodil se v obci Trójca v okrese Kolomyja v Haliči. Studoval právo na Lvovské univerzitě. Byl aktivní během polského listopadového povstání roku 1831. Od roku 1844 byl členem haličského stavovského sněmu.\n\nBěhem revolučního roku 1848 se zapojil do politického dění. Předsedal Národní radě v kraji Čortkiv. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Kosiv v Haliči. Uvádí se jako majitel hospodářství. Patřil ke sněmovní levici. Na sněmu podporoval přijetí deputace z povstaleckých Uher a byl stoupencem výplaty odškodnění po zrušení poddanství.\n\nV roce 1863 podporoval polské protiruské lednové povstání. Rakouskými úřady byl proto zatčen. V letech 1865–1885 byl poslancem Haličského zemského sněmu za obvod Čortkiv. Byl zároveň členem zemského výboru. Byl členem četných veřejných spolků a politických organizací.\n"}
{"id": "1029389", "url": "https://cs.wikipedia.org/wiki?curid=1029389", "title": "Mamunul Islam", "text": "Mamunul Islam\n\nMohd Mamunul Islam Mamun (* 12. prosince 1988, Čattagrám, Bangladéš), je bangladéšský fotbalový záložník, momentálně hostuje v klubu Atlético de Kolkata v Indian Super League.\n\nV září 2014 odešel na tříměsíční hostování z Sheikh Jamal Dhaka do klubu Atlético de Kolkata z nově zformované Indian Super League (ISL). S Kalkatou slavil 20. prosince 2014 historicky první titul v ISL.\n\nV A-mužstvu Bangladéše debutoval v roce 2009.\n\n"}
{"id": "1029396", "url": "https://cs.wikipedia.org/wiki?curid=1029396", "title": "Giovanni Battista a Prato", "text": "Giovanni Battista a Prato\n\nGiovanni Battista a Prato (29. října 1812 Segonzano – 13. června 1883 Trento) byl rakouský novinář a politik italské národnosti z Tyrolska, během revolučního roku 1848 poslanec Říšského sněmu, později poslanec předlitavské Říšské rady.\n\nV letech 1829–1833 studoval na kněžském semináři v Trentu, pak Brixenu. Roku 1835 byl vysvěcen na kněze. Od roku 1836 studoval ve Vídni na Augustineu. V roce 1841 získal titul doktora teologie. Roku 1842 nastoupil jako učitel náboženství na gymnáziu v Trentu. Byl členem vědecké společnosti Accademia degli Agiati v Trentu. Ta ho pověřila novou edicí bible. Od roku 1844 zastával funkci tajemníka této organizace.\n\nBěhem revolučního roku 1848 se zapojil do politického dění. Začal žurnalisticky působit, nejprve v listu \"Bothen von und für Tirol und Vorarlberg\". Podporoval odtržení etnicky většinově italských okresů Trento a Rovereto od Tyrolska. Tyto názory prezentoval na celoněmeckém Frankfurtském parlamentu, kde zasedal. Ve volbách roku 1848 byl také zvolen na rakouský ústavodárný Říšský sněm. Zastupoval volební obvod Rovereto v Tyrolsku. Uvádí se jako profesor náboženství. Patřil ke sněmovní levici.\n\nKrátce působil jako učitel v Roveretu a pak byl v roce 1849 zbaven svého postu. Následně pracoval jako soukromý učitel. V roce 1850 založil list \"Il Giornalle del Trentino\", který vycházel jen po čtrnáct měsíců. K této činnosti se vrátil až po obnovení ústavní vlády v 60. letech 19. století. V roce 1868 založil list \"Il Trentino\" a až do konce roku 1869 vykonával funkci jeho šéfredaktora. Pod jeho vedením měl list proitalskou orientaci.\n\nOd roku 1870 byl poslancem Tyrolského zemského sněmu. Od roku 1872 byl členem místní politické organizace \"Societa nazionale liberale\". V prvních přímých volbách do Říšské rady roku 1873 byl zvolen do Říšské rady (celostátní parlament). Zastupoval kurii městskou, obvod Trento, Cles atd. Rezignace na mandát byla oznámena na schůzi 20. října 1874. Po volbách v roce 1873 se uvádí coby jeden z 67 členů ústavověrného staroliberálního Klubu levice, vedeného Eduardem Herbstem. Patřil k Italské liberální straně v Tyrolsku a roku 1873 na Říšské radě navrhl společně s poslancem Carlem Dordim oddělení etnicky italských částí Tyrolska do samostatné korunní země. Z politického života se stáhl poté, co ztratil podporu liberálních kruhů pro své názory na náboženskou legislativu. Od roku 1876 ovšem znovu vstoupil do redakce listu Il Trentino.\n"}
{"id": "1029397", "url": "https://cs.wikipedia.org/wiki?curid=1029397", "title": "Záměna (seriál)", "text": "Záměna (seriál)\n\nZáměna (v anglickém originále Switched at Birth) je americký rodinný dramatický televizní seriál, který měl premiéru na stanici ABC Family dne 6. června 2011. Hodinové drama, které se odehrává v kansaském městě, řeší problém dvou dospívajících dívek, které byly vyměněny při porodu a vyrostly ve velmi odlišném prostředí: jedna na předměstí Mission Hills a druhá na East Riverside.\n\nDne 30. července 2013 stanice objednala třetí řadu, která měla premiéru 13. ledna 2014. 13. srpna 2014 získal seriál čtvrtou řadu, která měla premiéru 6. ledna 2015.\n\nV říjnu 2015 ABC Family potvrdila objednání další řady seriálu, která se bude vysílat na stanici Freeform. Později bylo také potvrzeno, že pátá série bude poslední sérií. V březnu přišla zpráva, že pátá série se bude vysílat až v roce 2017.\n\nBay Kennish je pubertální dívka, která pochází z předměstí Mission Hills v Kansasu. Během plnění úkolu ve školních laboratořích zjistí, že její krev AB je neslučitelná s typem A jejich rodičů Johna a Kathryn. Genetické testy potvrdí, že Bay není jejich biologická dcera. Záhy se zjistí, že porodnice udělala chybu a zaměnila ji s jiným novorozencem, s Daphne Vasquez, která žije se svojí svobodnou matkou a babičkou Adrianou v sousedství East Riverside. Daphne přišla o sluch ve 3 letech. Kennishovi pozvou Daphne a Reginu k nim domům a poté co se dozví, že mají finanční problémy, nabídnou jim, aby se nastěhovali do jejich domu pro hosty a Regina přijímá.\n\n\n\n1. srpna 2011 ABC Family oznámilo, že objednávají více epizod pro první sérii \"Výměny\". První série tedy měla 30 epizod. 17. srpna 2012 ABC objednala druhou řadu seriál, premiéra byla 7. ledna 2013. 30. července 2013 ABC objednala třetí sérii, ta měla premiéru 13. ledna 2014.\n\nSeriál používá experty na americký znakový jazyk, kteří dohlížejí na to, aby postavy měli stejný dialekt.\n\nSeriál se natáčí v Los Angeles, Kalifornii.  Záběry použité v několika epizodách jsou z Kansas City v Missouri (Liberty Memorial, the Kemper Museum of Contemporary Art, Loose Park). Některé scény byly natočeny v Santa Clarita, Valencii, Beverly Hills a Pasaděně.\n\nSeriál se vysílal na americké ABC Family, TV2 na Novém Zélandu a australském Fox8. Prvních 93 dílů je na Netflixu.\n"}
{"id": "1029399", "url": "https://cs.wikipedia.org/wiki?curid=1029399", "title": "Cang-mu", "text": "Cang-mu\n\nCang-mu () je sypaná hráz ve výstavbě na řece Brahmaputře v \nTibetské autonomní oblasti v Čínské lidové republice. Součástí její stavby je i vybudování vodní elektrárny s šesti Francisovými turbínami s celkovým výkonem 510 MW. Výška hráze má být 116 metrů a její délka 389 metrů. Stavba začala v roce 2009 a její dokončení se předpokládá v roce 2015.\n\nJedná se o první přehradu postavenou na Brahmaputře a plán na její stavbu, údajně zpočátku tajený a popíraný, znepokojil Indii, jejíž severovýchodní část leží na dolním toku Brahmaputry.\n"}
{"id": "1029403", "url": "https://cs.wikipedia.org/wiki?curid=1029403", "title": "Václav Lehnický", "text": "Václav Lehnický\n\nVáclav Lehnický je jméno těchto knížat z rodu slezských Piastovců:\n\n"}
{"id": "1029404", "url": "https://cs.wikipedia.org/wiki?curid=1029404", "title": "Portal de Centelles", "text": "Portal de Centelles\n\nPortal de Centelles je gotická brána v obci Centelles v provincii Barcelona. Je zařazena do soupisu architektonického dědictví Katalánska a chráněna jako národní kulturní památka.\n\nTato brána byla součástí starých městských hradeb postavených v 16. století. Průčelí se skládá z centrálního obloukového průchodu a dvou malých bočních, vytvořených při rekonstrukci. Nad nimi je erb rodu z Centelles a dvě malé střílny. Bránu nahoře ukončuje cimbuří. Na druhé straně nejsou žádné obranné prvky, ale pouze okrasné okno a malý štít.\n\nHradby z 16. století nahradily původní z 12. století z důvodu významného rozšíření města. Roku 1919 zbytky zrenovoval architekt Jeroni Martorell i Terrats.\n"}
{"id": "1029405", "url": "https://cs.wikipedia.org/wiki?curid=1029405", "title": "Ladislav Rychtárik", "text": "Ladislav Rychtárik\n\nLadislav Rychtárik (* 20. září 1959) je bývalý slovenský fotbalista.\n\nV československé lize hrál za Lokomotívu Košice. Nastoupil ve 4 ligových utkáních.\n"}
{"id": "1029412", "url": "https://cs.wikipedia.org/wiki?curid=1029412", "title": "Seznam kulturních památek na Starém Městě", "text": "Seznam kulturních památek na Starém Městě\n\n"}
{"id": "1029415", "url": "https://cs.wikipedia.org/wiki?curid=1029415", "title": "Adolf Purtscher", "text": "Adolf Purtscher\n\nAdolf Purtscher (4. ledna 1819 Lienz – 4. dubna 1850 Matrei in Osttirol) byl rakouský lékař a politik německé národnosti z Tyrolska, během revolučního roku 1848 poslanec Říšského sněmu.\n\nStudoval lékařství na Univerzitě v Innsbrucku a v letech 1843–1847 na Vídeňské univerzitě. V roce 1849 získal titul doktora medicíny.\n\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Vídeň-Alservorstadt v Dolních Rakousích. Uvádí se jako doktorand medicíny. Patřil ke sněmovní levici. Profiloval se jako zdatný parlamentní řečník. Prosazoval oddělení státu a církve. Byl aktivní i jako publicista. Zaměřoval se na politické úvahy. Kromě toho psal i lyriku. Ovlivnil ho Adolf Pichler von Rauterkar, s nímž se seznámil během studií v Innsbrucku.\n\nPo rozpuštění sněmu působil zhruba jeden rok v Matrei in Osttirol jako lékař. Zemřel roku 1850 na skvrnitý tyfus.\n"}
{"id": "1029417", "url": "https://cs.wikipedia.org/wiki?curid=1029417", "title": "Johann Kaspar Ratz", "text": "Johann Kaspar Ratz\n\nJohann Kaspar Ratz (22. prosince 1786 Bezau – 7. července 1860 Bregenz) byl rakouský právník a politik německé národnosti z Vorarlberska, během revolučního roku 1848 poslanec Říšského sněmu.\n\nStudoval v letech 1806–1808 filozofii a v letech 1808–1809 práva na Univerzitě v Innsbrucku a pak práva na Univerzitě v Landshutu. V letech 1811–1814 působil jako praktikant na zemském soudu v Bezau. Roku 1814 byl jmenován asesorem na městském soudu v Bregenzu. Od roku 1818 byl soudním adjunktem v Dornbirnu. V roce 1850 byl jmenován prezidentem vrchního zemského soudu ve Feldkirchu. Roku 1855 odešel do penze.\n\nBěhem revolučního roku 1848 se zapojil do politického dění. Kandidoval do celoněmeckého Frankfurtského parlamentu. Ve volbách roku 1848 v červnu byl zvolen na rakouský ústavodárný Říšský sněm. Zastupoval volební obvod Bregenz ve Vorarlbersku. Uvádí se jako krajský soudce. Patřil ke sněmovní levici. Na sněmu se profiloval jako obhájce svébytnosti Vorarlberska. Docílil ale jen zřízení samostatného kraje v rámci Tyrolska.\n\nRoku 1855 byl povýšen do šlechtického stavu.\n"}
{"id": "1029420", "url": "https://cs.wikipedia.org/wiki?curid=1029420", "title": "Johann Georg Scherzer", "text": "Johann Georg Scherzer\n\nJohann Georg Scherzer (12. srpna 1811 Vídeň – ???) byl rakouský politik německé národnosti, během revolučního roku 1848 poslanec Říšského sněmu.\n\nV letech 1840–1850 byl předsedou výboru a v letech 1851–1859 členem výboru finančního ústavu Erste österreichische Spar-Casse.\n\nBěhem revolučního roku 1848 se zapojil do politického dění. Působil jako důstojník vídeňské měšťanské gardy. V březnu 1848 vedl deputaci vídeňského měšťanstva k císaři, která požadovala odchod kancléře Klemense Wenzela von Metternicha. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Klosterneuburg v Dolních Rakousích. Uvádí se jako měšťan. Patřil ke sněmovní levici.\n\nBěhem říjnové revoluce ve Vídni byl po tři dny provizorním velitelem městské Národní gardy. Pak se ale stáhl do ústraní a nepodílel se na radikální fázi povstání.\n\nJeho otcem byl Johann Georg Scherzer starší (1776–1858), vídeňský měšťan, hostinský a organizátor společenského života.\n"}
{"id": "1029421", "url": "https://cs.wikipedia.org/wiki?curid=1029421", "title": "Milan Malatinský", "text": "Milan Malatinský\n\nMilan Malatinský (8. února 1970 – 15. května 2018) byl slovenský fotbalový záložník a později trenér. Fotbalový trenér Anton Malatinský byl jeho strýcem.\n\nV československé lize hrál za Spartak Trnava a Duklu Banská Bystrica. Nastoupil ve 125 ligových utkáních a dal 16 gólů. Ve slovenské lize hrál za FC Spartak Trnava, Inter Bratislava a FK Dukla Banská Bystrica. Nastoupil ve 144 ligových utkáních a dal 18 gólů. Za slovenskou reprezentaci nastoupil ve 2 utkáních. V roce 1989 se zúčastnil mistrovství světa do 20 let. Mistr Československa žáků 1983 a dorostu 1987.\nPo skončení aktivní kariéry působil jako trenér FC Spartak Trnava a slovenských mládežnických reprezentací.\n\n\n"}
{"id": "1029422", "url": "https://cs.wikipedia.org/wiki?curid=1029422", "title": "Kostel Navštívení Panny Marie (Nové Domky)", "text": "Kostel Navštívení Panny Marie (Nové Domky)\n\nKostel Navštívení Panny Marie ve vsi Nové Domky u Rozvadova na Tachovsku je empírovou stavbou ze 40. let 19. století. Po válce byl používán jako stáj a skladiště a zdevastován. Vnitřní zařízení bylo zničeno úplně. V současnosti je v havarijním stavu.\n\nV roce 1786 byla v Nových Domcích zřízena lokálie, obec tak získala vlastního kaplana. Na bohoslužby docházeli obyvatelé nejdříve do kaple v blízkosti dnešní myslivny, až roku 1791 bylo rozhodnuto o stavbě kostela. Napoleonské války zbrzdily postup prací, takže rozestavěný kostel byl dokončen až v roce 1808. Na kamenných základech stál tehdy kostel dřevěný. Roku 1834 František Antonín Kolovrat povolal tachovského stavitele Anthona Thurnera ke stavbě kostela nového. Na místě dřevěného kostela tak během čtyř let vznikla dnešní empírová stavba.\n\nRoku 1854 byla lokálie povýšena na farnost.\n\nZe vsi Nové Domky, kde před 2. světovou válkou žilo téměř 750 obyvatel, zbylo asi deset domů. V roce 2001 zde žilo 14 lidí.\n\nLoď kostela je plochostropá. Okna dávno nejsou zasklená, ze stropu padá omítka a štuk, místy je viditelná stropní trámová konstrukce i polámané trámy krovů. Kromě hlavního vstupu přízemím věže existovaly postranní vchody ve středech delších částí lodě, dnes jsou provizorně zazděné.\n\nU kostela se nachází pomník obětem 1. světové války a zanedbaný hřbitov, který byl po roce 1990 částečně obnoven.\n\n"}
{"id": "1029423", "url": "https://cs.wikipedia.org/wiki?curid=1029423", "title": "John Philip Sousa", "text": "John Philip Sousa\n\nJohn Philip Sousa (6. listopadu 1854, Washington, D.C. – 6. března 1932, Reading) byl americký hudební skladatel portugalského původu, zaměřující se na dechovou hudbu.\n\nV dětství proslul jako zázračné dítě s absolutním sluchem, už ve třinácti letech se stal členem dechového orchestru námořní pěchoty, známého jako \"The President's Own\". Strávil v něm devatenáct let, z toho dvanáct jako dirigent, poté založil vlastní skupinu \"The Sousa Band\", s níž koncertoval po celém světě. Za první světové války se vrátil k armádě, získal hodnost korvetního kapitána a řád World War I Victory Medal. \n\nSložil přes stovku pochodů, nejznámější jsou \"Semper Fidelis\", \"The Washington Post\", \"The Loyal Legion March\", \"The Liberty Bell\" a \"Stars and Stripes Forever\" (v roce 1987 vyhlášen jako národní pochod USA). Ve svém orchestru často využíval objemný dechový nástroj, který vynalezl v roce 1893 James Welsh Pepper a který nakonec dostal po Sousovi název suzafon.\n\n"}
{"id": "1029428", "url": "https://cs.wikipedia.org/wiki?curid=1029428", "title": "Daniel Balon", "text": "Daniel Balon\n\nDaniel Balon (* 29. října 1969) je bývalý československý fotbalista.\n\nV československé lize hrál za Duklu Banská Bystrica. Nastoupil v 1 ligovém utkání. Ve druhé nejvyšší soutěži hrál za SK Železárny Třinec.\n\n"}
{"id": "1029432", "url": "https://cs.wikipedia.org/wiki?curid=1029432", "title": "Ashley Rickards", "text": "Ashley Rickards\n\nAshley Ricole Rickards (* 4. května 1992 Sarasota, Florida, Spojené státy americké) je americká herečka, která je nejvíce známa svojí rolí Jenny Hamilton v seriálu stanice MTV \"Nešika\" a rolí Samanthy \"Sam\" Walker v CW dramatu \"One Tree Hill\".\n\nAshley se narodila v Sarasotě na Floridě. Navštěvovala montessoriovskou školu, kde získala ve 13 letech první roli. V 15 letech odmaturovala a stala se členkou Mensy.\n\nPo maturitě se začala objevovat v několika menších rolích. V roce 2008 získala roli Samanthy Walker v CW seriálu \"One Tree Hill\". V roce 2010 podstoupila konkurz do seriálu stanice MTV \"Nešika\". Její manažer Adam Griffin poslal ve stejné době Ashleyinu nahrávku producentům filmu \"Fly Away\", kterou chtěl dokázal, její všestrannost. Herečka získala obě role. V roce 2012 získala roli ve filmu Chrise Colfera \"Zasažen bleskem\", dále v roce 2014 roli po boku Seleny Gomez ve filmu \"Behaving Badly\" a roli v hororovém snímku \"At the Devil's Door\" a roli Becky v \"Pár nenormálních aktivit\". \n\nObjevila se ve videoklipu skupiny The Fray: How to Save a Life.a ve videoklipu skupiny The Format: She Doesn't Get It \n\nV srpnu 2016 bylo potvrzeno, že Ashley se objeví ve třetí sérii seriálu \"The Flash\" jako Rosa Dillion/ The Top. Poprvé se objeví ve čtvré epizodě.\n"}
{"id": "1029436", "url": "https://cs.wikipedia.org/wiki?curid=1029436", "title": "Září 2014", "text": "Září 2014\n\n"}
{"id": "1029441", "url": "https://cs.wikipedia.org/wiki?curid=1029441", "title": "Holland Rodenová", "text": "Holland Rodenová\n\nHolland Rodenová, nepřechýleně Holland Roden (* 7. října 1986 Dallas, Texas, USA) je americká herečka, známá zejména díky roli Lydie v seriálu \"Vlčí mládě\".\n\nHolland Rodenová se narodila v texaském Dallasu. Pochází z lékařské rodiny a tři a půl roku studovala na zdravotní škole kardiochirurgii. Školy se vzdala pro herectví.\n\nRodenová se objevila v několika televizních seriálech: \"Kriminálka Las Vegas\", \"Odložené případy\", \"Ztraceni\", \"Tráva\", \"Myšlenky zločince\", \"Chirurgové\" nebo \"12 Miles of Bad Road\". V roce 2008 získala roli Skylar ve filmu \"\". V roce 2013 se objevila v hororovém snímku \"House of Dust\".\n\nV roce 2011 získala roli Lydie Martinové v televizním seriálu stanice MTV \"Vlčí mládě\". V seriálu hraje po boku Tylera Poseyho, Dylana O'Briena, Tylera Hoechlina a Crystal Reedové.\n\nV březnu 2019 byla obsazena do hlavní role Sienny Zellinger v seriálu \"Jane the Novela\", spin-offu seriálu \"Jane the Virgin.\"\n\nOd května 2014 Rodenová tvoří pár s dalším hercem seriálu \"Vlčí mládě\" Maxem Carverem.\n\n"}
{"id": "1029447", "url": "https://cs.wikipedia.org/wiki?curid=1029447", "title": "Max Carver", "text": "Max Carver\n\nMax Carver, rodným jménem Robert Maxwell Martensen (* 1. srpna 1988 San Francisco, USA) je americký herec. Znám je díky roli Prestona Scava v seriálu \"Zoufalé manželky\" a roli Aidana v seriálu stanice MTV \"Vlčí mládě\". V seriálech se objevil se svým bratrem, dvojčetem Charliem. V roce 2015 se objevili v první sérii seriálu \"Pozůstalí\".\n\nMax se narodil v San Francisku lékaři a spisovateli Robertovi a filantropce Anne. Max má identické dvojče Charlieho, každý však narozeniny slaví jiný den. Charlie se narodil 31. července 1988 a Max se narodil o 7 minut později, 1. srpna. Navštěvoval prestižní školu St. Paul's School, na které odmaturoval v roce 2007. V roce 2012 získal titul na univerzitě v Jižní Kalifornii.\n\nHereckým debutem byla pro něj role jednoho z dvojčat v seriálu stanice ABC \"Zoufalé manželky\". Hrál syna Felicity Huffmanové a Dougha Savanta. Max se objevil v seriálech \"Hodně štěstí, Charlie\", \"V jako Victoria\" a \"Best Friends Forever\". Bratři Carverovi se společně objevili ve 3. řadě seriálu \"Vlčí mládě\" - Max hrál Aidena a jeho bratr Ethana. Oba dva účinkovali v první sérii seriálu stanice HBO \"Pozůstalí\".\n\nV roce 2014 si poprvé zahrál ve filmu, a to v \"Ask Me Anything\", ve kterém si zahráli i Britt Robertsonová, Justin Long a Martin Sheen.\n\n"}
{"id": "1029448", "url": "https://cs.wikipedia.org/wiki?curid=1029448", "title": "Bazilika svatého Vavřince za hradbami", "text": "Bazilika svatého Vavřince za hradbami\n\nBazilika svatého Vavřince za hradbami (italsky: \"Basilica Papale di San Lorenzo fuori le Mura\") je farní kostel a bazilika minor nacházející se v Římě. Bazilika je jedna ze Sedmi poutních kostelů v Římě a jedna z pěti patriarchálních bazilik, z nichž každá byla přiřazena k patriarchátům. Tato bazilika byla přiřazena k titulárnímu Latinskému jeruzalémskému patriarchátu.\n\nJe svatyní s hrobem svého jmenovce Svatého Vavřince, jednoho z prvních sedmi římských jáhnů umučeného roku 258. Dalším pohřbeným je Blahoslavený papež Pius IX..\n\nPřed dnešní bazilikou se zde nacházelo malé oratorium postavené císařem Konstantinem I. Toto oratorium bylo postaveno na místě, na kterém se věří, že zde byl svatý Vavřinec popraven. Roku 580, papež Pelagius II. zadal na tomto místě stavbu kostela, na počest mučedníka. V 13. století papež Honorius III. pověřil výstavbu dalšího kostela v přední části starší stavby. Byla zdobena freskami zobrazující život svatého Vavřince a prvního umučeného jáhna svatého Štěpána, který je pochován spolu se svatým Vavřincem v kryptě pod hlavním oltářem. Obě stavby byly sjednoceny v rámci programu obnovy měst. Vykopávky odhalily několik dalších krypt různých lidí, pohřbených pod úrovní ulice. Zde je pohřben Svatý Hilarius.\n\nSloupoví má zdobení Cosmatesque (mozaika), řemeslnické rodiny Vassaletti. Fresky ze 13. století byly v nedávné době zrekonstruovány. Existují dva starověké sarkofágy v sloupoví. Jeden ze sarkofágů vyzdobený asi v 7. století, má reliéf vyrývaných hroznů. Dva románští kamenní lvi sem byli přesunuti ze starého vchodu.\n\nZvonice byla postavena ve 12. století. Hned uvnitř u vchodu se nachází hrobka kardinála Guglielma Fieschiho, který zemřel roku 1256. Je pohřben ve starobylém sarkofágu, s reliéfem pohanské svatební hostiny.\n\nChór a kazatelna mají dekoraci Cosmatesque. Také je zde svícen se stejným zdobením pocházející ze 12. nebo 13. století.\n\nIónský řád na sloupu přímo za kazatelnou má řezbu žáby a ještěrky. Na triumfálním oblouku jsou byzantské mozaiky z 6. století, zobrazující Krista se svatými. Konfese je pod hlavním oltářem, a lze tam vstoupit z hlavní lodi. Zde jsou oba dva mučedníci pohřbeni. Ostatky sem byli přivezeny papežem Pelagiem II. z Konstantinopole. Za hlavním oltářem je papežský oltář s nápisem jmen tvůrců, rodiny Cosmatiových, datovaný do roku 1148.\n\nV letech 1374-1847 byla Basilica di San Lorenzo fuori le Mura kostelem titulárního latinského jeruzalémského patriarchy. Roku 1943, za 2. světové války bylo průčelí baziliky poničeno při spojeneckém bombardování. Při obnově, která trvala do roku 1948, byly odstraněny některé přístavby z 19. století, avšak fresky na fasádě byly zničeny nenávratně.\n\n\n\n"}
{"id": "1029452", "url": "https://cs.wikipedia.org/wiki?curid=1029452", "title": "Charlie Carver", "text": "Charlie Carver\n\nCharlie Carver, rodným jménem Charles Carver Martensen (* 31. července 1988 San Francisco, Kalifornie, USA) je americký televizní herec. Znám je díky roli Portera Scava v seriálu \"Zoufalé manželky\" a roli Ethana v seriálu stanice MTV \"Vlčí mládě\". V obou seriálech se objevil se svým bratrem, dvojčetem Maxem. V roce 2014 oba účinkují v seriálu \"Pozůstalí\".\n\nCharlie se narodil v San Francisku lékaři a spisovateli Robertovi a filantropce Anne. Má identické dvojče Maxe, každý však narozeniny slaví jiný den. Charlie se narodil 31. července 1988 a Max o 7 minut později 1. srpna. Navštěvoval střední školu St. Paul's Boarding School ve městě Concord v New Hampshire, ale školu opustil a nastoupil na Interlochen Arts Academy v Michiganu. Také studoval herectví na The American Conservatory Theater v San Francisku.\n\nV lednu 2016 prostřednictvím Instagramu provedl veřejný coming out a přihlásil se ke své homosexuální orientaci.\n\nHereckým debutem byla pro něj role jednoho z dvojčat v seriálu stanice ABC \"Zoufalé manželky\". Hrál zde syna Felicity Huffmanové a Dougha Savanta. Oba bratři Carverovi se objevili ve 3. řadě seriálu \"Vlčí mládě\" - Charlie hrál Ethana a jeho bratr Aidena. V roce 2014 získali role v seriálu stanice HBO \"Pozůstalí.\"\n\n"}
{"id": "1029464", "url": "https://cs.wikipedia.org/wiki?curid=1029464", "title": "Intervenční centrum", "text": "Intervenční centrum\n\nIntervenční centrum je zařízení sociálních služeb upravené v § 60a zákona o sociálních službách. Nabízí pomoc osobám ohrožených násilným chováním osob ve společné domácnosti, osob, které byly vykázány ze společného obydlí. Jedná se o služby ambulantní, terénní nebo pobytové. Usilují především o poskytnutí pomoci v krizi, zajištění bezpečí a navrácení osob do běžného života.\n\nIntervenční centrum je navazující sociální služba pro osoby ohrožené domácím násilím.\n\nPoskytují intenzivní krátkodobou pomoc, případně poskytují kontakty na jiné organizace a informace o návazných službách, které mohou těmto lidem pomoci. S intervenčním centrem je možné se spojit kdykoli a kdokoli ho může požádat o pomoc při řešení problematiky domácího násilí.\n\nPři formě pobytové:\n\nIntervenční centra informují zájemce i veřejnost o nabízených službách pomocí letáčků, brožur apod. Spolupracují s Policií ČR a dalšími institucemi. Intervenční centra působí v krajských městech ČR. Intervenční centra pomáhají osobám ohrožených domácím násilím při řešení jejich krizové situace a při návratu do běžného života. Intervenční centra poskytují individuální psychologickou a sociálně-právní pomoc. Jedná se především o poradenství, krizovou intervenci, psychologickou a emocionální podporu, pomoc při uplatňování práv a oprávněných zájmů a obstarávání záležitostí. Patří tam zejména právní poradenství, pomoc při jednání s úřady a dalšími institucemi.\n\nVětšina intervenčních center je sdružena v Asociaci pracovníků intervenčních center ČR.\n\n\"Ambulantní –\" služba je poskytována v prostředí intervenčního centra.\n\n\"Terénní –\" v závažných a opodstatněných případech je možné poskytnout služby v místě bydliště nebo na místě, které si ohrožená osoba určí. Z bezpečnostních důvodů musí být na návštěvě přítomni dva pracovníci intervenčního centra.\n\n\"Pobytové –\" pokud má intervenční centrum technické a prostorové podmínky je možné nabídnout pomoc při zajištění ubytování nebo pomoc při zajištění stravy. V opačném případě by mělo mít intervenční centrum sjednáno krizové lůžko pro případ potřeby.\n\n\nCílem je pomoci uživatelům sociální služby ohroženými domácím násilím vyřešit jejich nepříznivou životní situaci.\n\n\n\n"}
{"id": "1029468", "url": "https://cs.wikipedia.org/wiki?curid=1029468", "title": "Kostel Sant'Agata dei Goti", "text": "Kostel Sant'Agata dei Goti\n\nKostel Sant'Agata dei Goti je jeden z kostelů Říma, na via Mazzarino, ve čtvrti Monti. Současným titulářem kostela je kardinál Raymond Leo Burke.\n\nKostel byl založen v 5. století římským generálem Ricimerem pro Góty. Gótové byli ariánci, takže když byli ariánci v Římě potlačeni, budova byla převzata katolickou církví (592–593) a zrekonstruována papežem Řehořem I. Velikým. Dále byla zrestaurována v 16. a 17. století. Je to jediný ariánský kostel dochovaný v Římě.\n\nBudova byla restaurována v 9. století a vedle ní byl postaven benediktinský klášter.\n\nApsida kostela se roku 1589 zhroutila, a v roce 1633 byl kostel částečně přestavěn, bez větších změn samotné budovy, kromě nové apsidy. Malé nádvoří před kostelem byl založeno v této době. V tomto kostele do roku 1926 sloužili kněží z Kongregace Nejsvětějších stigmat Našeho Pána Ježíše Krista. Jejich generalát k tomuto kostelu přiléhá.\n\nFasáda byla přestavěna roku 1729 Francescem Ferrarim. Reliéf nade dveřmi ukazuje svatou Agátu s useknutým prsem na tácu; její mučitelé ji uřízli prsa, když se odmítla vzdát víry v Krista.\n\nVchod z ulice Via Mazzarino se otevírá na nádvoří ze 17. století. V letech 1836–1926 patřil Irské koleji. Kardinál Paul Cullen, bývalý rektor Irské koleje, modeloval kostel Koleje Svatého Kříže v Dublinu podle plánů tohoto kostela svaté Agáty. Románská zvonice pochází z 12. století.\n\nI když byl kostel v 19. století zrekonstruován do barokního stylu, jsou zde vidět stopy plánu z 5. století. Budova kostela je trojlodní. Žulové sloupy oddělující hlavní lodě jsou starobylé.\n\nFreska v apsidě ukazuje Slávu svaté Agáty, vytvořenou v 17. století Paolem Gismondim. Je zde baldachýn nad oltářem pocházející ze 12. nebo 13. století. Má čtyři sloupce z mramoru, a vše zdobené mozaikou Cosmatesque. Bývalý baldachýn byl zničen roku 1589; fragmenty mohou být vidět ve stropě hlavní kaple na levé straně.\n\nDlažba z 15. století v hlavní lodi je neobvyklá, ale velmi pěkná. Jedná se o velmi pozdní příklad stylu. Obdélníková okna byla nainstalována v 17. století na žádost kardinálů Francesca a Antonia Barberiniových. U oltáře sv. Agáty se nachází velká socha světice.\n\nRicimer, zde pohřbený, zde nechal udělat mozaiku. Ta byla roku 1589 zničena, když se apsida zhroutila. Řecký humanista Janus Lascaris je pohřben v kostele.\n\nDne 2. prosince je zde slaven svátek řeckých mučedníků, jejichž relikvie se nachází v tomto kostele. Ten je obvykle slaven večerní mší s liturgií byzantského katolického ritu.\n\nDalšími významnými svátky jsou; svátek svaté Agáty (5. únor) a sv. Gaspara Bertoniho (12. červen).\n\nOd 21. října 2003 do své smrti 16. dubna 2010 byl ustanoven kardinálem-jáhnem u Sant'Agata dei Goti kněz českého původu Tomáš kardinál Špidlík.\n\n"}
{"id": "1029469", "url": "https://cs.wikipedia.org/wiki?curid=1029469", "title": "Britt Robertsonová", "text": "Britt Robertsonová\n\nBritt Robertsonová, celým jménem nepřechýleně Brittany Leanna Robertson (* 18. dubna 1990 Charlotte, Severní Karolína, Spojené státy americké) je americká herečka. V roce 2003 byla nominovaná na cenu Young Artist Award za svojí první roli ve filmu \"The Ghost Club\" (2003). Dále si zahrála ve filmech \"Drže krok se Steinovými\" (2006), \"Život podle Dana\" (2007), \"Desátý kruh \"(2008), \"Mother and Child\" (2009), \"Vřískot 4\" (2011), \"The First Time\" (2012) a \"Pozdravy ze spermabanky\" (2013). Objevila se také v několika televizních seriálech: \"Swingtown\" (2008), \"Změna je život\" (2010–11), \"Tajemství kruhu\" (2011–12), \"Pod kupolí\" (2013–14), \"Girlboss\" (2017) a \"For the People\" (2018–19).\n\nBritt se narodila v Charlotte v Severní Karolíně, je dcerou Beverly a Ryane Robertson. Vyrostla v Greenville v Jižní Karolíně. Je nejstarší ze sedmi dětí, má tři bratry a tři sestry. Byla vyučována doma svojí matkou. Když natáčela \"The Ghost Club\" žila pár měsíců v Chesteru v Jižní Karolíně se svými prarodiči Shuler a Jerrym.\n\nBrittany se poprvé představila před publikem ve svém rodném městě, na pódiu divadla Greenville Little Theater. Ve dvanácti letech začala cestoval do LA a navštěvovala konkurzy do televizních seriálů. První zlom v kariéře přišel s rolí Michelle Seaver ve filmu \".\" Dále je známá díky roli Cary Burns ve filmu \"Život podle Dana\" (2007). Objevila se v seriálu \"Kriminálka Las Vegas\" v epizodě \"Go to Hell\" a získala hostující roli v seriálu stanice CBS \"Swingtown\".\n\nV roce 2008 hrála hlavní postavu ve filmu \"Desátý Kruh\", který byl inspirován novelou Jodi Picoult. V roce 2009 si zahrála malou roli Dj-ky v \"The Alyson Stoner Project\". O rok později získala roli Lux Cassidy v seriálu stanice The CW \"Změna je život\". Později v roce 2010 si zahrála Allie Pennington ve televizním filmu stanice Disney \"Avalonská střední\".\n\nRoli Cassie Blake v seriálu stanice CW \"Tajemství kruhu\" získala v roce 2011. Seriál byl zrušen v roce 2012 po první sérii. Ten samý rok se objevila ve filmu The First Time.\n\nV roce 2013 byla Britt obsazena do role Angie v seriálu stanice CBS \"Pod kupolí\". V tom samém roce získala roli ve filmu \"Pozdravy ze spermabanky\". Po boku George Clooneyho a Huga Laurieho si zahrála ve filmu \"Země zítřka\".\n\nV roce 2015 se objeví ve filmu inspirován knihou Nicholase Sparkse \"Nejdelší jízda\", po boku Scotta Eastwooda. V roce 2017 si zahrála hlavní roli Sophii v netflixovém komediálním seriálu \"Girlboss\".\n\nV roce 2010 chodila s hercem Loganem Hendersonem. Od roku 2011 chodila s hercem Dylanem O'Brienem, s nímž se seznámila při natáčení filmu \"The First Time\". Dvojice se rozešla v roce 2018. Od roku 2018 chodí s hercem Grahamem Rogersem.\n\n"}
{"id": "1029470", "url": "https://cs.wikipedia.org/wiki?curid=1029470", "title": "Kostel svatého Václava (Bítov)", "text": "Kostel svatého Václava (Bítov)\n\nKostel svatého Václava v Bítově na Znojemsku pochází ze 30. let 20. století. Od roku 2012 je chráněn jako kulturní památka České republiky.\n\nByl vystavěn poté, co byl původní kostel sv. Václava v roce 1935 zatopen Vranovskou přehradou.\n\nPrvní bítovský farář je ve farní kronice zmiňován r. 1200. Dnes zaniklý farní kostel ve starém Bítově měl románský základ. Stáří čtverhranné věže a části rotundy s kostnicí bylo odhadováno na 900 let. Kostelní loď byla později přestavěna.\n\nKostel zůstal stát i po napuštění Vranovské přehrady, asi do poloviny byl zatopen vodou. Stal se turistickou atrakcí. V roce 1954 byl zbořen.\n\nPoslední mše a rozloučení s obcí ve starém Bítově se konalo 3. října 1934. Po odpolední pobožnosti byla v průvodu přenesena Svátost oltářní do hradní kaple, kde se konaly bohoslužby do léta následujícího roku. Stavba nového kostela začala už 23. července 1934, první mše byla sloužena 13. června 1935. Dne 28. září téhož roku byl i nový chrám zasvěcen sv. Václavu. Většina jeho inventáře kromě varhan a lavic byla přenesena ze starého kostela.\n\n"}
{"id": "1029475", "url": "https://cs.wikipedia.org/wiki?curid=1029475", "title": "Národní konvent o EU", "text": "Národní konvent o EU\n\nNárodní konvent o EU je stálá platforma pro diskuzi o evropských otázkách v České republice, která propojuje zástupce vlády a zákonodárné moci s odbornou veřejností. Národní Konvent o EU vznikl v roce 2014. Jeho cílem je formulovat konkrétní doporučení pro českou evropskou politiku.\n\nHlavním úkolem Národního konventu o EU je nastartovat diskuzi o důležitých otázkách a následně formulovat konkrétní doporučení pro vládu a členy Parlamentu ČR, tedy pro ty, kteří se aktivně podílejí na vytváření české politiky v rámci Evropské unie. K dialogu o evropských otázkách s odbornou i širší veřejností se vláda zavázala ve svém programovém prohlášení. Činnost Národního konventu o EU zajišťuje Úřad vlády ČR ve spolupráci s Ministerstvem zahraničních věcí ČR a dalšími resorty, zástupci státní správy, nestátními neziskovými organizacemi a sociálními partnery. Národní Konvent o EU bude rovněž usilovat o zapojení relevantních představitelů akademické sféry, českých zástupců v Evropském parlamentu nebo opinion-lídrů.\n\nČinnost Národního konventu o EU řídí Koordinační rada. Ta stanovuje základní vodítka fungování a definuje témata, které následně rozpracují v rámci své činnosti pracovní skupiny. Koordinační radě předsedá státní tajemník pro EU. Členství v Koordinační radě je čestné.\n\nKoordinační rada Národního konventu o EU stanovuje základní vodítka pro fungování Národního konventu. Je složena ze zástupců státní správy, nestátních neziskových organizací, sociálních partnerů a obou komor Parlamentu ČR. Koordinační radě předsedá státní tajemník pro EU Tomáš Prouza.\n\nTémata stanovená Koordinační radou pak detailně proberou jednotlivé pracovní skupiny. Členové pracovní skupiny se následně sejdou nad podkladovým dokumentem na prezenčním jednání, které bude probíhat ve formátu kulatého stolu. Výstupem každého kulatého stolu se stane dokument s doporučeními. Ten bude následně předán tvůrcům české evropské politiky. \n\nBěžnou činnost Národního konventu o EU zajišťují dva koordinátoři.\n\n"}
{"id": "1029476", "url": "https://cs.wikipedia.org/wiki?curid=1029476", "title": "Kaple svatého Bernarda (Solsona)", "text": "Kaple svatého Bernarda (Solsona)\n\nKaple svatého Bernarda je církevní stavba na území obce Solsona v katalánské provincii Lleida. Je to neoklasicistní kaple z 18. století zahrnutá do soupisu architektonického dědictví Katalánska a chráněná jako kulturní památka.\n\nJedná se o malou venkovskou neoklasicistní kapli orientovanou na sever-jih. Vchod je na jižní straně, je obdélníkovitý s překladovým kamenem s nápisem: \"1763\" a \"R-1865\". Nade dveřmi je malá rozeta, fasáda je zakončena malou zvonicí s jedním zvonem. Interiér je omítnutý, jen s jednou lodí a na oltáři je umístěn obraz svatého Bernarda, patrona kaple. U hlavního vchodu se nachází veranda s trámovým stropem. Budova má obdélníkový půdorys a sedlovou střechu. Stěny jsou postaveny z kamenů nepravidelných tvarů.\n"}
{"id": "1029484", "url": "https://cs.wikipedia.org/wiki?curid=1029484", "title": "Jake T. Austin", "text": "Jake T. Austin\n\nJake T. Austin (* 3. prosince 1994, New York, New York, Spojené státy americké) je americký herec. S hereckou kariérou začal v 5 letech. Proslavil se díky rolím v seriálech \"Kouzelníci z Waverly\" a \"The Fosters\". Zahrál si také ve filmech \"Hotel pro psy\" nebo \"Štastný Nový rok.\"\n\nJake Austin Szymanski se narodil 3. prosince 1994 v New Yorku, je synem Giny Rodriquez Toranzo a Joeho Szymanskiho. Prostřední iniciálu „T“ dostal z dívčího jména své matky Toranzo. Jeho matka má portorikánské, argentinské a španělské kořeny a jeho otec má polské, irské a anglické kořeny. Má jednoho mladšího sourozence, sestru Avu.\n\nJake začal svojí kariéru v roce 2002, když se objevil v několika reklamních spotech. V roce 2003 se poprvé objevil v závěrečných titulcích jako „Dítě 1696“ v komediální skeči v show Davida Lettermana. V roce 2004 propůjčil svůj hlas animované postavičce Diega do seriálu stanice Nickelodeon \"Dora průzkumnice\". Diegovi propůjčil svůj hlas i ve spin-offu seriálu \"Jdi Diego Jdi!\" v roce 2005. Jeho hlas můžeme slyšet v několika dalších filmech: \"Mravenční polepšovna\", \"Malý zázrak\" a \"Happy Monster Band\".\n\nV roce 2006 získal hlavní roli Angela Meaciase v akčním filmu \"The Perfect Game\", založeného na pravdivém příběhu. V roce 2007 získal roli v originálním Disney filmu \"Johnny Kapahala: Zpátky na prkně\". Později ten samý rok získal roli nejmladšího člena rodiny Russo v seriálu Disney kanálu \"Kouzelníci z Waverly\". Seriál měl premiéru v říjnu 2007 a rychle se stal oblíbeným. V roce 2009 získalo obsazení cenu ALMA, Emmy a NAACP. \n\nV roce 2009 získal roli ve filmu po boku Emmy Roberts \"Hotel pro psy\", v ten samý rok se objevil v epizodě seriálu \"Sladký život na moři\" a ve filmu \"Kouzelníci z Waverly - Film\". V roce 2011 propůjčil svůj hlas Fernandovi ve filmu \"Rio\". V březnu 2011 bylo oznámeno, že Austin získal roli v romantické-komedii \"Štastný Nový rok\".\n\nOd roku 2013 vystupuje v seriálu stanice Freeform \"The Fosters\" jako Jesus Foster. Po dvou letech se rozhodl show opustit. Jeho role byla přeobsazena. 30. srpna 2016 bylo oznámeno, že se stal jedním ze soutěžících 23. řady soutěže \"Dancing with the Stars\". Stal se prvním vyřazeným. \n"}
{"id": "1029491", "url": "https://cs.wikipedia.org/wiki?curid=1029491", "title": "Lynn Andersonová", "text": "Lynn Andersonová\n\nLynn Anderson (26. září 1947 – 30. července 2015) byla americká zpěvačka. Hudbě se věnovala již od dětství díky podpoře svých rodičů (její matkou byla zpěvačka Liz Anderson). Svůj první singl nazvaný „For Better or for Worse“ vydala v roce 1966 a v následujícím roce vyšlo její debutové album. Během sedmdesátých let vydala velké množství další nahrávek, ale její aktivity poklesly během následující dekády. V letech 1968 až 1977 byl jejím manželem autor písní a hudební producent Glenn Sutton. Byla držitelkou mnoha ocenění, včetně ceny Grammy.\n\n\n"}
{"id": "1029495", "url": "https://cs.wikipedia.org/wiki?curid=1029495", "title": "Kovin", "text": "Kovin\n\nKovin (v srbské cyrilici Ковин, maďarsky Kevevára, rumunsky Cuvin) je město ve východní části srbské Vojvodiny, na břehu řeky Dunaje. Naproti němu se přes řeku nachází Smederevo. Kovin má celkem 13 515 obyvatel a je centrem stejnojmenné opštiny, ve které žije okolo třiceti tisíc lidí.\n\nKovin je jako město poprvé zmiňován ve 12. století jako sídlo okresu, který zahrnoval většinu území západního Banátu. Od 14. století je město osídleno převážně Srby, kteří unikli přes řeku Dunaj před Turky. Srbský despota Lazar Branković ovládl město v roce 1457, nicméně o rok později byl Kovin i s okolím připojen k uherskému království.\n"}
{"id": "1029497", "url": "https://cs.wikipedia.org/wiki?curid=1029497", "title": "Call of Duty: Advanced Warfare", "text": "Call of Duty: Advanced Warfare\n\nCall of Duty: Advanced Warfare je videoherní střílečka z pohledu první osoby vydaná společností Activision. Hra byla oficiálně vydána 4. listopadu 2014, ale hráči, kteří měli hru předobjednanou, mohli hrát již od 3. listopadu díky \"Day Zero edici\". Hru na PC, PlayStation 4 a Xbox One vyvinulo herní studio Sledgehammer Studios. O verzi pro PlayStation 3 a Xbox 360 se postaralo studio High Moon Studios, přičemž jim asistovalo další studio Raven Software při vývoji režimu více hráčů. Vývoj hry začal v roce 2011, krátce po vydání dílu \"\". Je to v pořadí 11. díl ze série \"Call of Duty\".\n\nStudio Sledgehammer do hry obsadilo zkušené herce Troy Bakera a Kevina Spaceyho pro hlavní role. Hra jednoho hráče se odehrává v budoucnosti, kde se hráč ujme role vojína Jacka Mitchella, který je v Námořní pěchotě Spojených států amerických (USMC) a setká se zde s Atlas Corporation, což je soukromá vojenská společnost, která své služby poskytuje pouze nejbohatším lidem.\n\nV roce 2054, vojín Jack Mitchell (Troy Baker) z Námořní pěchoty USA spolu s vojínem Willem Ironsem (Paul Telfer) a velitelem skupiny, seržantem Cormackem (Russell Richardson), se účastní jeho první bitvy proti Severní Koreji v Soulu. Bitva selže a Will je zabit v akci, zatímco Mitchell přijde o celou levou paži, a tak je nucen odejít z ozbrojených složek. Po tom, co se Mitchell zúčastnil Willova pohřbu, mu je nabídnuta pozice ve společnosti Atlas, která je největší soukromá vojenská společnost. Nabídku mu sdělí přímo CEO firmy, Jonathan Irons (Kevin Spacey), který je zároveň i Willův otec. Mitchell také dostane protetickou levou paži za tu, o kterou přišel při bitvě v Seoulu\n\nMezitím, teroristická skupina známá jako KVA, kterou vede technofobil Joseph \"Hades\" Chkheidze (Sharif Ibrahim), začne provádět mnoho teroristických útoků. Svět se proto obrátí na společnost Atlas Corporation, aby tuto teroristickou skupinu zastavila v provádění těchto činností. Mitchell spolu s Gideonem (Gideon Emery), Jokerem (Jeremy Kent Jackson) a ostatními spolubojovníky z Atlasu v Lagosu v Nigérii zachrání nigerijského ministerského předsedu a také zajmou inženýra z KVA během technologického summitu. Nicméně, v roce 2055, útoky skupiny KVA začaly být více cílenější a Mitchell s jeho týmem nedokázali zabránit útoku na jadernou elektrárnu na Bainbridge Island ve Washingtonu, kde došlo k roztavení reaktoru. Toto avšak nebyl jediný útok na jaderné elektrárny, skupina KVA takovéto útoky podnikala po celém světě, čímž docílila tisíce mrtvých lidí a zmatek ve vládách a paniku obyvatelstva. Atlas Corporation jako dominantní ozbrojená složka na světě slíbila civilistům, že se teroristické skupině KVA pomstí..\n\"Advanced Warfare\" je jako ostatní díly videoherní série Call of Duty, hraný z pohledu první osoby. Hra však prošla mnohými změnami: Advanced Warfare již neobsahuje tradiční HUD displej, jak bylo u této série zažito. Místo toho se všechny informace hráči zobrazují pomocí holografické projekce přímo na zbrani. Navíc přibyl pro sérii evoluční Exo oblek, který hráči umožňuje zcela jinou ovladatelnost na bojišti, než co z této série známe. Záleží zcela na hráči, jak svůj Exo oblek vylepší. Po každé misi je hráči udělen určitý počet bodů, pomocí nichž může svůj oblek právě vylepšit.\n\nKampaň obsahuje jednu postavu, za kterou můžeme hrát. Postava se zde jmenuje vojín Jack Mitchell. Hra jednoho hráče obsahuje předpřipravené renderované cut-scény podobné těm v . Předpřipravené krátké filmy zde pomáhají odvyprávět příběh.\n\nKromě nových pohybových možností díky Exo obleku, hra více hráčů nadále zachovává podobné prvky této herní sérii. Herní mechanismus \"Pick 10\" známý z dílu se zde přejmenoval na \"Pick 13\". Ten hráčům umožňuje vzít zbraně, tzv. \"perky\" a \"skóre-streaky\" během konečných 13 bodů. Skóre-streaky je zde opět možno vylepšit lepšími schopnostmi, které zvýší hráčovu účinnost na bojišti. V Advanced Warfare je také možnost vlastnit až 350 různých zbraní a jejich variací. Podpůrné dodávky alias \"supply drops\" mohou hráči přinést nové vybavení přímo během boje. Obsah \"supply dropu\" je zcela náhodný, a tak hráč může získat obsah od obyčejných zkušenostních bodů (\"XP\") až po zbraně. Pro získání \"supply drops\" mohou hráči také dokončovat výzvy (\"challenges\"), které se každým dnem mění.\n\nJedná se o herní mód, kde hráč odolává nepřátelům s umělou inteligencí do té doby, než není přemožen. V tomto módu může hráč sám nebo v kooperaci až se třemi kamarády. Hráči mají výběr ze tří tříd Exo obleku, kde každý vyniká v jiných schopnostech. Zbraně a \"skóre-streaky\" mohou být vylepšeny během každého kola. Po určitém počtu kol, která hráč úspěšně přežil, dostává úkoly, která musí splnit jako bránění určitého místa nebo shromažďování informací z padlých nepřátel. Splněním úkolu se hráči přidělí bonusové body, pokud však úkol splněn není, hráč bude penalizován prostředky jako znefunkčnění Exo obleku nebo aktivace nepřátelských těžkých kulometů. Exo Survival se hraje na mapách stejných jako v režimu více hráčů. Mapy jsou rozděleny do čtyř kategorií. Každá kategorie může být odemčena hraním předchozích kategorií a přežitím konkrétního čísla kol.\n\nV tomto herním módu jde přežít před vlnami nemrtvých (zombies). Tento mód není součástí původní hry, ale je začleněn v prvním stáhnutelném obsahu (DLC) s názvem \"Havoc\", který vyšel 27. ledna 2015 a je distribuován pomocí online služeb Xbox Live, PlayStation Network a Steam. Tento mód je prezentován jako \"zbrusu nový pohled na zombies\". Mód obsahuje nemrtvé, které využívají Exo oblek a to jim dává více manévrovanosti. Jako u Exo Survivalu, i zde je možnost kooperace až 4 lidí. Hratelné postavy jsou: Oz (prezentován jako John Malkovich), Lilith (Rose McGowan), Decker (Jon Bernthal) a Kahn (Bill Paxton).\n\nNež vývojářské studio Sledgehammer bylo zavlečeno jako pomocná vývojářská síla na , Sledgehammer pracovalo na pracovně nazývaném díle série \"Call of Duty: Fog of War\". Tento díl měl být publiku představen po \"Modern Warfare 3\" a před \"Black Ops\" a měl být zasazen do vietnamské války. Na rozdíl od ostatních dílů, hra měla být z pohledu třetí osoby. Nicméně, tehdejší CEO společnosti Activision, Eric Hirshberg, oznámil, že Sledgehammer Studios nyní pomohou s vývojem \"Modern Warfare 3\" a jejich hra bude zrušena. Práce na novém díle začaly v průběhu roku 2011 a měl být vydán v průběhu listopadu 2014. Oproti předchozím dílům, hru již nepohání \"IW engine\", ale vlastní, které studio Sledgehammer vyvinulo. Díky tomu mohla grafická část projít změnami směrem k lepšímu. Animace postav a jejich mimika obličeje byla provedena stejnou metodou, jako ve nadcházejícím filmu AVATAR 2 od režiséra Jamese Camerona.\n\n\"Advanced Warfare\" byl vydán o den dříve těm, kdo si hru předobjednali v \"Day Zero edici\". Tato edice obsahovala dvojité zkušenostní body pro první den, dvě exkluzivní zbraně a také Exo oblek s motivy kostlivce.\n\nHra také vyšla ve sběratelské edici pojmenovanou jako \"Atlas Pro Edition\". Hra byla zabalena do Steelbooku (kovová krabička) namísto obyčejné plastové, navíc hráč získal také i Season Pass, exkluzivní mapu pro režim více hráčů s názvem Atlas Gorge, a také exkluzivní exoskeleton, helmu, pušku a zbraň.\nV březnu 2014, se na oficiální webové stránce Call of Duty objevil nekorektně zobrazený obrázek, který oznamoval, že 4. května 2014 dojde k nějakému oznámení. Nicméně, trailer unikl na Internet již 1. května. Trailer odhalil herce Kevina Spaceyho jako postavu, která cítí odpor k demokracii. Trailer také zobrazil mnoho futuristických věcí.\n\n9. června 2014 se na herní výstavě E3 prezentovaly úplně nové záběry z hraní. Také bylo oznámeno, že budoucí stáhnutelný obsah (DLC) bude nejprve zpřístupněn na konzoli Xbox One, a pak s odstupem času teprve na ostatní platformy. 29. července 2014 vývojářské studio Sledgehammer nový trailer, který se tentokrát soustředil na příběh hry. Trailer zaměřený na hru více hráčů se představil 11. srpna 2014 během herní výstavy Gamescom.\n\n\"Call of Duty: Advanced Warfare\" vyšlo v různých verzích lišících se podle obsahu a také distribuce.\nTato edice byla distribuována pouze digitálně a navíc obsahovala:\nTato edice navíc obsahovala:\nTato edice navíc obsahovala:\nJedná se o nejobsáhlejší edici hry a navíc obsahuje:\n\nOficiální soundtrack ke hře zkomponoval Harry Gregson-Williams ve spolupráci s produkční společností Audiomachine. Soundtrack vyšel v digitálním vydání a je také začleněn v Atlas Limited a Atlas Pro edicích hry.\nAlbum obsahuje celkem 46 písní.\n\nHry se prodalo přes 20 milionů kusů po celém světě.\nV listopadu 2014, společnost Activision oznámila, že Season Pass bude obsahovat průběžně vydávané čtyři balíčky – \"Havoc, Ascendance, Supremacy \"a\" Reckoning\".\nPrvní stáhnutelný balíček vyšel 27. února a přinesl:\n31. března vyšel druhý DLC balíček a přinesl:\n2. června 2015 vyšel v pořadí třetí stáhnutelný obsah a přinesl:\nČtvrtý a finální DLC balíček vyšel 4: srpna 2015 a přinesl:\n"}
{"id": "1029499", "url": "https://cs.wikipedia.org/wiki?curid=1029499", "title": "Frédérique Jossinetová", "text": "Frédérique Jossinetová\n\nFrédérique Jossinet, (* 16. prosinec 1975 Rosny-sous-Bois (Paříž), Francie) je bývalá reprezentantka Francie v judu. Je majitelkou stříbrné olympijské medaile.\n\nS judem začínala v 6 letech v Torcy a nejvíc její sportovní kariéru ovlivnil Guy Delvingt. Jako úspěšná juniorka si odbyla premiéru na mistrovství světa seniorů v roce 1995, ale byl to na dlouho její poslední start za národní tým. Přednost dostávala její kolegyně Sarah Nichilo a na opětovnou šanci si musela počkat až do roku 2001. Využila jí na stoprocent a skoro 10 let si udržela pozici reprezentační jedničky v superlehké váze.\n\nV roce 2004 se účastnila olympijských her v Athénách a potvrdila roli favoritky. Nestačila pouze na tehdejší suverénku Rjóko Tani. V roce 2008 jela obhajovat olympijskou medaili do Pekingu, ale senzačně vypadla v prvním kole. Čáru přes rozpočet jí hned první minutě zápasu udělala Kazaška Nurgazina.\n\nV roce 2012 se v 36 letech přímo kvalifikovala na olympijské hry v Londýně, ale prohrála nominační souboj s Laëtitií Payet. Vzápětí ukončila sportovní kariéru.\n\n"}
{"id": "1029500", "url": "https://cs.wikipedia.org/wiki?curid=1029500", "title": "The Fosters", "text": "The Fosters\n\nThe Fosters je americký rodinný televizní seriál stanice Freeform (dříve ABC Family). Seriál sledoval život rodiny Fostersových, která se skládala z lesbického páru (hraje Teri Polo a Sherri Saum), který vychovával své biologické, adoptované děti a děti z pěstounské péče (hrají David Lambert, Maia Mitchell, Noah Centineo (dříve Jake T. Austin), Cierra Ramirez a Hayden Byerly)\n\nSeriál pocházel z dílny Petera Paige a Bradleyho Bredewega, kteří také patřili k výkonným producentům společně s Jennifer Lopez. První řada měla premiéru 3. června 2013. Řada obdržela pozitivní kritiky, získala Mediální cenu GLAAD a Teen Choice Award. Druhá řada měla premiéru 16. června 2014. Třetí řada měla premiéru 8. června 2015. Čtvrtá řada měla premiéru 20. června 2016. Pátá řada měla premiéru 11. července 2017. Dne 3. ledna 2018 stanice oznámila zrušení seriálu po odvysílání páté řady. Řada se skládala také z třídílného finále, které se vysílalo ve dnech 4.–6. června.\n\nFinále také sloužilo jako uvedení spin-offu seriálu nazvaného \"Good Trouble\", ve kterém hrají Cierra Ramirez a Maia Mitchell. První řada má třináct dílů a sleduje život Callie a Mariany v jejich další části dospělého života.\n\nLena Adams Foster (Sherri Saum) a Stef Adams Foster (Teri Polo) jsou pár žijící v San Diegu v Kalifornii. Lena pracuje v místní škole Anchor Beach a Stef pracuje jako policistka, společně vychovávají tři děti: Stefina biologického syna z předchozího manželství Brandona (David Lambert) a adoptovaná dvojčata Jesuse (Noah Centineo) a Marianu (Cierra Ramirez). V pilotní epizodě pár souhlasí, že pod svá křídla vezmou problémovou dívku Callie (Maia Mitchell) a jejího bratra Juda (Hayden Byerly). Jejich život se stává více komplikovaný, rodina se musí vypořádat se Stefiným partnerem v práci, jejím ex-manželem Mikem (Danny Nucci), Marianou, která se tajně stýká se svojí drogově závislou matkou, a narůstající přitažlivostí mezi Brandonem a Callie.\n\n\n\n\nZa seriálem stojí otevření gayové Bradley Bredeweg a Peter Paige, kteří chtěli napsat drama, které ovlivní \"moderní americké rodiny\". Původně chtěli psát o dvou gay otcích, kteří vychovávají děti, ale to už v televizi bylo a tak začali přemýšlet o dvou ženách.\n\nTým představil seriál Jennifer Lopez prostřednictvím jejich kamaráda, který pracoval v její produkční firmě Nuyorican Porductions. Na straně s Jennifer týmem hledal stanici, která by seriál vysílala a našli ABC Family. 6. července 2012 The Hollywood Reporter oznámil, že Jennifer Lopez a její produkční firma Nuyorican Productions rozvíjí hodinové drama pro ABC Family s výkonnými producenty Simonem Fieldsem, Gregorem Gugliottou a tvůrci Peterem Paigem a Bradem Bredewegem.\n\n23. srpna 2012 bylo oznámeno, že ABC Family objednává pilotní díl k seriálu \"The Fosters\", který bude vyprávět příběh lesbického páru, který v 21. století vychovává adoptované děti a děti z pěstounské péče. 24. září 2012 bylo oznámeno, že Teri Polo a Sherri Saum byly obsazené do dvou hlavních rolí, Stef Adams Foster a Leny Adams Foster. 6. února 2013 bylo oznámeno, že ABC dalo seriálu zelenou a natáčení mohlo začít. 11. dubna 2013 TV Guide ukázal světu první oficiální fotku obsazení seriálu, první trailer se objevil 19. dubna 2013.\n\nPremiéra seriálu byla 3. června 2013 a běželo prvních deset dílů. 30. července 2013 byla objednána plnohodnotná řada a přidalo se dalších jedenáct dílů, seriál se na obrazovky vrátil 13. ledna 2014. 11. října 2013 ABC obnovilo seriál pro druhou řadu, která měla premiéru 16. června 2014. Letní finále bylo stanoveno na 18. srpna 2014. V červenci ABC Family oznámilo vánoční speciál, který měl premiéru v prosinci a druhá polovina druhé řady měla premiéru v lednu roku 2015. 13. ledna 2015 získal seriál třetí řadu, která měla premiéru 8. června 2015 a její druhá polovina pak 25. ledna 2016. V listopadu 2015 stanice oznámila natáčení čtvrté řady, ta měla premiéru 20. června 2016. Pátá řada byla potvrzena 10. ledna 2017. Dne 3. ledna 2018 stanice oznámila zrušení seriálu po odvysílání páté řady. Řada se skládala také z třídílného finále, které se vysílalo ve dnech 4.–6. června. Finále také sloužilo jako uvedení spin-offu seriálu nazvaného \"Good Trouble\", ve kterém si zahrají Cierra Ramirez a Maia Mitchell. První řada bude mít třináct dílů a bude sledovat život Callie a Mariany v jejich další části dospělého života.\n\n27. ledna 2014 bylo ABC Family potvrzen spin-off seriálu \"The Fosters\", který se jmenuje \"The Fosters: Girls United\" a jedná se o 5 webových dílů, které sledují příběhy dívek z domova. V seriálu se objevily Maia Mitchell, Daffany Clark, Cherinda Kincherlow, Annamarie Kenoyer, Alicia Sixtos, Hayley Kiyoko, a Angela Gibbs.\n"}
{"id": "1029504", "url": "https://cs.wikipedia.org/wiki?curid=1029504", "title": "Dreadnoughtus", "text": "Dreadnoughtus\n\nDreadnoughtus („nikým neohrožený“) byl obřím sauropodním dinosaurem, patřícím do skupiny Titanosauria). V současnosti patří mezi deset největších známých dinosaurů vůbec.\n\nFosilie tohoto velkého býložravce byly objeveny v roce 2005 v patagonské provincii Santa Cruz v Argentině. Popsány však byly až v roce 2014 Lacovarou a kol. \"Dreadnoughtus\" (pojmenován také podle bitevní lodě Dreadnought) patří mezi největší známé dinosaury a zároveň mezi nejlépe zachované obří sauropody. Kompletní fosilní materiál zahrnující pozůstatky více jedinců je popsaný asi ze 70%. Sám autor popisné studie, paleontolog Kenneth J. Lacovara ve své knize \"Why Dinosaurs Matter\" (\"Proč na dinosaurech záleží\") vysvětluje, proč pojmenoval dinosaura tímto rodovým jménem. V dospělosti museli být tito sauropodi tak velcí a silní, že byli prakticky neohrožení, stejně jako válečné lodě Dreadnought na začátku 20. století.\n\nDélka tohoto sauropoda činila asi 26 metrů (z toho hlava a krk 12,2 metru, trup 5,1 metru a ocas 8,7 metru). Jeho hmotnost byla autory studie odhadnuta na 59,3 tuny (asi jako 12 dospělých slonů), což podporují i některé novější studie. Podle jiných výzkumů byl ale ve skutečnosti tento sauropod podstatně menší a jeho hmotnost výrazně nepřesahovala 25 až 40 tun. \"Dreadnoughtus\" je nicméně velikostně srovnatelný s příbuznými rody \"Argentinosaurus\" a \"Puertasaurus\", kteří patří k největším známým sauropodním dinosaurům vůbec (s hmotnosti snad až kolem 80 tun). Zajímavé je, že \"Dreadnoughtus\" v době své smrti možná stále ještě rostl - objevený exemplář tedy nemusel dosahovat plné velikosti.\n\nV roce 2019 odhadl americký badatel Gregory S. Paul podrobným rozborem a zhodnocením dosud využitých metod stanovování objemu a hmotnosti těla různých sauropodů celkovou tělesnou hmotnost juvenilního dreadnoughta zhruba na 30 metrických tun. Plně dorostlý jedinec pak mohl být až dvojnásobně těžký.\n\nNejbližšími příbuznými tohoto sauropoda byly zřejmě další obří argentinské rody \"Notocolossus\" a \"Futalognkosaurus\" a podstatně menší africký rod \"Malawisaurus\".\n\n\n"}
{"id": "1029507", "url": "https://cs.wikipedia.org/wiki?curid=1029507", "title": "Claudio Rendina", "text": "Claudio Rendina\n\nClaudio Rendina (* 21. července 1938 Řím, Itálie) je italský spisovatel, umělecký kritik, básník, novinář, vydavatel, vatikanista a romanista.\n\nS vydáváním svých studií o městě Římu a jeho historii začal v roce 1959, kdy vyšla jeho kniha básní s předmluvou kritika a básníka Giorgio Caproni \"Cuore di ragazzo\" (vyd. Rebellato, Padova).\n\nJe autorem mnoha knih o historii zaměřujících se na italské hlavní město a jeho památky, katolickou církev a Vatikán, na něž se dívá kritickým pohledem. Přeložil a vydal díla spisovatelů a básníků především francouzské literatury devatenáctého století.\n\nV listopadu 1994, společně s Robertem Rendinou, založil nakladatelství \"Rendina Editori\", se sídlem v Římě. Vedl časopis \"Roma ieri, oggi, domani\" (Řím včera, dnes a zítra); psal sloupek \"La Repubblica Cartoline romane\", zabývající se dějinami, uměním a folklórem hlavního města Itálie.\n\n\n\n"}
{"id": "1029512", "url": "https://cs.wikipedia.org/wiki?curid=1029512", "title": "Petr Hejma (lední hokejista)", "text": "Petr Hejma (lední hokejista)\n\nPetr Hejma (* 27. června 1944 Praha) je bývalý československý hokejový útočník.\n\nV nejvyšší československé soutěži hrál v 60. letech za Spartu Praha a Duklu Jihlava. V roce 1968 emigroval i se svou nynější ženou a reprezentantkou ve stolním tenisu Martou (za svobodna Lužovou) do Západního Německa, kde v letech 1970–1976 a 1979–1981 působil v klubu Düsseldorfer EG a v letech 1976–1978 v týmu Krefelder EV. Hokej hraje také jeho syn Petr Hejma.\n\nZa československou reprezentaci odehrál 11 zápasů a vstřelil pět gólů. Startoval na Zimních olympijských hrách 1968, odkud si přivezl stříbrnou medaili.\n\nV 80. letech působil jako trenér u bundesligových týmů.\n"}
{"id": "1029514", "url": "https://cs.wikipedia.org/wiki?curid=1029514", "title": "Projekt 690", "text": "Projekt 690\n\nProjekt 690 (v kódu NATO třída Bravo) byla třída cvičných ponorek sovětského námořnictva s konvenčním pohonem. Ponorky sloužily jako cvičné cíle pro výcvik protiponorkového boje. Všechny byly ze služby vyřazeny v letech 1992–1995.\n\nCelkem byly v letech 1966–1970 postaveny čtyři jednotky této třídy, pojmenované SS-368, SS-256, SS-310 a SS-356.\n\nPonorka byla vybavena jedním 406mm a jedním 533mm torpédometem. Oba torpédomety se nacházely na přídi. Pohonný systém tvořil jeden diesel a jeden elektromotor. Nejvyšší rychlost dosahovala 15 uzlů.\n\n"}
{"id": "1029516", "url": "https://cs.wikipedia.org/wiki?curid=1029516", "title": "Vánoce (rozcestník)", "text": "Vánoce (rozcestník)\n\nVánoce jsou:\n\n\n"}
{"id": "1029517", "url": "https://cs.wikipedia.org/wiki?curid=1029517", "title": "Projekt 1840", "text": "Projekt 1840\n\nProjekt 1840 (v kódu NATO třída Lima) byla výzkumná ponorka sovětského námořnictva s konvenčním pohonem. Ponorka byla určená k pokusům a hydrodynamickým měřením. Roku 1990 byla převedena do rezervy a roku 1993 sešrotována.\n\nDo služby byla zařazena roku 1978.\n\nPonorka nebyla vyzbrojena. Pohonný systém tvořily dva diesely a jeden elektromotor. Nejvyšší rychlost dosahovala 17 uzlů na hladině a 14 uzlů pod hladinou.\n\n"}
{"id": "1029520", "url": "https://cs.wikipedia.org/wiki?curid=1029520", "title": "Josef Scholl", "text": "Josef Scholl\n\nJosef Scholl, též Joseph Scholl (1804 nebo 1805 Regio nebo Rea, Benátsko – 12. prosince 1884 Štýrský Hradec), byl rakouský státní úředník, právník a politik německé národnosti, během revolučního roku 1848 poslanec Říšského sněmu.\n\nByl synem nižšího státního úředníka. Mládí strávil ve Villachu. Navštěvoval gymnázium v Klagenfurtu. V letech 1826–1829 studoval právo na Univerzitě ve Štýrském Hradci. Roku 1829 se stal doktorem práv. V roce 1834 nastoupil k dvorní a komorní prokuratuře jako praktikant, koncipista. V roce 1836 byl povolán ke komorní prokuratuře ve Lvově, kde byl do roku 1839 pomocným referentem, do roku 1841 fiskálním aktuárem a do roku 1847 fiskálním adjunktem. V roce 1847 se mu podařilo získat post zemského rady u okresního soudu v Tarnówě.\n\nBěhem revolučního roku 1848 se zapojil do politického dění. Byl zvolen na rakouský ústavodárný Říšský sněm. Zastupoval volební obvod Villach v Korutanech. Uvádí se jako c. k. zemský rada. Patřil ke sněmovní levici. Do sněmu byl za Villach zvolen během své dovolené, kterou tu v roce 1848 trávil. Mandát získal až v dodatečných volbách poté. Volba Scholla byla potvrzena na schůzi sněmu počátkem srpna 1848.\n\nJako poslanec pracoval zejména v ústavním výboru, byl jeho referentem. Podporoval samostatnou existenci Korutan jako korunní země. Byl členem redakční rady stenografických protokolů jednání sněmu. Koncem září 1848 se na sněmu připojil k frakci \"Zentrumklub\". V prosinci 1848 byl členem deputace poslanců do Olomouce a Prahy.\n\nPo rozpuštění sněmu v roce 1849 se stáhl z politiky. Nastoupil k dolnorakouskému apelačnímu soudu. V roce 1850 byl jmenován radou vrchního zemského soudu v Linci a v roce 1854 prezidentem nově zřízeného krajského soudu v Korneuburgu. Zde mu bylo v roce 1864 při odchodu z funkce uděleno čestné občanství. Téhož roku se stal 2. viceprezidentem zemského soudu ve Vídni. Tady vykonával i funkci předsedy civilního senátu. V roce 1870 byl jmenován dvorním radou a v roce 1872 se stal 1. viceprezidentem zemského soudu ve Vídni. V roce 1873 odešel ze zdravotních důvodů do penze. Byl mu udělen Císařský rakouský řád Leopoldův.\n"}
{"id": "1029523", "url": "https://cs.wikipedia.org/wiki?curid=1029523", "title": "ATK (fotbalový klub)", "text": "ATK (fotbalový klub)\n\nAtlético de Kolkata (Atlético Kalkata, bengálsky আটলেটিকো দে কলকাতা]) je indický fotbalový klub z města Kalkata ve státě Západní Bengálsko založený 7. května 2014. Je jedním z 8 týmů prvního ročníku indické Superligy (Indian Super League), který běžel od října do prosince 2014.\nDomácím hřištěm je stadion Salt Lake, na němž byla snížena kapacita pro zápasy ISL ze 120 000 na 68 000 míst.\n\nJe částečně vlastněn španělským klubem Atlético Madrid (franšízing), s nímž sdílí stejné klubové barvy (modrá, červená a bílá).\n\n20. prosince 2014 získalo Atlético de Kolkata historicky první titul v Indian Super League po finálove výhře 1:0 nad Kerala Blasters FC.\n\n\nK 23. 8. 2014\n\nZde je seznam českých hráčů, kteří působili nebo působí v Atléticu de Kolkata:\n\n"}
{"id": "1029525", "url": "https://cs.wikipedia.org/wiki?curid=1029525", "title": "Projekt 1910", "text": "Projekt 1910\n\nProjekt 1910 (v kódu NATO třída Uniform) je třída ponorek sovětského námořnictva s jaderným pohonem. Ponorky byly vyvinuty k provádění speciálních operací. Po rozpadu SSSR ponorky převzalo Ruské námořnictvo.\n\nCelkem byly postaveny tři jednotky této třídy pojmenované AS-15, AS-16 a AS-19. Do služby byly zařazeny v letech 1983, 1989 a 1995. První jednotky se nachází v rezervě.\n\nJedná se o ponorky jednotrupé konstrukce zhotovené z titanu, takže se mohou potopit do hloubky až 700 metrů. Ponorky nenesou žádnou vlastní výzbroj. Pohonný systém tvoří jeden jaderný reaktor a jedna turbína. Nejvyšší rychlost dosahuje 10 na hladině a 30 uzlů pod hladinou.\n\n"}
{"id": "1029526", "url": "https://cs.wikipedia.org/wiki?curid=1029526", "title": "Seznam států na říšském sněmu v roce 1803", "text": "Seznam států na říšském sněmu v roce 1803\n\nTento článek obsahuje seznam států a stavů Svaté říše římské na říšském sněmu k roku 1803, tedy v době rozsáhlých územních a správních změn po sekularizaci duchovních knížectví a mediatizaci říšských měst, v období krátce před zánikem říše.\n\nTučně jsou označeny nové kurfiřtské hlasy, vzniklé toho roku\n\nKvůli přehlednému zobrazení změn z předchozích let je knížecí rada prezentována formou tabulky. Číslo v (závorce) v prvním sloupku značí pořadí vzniku hlasu (dovedeno k roku 1792, kdy naposledy platilo staré číslování). Hlasy jsou však seřazeny podle pořadí hlasování. \"Kurzívou\" jsou vyznačena knížectví odstoupená zcela či z podstatné části Francii, příp. Švýcarsku mírem v Lunéville (na levém břehu Rýna). Tučně jsou vyznačena nová knížectví. Buď šlo o knížectví zaniklá před r. 1582 a nyní znovu obnovená nebo o státy přijaté do knížecí rady z hraběcího kolegia. Knížectví od č. 101 a vyšší nebyla až do zániku říše z důvodu nedostatku času uvedena mezi řádné členy sněmu. Proto ani ty knížecí rody, jimž bylo r. 1803 nově přislíbeno členství na sněmu, v něm reálně již nikdy nestihly hlasovat. Podtržením na shodné řádce tabulky je označeno knížectví se změnou názvu. Podrobnosti k hlasování na říšském sněmu viz článek: \"Seznam států na říšském sněmu v roce 1792\".\nZkratkou \"SH\" jsou označeny ty hraběcí a (novo)knížecí rody, které byly do některého kolegia přijaty do roku 1582 a patří tedy k tzv. starým hrabatům či starohraběcím rodům.\n\n\n\n\n\nK - příslušnost ke katolickému táboru (\"Corpus catholicorum\")\n\nE - příslušnost k evangelickému táboru (\"Corpus evangelicorum\")\n\n\n"}
{"id": "1029533", "url": "https://cs.wikipedia.org/wiki?curid=1029533", "title": "Euphrasia Eluvathingal", "text": "Euphrasia Eluvathingal\n\nEuphrasia Eluvathingal, C.M.C. (7. října 1877, Edathuruthy - 29. srpna 1952, Ollur) také Evuprasiamma byla indická karmelitánská řeholní sestra Syrsko-malabarské katolické církve.\n\nNarodila se 7. října 1877 v Edathuruthy, jako \"Rosa Eluvathingal\". Byla nejstarší dcerou zámožných statkářů, Cherpukarana Antonyho a Kunjethy Eluvathingal. Pokřtěna byla 25. října 1877 v kostele Matky Karmelu v Edathuruthy. Její matka byla zbožná syrská katolička, která ji učila aby se modlila růženec a aby se podílela na mších. Když jí bylo 9 let, Rose říkala že měla zjevení Panny Marie, což ji vedlo k tomu, aby se nikdy nevdala, a aby se zavázala jen Bohu.\n\nKdyž byla starší, toužila vstoupit k Sestrám Matky Karmelu, které následují pravidla Třetího řádu Bosých karmelitánů. Její otec jí chtěl domluvit sňatek jednoho ze synů další zámožné rodiny. Když ale viděl její odhodlání sám ji doprovodil do kláštera. Když jí bylo 10 let vstoupila do internátní školy připojené k první komunitě karmelitánů v syrsko-malabarské církve. Založené roku 1866 v Koonammavu svatým Kuriakosem Eliasem Chavarou a otcem Leopoldem Beccarou.\n\nRoku 1897, Mar John Menachery, první biskup Syrsko-malabarské archieparchie Thrissur, založil karmelitánský konvent v Ambazakadě (dnes patří k Syrsko-malabarská eparchie Irinjalakuda). Dne 9. května jej sem s ostatními přivezli z Koonammavu. Další den Rosa byla přijata jako postulantka a přijala jméno Euphrasia od Nejsvětějšího srdce Ježíšova. Dne 10. ledna 1898 byla přijata do noviciátu. Poté vážně onemocněla a nadřízenými jí bylo hrozeno propuštění.\n\nŘíkala že měla vidění Svaté Rodiny a její nemoc skončila. Slavnostní sliby složila 24. května 1900, během požehnání nově založeného kláštera v Olluru. Poté co složila věčné sliby byla jmenována asistentkou novic mistrině a brzy na to byla roku 1904 ustanvena novic mistriní, tuto funkci vykonávala 9 let. Roku 1913 byla ustanovena matkou představenou kláštera Svaté Marie v Olluru, kde žila po zbytek svého života, matkou představenou byla do roku 1916.\n\nPřes tyto povinnosti, se snažila vést život nepřetržité modlitby a oddanosti k Nejsvětějšímu Srdci Ježíšovu, mnoha lidmi byla jmenovaná jako \"Modlící se matka\". Matka Euphrasia strávila velkou část svého dne v klášterní kapli před Nejsvětější svátostí, ke které měla silnou oddanost. Také žila velkou láskou a oddaností k Panně Marii. Zemřela 29. srpna 1952 v Olluru. Její hrob se stal poutním místem kde se stávají zázraky.\n\nDne 5. července 2002 papež Jan Pavel II. uznal její hrdinské ctnosti. Blahořečena byla 3. prosince 2006. Dne 3. dubna 2014 papež František uznal zázrak na její přímluvu a svatořečena byla 23. listopadu 2014.\n\n"}
{"id": "1029536", "url": "https://cs.wikipedia.org/wiki?curid=1029536", "title": "Most Can Vernet", "text": "Most Can Vernet\n\nMost Can Vernet je gotický akvadukt ve španělském městě San Cugat del Vallés. Byl postaven ve 14. století z kamene a přiváděl vodu do kláštera Sant Cugat a spodní části města. Byl prohlášen za kulturní památku roku 1979.\n\nMost přes potok Can Cornellera je tvořen třemi oblouky a vedl vodu v deskami krytém kanálu do nádrže v opatském paláci.\n\nKonfiskací kláštera v roce 1835 se stal obecním majetkem.\n\nV roce 1998 byl obnoven a rehabilitován jako pěší chodník mezi ulicemi Mina a Vullpalleres. Pozůstatky poslední části potrubí vodovodu byly nalezeny na náměstí Octaviana při archeologickém výzkumu provedeném v roce 2001.\n"}
{"id": "1029538", "url": "https://cs.wikipedia.org/wiki?curid=1029538", "title": "Mumbai City FC", "text": "Mumbai City FC\n\nMumbai City Football Club je indický fotbalový klub z města Bombaj ve státě Maháráštra založený v roce 2014. Je jedním z 8 týmů prvního ročníku indické Superligy (Indian Super League), který běžel od října do prosince 2014. Majiteli klubu jsou Bimal Parekh, Kayque Czar, a bollywoodský herec Ranbir Kapoor.\n\nV klubovém modrobílém emblému je mimo nápisu Mumbai City FC také osobní železniční vagón.\nK 23. 8. 2014\n\nZde je seznam českých hráčů, kteří působili nebo působí v Mumbai City FC:\n\n"}
{"id": "1029543", "url": "https://cs.wikipedia.org/wiki?curid=1029543", "title": "Ernst Schwarzer", "text": "Ernst Schwarzer\n\nErnst Schwarzer von Heldenstamm (19. srpna 1808 Fulnek – 18. března 1860 Vídeň), byl rakouský novinář a politik německé národnosti z Moravy, během revolučního roku 1848 poslanec Říšského sněmu a ministr veřejných prací Rakouského císařství.\n\nByl synem důstojníka, povýšeného roku 1824 do šlechtického stavu. Jeho synem byl lesnický odborník a pedagog Guido Schwarzer von Heldenstamm. Švagr Zacharias Konrad Lecher působil jako spisovatel a novinář. Ernst navštěvoval kadetní školu, pak vstoupil k dělostřelectvu, kde sloužil do roku 1833. Od roku 1833 přispíval do \"Theaterzeitung\". Pobýval v Ženevě a Paříži (zde provozoval společně s Augustem Zangem, vydavatelem novin \"Die Presse\", pekárnu), Londýně a Uhersku. V roce 1842 nastoupil do pražského živnostenského spolku, pro který zhotovil průmyslovou mapu Čech. Po delší dobu byl následně správcem železáren patřících rodině Mitrovských. V roce 1844 ho společnost Österreichischer Lloyd povolala do Terstu, kde vedl noviny \"Journal des Österreichischen Lloyd\".\n\nBěhem revolučního roku 1848 se vrátil do Vídně a zapojil se do politického dění. Vydával list \"Allgemeine Österreichische Zeitung\", který byl kritický k vládě. Přesto získal vládní funkci. Od 18. července do 23. září 1848 byl ministrem veřejných prací Rakouského císařství ve vládě Johanna von Wessenberga. V ministerské funkci podporoval výstavbu železniční trati Semmering a zavádění telegrafní sítě. Jeho rozhodnutí zastavit výkopové práce ve vídeňském Prátru ale vedlo 23. srpna k tzv. \"Praterschlacht\" (práterskému masakru), což si vynutilo v září jeho rezignaci na ministerský post.\n\nKromě toho byl ve volbách roku 1848 zvolen na rakouský ústavodárný Říšský sněm. Zastupoval volební obvod Vídeň-Gumpendorf v Dolních Rakousích. Uvádí se jako redaktor. Patřil ke sněmovní levici. Byl zvolen i do celoněmeckého Frankfurtského parlamentu, ale mandát nepřijal a nechal se zastupovat.\n\nPo rozpuštění sněmu v roce 1849 se vrátil k žurnalistice. Působil v redakci listu \"Allgemeine österreichische Zeitung\", který ale byl ještě během roku 1849 pro svou opoziční a k vládě kritickou orientaci zakázán. Potom byl odpovědným redaktorem listu \"Wanderer\", který se za jeho působení stal vlivným periodikem. V letech 1855–1856 byl vlastníkem a odpovědným redaktorem deníku \"Die Donau\". Po neúspěchu se stáhl z novinářské profese. V roce 1859 ovšem spoluzakládal novinářský a spisovatelský spolek \"Concordia\".\n"}
{"id": "1029546", "url": "https://cs.wikipedia.org/wiki?curid=1029546", "title": "Nigel Planer", "text": "Nigel Planer\n\nNigel George Planer (* 22. února 1953) je anglický herec, komik, spisovatel a dramatik, známý především díky roli Neila z kultovního sitcomu \"Mladí v partě\". Také se objevil v mnoha muzikálech ve West Endu, například \"Evita\", \"Chicago\", \"We Will Rock You\", \"Wicked\" nebo \"Charlie and the Chocolate Factory the Musical\". V roce 1984 získal cenu BRIT a byl též nominován na ceny Olivier, TMA, What's On Stage a BAFTA.\n\n\n\n"}
{"id": "1029550", "url": "https://cs.wikipedia.org/wiki?curid=1029550", "title": "Borovice rumelská v Kraslicích", "text": "Borovice rumelská v Kraslicích\n\nBorovice rumelská v Kraslicích je památný strom borovice rumelská (\"Pinus peuce\"), která roste na parkovišti PENNY marketu v jižní části města, vpravo u hlavní silnice k Sokolovu. Jedná se o nepůvodní druh borovice, který pochází z balkánských pohoří. Solitérní borovice výjimečných rozměrů má měřený obvod 264 cm, pravidelná, hustá kuželovitá koruna dosahuje do výšky 27 m (měření 2008). Je to jediná borovice rumelská v České republice, která je chráněna jako památný strom. Za památný strom byla vyhlášena v roce 2006 jako dendrologicky cenný taxon, strom významný vzrůstem a krajinná dominanta.\n\n"}
{"id": "1029552", "url": "https://cs.wikipedia.org/wiki?curid=1029552", "title": "Dům JNA (Novi Sad)", "text": "Dům JNA (Novi Sad)\n\nDům Jugoslávské lidové armády v Novém Sadu patří ke kulturním památkám metropole Vojvodiny. Nachází se na náměstí svobody (č. 5), v samém srdci města. Dokončen byl v roce 1890. Dlouhodobě zde sídlil hotel s názvem Majer.\n\nBudova JNA na severním okraji Náměstí Svobody byla vybudována v eklektickém duchu s dominancí neorenesančních prvků. Byla vybudována na místě, kde se od poloviny 18. století nacházela hospoda a později hotel \"Zeleni venac\". Budova často střídala své vlastníky i účel. V roce 1918 zde v dramatických okamžicích vzniku jugoslávského státu zasedala Lidová skupština Vojvodiny. Roku 1947 zde byl umístěn \"Hotel Sloboda\" a od roku 1953 sloužila Jugoslávské lidové armádě. V letech 1983, 1988 (kupole) a 1994–1996 probíhaly v domě restaurační práce.\n\nBudova má dvě patra a jednoduchou střechu, v jejím prostředku se nachází kupole. Hlavní fasáda má centrální rizalit se dvěma vstupy v přízemí a třídílnými okny v patrech. Rizalit má z boku dvojdílné sloupy ve výšce prvního a druhého patra.\n\n"}
{"id": "1029555", "url": "https://cs.wikipedia.org/wiki?curid=1029555", "title": "Čojč", "text": "Čojč\n\nČojč je složenina slov česky a deutsch (německy) - v češtině [dojč], jehož písemná podoba se řídí konvencemi českého pravopisu. Označuje hybridní nepřirozenou řeč složenou z němčiny a češtiny, používanou na projektech divadelní sítě Čojč, která od roku 2003 organizuje v česko-bavorském pohraničí setkání mládeže vedené divadelními pedagogy. Tato forma přeshraničního setkávání se taktéž nazývá Čojč.\n\nOd července 2010 existuje obecně prospěšná společnost Čojč gGmbH divadelní síť Čechy Bavorsko, která koordinuje projekty sítě.\n\nPrvní česko-německé divadelní projekty v Norimberku byly uskutečněny v rámci partnerství měst Norimberka a Prahy v roce 1998 pod vedením centra divadelní pedagogiky DAS Ei Norimberk. V roce 2000 organizovalo první podzimní konferenci v Selbu / Aši za účelem vyvinutí novodobého přístupu k participaci. Následně se tato každoroční konference rozvinula v prostor pro plánování a propojení divadelních projektů v česko-bavorském pohraničí a oproti počáteční neměnné lokalitě získalo toto setkání flexibilnější charakter a místo konání se v okolí česko-německé hranice pravidelně mění. Od roku 2007 se tato konference koná pod názvem \"Čojčlandská Konferenz\", poslední proběhla na podzim 2018 v Ensdorf. \n\nV roce 2002 založili v Praze bývalí účastníci projektů spolek A BASTA! o.s., s cílem podporovat a organizovat česko-německá setkávání mladých lidí v Čechách. Koncept čojč, který sjednocuje tato setkávání, divadelní projekty a směs jazyků, vznikl v úzké spolupráci DAS Ei s A BASTA!. Od roku 2002 je za všechny přeshraniční aktivity a projekty zodpovědným nositelem s ohledem na použití a rozvoj čojč jako konceptu jazyka a setkávání.\n\nPřes různé podoby projektů se nakonec zformovala stabilní síť, která se mohla etablovat díky dobrovolnictví především projektových účastníků a kooperaci mezi školami, kulturními a mládežnickými centry, ale také mezi obcemi jako kulturními institucemi v česko-bavorském pohraničí. V roce 2010 založili oba spolky obecně prospěšnou společnost Cojc gGmbH, které od tohoto momentu náleží realizace všech čojč projektů. \n\nČojč jako forma setkávání se při binacionálních setkáních mládeže pokouší překonat jazykové a kulturní bariéry mezi sousedními zeměmi Německem a Čechami. Médiem setkání je většinou divadelní hra, kterou mladí lidé na projektu pod pedagogickým vedením vytvoří, sami přepíší do umělecké řeči čojč a uvedou na jeviště. Představení, která vzniknou, se hrají především na školách v česko-bavorském pohraničí, aby podnítila diskuzi o interkulturních otázkách a aby poukázala na perspektivy přeshraniční spolupráce v tomto poměrně znevýhodněném regionu.\nK řízení skupinové dynamiky, hledání tématu a vývoje představení jsou jako pedagogické prostředky používány metody divadelní pedagogiky a formy jazykové animace.\n\nPři práci během interkulturních setkáních se osvědčila česko-německá jazyková animace speciálně vyvinutá Koordinačním centrem česko-německých výměn mládeže, zatímco čojč jako jazykový nástroj je používán především spíše v divadelním kontextu. \n\nČojč označuje rovněž uměleckou řeč, která vzniká prostřednictvím gramatické a lexikální kreativity jako směs češtiny a němčiny. Její cíl je překonat jazykové překážky při setkávání mladých lidí z Čech a Německa a, v kontextu divadelní řeči, vytvořit divadelní představení, které bude pro rodilého Čecha a Němce stejnou měrou srozumitelné.\n\nCharakteristiky Čojč jako jazyka jsou:\n\n\n\n\nTémata, kterými se účastníci v dramatickém zpracování zabývají, jsou jednak specifická pro česko-bavorského pohraničí, jednak mají i všeobecné komponenty, které jsou relevantní pro mladé lidi. Přičemž jsou divadelní workshopy a projekty metodicky rozdělené na dva druhy: jazykové projekty s interakcí s publikem, kde je kladen důraz na jazykovou animaci a interkulturní aspekty česko-německých setkání mládeže, a dokumentární projekty, které se vztahují k místní historii nebo z ní vycházejí. \n\nMimo divadelní projekty pořádá síť pravidelně kvalifikační akce pro její členy a ostatní zájemce, například v oblastech kreativního psaní, videa a obrazové dokumentace, interkulturní práce na projektu a pedagogiky pro zprostředkování jazyka.\n\nČojč - divadelní síť Čechy Bavorsko funguje díky dobrovolnictví členů a účastníků. Finanční podpora samotných projektů pochází z fondu Evropské Unie, spolkových fondů, dotací a lokálních grantů. \n\nV roce 2011 byla schválena první ze dvou žádostí o finanční podporu od INTERREG programu Cíl-3 Svobodný stát Bavorsko - Česká republika s názvem \"Hnutí na hranici\". V roce 2014 byla síti schválena podpora v rámci navazující žádosti \"Otevřená hranice, noví poslové\".\n\nV roce 2010 byla síti udělena cena Stavitel mostů Centra Bavaria Bohemia v kategorii Kulturní iniciativy / Partnerské projekty / Sdružení.\n2012 získalo Čojč gGmbH Občanskou cenu za rozvoj kultury udělovanou Bavorským zemským sněmem.\n\n\n\n\n\n"}
{"id": "1029558", "url": "https://cs.wikipedia.org/wiki?curid=1029558", "title": "Třebíčská kotlina", "text": "Třebíčská kotlina\n\nTřebíčská kotlina je geomorfologický okrsek v severovýchodní části Jaroměřické kotliny, ležící v okrese Třebíč v kraji Vysočina.\n\nOkrsek se rozkládá zhruba v prostoru mezi sídly Slavice (na jihu), Sokolí (na západě), Přeckov (na severu), Nárameč (na severovýchodě), Vladislav (na východě) a Slavičky (na jihovýchodě). Zcela uvnitř okrsku leží město Třebíč.\n\nSníženina s kupovitým povrchem v horninách třebíčsko-meziříčského masivu s četnými tvary zvětrávání a odnosu žuly (ruwary, žokovité balvany, skalní mísy apod.). Na severu a jihu je omezována mírnými svahy s pedimenty. Žokovité zvětrávání třebíčského plutonu je příkladně vidět na území přírodní památky Syenitové skály u Pocoucova. Hluboké neckové a přímočaré údolí Jihlavy mezi Třebíčí a obcí Vladislav je kontrolováno zlomem směru západ-východ. Severně od údolí Jihlavy je pravoúhlá říční síť vázána na tektonické prvky masivu, některé pravostranné přítoky Jihlavy (zejména směru jihozápad-severovýchod) mají hluboká údolí s peřejemi. Ostrůvky neogenních usazenin, jižně od města Třebíč moldavitové (vltavínové) štěrky. Kotlina je středně zalesněná převážně borovými a smrkovými porosty s dubem, převládají pole a kulturní louky, zbytky lad s teplomilnou vegetací.\n\nOkrsek Třebíčská kotlina (dle značení Jaromíra Demka IIC-7C-2) náleží do celku Jevišovická pahorkatina a podcelku Jaroměřická kotlina.\n\nKotlina sousedí s jedním okrskem Brtnické vrchoviny (Čechtínská vrchovina na severozápadě), se dvěma okrsky Bítešské vrchoviny (Velkomeziříčská pahorkatina na severovýchodě a Pyšelský hřbet na východě), se dvěma okrsky Znojemské pahorkatiny (Náměšťská sníženina a Hartvíkovická vrchovina na jihovýchodě) a s jedním okrskem Jaroměřické kotliny (Stařečská pahorkatina na jihozápadě).\n\nNejvyšším vrcholem Třebíčské kotliny kotliny jsou Kopaniny (520,6 m n. m.).\n\n\n\n"}
{"id": "1029559", "url": "https://cs.wikipedia.org/wiki?curid=1029559", "title": "Kdo má v plachtách vítr", "text": "Kdo má v plachtách vítr\n\nKdo má v plachtách vítr (1985, Rájuk fújt az Isten…) je dobrodružný historický román pro mládež od maďarského spisovatele Miklóse Rónaszegiho odehrávající se koncem 16. století v době, kdy vrcholí anglo-španělská válka.\n\nDěj románu začíná roku 1588 v přístavním městě La Coruña, ze kterého má vyplout neporazitelné španělské loďstvo, tzv. Armada, které nechal vybudovat španělský král Filip II. pro invazi do protestantské Anglie, kde vládne královna Alžběta I.. Katolické Španělsko je v té době ovládáno nelidsky krutou inkvizicí. Jednou z jejích obětí se má stát děvčátko Bianka, schovanka krásné potulné herečky a principálky doni Elvíry. Příčinou jsou Biančiny hloupé řeči o Nejsvětější Trojici. \n\nPlány inkvizitorů tajně vyslechne chlapec Pedro, kterého jeho chudí rodiče poslali do služby k bohatému loďaři Juanovi Silberovi. Elvíra loďaře prosí, aby ji a Bianku vzal na loď a pomohl jim k útěku. Loďař to nejprve ze strachu před inkvizicí odmítne, ale pak pošle Pedra k Elvíře se vzkazem, že mají čekat o půlnoci v přístavu. Všem se podaří i s Pedrem uprchnout na lodi a stanou se svědky bitvy u Gravelines, kde anglické loďstvo díky šikovné taktice Armadu porazí. Španělská flotila je pak zahnána na sever a při návratu kolem skotských a irských břehů se setká s řadou ničivých bouří, které mnohé její lodě naženou na útesy. Trosečníky, vyvržené na břeh, kteří často nemají dost sil ani k tomu, aby mohli jít, utlučou obyvatelé rybářských vesnic klacky jako dobytčata. Tyto bouře byly chápány protestanty jako pomoc od Boha, který je ochránil před hrozivou invazí.\n\nNa konci románu Pedro zjistí, že Bianka je ve skutečnosti ztracenou dcerou statečného a odvážného šlechtice dona Alfonsa.\n\n"}
{"id": "1029560", "url": "https://cs.wikipedia.org/wiki?curid=1029560", "title": "Josemi", "text": "Josemi\n\nJosé Miguel González Rey známý jako Josemi (* 15. listopadu 1979, Torremolinos, Španělsko) je španělský fotbalový obránce. Hraje na postu stopera (středního obránce).\n\nMimo Španělska působil v Anglii, Řecku a Indii. S Liverpool FC vyhrál Ligu mistrů UEFA v sezoně 2004/05 a následně Superpohár UEFA v roce 2005.\n\n"}
{"id": "1029561", "url": "https://cs.wikipedia.org/wiki?curid=1029561", "title": "Karla Šlechtová", "text": "Karla Šlechtová\n\nKarla Šlechtová (* 22. května 1977 Karlovy Vary) je česká ekonomka, politička, státní úřednice, od října 2014 do prosince 2017 ministryně pro místní rozvoj ČR v Sobotkově vládě, od prosince 2017 do června 2018 ministryně obrany ČR v první Babišově vládě, od října 2017 poslankyně Poslanecké sněmovny PČR, nestranička za hnutí ANO 2011.\n\nV letech 1995 až 2001 vystudovala podnikový management a finance na Fakultě ekonomické Západočeské univerzity v Plzni (získala tak titul Ing.). Má také certifikát z mezinárodního kurzu v nizozemské Arnhem Business School.\n\nUž při studiu v letech 1998 až 2001 pracovala v pražské společnosti Czech Business Leaders Forum jako projektová manažerka. Následně byla v letech 2001 až 2004 zaměstnána v Bruselu u organizace CSR Europe jako koordinátor projektových portfolií v oddělení komunikace a členská základna.\n\nPo návratu z Belgie vedla a řídila projekty EU v pražském Evropském centru pro veřejnou správu (2004 až 2005), později v letech 2005 až 2010 působila jako senior konzultantka v poradenské společnosti Deloitte.\n\nNa přelomu let 2010 a 2011 krátce pracovala jako projektová manažerka pro projekty smart administration u České správy sociálního zabezpečení. V únoru 2011 nastoupila na Ministerstvo pro místní rozvoj ČR, kde byla ředitelkou odboru přípravy programového období 2014–2020, zástupkyní ředitele odboru evropských záležitostí, vedoucí oddělení kohezní politiky a vedoucí samostatného oddělení průřezových činností.\n\nOd června 2014 pracovala na Úřadu vlády ČR jako ředitelka odboru EU fondů v rámci Sekce pro evropské záležitosti.\n\nDne 1. října 2014 oznámil Andrej Babiš, že ji hnutí ANO 2011 nominovalo na post ministryně pro místní rozvoj ČR, který by se měl uvolnit po odchodu Věry Jourové do Bruselu na pozici eurokomisařky. Dne 3. října se setkala s prezidentem Milošem Zemanem a ten ji 8. října 2014 jmenoval ministryní pro místní rozvoj.\n\nNikdy nebyla členkou žádné politické strany a podle svých slov v době kandidatury na ministryni ani neuvažovala o tom, že by vstoupila do hnutí ANO 2011. Ve volbách do Poslanecké sněmovny PČR v roce 2017 byla z pozice nestraníka lídryní hnutí ANO 2011 v Plzeňském kraji. Získala 7 106 preferenčních hlasů a stala se tak poslankyní.\n\nNa přelomu listopadu a prosince 2017 se stala kandidátkou na post ministryně obrany ČR ve vznikající první vládě Andreje Babiše. Dne 13. prosince 2017 ji prezident Miloš Zeman do této funkce jmenoval, zároveň tak skončila na pozici ministryně pro místní rozvoj ČR v Sobotkově vládě.\n\nNa konci června 2018 oznámil Andrej Babiš návrh složení své druhé vlády, v němž už však s žádným postem pro Šlechtovou nepočítá. Ve vládě tak skončila dne 27. června 2018, tedy v den jmenování nové vlády.\n\nŽije v obci Holubice v okrese Praha-západ, je bezdětná.\n\nV březnu 2017 připustila náklonnost ke komunitě gayů a leseb. Při diskusi s Lukášem Hejlíkem na plese Queer Ball v Praze označila homosexuály za svou komunitu. Konkrétně pronesla větu: \"„Vy ale mluvíte i k mé komunitě.“\" Odpovědi na pozdější přímou otázku novinářů \"Blesku\" ohledně své sexuální orientace se však vyhnula.\n\n"}
{"id": "1029562", "url": "https://cs.wikipedia.org/wiki?curid=1029562", "title": "Císařské duby v Kraslicích", "text": "Císařské duby v Kraslicích\n\nCísařské duby v Kraslicích jsou dva památné stromy v Kraslicích. Dvojice pyramidálních, nevysokých dubů letních (\"Quercus robur\") roste v bývalém parčíku u fary, před novorománským kostelem Božího těla v centru města v nadmořské výšce 515 m. Mezi duby roste jedna vrba, která není chráněným památným stromem. Památné stromy nedosahují mimořádného vzrůstu, ale jsou ceněné pro svoji historii. Byly vysazeny v roce 1878 při školní slavnosti k 25. výročí svatby císaře Františka Josefa I. s Alžbětou Bavorskou, nazývanou císařovna Sisi. Duby mají nízký válcovitý kmen, nevýrazné kořenové náběhy, kuželovitý typ koruny. Koruny stromů sahají do výšky 20 m, 23 m, obvody kmenů měří 256 cm, 214 cm (měření 2010). Duby jsou chráněny od roku 2006 jako historicky důležité stromy.\n\n\n"}
{"id": "1029563", "url": "https://cs.wikipedia.org/wiki?curid=1029563", "title": "Seweryn Smarzewski", "text": "Seweryn Smarzewski\n\nSeweryn Walenty Smarzewski (18. února 1818 Myšljatyči – 16. března 1888 Vídeň) byl rakouský statkář a politik polské národnosti z Haliče, během revolučního roku 1848 poslanec Říšského sněmu, později poslanec předlitavské Říšské rady.\n\nNarodil se v obci Myślatycze (dnes Myšljatyči na západní Ukrajině). Jeho otcem byl veřejně a politicky aktivní šlechtic Marcin Smarzewski (1788–1866). Seweryn vychodil soukromou školu ve Lvově a v letech 1836–1837 navštěvoval technickou fakultu vídeňské polytechniky.\n\nBěhem revolučního roku 1848 se zapojil do politického dění. Byl členem Národní rady ve Lvově. Ve volbách roku 1848 byl také zvolen na rakouský ústavodárný Říšský sněm. Zastupoval volební obvod Rohatyn v Haliči. Uvádí se jako statkář. Patřil ke sněmovní levici. Na sněmu působil jako předák polské frakce. Patřil k levému křídlu politické scény. Prosazoval zrušení poddanství bez náhrad a sám toto provedl na svém panství.\n\nDo politiky se vrátil po obnovení ústavní vlády v 60. letech. V letech 1861–1888 byl poslancem Haličského zemského sněmu, přičemž v letech 1867–1870 byl i členem zemského výboru. Podílel se na přijetí Haličské rezoluce. Zemský sněm ho v roce 1872 delegoval i do Říšské rady (celostátní parlament), tehdy ještě volené nepřímo. Složil slib 17. prosince 1872, mandát byl ale 21. dubna 1873 prohlášen pro dlouhodobou absenci za zaniklý. Zastupoval kurii velkostatkářskou Haliči. Opětovně se do parlamentu vrátil v prvních přímých volbách do Říšské rady roku 1873, kdy uspěl ve velkostatkářské kurii v Haliči. Slib složil 5. listopadu 1873. Mandát obhájil ve volbách do Říšské rady roku 1879 i volbách do Říšské rady roku 1885 a ve vídeňském parlamentu setrval až do své smrti roku 1888. V letech 1873–1879 byl členem rakousko-uherských parlamentních delegací. Na Říšské radě se profiloval jako zástupce agrárního svazu. V roce 1880 byl hlavním zpravodajem návrhu rozpočtu. V rámci střechové poslanecké frakce Polský klub reprezentoval liberálně demokratické křídlo.\n\nPodporoval rozvoj haličského hospodářství. Byl prezidentem zemědělské společnosti ve Lvově.\n"}
{"id": "1029565", "url": "https://cs.wikipedia.org/wiki?curid=1029565", "title": "Kalinkavický rajón", "text": "Kalinkavický rajón\n\nKalinkavický rajón (bělorusky \"Калінкавіцкі раён\", ukrajinsky \"Калинковицький район\", rusky \"Калинковичский район\") je územně-správní jednotkou uprostřed Homelské oblasti v Bělorusku.\n\nAdministrativním centrem rajónu je město Kalinkavičy (bělorusky \"Калінкавічы\", rusky \"Калинковичи\").\n\nRozloha rajónu je necelých 2 757 km². Hraničí s Mazyrským rajónem, Petrykaŭským rajónem, Akcjabrským rajónem, Svetlahorským rajónem, Rečyckým rajónem, Chojnickým rajónem v Homelské oblasti.\n\nZápadní část rajónu leží v Pripjaťském Polesí, severní a východní se nachází v Homelském Polesí. Reliéf je převážně rovinatý s nadmořskou výškou od 120 až 135 metrů nad mořem. Nedaleko obce Juravičy se nalezneme nejvyšší bod rajónu s výškou 167,5 metru.\n\nMezi přírodní zdroje v rajónu patří ropa, rašelina a písek. Průměrná lednová teplota je -6,2 °C, červenec 18,7 °C. Průměrné roční srážky činí 575 mm. Územím rajónu protéká řeka Pripjať a její přítoky Tremlja, Iúa, Nenač, Zakavanka a Vic. Lesy pokrývají 48 % území rajónu, bažiny 2,4 %.\n\nAž do 3. března 1924 byl území rajónu součástí RSFSR. Okres byl založen 17. července 1924, ale 26. července 1930 byl zrušen a území bylo začleněno do rajónu Mazyrského. Městečko Kalinkavičy získalo status města 3. července 1925. Dne 3. července 1939 byl rajón obnoven jako samostatná správní jednotka.\n\nPopulace rajónu čítá na 65 200 obyvatel, z toho v městských oblastech žije 39 500 lidí. V rajónu je celkem 130 osad.\n\nV rajónu se nachází společnosti a podniky, mezi které patří Kalinkavická továrna na nábytek, závod na výrobu mléka, továrna produkující běžnou chemii, Kalinkavický masokombinát, Kalinkavická pekárna a závod na výrobu sýrů a másla.\n\nV rajónu se nachází malé vesnice Boľšije Avtjuki a Malyje Avtjuki, kde se pravidelně koná humorný festival.\n\nKalinkavičy se nachází 122 km jihozápadně od Homelu. Město je železničním uzlem na Homel, Žlobin, Brest a Ovruč na Ukrajině a významnou silniční křižovatkou do Homeli, Paryčy, Žytkavičy, Oŭruč.\n\nVozový autobusový park rajónu sestává z 33 autobusů a 2 minibusů, které jezdí na 2 městských a 21 příměstských trasách.\n\n\n\n\n\n\n\n"}
{"id": "1029566", "url": "https://cs.wikipedia.org/wiki?curid=1029566", "title": "Velikonoční rybník", "text": "Velikonoční rybník\n\nVelikonoční rybník je přírodní památka v chráněné krajinné oblasti Slavkovský les. Byla vyhlášena Správou CHKO v roce 2014, a to k ochraně významných populací chráněných a vzácných druhů obojživelníků a vážek. Nachází se v jeden kilometr západně od obce Měchov. Rozloha lokality je 1,75 ha, nadmořská výška 679–680 metrů.\n\nŽije zde početná populace blatnice skvrnité, skokana ostronosého, skokana krátkonohého, čolka velkého, čolka horského a čolka obecného. Zjištěno zde bylo 20 druhů vážek, z nichž nejvýznamnější je vážka temnoskvrnná a vážka jasnoskvrnná. Z významných druhů rostlin zde roste zevar nejmenší a ostřice vyvýšená.\n\nSvé jméno dostal do té doby bezejmenný rybník na Velikonoce roku 2009, kdy byla přírodovědci objevena jeho výjimečná přírodovědná hodnota. Dobře zachovalá vodní a mokřadní vegetace a na ní vázané vzácné druhy živočichů se zde vyskytují díky několika desítkám let, kdy byl rybník opuštěn a bez rybničního hospodaření. Cílem ochrany lokality je zachování vodního režimu, bohatě rozvinuté podvodní, plovoucí i pobřežní vegetace, nízké úživnosti vody a oslunění mokřadů.\n\n"}
{"id": "1029567", "url": "https://cs.wikipedia.org/wiki?curid=1029567", "title": "Svatý Kornélius", "text": "Svatý Kornélius\n\nKornélius (lat. Cornelius) byl dle Bible (Sk 10,27n) římský setník, který \"věřil v jediného Boha\". Nebyl to žid, ale patřil pravděpodobně mezi tzv. bohabojné, tedy lidi, kteŕí se řídili Mojžíšovým zákonem. Podle 10. kapitoly Skutků apoštolů měl apoštol Petr vidění, že nemusí dodržovat židovská omezení v jídle, a když ho Kornélius navštívil, pochopil je tak, že ho může pokřtít. Kornélius s dalšími, kteří uvěřili, byl tak pokřtěn jako první křesťan, který předtím nebyl žid. Podle legendární tradice se stal druhým biskupem v Cesareji.\n\n"}
{"id": "1029568", "url": "https://cs.wikipedia.org/wiki?curid=1029568", "title": "Grete Waitzová", "text": "Grete Waitzová\n\nGrete Waitzová, nepřechýleně Grete Waitz (1. října 1953 Oslo – 19. dubna 2011 tamtéž) byla norská atletka, která se věnovala maratonskému běhu, mistryně světa z roku 1983.\n\nPrvní úspěch na mezinárodních soutěžích zaznamenala v 21 letech, když získala na evropském šampionátě v Římě bronzovou medaili v běhu na 1500 metrů. Na následujícím mistrovství Evropy v Praze skončila třetí na dvojnásobné trati. V běhu na 3000 metrů rovněž vytvořila dvakrát světový rekord – nejprve časem 8:46,6 v roce 1975 a poté 8:45,4 v roce následujícím. Poté se specializovala především na maraton. Celkem čtyřikrát vytvořila nejlepší světový výkon – poprvé 2:32:29 v New Yorku v roce 1978. O rok později se v dalším ročníku newyorského maratonu zlepšila téměř o pět minut na 2:27:32. Do třetice tento výkon vylepšila v roce 1980 opět v New Yorku, tentokrát časem 2:25:41.\n\nRok 1983 pro ni představoval nejlepší sezónu – v londýnském maratonu zlepšila nejlepší světový výkon na 2:25:28 a v létě při premiéře mistrovství světa v Helsinkách doběhla do cíle maratonu první. Na olympiádě v Los Angeles v roce 1984 skončila na této trati druhá. Během své sportovní kariéry se stala celkem 34krát mistryní Norska v různých běžeckých tratích.\n\n"}
{"id": "1029569", "url": "https://cs.wikipedia.org/wiki?curid=1029569", "title": "Sněženské lípy", "text": "Sněženské lípy\n\nSněženské lípy je 8 památných stromů ve Sněžné u Kraslic. Osm statných památných lip (\"Tilia cordata\") roste kolem kostela sv. Jakuba Většího. Stromy mají statné kmeny, vysoké asymetrické koruny. Koruny stromů sahají do výšky 21,5 m (měření 2003). Lípy jsou chráněny od roku 1984 jako součást kulturní památky.\n\n\n"}
{"id": "1029570", "url": "https://cs.wikipedia.org/wiki?curid=1029570", "title": "Edna Kiplagatová", "text": "Edna Kiplagatová\n\nEdna Ngeringwony Kiplagat (* 15. listopadu 1979) je keňská atletka, která se věnuje maratonskému běhu, mistryně světa z let 2011 a 2013.\n\nV juniorské kategorii získala na světovém šampionátu jako sedmnáctiletá stříbrnou medaili v běhu na 3000 metrů, o dva roky později v roce 1978 doběhla na stejné trati na světovém juniorském mistrovství třetí. Svých největších úspěchů dosáhla o více než deset let později – v letech 2011 a 2013 se stala mistryní světa v maratonu. Na olympiádě v Londýně tak úspěšná nebyla, doběhla na dvacátém místě. Její osobní rekord v maratonu 2:19:50 pochází z roku 2012. Zvítězila v bostonském maratónu v roce 2017.\n\n"}
{"id": "1029571", "url": "https://cs.wikipedia.org/wiki?curid=1029571", "title": "Maia Mitchell", "text": "Maia Mitchell\n\nMaia Mitchell (* 18. srpna 1993 Lismore, Nový Jižní Wales, Austrálie) je australská herečka a zpěvačka. Nejvíce známá díky roli Brittany Flune v dětském televizním seriálu \"Taylor má trable\" (2006), který vysílala stanice Nine Network Australia a roli Natashy Hamilton v dramatu \"V pasti\" (2008) na stanici Seven Network. Pro americké obecenstvo se dostala do povědomí prostřednictvím drama seriálu stanice Freeform \"The Fosters\" jako Callie Jacob. Po boku Rosse Lynch v originálním filmu Disney Channel \"Film mých snů\" a \"Film mých snů 2\" v roli McKenzie. Od roku 2019 hraje v seriálu stanice Freefrom \"Good Trouble.\"\n\nMaia se narodila v Lismore, Nový Jižní Wales, Austrálie. Její otec Alex je taxikář a její matka Jill pracuje ve vzdělávacím systému. Má jednoho mladšího bratra Charlieho. V brzkém věku se naučila hrát na kytaru. Navštěvovala Trinity Catholic College v Lismoru. Jako malá navštěvovala taneční hodiny.\n\nMaia začala vystupovat ve školních produkcích a v místním divadle. Byla objevena talentovou agenturou ve 12 letech a získala roli Brittany Flune v australském dětském seriálu \"Taylor má Trable\".Seriál skončil po dvou sériích s konečným počtem epizod 26. Seriál se vysílal od 30. června 2006 do 11. dubna 2007. Během úspěchu Taylor má trable získala roli Natashy Hamilton v seriálu \"Castaway\". Také se objevila v televizním seriálu \"K9\", spin-offu populárního britského seriálu Pán času, který se soustředil na psa robota K-9.\n\nJejí talent byl objeven kanálem Disney Channel a její první americká televizní role byla v seriálu \"Jessie\". Filmový debut přišel s rolí McKenzie v Disney originálním filmu Film mých snů. Během let 2013 až 2018 hrála jednu z hlavních rolí v seriálu stanice Freeform \"The Fosters\".\n\nV roce 2013 měl premiéru Disneyovský televizní film \"Film mých snů\". V roce 2015 mělo premiéru pokračování \"Film mých snů 2\".\n\nOd roku 2019 hraje hlavní roli v seriálu stanice Freefrom \"Good Trouble,\" spin-offu seriálu \"The Fosters.\"\n\n"}
{"id": "1029576", "url": "https://cs.wikipedia.org/wiki?curid=1029576", "title": "Franz Seraph von Stadion", "text": "Franz Seraph von Stadion\n\nFranz Seraph von Stadion-Warthausen (27. července 1806 Vídeň – 8. června 1853 Vídeň) byl rakouský státní úředník a politik německé národnosti z šlechtického rodi Stadionů, během revolučního roku 1848 poslanec Říšského sněmu a ministr vnitra Rakouského císařství a spolutvůrce oktrojované tzv. březnové ústavy z roku 1849.\nPocházel z římskokatolické rodiny. Jeho otcem byl rakouský politik Johann Philipp von Stadion. Franz Seraph vystudoval práva a filozofii na Vídeňské univerzitě. Roku 1827 pak nastoupil jako koncipient na praxi k dolnorakouské vládě. Rychle postupoval na vyšší úřednické posty. V roce 1828 byl přeložen do haličského Lvova, roku 1829 do Stanislavova. V roce 1830 se stal krajským komisařem v Rzeszówě. V roce 1832 byl jmenován tajemníkem gubernia v Innsbrucku. V roce 1834 byl povýšen na dvorního radu. V roce 1841 usedl do funkce místodržícího provincie Rakouské přímoří se sídlem v Terstu. Díky svým služebním výsledkům (zavedení obecní samosprávy, rozvoj školství) byl v roce 1847 jmenován do funkce místodržícího Haliče. V regionu postiženém dozvuky polského povstání z roku 1846 se mu podařilo až do roku 1848 udržet klid.\n\nBěhem revolučního roku 1848 se zapojil ještě aktivněji do politického dění. Jako haličský místodržící dohlížel v dubnu 1848 na zrušení roboty v Haliči, což osvobodilo zejména rusínské (ukrajinské) rolníky, ovšem vyvolalo to odpor polských velkostatkářů. Jeho pozice tak byla neudržitelná a v červnu 1848 byl místo toho povolán k císařskému dvoru do Innsbrucku. Odmítl ale nabídku sestavit novou rakouskou vládu, jakož i nabídku stát se ministrem ve vládě Franze von Pillersdorfa.\n\nVe volbách roku 1848 byl zvolen na rakouský ústavodárný Říšský sněm. Zastupoval volební obvod Rawa v Haliči. Uvádí se jako místodržící Haliče.\n\nJeho kariéra vyvrcholila na přelomu let 1848 a 1849. Od 22. listopadu 1848 do 17. května 1849 byl ministrem vnitra Rakouského císařství ve vládě Felixe Schwarzenberga. V téže vládě zastával od 22. listopadu 1848 do 17. května 1849 i funkci ministra kultu a vyučování Rakouského císařství. Od 17. května 1849 až do své smrti 8. června 1853 působil ve vládě Felixe Schwarzenberga i následném kabinetu dominovaném Alexanderem Bachem jako ministr bez portfeje.\n\nJeho vzestup ve vládních funkcích je spojen s postupným potlačováním radikálně demokratických tendencí v rakouské revoluční politice. Říjnové povstání ve Vídni roku 1848. V důsledku povstání uprchl k císařskému dvoru v Olomouci. A právě zde přijal post ministra vnitra. Designovaný ministerský předseda Felix Schwarzenberg sice původně pro post ministra vnitra uvažoval o Alexandru Bachovi, ale vlivný armádní velitel Alfred Windischgrätz doporučil Stadiona jako pro veřejnost stravitelnějšího kandidáta.\n\nJiž počátkem roku 1849 výrazně posilovaly konzervativní tendence v rakouské vládě. Když Říšský sněm projednával v lednu 1849 návrh nové státní ústavy, přihlásil se ministr Stadion o slovo a odmítl koncept paragrafu 1, v němž se za zdroj moci označoval lid. Podle Stadiona by takové ustanovení nebylo v souladu s monarchickým principem. Jeho zásah do práce sněmu vyvolal sblížení české pravice i německé liberální levice, které se shodly na kritickém postoji k těmto intervencím. Poté, co byl v březnu 1849 rozpuštěn Říšský sněm, předložil ministr Stadion oktroj (shora daný, parlamentem neprojednaný) návrh ústavy (tzv. březnová ústava, zvaná též Stadionova ústava). Návrh měl Stadion hotov již 25. ledna a po připomínkách císaře a dalších ministrů byl dohotoven 10. února. I proti Stadionově konzervativnímu oktroji ale vystoupil ultrakonzervativní Windischgrätz a odmítl zejména Stadionovy představy o územním uspořádání států a místní samosprávě. Windischgrätz doporučil předsedovi vlády Schwarzenbergovi, aby se zbavil \"ideologických\" ministrů, přičemž výslovně zmiňoval Stadiona a Bacha. Oba na schůzi vlády 20. února nabídli demisi. Schwarzenberg ji ale nepřijal a za Stadionův návrh se postavil. 3. března pak finální znění návrhu ústavy schválila ministerská rada a následujícího dne ho podepsal císař František Josef I. Pár dnů poté došlo k rozpuštění Říšského sněmu. 6. března přijel Stadion osobně do Kroměříže a nechal si pozdě večer předvolat skupinu významných poslanců, aby jim sdělil, že vláda zavede vlastní ústavu. Po naléhání poslanců ještě v noci odjel do Olomouce, kde u vládního kolegy Bacha zjišťoval možnost sněm nerozpouštět a předložit mu vládní návrh ústavy k posouzení. K žádnému odkladu ale nedošlo a druhého dne byla činnost sněmu skutečně ukončena. V následujících dnech byla v Praze \"Stadionova\" ústava terčem kritiky na veřejných schůzích a demonstracích.\n\nJako ministr se zasloužil o provizorní zákon o obecní samosprávě. I to bylo prosazeno oktrojem ze 17. března 1849. Historik Otto Urban hodnotí Stadiona jako představitele protirevoluční vládní garnitury, ale v jejím rámci šlo o politika, který předpokládal jisté změny. Obecní samospráva měla zdola začít proces budování zastupitelského systému vlády. Kromě obecních zastupitelstev předpokládal Stadion i vznik volených okresních a krajských orgánů. Tyto vyšší samosprávné sbory ale nebyly uvedeny do praxe. V dubnu 1850 novelizované obecní zřízení zavedlo jen samosprávu na úrovni obcí. Podobně umírněný byl i Stadionův návrh spolkového zákona ze 17. března 1849, který počítal s možností svobodného sdružování veřejnosti s tím, že pouze u spolků výdělečných se předpokládala nutnost předběžného úředního povolení jejich vzniku. Definitivní spolkový zákon přijatý v listopadu 1852 zcela zakázal spolky s politickým zaměřením a u všech spolků vyžadoval úřední koncesi.\n\nCoby ministr vnitra ještě v květnu 1849 řešil tzv. májové spiknutí v Čechách, jehož rozkrytí a potlačení přineslo finální úder proti liberálním a demokratickým společenským proudům. Od roku 1849 u něj docházelo k postupnému ochabování duševních sil a prohlubovala se jeho vada řeči. Na vlastní žádost proto v květnu 1849 opustil významné vládní funkce (ponechal si jen funkci ministra bez portfeje).\n"}
{"id": "1029582", "url": "https://cs.wikipedia.org/wiki?curid=1029582", "title": "Stochastic", "text": "Stochastic\n\nStochastic je jedním z ukazatelů technické analýzy. Patří do skupiny oscilátorů, kde měří rychlost pohybu a směr změny ceny finančního instrumentu. Oscilátor vyvinul Dr. George Lane v 50. letech. Stochastic je tzv. leading indikátor, který dává signál dříve než se změní samotná cena instrumentu. Oscilátor stochastic dává velmi dobré signály v netrendovém trhu, kdy se ceny aktiva drží v tzv. range pásmu. \n"}
{"id": "1029583", "url": "https://cs.wikipedia.org/wiki?curid=1029583", "title": "David Lambert", "text": "David Lambert\n\nDavid Lambert (* 29. listopadu 1993, Baton Rouge, Louisiana, USA) je americký herec. Známý je díky roli Jasona Landerse v Disney XD seriálu \"Aaron Stone\". Během let 2013 až 2018 hrál hlavní roli Brandona Fostera v seriálu stanice Freeform \"The Fosters\".\n\nDavid Lambert se narodil v Baton Rouge v Louisianě. Jeho matka je portoričanka. Byl vzděláván doma. Žil v Anglii, Texasu, Taiwanu a Georgii. Umí hrát na piáno, trumpetu a učí se na elektrickou kytaru. V divadlech se objevuje už spoustu let. Začal ve 3 letech, když získal roli ve hře \"Čaroděj ze země Oz\". Dále se objevil jako pan Tumnus ve filmu \"\", pan Mayor v muzikálu \"Seussical\" nebo jako Phao v \"Knize džunglí\". V roce 2006 se objevil v seriálech \"House of Payne\" a \"Agentura Jasno\".\n\nDavida objevil agent Joy Pervis na otevřeném castingu v Atlantě. Při něm Lambert nejdříve předvedl pár monologů, a pak byl požádán, aby udělal něco jiného a první, co ho napadlo, bylo recitovat slib věrnosti a vyšlo to. Byl zrovna v Georgii, když dostal telefonát, aby se sbalil a odjel do Kanady na natáčení \"Aarona Stona\". V seriálu si zahrál postavu Jasona Landerse, bratra Charlieho Landersona aka Aarona Stoneho. V roce 2010 získal roli ve filmu vlastní produkce Disney Channel \"Bratr Rádce\". 29. ledna 2010 měl premiéru film \"A Smile As Big As The Moon\", ve kterém David také hrál.\n\nBěhem let 2013 až 2018 patřil k obsazení seriálu stanice Freeform \"The Fosters\", kde hrál šestnáctiletého Brandona Fosterse, biologického syna Steff Foster.\n\nZískal hlavní roli ve filmu \"The Lifeguard\", který byl poprvé představen 30. července 2013 na filmovém festivalu Sundance. Ve filmu mimo jiné hrála Kristen Bell.\n"}
{"id": "1029584", "url": "https://cs.wikipedia.org/wiki?curid=1029584", "title": "Christoph Spycher", "text": "Christoph Spycher\n\nChristoph Spycher (* 30. března 1978, Wolhusen, Švýcarsko) je bývalý švýcarský fotbalový obránce a reprezentant, který zakončil profesionální kariéru v létě 2014 v klubu BSC Young Boys. Mimo Švýcarska hrál v Německu (v klubu Eintracht Frankfurt).\nÚčastník EURA 2004, EURA 2008 a MS 2006.\n\nChristoph Spycher hrál ve Švýcarsku postupně za FC Münsingen, FC Luzern, Grasshopper, BSC Young Boys a v Německu za Eintracht Frankfurt.\n\nChristoph Spycher debutoval v A-mužstvu Švýcarska v roce 2002. Zúčastnil se EURA 2004 v Portugalsku, domácího EURA 2008 (spolupořadatelství Švýcarska s Rakouskem) a MS 2006 v Německu. Celkem odehrál v letech 2002–2010 za národní tým 47 zápasů bez vstřeleného gólu.\n\n"}
{"id": "1029585", "url": "https://cs.wikipedia.org/wiki?curid=1029585", "title": "Cierra Ramirez", "text": "Cierra Ramirez\n\nCierra Alexa Ramirez (* 9. března 1995 Houston, Texas, Spojené státy americké) je americká herečka a zpěvačka. Hrála jednu z hlavních postav, Marianu v seriálu stanice Freeform \"The Fosters,\" od roku 2019 hraje stejnou postavu ve spin-offu seriálu \"Good Trouble\". \n\nCierra se narodila v Houstonu v Texasu, hudebními producentovi a konzultantovi Sonnymu Ramírezovi a jeho ženě, učitelce v mateřské školce. Vyrostla v Sugar Landu v Texasu a po dva roky navštěvovala tamní střední školu Westside High School. Poté se přestěhovala do Los Angeles. Střední školu dodělala prostřednictvím výuky doma, aby se mohla věnovat herectví.\n\nCierra se v televizi poprvé objevila v 10 letech v hudební televizní show \"Showtime at the Apollo\", kde vystoupila s písní „I Am Changing“. Cierra byla předzpěvačkou kapely Earth, Wind & Fire, Rubena Studdarda, Kimberly Caldwell a Ace Younga. Podepsala smlouvu s Temper Music Group a potvrdila, že začala nahrávat album. Dne 20. června 2016 vydala své první EP \"Discreet\".\n\nV roce 2007 získala hostující roli v Disney Channel seriálu \"Sladký život Zacka a Codyho\". Cierra byla obsazena do role Kathy v seriálu \"Tajný život amerických teenagerů\". Také si zahrála ve filmu \"Skoro dospělá\". Za roli získala cenu ALMA v kategorii nejlepší výkon herečky ve vedlejší roli (film).\n\nV roce 2012 bylo potvrzeno, že získala roli Mariany Foster v seriálu stanice ABC Family \"The Fosters\", který produkuje Jennifer Lopez. Seriál měl premiéru 3. června 2013, stejný večer jako finále seriálu \"Tajný život amerických teenagerů\". Stanice seriál zrušila po pěti odvysílaných řadách, ale oznámila produkci spin-offu \"Good Trouble\", s Cierrou v hlavní roli. První díl měl premiéru dne 9. ledna 2019.\n\n"}
{"id": "1029586", "url": "https://cs.wikipedia.org/wiki?curid=1029586", "title": "Karel Masopust", "text": "Karel Masopust\n\nKarel Masopust (4. října 1942 Praha – 25. května 2019 Praha) byl československý hokejový obránce.\n\nV letech 1961–1963 hrál za Duklu Jihlava, poté do roku 1970 působil ve Spartě Praha. Následující tři sezóny strávil v Českých Budějovicích, na ročník 1974/1975 se vrátil do Sparty. V letech 1975–1976 hrál za brněnský Ingstav, poté ukončil kariéru. S pražskou Spartou v nejvyšší národní soutěži získal jednu stříbrnou a tři bronzové medaile.\n\nZa československou reprezentaci odehrál 12 zápasů a vstřelil tři góly. Startoval na Zimních olympijských hrách 1968 v Grenoblu, odkud si přivezl stříbrnou medaili.\n\nMezi lety 1993 a 2013 působil jako evropský skaut týmu San Jose Sharks. Zemřel 25. května 2019 ve věku 76 let.\n\nByl švagrem Luďka Bukače.\n"}
{"id": "1029587", "url": "https://cs.wikipedia.org/wiki?curid=1029587", "title": "Sveti Juraj", "text": "Sveti Juraj\n\nSveti Juraj, též Jurjevo, je vesnice a přístav na dalmatském pobřeží v Licko-senjské župě v Chorvatsku. Administrativně je součástí města Senj.\n\nNachází se na pobřeží Jaderského moře, pod svahy pohoří Velebit. Místní ekonomika je založena na zemědělství, rybářství a turistice. Vesnice je na silniční síť napojena prostřednictvím Jadranské magistrály. Z ní tu do vnitrozemí odbočuje vedlejší silnice do Krasna.\n\nV roce 2001 zde žilo 692 obyvatel. Vesnice je spravována místním výborem. V jeho čele je Gordana Samaržija.\n"}
{"id": "1029588", "url": "https://cs.wikipedia.org/wiki?curid=1029588", "title": "Nissenova vojenská bouda", "text": "Nissenova vojenská bouda\n\nNissenova vojenská bouda (\"německy Nissenhütte\", \"anglicky Nissen hut\") je název prefabrikované boudy z vlnitého plechu s půlkruhovou střechou o ploše 40 m², dlouhé 11,5 m a široké 5 m, kterou vyvinul v roce 1916 pro vojenské účely kanadský inženýr a důstojník Peter Norman Nissen. Jednalo se o levné a rychlé mobilní ubytování. Čtyřem až šesti vojákům trvala stavba takového ubytování kolem čtyř hodin. \n\nKanadský důlní inženýr a důstojník Peter Norman Nissen byl pověřen v roce 1916 britskou vládou výrobou ubytování pro vojáky, které by mohlo být postavené do čtyř hodin čtyřmi až šesti osobami. Koncipoval boudu z vlnitého plechu z prefabrikovaných dílů připomínající podélně rozpůlený sud. Za druhé světové války byla na vojenské základně Quonset Point v roce 1941 vyrobena variace Nissenovy boudy z první světové války nazvaná podle základny \"Quonset hut\". Model obletěl doslova celý svět.\n\nPo druhé světové válce byly využívány (zejména v britské okupační zóně) tisíce takových Nissenových mobilních baráků pro uprchlé a vysídlené obyvatelstvo. Celé nouzové obytné komplexy se stavěly na okrajích vybombardovaných měst. Nissenovy boudy byly obývány dvěma rodinami odděleny většinou jen závěsem, v lepším případě tenkou stěnou. Jejich vybavení sestávalo ze židlí, stolu a patrových postelí. Vytápění zajišťovala kamínka nazývaná \"Kanonenofen\". Někdy si rodiny zakládaly k nouzovému bydlení malé zahrádky pro vlastní obživu. Rozvod vody a sanitární zařízení se nacházely v samostatných budovách. Boudy z plechu nebyly izolované, v létě obyvatele sužovala uvnitř příšerná vedra a v zimě krápníky z kondenzované páry. Jen v Hamburku mělo bydlet v Nissenových boudách kolem 14 tisíc lidí. \n\nV některých ojedinělých případech, i když stavebně značně upravených, jsou Nissenovy boudy obývány i v roce 2014. V Německu jsou chráněnou stavební památkou. Několik málo dochovaných takzvaných “Nissenhütten” lze dodnes spatřit v Německu například:\n\n"}
{"id": "1029591", "url": "https://cs.wikipedia.org/wiki?curid=1029591", "title": "Guardians of the Galaxy", "text": "Guardians of the Galaxy\n\nGuardians of the Galaxy může být:\n"}
{"id": "1029592", "url": "https://cs.wikipedia.org/wiki?curid=1029592", "title": "Tissau", "text": "Tissau\n\nTissau je německý název českých sídel:\n\n"}
{"id": "1029597", "url": "https://cs.wikipedia.org/wiki?curid=1029597", "title": "Kostel svatého Mikuláše (Šitboř)", "text": "Kostel svatého Mikuláše (Šitboř)\n\nKostel svatého Mikuláše ve vsi Šitboř na Domažlicku patří mezi nejstarší kulturní památky v Plzeňském kraji. V roce 2014 se kostel nacházel ve zdevastovaném stavu. Byl bez oken a dveří, střecha lodi se propadla koncem 70. let 20. století, báň věže pak byla kvůli bezpečnosti snesena. Od roku 1958 je tento kostel, který patří městu Poběžovice, chráněn jako kulturní památka.\n\nZa zaklatele kostela je pokládán pivoňský klášter. Písemně je doložen až roku 1359, archeologové však soudí, že může pocházet již z poloviny 13. století. V takovém případě by šlo o jednu z prvních raně gotických staveb v západních Čechách. \n\nVe 14. století byl kostel přestavěn a jeho loď byla protažena. Na začátku 18. století získal věž zakončenou cibulovou bání s lucernou, podobnou jako kostel v Pivoni. Věž, která byla vztyčena nad sakristíí, netradičně přiléhá k jižnímu boku presbytáře.\n\nPo druhé světové válce přestal kostel být udržován. Ještě tehdy měl jen šindelovou střechu, což výrazně urychlilo její devastaci. V roce 1979 se krov lodi zřítil, kvůli bezpečnosti byla snesena věžní báň. Kostel byl odsouzen k odstřelu, ale než se tak stalo, přišel listopad 1989. \n\nV letech 1994–1995 bylo zabezpečeno zdivo lodi, byl snesen poškozený krov věže a postaven nový krov presbytáře. \n\n"}
{"id": "1029598", "url": "https://cs.wikipedia.org/wiki?curid=1029598", "title": "Milan Urban (1967)", "text": "Milan Urban (1967)\n\nMilan Urban (* 17. června 1967) je bývalý slovenský fotbalista.\n\nV československé lize hrál za Lokomotívu Košice. Nastoupil v 1 ligovém utkání.\n"}
{"id": "1029608", "url": "https://cs.wikipedia.org/wiki?curid=1029608", "title": "Feliks Stobnicki", "text": "Feliks Stobnicki\n\nFeliks Stobnicki, též Szczesny Stobnicki (13. ledna 1800 Wola Radłowska – 14. března 1882 Krakov), byl rakouský politik polské národnosti z Haliče, během revolučního roku 1848 poslanec Říšského sněmu.\n\nJeho otcem byl statkář. Bratr Henryk Stobnicki (1816–1860) byl rakouským důstojníkem. Feliks vychodil školu v Tarnówě a Olomouci. V roce 1819 vstoupil do artilerie polské armády. Od roku 1821 navštěvoval důstojnickou školu ve Varšavě a stal se střelmistrem v lehkém dělostřelectvu v Łęczyci. V roce 1824 opustil vojenskou službu. Když vypuklo polské listopadové povstání roku 1831, vrátil se do armády. Vyznamenal se v bitvě u Grochówa proti Rusům a podílel se na dalších bitvách. Po skončení bojů se uchýlil do Haliče, kde spravoval statek své druhé manželky Marie rozené Wielogłowské v Limanowa. Ve 40. letech byl odpůrcem polských tajných spolků napojených na organizaci Towarzystwo Demokratyczne Polskie. Když vypuklo krakovské povstání roku 1846, zodpovídal za obranu města Limanowa před útoky selských povstalců.\n\nBěhem revolučního roku 1848 se zapojil do politického dění. Byl předsedou Národní rady v Nowém Sączu a od května 1848 členem centrální Národní rady ve Lvově. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Tymbark v Haliči. Uvádí se jako majitel hospodářství. Na sněmu patřil do skupiny tzv. \"Frackpolen\", ve které se spojily kruhy polských statkářů a inteligence. Když vypukla v říjnu 1848 revoluce ve Vídni, byl jediným polským poslancem ve stálém výboru parlamentu, který ve Vídni i během povstání zasedal. Byl postřelen v bojích o vídeňskou zbrojnici. Důrazně odsoudil vraždu ministra Theodora Bailleta de Latoura revolučním davem. Pokračoval pak v parlamentní práci po přestěhování sněmu do Kroměříže.\n\nPo rozpuštění sněmu v březnu 1849 se stáhl z politiky. V roce 1855 se přestěhoval do Krakova.\n"}
{"id": "1029611", "url": "https://cs.wikipedia.org/wiki?curid=1029611", "title": "Ernst Franz Salvator von Violand", "text": "Ernst Franz Salvator von Violand\n\nErnst Franz Salvator von Violand (20. února 1818 Wolkersdorf im Weinviertel – 5. prosince 1875 Peoria), byl rakouský politik německé národnosti, během revolučního roku 1848 poslanec Říšského sněmu a představitel radikálního demokratického proudu, později v exilu v USA.\n\nV roce 1844 získal titul doktora práv na Vídeňské univerzitě. V období let 1842–1848 pracoval jako úředník při dolnorakouském zemském soudu.\n\nBěhem revolučního roku 1848 se zapojil do politického dění. Přispíval do listu \"Deutsche Radikale\", patřil mezi zakládající členy Demokratického spolku. Historik Otto Urban ho označuje za významného představitele vídeňské demokratické levice. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Korneuburg v Dolních Rakousích. Uvádí se jako auskultant zemského soudu. Patřil ke sněmovní levici. V létě roku 1848 se stal členem tříčlenného sněmovního podvýboru pro přípravu té části rodící se rakouské ústavy, která měla pojednávat o občanských právech. Když koncem roku 1848 výboru předložil své návrhy, projevovalo se sblížení liberální levice a české politické reprezentace a rozdíly mezi Violandem a Františkem Ladislavem Riegrem nebyly výrazné. Šlo o důsledek rostoucího konzervativního tlaku vlády, který spojil dosud znesvářené parlamentní proudy.\n\nPo potlačení revoluce byl v roce 1849 obviněn z velezrady. Uprchl do Hamburku a pak do Kielu. V roce 1851 odešel do USA. Zde zemřel roku 1875 ve městě Peoria ve státě Illinois.\n"}
{"id": "1029614", "url": "https://cs.wikipedia.org/wiki?curid=1029614", "title": "Jako pavouk", "text": "Jako pavouk\n\nJako pavouk (v americkém originále: Along Came a Spider) je americký filmový thriller z roku 2001. Režisérem filmu je Lee Tamahori. Hlavní role ve filmu ztvárnili Morgan Freeman, Monica Potter, Michael Wincott, Dylan Baker a Mika Boorem.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1029615", "url": "https://cs.wikipedia.org/wiki?curid=1029615", "title": "Královské hradby v Ceutě", "text": "Královské hradby v Ceutě\n\nKrálovské hradby v Ceutě, španělsky Murallas Reales de Ceuta, je systém opevnění v španělském městě Ceutě.\n\nNejstarší část pochází z roku 962 a nejmodernější z 18. století .\n\nPříkop sv. Filipa rozděluje hradby na dvě části, a zároveň rozděluje do dvou částí město Ceuta. Ty jsou spojeny třemi mosty: dva na severním konci a jeden na jižním konci kanálu. Původně byl zde pouze padací most. Příkop je splavný pro malé lodě, kterým zkrátí cestu, jinak by musely obeplouvat poloostrov Almina.\n\nHradby byly postaveny na obranu pevninské šíje, která odděluje poloostrov Almina, kde vzniklo staré město, od afrického kontinentu.\n\nRoku 1985 byl komplex opevnění zařazen mezi španělské kulturní památky.\n"}
{"id": "1029619", "url": "https://cs.wikipedia.org/wiki?curid=1029619", "title": "NorthEast United FC", "text": "NorthEast United FC\n\nNorthEast United Football Club je indický fotbalový klub (franšízing) z města Guváhátí ve státě Ásám na severovýchodě země založený v roce 2014. Je jedním z 8 týmů prvního ročníku indické Superligy (Indian Super League), který běžel od října do prosince 2014. Majiteli klubu jsou bollywoodský herec John Abraham a jiný indický fotbalový klub Shillong Lajong FC z I-League.\nK 31. 8. 2014\n\nZde je seznam českých hráčů, kteří působili nebo působí v NorthEast United FC:\n\n"}
{"id": "1029620", "url": "https://cs.wikipedia.org/wiki?curid=1029620", "title": "Těžký zločin", "text": "Těžký zločin\n\nTěžký zločin (v americkém originále: High Crimes) je americký kriminální film z roku 2002. Režisérem filmu je Carl Franklin. Hlavní role ve filmu ztvárnili Ashley Judd, Morgan Freeman, James Caviezel, Adam Scott a Amanda Peet.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1029622", "url": "https://cs.wikipedia.org/wiki?curid=1029622", "title": "Nejhorší obavy", "text": "Nejhorší obavy\n\nNejhorší obavy (v americkém originále: The Sum of All Fears) je americký akční film z roku 2002. Režisérem filmu je Phil Alden Robinson. Hlavní role ve filmu ztvárnili Ben Affleck, Morgan Freeman, Bridget Moynahan, James Cromwell a Liev Schreiber.\n\nFilm získal mezi diváky na největších filmových databázích spíše dobré hodnocení (aktuální k 10. srpnu 2016):\n\n"}
{"id": "1029623", "url": "https://cs.wikipedia.org/wiki?curid=1029623", "title": "Ivan Saxl", "text": "Ivan Saxl\n\nIvan Saxl (19. července 1936, Pardubice – 23. prosince 2009, Praha) byl český matematik a fyzik.\n\nDr. Saxl se narodil 19. července 1936 v Pardubicích. Po maturitě na gymnáziu Chrudimi studoval teoretickou fyziku na Matematicko-fyzikální fakultě Karlovy Univerzity v Praze. Absolvoval v roce 1959. V letech 1959–1962 působil jako asistent na katedře fyziky Českého vysokého učení technického v Praze. Od roku 1962 pracoval v Ústavu jaderného výzkumu v Řeži a zabýval se fyzikální metalurgií. Doktorát přírodních věd získal v roce 1974 obhajobou disertační práce na téma Interakce dislokací a dvojčat.\n\nVzhledem ke svému zaměření na oblast teoretické fyziky přešel v roce 1973 do Ústavu fyzikální metalurgie Československé akademie věd. V následujících letech se zabýval matematickými aplikacemi v teorii elasticity, krystalografii, vysokoteplotní deformaci a lomu. V roce 1984 se stal na základě práce „Stereology of high temperature degradating processes“ doktorem věd (DrSc.).\n\nV důsledku organizačních změn v ČSAV pracoval v letech 1984–1990 pod hlavičkou Geofyzikálního ústavu a konečně od roku 1990 až do své smrti v Matematickém ústavu České akademie věd.\n\nStředem jeho zájmu se stala stereologie. Stal se členem představenstva \"Mezinárodní společnosti pro stereologii\" (International Society for Stereology) a podílel se na organizaci mezinárodních konferencí. Publikoval dvě a podílel se na dvou dalších monografiích z tohoto oboru. V roce 2006 byl na Mezinárodní konferenci (\"International Conference on Stereology, Spatial Statistics and Stochastic Geometry\") konané v Praze, zvolen čestným členem výše uvedené společnosti.\n\nOd roku 2002 spolupracoval také s Katedrou pravděpodobnosti a matematické statistiky a Katedrou didaktiky matematiky Matematicko-fyzikální fakulty Univerzity Karlovy. V posledních letech se zabýval rovněž historií matematiky a filozofií vědy.\n\n\n"}
{"id": "1029624", "url": "https://cs.wikipedia.org/wiki?curid=1029624", "title": "Tornesch", "text": "Tornesch\n\nTornesch je město v okresu Pinneberg v německé spolkové zemi Šlesvicko-Holštýnsko. Urbanisticky je propojen se sousedícím městem Uetersen, kromě toho sousedí s obcemi Klein Nordende, Ellerhoop, Prisdorf a Heidgraben. V roce 2013 žilo v Torneschi 12 500 obyvatel\n\nTornesch se nachází 16 km severozápadně od Hamburku. Jižní hranici katastrálního území obce tvoří řeka Pinnau a potok Bilsbek a západní hranici říčka Ohrtbrookgraben. Severovýchodní částí katastru vede dálnice A23.\n\nK městu Tornesch patří osady Ahrenlohe, Esingen a Oha.\n\nNejstarší částí Tornesche je původní ves Esingen, která patřila k nejstarším osadám v oblasti, jejichž historie sahá na pomezí 6. a 7. století.\n"}
{"id": "1029625", "url": "https://cs.wikipedia.org/wiki?curid=1029625", "title": "Arcikam", "text": "Arcikam\n\nArcikam (Srdce hory, Srdce Ereboru) je velký bílý drahokam, který se vyskytuje v románu \"Hobit aneb Cesta tam a zase zpátky\" anglického spisovatele J. R. R. Tolkiena. Je to královský klenot trpasličího království Ereboru (Osamělé hory), který našli trpaslíci a následně přetvořili na jeho dnešní podobu. Je zvláštní tím, že září svým vnitřním světlem. Thórin Pavéza ho popisuje takto: \"\"Zářil jako stříbro ve světle ohně, jako voda na slunci, jako sníh pod hvězdami, jako déšť na Měsíci ...\"\"\n\nArcikam byl objeven v srdci hory za doby krále Thráina I. a později byl přetvořen do dnešní podoby. Arcikam se stal rodinným dědictvím Durinova lidu. V roce 2770 přiletěl na Osamělou horu drak Šmak a Arcikamu se zmocnil. V roce 2941 přišel do hory Bilbo Pytlík a vzal drahokam drakovi Šmakovi, který ho do té doby měl pod svou obrovskou tlapou. Následně jej měl věnovat právoplatnému dědici Thorinu Pavézovi, ale nedal mu ho, jelikož věděl, že Thorin chce drahokam jen pro sebe a nechce se o jeho krásu rozdělil s ostatními; například s Bardem (ten zabil Šmaka) nebo s králem Thranduilem (král elfů). Po bitvě Pěti Armád Thorin padl a Arcikam byl vložen do jeho hrobu.\n\nTolkien použil jméno (\"Arkenstone\") ze staré angličtiny earcanstān, nebo staré norštiny jarknasteinn , což znamená \"vzácný kámen\". Slovo se objevilo v několika starých anglických básní; například \" Ruin \"vypráví, jak bojovník Seahse díval na sinc, sylfor, searogimmas, EAD, æht, eorcanstan - \"\"zíral na poklad, stříbra, drahokamů, bohatství, majetku, drahých kamenů. \"\"\n"}
{"id": "1029626", "url": "https://cs.wikipedia.org/wiki?curid=1029626", "title": "Jason Isaacs", "text": "Jason Isaacs\n\nJason Isaacs (* 6. června 1963 Liverpool) je britský herec. K jeho nejvýznamnějším filmovým rolím patří Lucius Malfoy v sérii o Harrym Potterovi (2002–2011) či plukovník William Travington ve snímku \"Patriot\" (2000). V televizi působil např. v seriálech \"Capital City\" (1988–1989), \"Bratrství\" (2006–2008), \"Case Histories\" (2011–2013), \"Procitnutí\" (2012) a \"Ztracená archa\" (2015). Od roku 2017 hraje v seriálu \"\" kapitána Gabriela Lorcu.\n\nPůsobí také v divadle, v roli Louise Ironsona se představil v letech 1992–1993 v Národním divadle Londýn v obou částech hry \"Angels in America\" od Tonyho Kushnera. Dále hrál např. v roce 2007 v divadle Trafalgar Studios v inscenaci \"The Dumb Waiter\" od Harolda Pintera, kde ztvárnil Bena.\n\n"}
{"id": "1029630", "url": "https://cs.wikipedia.org/wiki?curid=1029630", "title": "Madonna Buderová", "text": "Madonna Buderová\n\nMadonna Buderová, (přezdívaná Iron Nun, \"Železná jeptiška\", * 24. července 1930 St. Louis, Missouri, USA) je americká jeptiška a triatlonistka. Za svůj život absolvovala více než 340 triatlonů, 46 z nich přitom bylo ze série závodů Ironman (plavání 3,86 km, kolo 180,25 km a maraton 42,2 km). Když tento závod úspěšně zvládla v srpnu 2012 ve věku 82 let, stala se nejstarším člověkem na světě, který jej kdy dokončil.\n\nDo kláštera ve státě Missouri vstoupila ve 23 letech, jeptiškou se přitom chtěla stát již od svých 14 let. V roce 1970 ze své původní řeholní kongregace Sester Dobrého Pastýře odešla a přidala se ke komunitě 38 řeholnic, které společně vytvořily ženskou ekumenickou organizaci \"Sisters for Christian Community\" (S.F.C.C.), nezávislou na římskokatolické církvi.\n\nKdyž jí bylo 47 let, potkala kněze Johna Topela, který v běhu viděl způsob harmonizace těla, mysli a ducha. Navrhl jí, jestli nechce začít běhat kvůli duchovnímu obohacení. V 52 letech k běhu přidala plavání a jízdu na kole. Od té doby se zúčastnila více než 340 triatlonů, z toho 46krát závodu Ironman. Několikrát také běžela Bostonský maraton, kde své starty využila k tomu, aby získala peníze na charitativní účely.\n\nV roce 2014 byla uvedena do Triatlonové síně slávy v Chicagu. \n\n"}
{"id": "1029631", "url": "https://cs.wikipedia.org/wiki?curid=1029631", "title": "Pavučina snů (film)", "text": "Pavučina snů (film)\n\nPavučina snů (v americkém originále: Dreamcatcher) je americký sci-fi film z roku 2003. Režisérem filmu je Lawrence Kasdan. Hlavní role ve filmu ztvárnili Damian Lewis, Thomas Jane, Jason Lee, Timothy Olyphant a Donnie Wahlberg.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1029632", "url": "https://cs.wikipedia.org/wiki?curid=1029632", "title": "Embalmer", "text": "Embalmer\n\nEmbalmer (v překladu \"Balzamovač\") je americká death metalová kapela, která se zformovala v roce 1989 v Clevelandu v Ohiu. Mezi zakládajícími členy byli Toby Wulff (vokály, baskytara), Mark Davis, Duane Morris (oba kytara) a Roy Stewart (bicí). V letech 1992–1995 vydali dvě klasické demonahrávky \"Into the Oven\" (1991) a \"Rotting Remains\" (1993) plus jedno EP s názvem \"There Was Blood Everywhere\" (1995). Tyto věci distribuovala americká firma Relapse Records, která v roce 1997 po odchodu zpěváka Ricka Flemminga (po vydání prvního dema nahradil Tobyho Wulffa) vydala kompilační CD \"There Was Blood Everywhere\", které obsahovalo stejnojmenné EP a demo \"Rotting Remains\".\n\nKapela pak byla neaktivní až do roku 2005. První studiové album s názvem \"13 Faces of Death\" vyšlo v roce 2006. \n\n\n\n\n\n"}
{"id": "1029633", "url": "https://cs.wikipedia.org/wiki?curid=1029633", "title": "Liška kana", "text": "Liška kana\n\nLiška kana (\"Vulpes cana\") neboli liška Blanfordova je malá psovitá šelma, vyskytující se v jihozápadní Asii. Je blízce příbuzná fenkovi. Jedná se o vzácný, málo známý druh.\n\nLiška kana je drobná, nízkonohá šelma s velmi hustou a dlouhou srstí, zejména na ocase. Její tělo měří 40 – 44 cm, ocas 33 cm, hmotnost dosahuje 0,7 – 2 kg. Zbarvení je pískové se šedými tóny na hřbetě a ocase, břicho, končetiny a tlama jsou bílé. Od očí ke koutkem tlamy vedou tmavé proužky, podobně jako u geparda. Kana je malá, ale poměrně robustní, tento dojem ještě zesiluje jemná, nadýchaná srst, z níž vyčnívají dlouhé pesíky. Nejdelší srst má na ocase, který často nosí zvednutý vzhůru. Končetiny jsou krátké, tlama špičatá, ale poměrně krátká, na čenichu jsou nápadně dlouhé, černé hmatové vousy.\n\nKana se vyskytuje v jihozápadní Asii od Pákistánu a Tádžikistánu po Izrael, Egypt, a východní Turecko. Přes Sinajský poloostrov zasahuje do Afriky, kde žije v severovýchodním Egyptě. Vyskytuje se hlavně v horských oblastech a studených pouštích, její hustá srst je adaptací na prostředí s extrémními výkyvy teplot během dne. Zasahuje do stepí a polopouští.\n\nKana je extrémně plachá a její pozorování v přírodě jsou dosud výjimečná. Den přespává v doupatech, umístěných pod kameny nebo ve skalních rozsedlinách. Je aktivní za soumraku a v noci, kdy vyhledává potravu. Výborně šplhá po skalách, způsobem pohybu připomíná spíše kočku než lišku. Oproti ostatním liškám je tichá, není známo, že by měla výraznější hlasové projevy. O jejím rozmnožování se mnoho neví, zvláštností jsou velmi malé vrhy – samice rodí jen 1-2 mláďata.\n\nKana se živí větším hmyzem (např. sarančaty), ještěrkami, hlodavci, drobnými ptáky a rostlinnou potravou. Zvláště ráda žere hrozny a jiné sladké plody.\n\n\nKingdon, Jonathan: \"The Kingdon Field Guide to African Mammals\". London: A&C Black, 2003, s. 223-224.\n\n"}
{"id": "1029636", "url": "https://cs.wikipedia.org/wiki?curid=1029636", "title": "Muž, který zabil", "text": "Muž, který zabil\n\nMuž, který zabil (v americkém originále: Levity) je americko-francouzský dramatický film z roku 2003. Režisérem filmu je Ed Solomon. Hlavní role ve filmu ztvárnili Billy Bob Thornton, Morgan Freeman, Holly Hunter, Kirsten Dunst a Manuel Aranguiz.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1029640", "url": "https://cs.wikipedia.org/wiki?curid=1029640", "title": "Velká rána", "text": "Velká rána\n\nVelká rána (v americkém originále: The Big Bounce) je americký kriminální film z roku 2004. Režisérem filmu je George Armitage. Hlavní role ve filmu ztvárnili Owen Wilson, Morgan Freeman, Charlie Sheen, Sara Foster a Vinnie Jones.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1029641", "url": "https://cs.wikipedia.org/wiki?curid=1029641", "title": "Ruská menšina na Ukrajině", "text": "Ruská menšina na Ukrajině\n\nRuská menšina na Ukrajině je největší národnostní menšinou v zemi, která tvoří největší skupinu Rusů žijících v zahraničí. K ruské národnosti se během sčítání lidu v roce 2001 přihlásilo 8 334 100 osob (17,3% ukrajinské populace). Toto číslo zahrnuje jak lidi pocházející z ukrajinského zahraničí tak lidi narozené na Ukrajině hlásící se k ruské národnosti.\n\nRuská menšina převažuje na jihovýchodě Ukrajiny, kde představuje v některých regionech (Krym) dokonce většinu obyvatel. Podle sčítání lidu v roce 2001 žije na Ukrajině celkem 17,3 % Rusů, většina z nich v regionech na východě a jihu. Například na Krymu žilo 58 % Rusů, v Doněcké oblasti 38,2 %, v Luhanské oblasti 39 %, v Charkovské oblasti 25,6 % a v Oděské oblasti 20,7 %. Podle téhož sčítání však považuje ruštinu za svůj mateřský jazyk ještě více obyvatel, a to 30 % na celé Ukrajině. V jihovýchodních oblastech je to někdy i výrazně více než se ukazuje podle národnostního složení, například na Krymu je to 77 % obyvatel, v Doněcké oblasti 74,9 %, v Luhanské oblasti 68,8 %, v Charkovské oblasti 44,3 % a v Oděské oblasti 41,9 %. Jiné průzkumy tvrdí, že ruština je ještě rozšířenější – například v roce 2004 podle \"Kyjevského mezinárodního institutu pro sociologii\" používalo ruštinu doma asi 43 – 46 % obyvatel a v regionech na východě to bylo kolem 80 % (na Krymu a v Doněcké oblasti dokonce více než 90 %). Podle výzkumů v roce 2012 považuje ukrajinštinu za svůj mateřský jazyk 55 % obyvatel Ukrajiny a ruštinu 40 %.\n"}
{"id": "1029643", "url": "https://cs.wikipedia.org/wiki?curid=1029643", "title": "Žít po svém", "text": "Žít po svém\n\nŽít po svém (v americkém originále: An Unfinished Life) je americký dramatický film z roku 2005. Režisérem filmu je Lasse Hallström. Hlavní role ve filmu ztvárnili Robert Redford, Jennifer Lopez, Morgan Freeman, Josh Lucas a Lynda Boyd.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1029644", "url": "https://cs.wikipedia.org/wiki?curid=1029644", "title": "Torcy-le-Grand (Aube)", "text": "Torcy-le-Grand (Aube)\n\nTorcy-le-Grand je francouzská obec v departementu Aube v regionu Grand Est. V roce 2011 zde žilo 434 obyvatel.\n\nArcis-sur-Aube, Le Chêne, Saint-Étienne-sous-Barbuise, Saint-Remy-sous-Barbuise, Torcy-le-Petit\n\n\"Počet obyvatel\" \n\n"}
{"id": "1029647", "url": "https://cs.wikipedia.org/wiki?curid=1029647", "title": "Torcy-le-Grand", "text": "Torcy-le-Grand\n\nTorcy-le-Grand je název dvou obcí ve Francii:\n\n"}
{"id": "1029653", "url": "https://cs.wikipedia.org/wiki?curid=1029653", "title": "Nozay (Aube)", "text": "Nozay (Aube)\n\nNozay je francouzská obec v departementu Aube v regionu Grand Est. V roce 2011 zde žilo 140 obyvatel.\n\nArcis-sur-Aube, Les Grandes-Chapelles, Pouan-les-Vallées, Prémierfait, Saint-Étienne-sous-Barbuise, Villette-sur-Aube\n\n\"Počet obyvatel\" \n\n"}
{"id": "1029657", "url": "https://cs.wikipedia.org/wiki?curid=1029657", "title": "University of Baltimore", "text": "University of Baltimore\n\nBaltimorská univerzita (anglicky \"University of Baltimore\") sídlící ve městě Baltimore ve státě Maryland je hlavní složkou Marylandského univerzitního systému. Vznikla v roce 1925. Nejvyšší reputaci ve srovnání s ostatními americkými vysokými školami dosahují především ekonomické programy, a vzhledem k blízkosti hlavního města také politologické obory.\n\nBaltimorská univerzita nabízí 127 bakalářských a 112 navazujících programů administrovaných třinácti různými fakultami:\n\nUniverzita se rozléhá na více než 200 metrech čtverečních ve městě Baltimore. Většina kampusu leží nalevo od Charles Street (při cestě z Baltimoru do Towson). Napravo od Charles Street se School of Law a nádraží \"Baltimore Penn Station\".\n\n<br>\n"}
{"id": "1029673", "url": "https://cs.wikipedia.org/wiki?curid=1029673", "title": "Red Band Society", "text": "Red Band Society\n\nRed Band Society je americký televizní seriál stanice Fox, premiérově vysílaný od 17. září 2014 do 7. února 2015. Seriál vznikl na základě předlohy katalánského seriálu \"Polseres vermelles\". Seriál sleduje skupinu dospívajících, kteří žijí společně jako pacienti na pediatrickém oddělení nemocnice. 26. listopadu 2014 bylo potvrzeno, že stanice pozastavila natáčení epizod. 12. ledna 2015 stanice FOX oznámila zrušení seriálu. Poslední dvě epizody byly vysílané jako dvouhodinové finále 7. února 2015.\n\n\n\nSeriál je remakem španělského seriálu Polseres vermelles, v angličtině The Red Band Society. Stanice ABC seriál rozvíjela již v roce 2011 se spolu-tvůrkyní seriálu Přátelé Martou Kauffman, nakonec ale z produkce sešlo. V listopadu 2013 stanice FOX oznámila svůj nový projekt, adaptaci španělské televizní show ve Spojených státech. 17. ledna 2014 projekt obdržel objednávku na pilotní epizodu. 6. května si stanice seriál vybrala pro svoji sezonu 2014-2015.\n\n12. ledna 2015 stanice oznámila zrušení seriálu po první sérii. Poslední epizoda byla odvysílaná 7. února 2015.\n"}
{"id": "1029681", "url": "https://cs.wikipedia.org/wiki?curid=1029681", "title": "Draßmarkt", "text": "Draßmarkt\n\nDraßmarkt (maďarsky: Vámosderecske, do r. 1899: Sopronderecske, chorvatsky: Racindrof) je městys v okrese Oberpullendorf v Burgenlandu v Rakousku.\n\nObec se nachází ve středním Burgenlandu. Leží v nadmořské výšce zhruba 315 - 385 m. Rozloha obce je 36,21 km . Část obce spadá do přírodního parku pohoří Landseer Berge. Obcí prochází silnice L230 a L233. Zeměpisné souřdnice jsou : 47° 30′ 46″ N, 16° 24′ 2″ O\nÚzemí obce zahrnuje tři vesnice (v závorce počet obyvatel 31. října 2011 ):\nV lednu 2014 zde žilo celkem 1391 obyvatelů.\nV době př.n.l. byla oblast součástí keltského království Noricum a náležela ke keltskému hradišti u zříceniny hradu Schwarzenbach. Později pak za Římanů byl Draßmarkt součástí provincie Pannonia.\n\nPrvní zmínka o obci je z roku 1289 kdy je uváděna jako opevněné místo \"Traizzendorf\". V roce 1425 patřila k hradu Landsee a byla místem pro výběr daní. V průběhu let se název obce změnil na \"Tracondorff\" a v roce 1614 na \"Drassendorf\". Ve stejném roce, za krále Matyáše Korvína, místo získalo tržní právo a byl zde zřízen nižší soud. V roce 1784 došlo ke změně jména z původního Drosenmarkt na současný název Draßmarkt.\n\nMísto bylo stejně jako celý Burgenland až do roku 1920 součástí Maďarska. Po skončení první světové války, na základě smlouvy ze St. Germain a Trianonu se stalo od roku 1921 součástí nově založeného státu Burgenland v Rakousku.\n\nV roce 1971 došlo v Rakousku ke slučování obcí. Tehdy byly vesnice Karl a Oberrabnitz začleněny do obce Drassmarkt.\n"}
{"id": "1029683", "url": "https://cs.wikipedia.org/wiki?curid=1029683", "title": "Diecéze arsamosatská", "text": "Diecéze arsamosatská\n\nDiecéze Arsamosata je titulární diecéze římskokatolické církve.\n\nArsamosata, v blízkosti Harputu v dnešním Turecku, bylo starobylé biskupské sídlo v římské provincii Mezopotámie I.. Byla součástí Antiochijského patriarchátu a sufragánnou arcidiecéze Amida, jak o tom svědčí Notitiae Episcopatuum ze 6. století.\n\nV první fázi historie této diecéze je znám jeden biskup; Aaron, který byl roku 518 sesazen, kvůli podporování severiánského monofyzitismu.\n\nV 7. století za arabského dobytí, byzantské diecéze zmizeli. V Notitiae Episcopatuum z 10. století, kdy bylo území převzato spátky pod nadvládu byzantské říše, bylo biskupství obnoveno jako metropolitní sídlo: jedniný známý arcibiskup je Nicolaus.\n\nDnes je využívána jako titulární biskupské sídlo; v současné době je bez titulárního biskupa.\n\n\n\n"}
{"id": "1029684", "url": "https://cs.wikipedia.org/wiki?curid=1029684", "title": "Utržený ze řetězu", "text": "Utržený ze řetězu\n\nUtržený ze řetězu (v americkém originále: Danny the Dog) je americko-britsko-francouzský filmový thriller z roku 2005. Režisérem filmu je Louis Leterrier. Hlavní role ve filmu ztvárnili Jet Li, Morgan Freeman, Bob Hoskins, Kerry Condonová a Vincent Regan.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1029685", "url": "https://cs.wikipedia.org/wiki?curid=1029685", "title": "ITunes Store", "text": "ITunes Store\n\nITunes Store (původně jako iTunes Music Store) je softwarový internetový obchod s digitálními médii, který provozuje Apple. Vznikl 28. dubna 2003 a v dubnu 2008 se stal největším hudebním obchodem v USA. V únoru 2010 se stal největším hudebním obchodem na světě. V jeho nabídce je 26 milionů skladeb, videí, elektronických knih a mobilních aplikací, které jsou na prodej online. iTunes Store prodal do 6. února 2013 celkem 25 miliard skladeb po celém světě.\n\nObchod začal fungovat poté, co Apple podepsal smlouvy s hlavními hudebními vydavatelstvími EMI, Universal Music Group, Warner Music Group, Sony Music Entertainment a BMG. Později byly do obchodu přidány skladby od více než 2 000 nezávislých hudebních vydavatelství.\n\nDo roku 2012 nabízel obchod iTunes Store více než 26 milionů skladeb. Avšak ne všichni interpreti nabízejí své skladby přes iTunes Store, například i skupina Tool.\n\nITunes Store má také více než 150 000 dostupných podcastů za poplatek.\n"}
{"id": "1029689", "url": "https://cs.wikipedia.org/wiki?curid=1029689", "title": "The Maze Runner", "text": "The Maze Runner\n\nThe Maze Runner je název více děl:\n\n"}
{"id": "1029691", "url": "https://cs.wikipedia.org/wiki?curid=1029691", "title": "Mimo zákon (film, 2005)", "text": "Mimo zákon (film, 2005)\n\nMimo zákon (v americkém originále: Edison) je americký dramatický film z roku 2005. Režisérem filmu je David J. Burke. Hlavní role ve filmu ztvárnili Morgan Freeman, LL Cool J, Justin Timberlake, Kevin Spacey a Dylan McDermott.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1029695", "url": "https://cs.wikipedia.org/wiki?curid=1029695", "title": "Miguel Arias Cañete", "text": "Miguel Arias Cañete\n\nMiguel Arias Cañete (* 24. února 1950, Madrid, Španělsko) je španělský a evropský konzervativní politik, od listopadu 2014 evropský komisař pro energetiku a ochranu klimatu v Evropské komisi vedené Jean-Claude Junckerem. Jeho nominace do této pozice je kritizována pro možný konflikt zájmů. vzhledem k jeho podnikání v ropném průmyslu.\n\nV letech 2011 až 2014 zastával funkci španělského ministra zemědělství a životního prostředí.\n\n"}
{"id": "1029696", "url": "https://cs.wikipedia.org/wiki?curid=1029696", "title": "10 položek a méně", "text": "10 položek a méně\n\n10 položek a méně (v americkém originále: 10 Items or Less) je americký dramatický film z roku 2006. Režisérem filmu je Brad Silberling. Hlavní role ve filmu ztvárnili Morgan Freeman, Paz Vega, Kumar Pallana, Jonah Hill a Anne Dudek.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1029698", "url": "https://cs.wikipedia.org/wiki?curid=1029698", "title": "Turecká invaze na Kypr", "text": "Turecká invaze na Kypr\n\nTurecká invaze na Kypr byla invaze turecké armády na ostrovní stát Kypr, která proběhla ve dnech 20. července až 18. srpna 1974 jako odpověď na kyperský státní převrat z července téhož roku. Krycí jméno invaze bylo operace Atilla.\n\nZa převratem stála řecká vojenská junta, samotný puč provedla Kyperská národní garda ve spolupráci s EOKA B. Byl sesazen kyperský prezident arcibiskup Makarios III. a místo něj dosazen Nikos Sampson, který byl zastáncem myšlenky \"enosis\", spojení Kypru s Řeckem.\n\nV červenci 1974 zaútočily turecké jednotky a obsadily 3 % rozlohy ostrova předtím, než byl vyhlášen klid zbraní. Následkem toho se řecká vojenská junta zhroutila a byla nahrazena demokratickou vládou. V srpnu 1974 další turecký postup vyústil v zabrání 40 % ostrova. Linie příměří ze srpna se stala nárazníkovou zónou OSN, které se říká „Zelená linie“.\n\nVíce než jedna čtvrtina obyvatel Kypru byla vyhnána z okupované severní části ostrova, kde do té doby tvořili 80 % obyvatelstva kyperští Řekové. O rok později došlo také k migraci 60 000 kyperských Turků z jihu na sever. Turecká invaze skončila rozdělením ostrova podle Zelené linie, která dělí Kypr i v současnosti. Roku 1983 vyhlásila nezávislost Turecká republika severního Kypru, ačkoliv je dosud uznána pouze Tureckem. Mezinárodní komunita považuje území Turecké republiky severního Kypru za území patřící Kyperské republice, které je nezákonně okupováno tureckými oddíly.\n"}
{"id": "1029702", "url": "https://cs.wikipedia.org/wiki?curid=1029702", "title": "Kontrakt (film)", "text": "Kontrakt (film)\n\nKontrakt (v americkém originále: The Contract) je americko-německý kriminální film z roku 2006. Režisérem filmu je Bruce Beresford. Hlavní role ve filmu ztvárnili John Cusack, Jamie Anderson, Morgan Freeman, Megan Dodds a Jonathan Hyde.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1029703", "url": "https://cs.wikipedia.org/wiki?curid=1029703", "title": "Než si pro nás přijde", "text": "Než si pro nás přijde\n\nNež si pro nás přijde (v americkém originále: The Bucket List) je americký dobrodružný film z roku 2007. Režisérem filmu je Rob Reiner. Hlavní role ve filmu ztvárnili Jack Nicholson, Morgan Freeman, Sean Hayes, Beverly Todd a Rob Morrow.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1029704", "url": "https://cs.wikipedia.org/wiki?curid=1029704", "title": "Labyrint: Zkoušky ohněm", "text": "Labyrint: Zkoušky ohněm\n\nLabyrint: Zkoušky ohněm (v anglickém originále The Maze Runner: The Scorch Trials) je americký akční thriller, který pro studio 20th Century Fox natočil režisér Wes Ball. Snímek navazuje na předchozí \"\" (\"The Maze Runner\", 2014) a shodně s ním je filmovou adaptací jedné z knih Jamese Dashnera. Předloha, v anglickém originále nazvaná \"\", vyšla poprvé roku 2010 (česky pod názvem \"Spáleniště: Zkouška\" v prosinci 2014). Do českých kin byl uveden 17. září 2015 společností CinemArt.\n\n\"Labyrint: Útěk\" byl natáčen v létě 2013 s plánovaným uvedením od února 2014, premiéra však byla odložena na září téhož roku. Mezitím už tvůrci mluvili o přípravě jeho pokračování podle další knihy z Dashnerovy série. Příprava scénáře byla ohlašována už od října 2013. Na červencovém Comic-Conu 2014 představil režisér první vizi grafického konceptu a vyslovil přání film natočit. Současně s uvedením \"Labyrintu: Útěk\" do kin v září 2014 oznámila společnost Fox zamýšlený termín premiéry druhého dílu 18. září 2015. \n\nSpolečnost také stvrdila účast režiséra Wese Balla i představitele ústřední role Dylana O'Briena, ačkoli ten se dříve (v březnu 2014) nechal slyšet, že už se v něm nejspíš neobjeví. Mezi dalšími potvrzenými herci z prvního dílu byli Kaya Scodelariová, Thomas Brodie-Sangster, Ki Hong Lee nebo Patricia Clarksonová.\n\nPro hlavní zápornou postavu Jansona zvaného „Rat-Man“ ohlásilo studio irského herce Aidana Gillena, známého v té době z fantasy seriálu televize HBO \"Hra o trůny\". Sám režisér Wes Ball Gillena označil za svou „první volbu“. Dále byla koncem září 2014 oznámena Rosa Salazarová pro hlavní dívčí roli Brendy. Dalšími ohlášenými nováčky se stali Jacob Lofland pro roli Arise Jonese, Giancarlo Esposito pro vůdce skupiny přeživších („Cranks“) jménem Jorge, Nathalie Emmanuelová pro úlohu Harriet, vůdkyně skupiny dívek, které unikly z jiného labyrintu, Lili Taylorová pro lékařku Mary Cooperovou, Barry Pepper pro Vinceho, přeživšího vojáka z jednotky „Right Arm“ Katherine McNamara pro Sonyu či Dexter Darden.\n\nRežisér Ball v rozhovoru pro \"Empire\" uvedl, že by nemělo jít o klasickou adaptaci druhého dílu knižní trilogie, nýbrž že byly do scénáře zahrnuty některé prvky z první knihy a některé prvky z druhé knihy zas byly ponechány až pro třetí film.\n\nPředporukce probíhala již před uvedením prvního dílu do kin v Novém Mexiku, se v té době stavěly kulisy a dopisoval scénář. Začátek tamního natáčení byl ohlášen na konec října 2014. Ještě 8. listopadu probíhal v Rio Rancho otevřený casting pro obsazení zbylých nemluvících rolí. Samotné natáčení pak mělo probíhat v okolí Albuquerque během listopadu i následujících měsíců až do ledna 2015. Filmový úřad státu Nové Mexiko odhadoval, že by produkce měla poskytnout 250 pracovních míst ve filmovém štábu, 18 hereckých míst a využít až 1800 lidí v zázemí.\n\nKe kompozici hudebního doprovodu byl opět přizván autor soundtracku k prvnímu dílu série, John Paesano.\n\nPrvních několik snímků z filmu, pořízených Richardem Foremanem mladším, bylo zveřejněno už během postprodukční fáze, 10. března 2015.\n\nDne 19. května společnost Fox zveřejnila oficiální trailer.\n\n\nJiž před natáčením filmu a v jeho průběhu se hovořilo také o filmové adaptaci třetího dílu Dashnerovy knižní série, \"The Death Cure\". Režisér Wes Ball uvedl, že pokud bude rozhodnutí na něm, nehodlá následovat trend rozdělování závěrečných dílů na dvě části, jak tomu bylo např. u \"Harryho Pottera\" nebo \"Stmívání\", a chtěl by udržet trojdílnost filmové série. Počátkem března média uvedla, že byl sepsáním scénáře k třetímu dílu opět pověřen T. S. Nowlin. V dubnu bylo ohlášeno plánované datum premiéry, a to na 17. ledna 2017.\n\n"}
{"id": "1029707", "url": "https://cs.wikipedia.org/wiki?curid=1029707", "title": "Chuť lásky", "text": "Chuť lásky\n\nChuť lásky (v americkém originále: Feast of Love) je americký romantický film z roku 2007. Režisérem filmu je Robert Benton. Hlavní role ve filmu ztvárnili Morgan Freeman, Greg Kinnear, Radha Mitchell, Billy Burke a Selma Blair.\n\n\nFilm získal mezi diváky na největších filmových databázích spíše velmi průměrné hodnocení.\n\n\n"}
{"id": "1029709", "url": "https://cs.wikipedia.org/wiki?curid=1029709", "title": "Jasan v bývalé Dolní Vsi", "text": "Jasan v bývalé Dolní Vsi\n\nJasan v bývalé Dolní Vsi je památný strom, statný solitérní jasan ztepilý (\"Fraxinus excelsior\"), který roste na rozhraní travnaté plochy a remízku u základů zbořeného stavení v bývalé obci Dolní Ves, asi 350 m jihozápadně od kostela svatého Jakuba Většího ve Sněžné. \n\nJedná se o nejsilnější strom Kraslicka s širokými kořenovými náběhy a nízkým kmenem. Obvod kmene měří 545 cm, korunu tvoří trojice vystoupavých silných větví. Nepravidelná košatá koruna stromu dosahuje do výšky 14 m (měření 2004). Kmen stromu je ze strany otevřený do rozsáhlé vyhnilé centrální dutiny, strom je ponechán na dožití. Za památný byl strom vyhlášen v roce 2005 jako historicky důležitý strom (svědek bývalého osídlení) a strom významný vzrůstem. \n\n"}
{"id": "1029712", "url": "https://cs.wikipedia.org/wiki?curid=1029712", "title": "Gone, Baby, Gone", "text": "Gone, Baby, Gone\n\nGone, Baby, Gone (v americkém originále: Gone Baby Gone) je americký kriminální film z roku 2007. Režisérem filmu je Ben Affleck. Hlavní role ztvárnili Casey Affleck, Michelle Monaghan, Morgan Freeman, Ed Harris a John Ashton. Film měl světovou premiéru dne 19. října 2007 a získal pozitivní recenze od kritiků. Celosvětově vydělal 34,6 milionů dolarů. Amy Ryan byla za svou roli v tomto filmu nominována na Oscara, Zlatý glóbus a SAG Award.\n\nFilm vydělal 20,3 milionů dolarů v Severní Americe a 14,3 milionů dolarů v ostatních oblastech, celkově tak vydělal přes 34,6 milionů dolarů po celém světě. Rozpočet filmu činil 19 milionů dolarů. V Severní Americe měl premiéru 19. října 2007. Za první víkend vydělal 5 milionů dolarů.\n\nFilm získal pozitivní recenze od kritiků a diváků. Na recenzní stránce Rotten Tomatoes získal ze 173 započtených recenzí 94 procent. Na serveru Metacritic snímek získal z 34 recenzí 72 bodů ze sta. Na Česko-Slovenské filmové databázi si snímek drží 83 procent.\n\n"}
{"id": "1029714", "url": "https://cs.wikipedia.org/wiki?curid=1029714", "title": "KAMENOŽROUT", "text": "KAMENOŽROUT\n\nKamenožrout je geologický korespondenční seminář a zároveň geologický projekt Přírodovědecké fakulty Univerzity Karlovy v Praze, první svého druhu v Česku i na Slovensku. \n\nCílem Kamenožrouta je seznámit žáky se světem geologie a představit jim spoustu praktických přírodovědných a technických odvětví, ve kterých geologie nachází své využití. \n\nJe určený primárně středoškolákům, avšak zapojit se mohou všichni geovědní nadšenci každého věku.\n\nKromě korespondenčního semináře pořádá Kamenožrout pravidelně přednášky pro veřejnost, menší soutěže, terénní exkurze, vernisáže a mnoho dalších aktivit s geologickou tematikou.\n"}
{"id": "1029719", "url": "https://cs.wikipedia.org/wiki?curid=1029719", "title": "Nieminen", "text": "Nieminen\n\nExistuje více nositelů finského příjmení Nieminen:\n\n\nPříjmení se skládá z niemi,znamenajícího „poloostrov“ a sufixu -nen. V roce 2014 bylo jméno Nieminen s 21 107 nositeli čtvrtým nejčastějším příjmením ve Finsku.\n"}
{"id": "1029720", "url": "https://cs.wikipedia.org/wiki?curid=1029720", "title": "Sestra (román)", "text": "Sestra (román)\n\nSestra je první román českého spisovatele Jáchyma Topola. Kniha byla poprvé publikována v roce 1994 a v pozdějších letech byla přeložena do různých dalších jazyků, do němčiny (\"Die Schwester\", 1998, Eva Profousová a Beate Smandek), angličtiny (\"City Sister Silver\", 2000, Alex Zucker) či polštiny (\"Siostra\", 2002, Leszek Engelking). Vypráví o životě v Československu na konci osmdesátých let a sleduje témata jako rasismus či narkomanii. Hudební skupina Psí vojáci, v níž působil autorův bratr Filip Topol, vydala roku 1994 album \"Sestra\" inspirované tímto románem. Kniha byla v roce 2008 zfilmována režisérem Vítem Pancířem. V prosinci 2015 proběhla premiéra dramatizace v brněnském Divadelním studiu Marta.\n\n"}
{"id": "1029727", "url": "https://cs.wikipedia.org/wiki?curid=1029727", "title": "Výrobní partie (textil)", "text": "Výrobní partie (textil)\n\nVýrobní partie (angl.: \"batch\", \"lot\", \"charge\") je označení pro určité omezené množství materiálu, které splňuje zejména následující podmínky:\n\n\nVýroba v partiích je vždy spojena s přerušováním kontinuálního procesu a zvýšením výrobních nákladů.\n\nTextilie se vyrábějí, resp. zpracovávají ve formě partií jen pro zvláštní účely. Známé jsou zejména přádní partie a barvicí partie . \n\nPři spřádání tvoří bavlna z několika lotů směs, která se zpravidla napojuje (avšak ne jako partie) na kontinuální proces výroby příze.\n\nVlastnosti partie jsou unikátní, např. barevný odstín se nedá se zárukou přesně opakovat u následující partie. Maximální velikost partie je zpravidla závislá na kapacitě mísicího zařízení. \n"}
{"id": "1029731", "url": "https://cs.wikipedia.org/wiki?curid=1029731", "title": "Lípa v Krásné u Kraslic", "text": "Lípa v Krásné u Kraslic\n\nLípa v Krásné u Kraslic je památný strom lípa malolistá (\"Tilia cordata\"), který roste v remízku listnatých stromů ve svahu při okraji pastviny nad panelovou cestou v Krásné, části města Kraslice. Pohárovitý kmen nese hustou sekundární korunu polokulovitého tvaru, jež se ve výšce 2,75 m dělí do pěti kosterních větví.\nKoruna stromu sahá do výšky 16,5 m, obvod kmene s laločnatým průřezem měří 371 cm (měření 2014). \n\nLípa je chráněna od roku 2005 jako esteticky zajímavý strom, krajinná dominanta a strom s významným vzrůstem.\n\n"}
{"id": "1029743", "url": "https://cs.wikipedia.org/wiki?curid=1029743", "title": "Josef Moc", "text": "Josef Moc\n\nJosef Moc (22. ledna 1908 – 13. července 1999) byl československý basketbalista, účastník olympijských her 1936 a bronzový medailista z Mistrovství Evropy 1935.\n\nNa reálce v Mladé Boleslavi jeho sportem byla atletika. Při studiu na pražské technice závodil za klub VS Praha (Vysokoškolský sport Praha) a začal hrát basketbal za YMCA Praha, s níž byl čtyřikrát mistrem Československa (1933-1936).\n\nČeskoslovensko reprezentoval na prvním Mistrovství Evropy v basketbale 1935 v Ženevě a získal bronzovou medaili za 3. místo. Svůj nejlepší zápas odehrál proti Švýcarsku v boji o 3. místo (25:23). Za Československo hrál na Olympijských hrách 1936 v Berlíně. Za reprezentační družstvo Československa v letech 1933-1937 hrál celkem 14 zápasů. \n\nV letech 1936–1966 byl členem atletického ústředí, byl také místopředsedou a předsedou Československé amatérské atletické unie (ČsAAU) a předsedou disciplinární komise.\n\nPo studiích působil v Turnově, odkud se vrátil do Prahy na ministerstvo dopravy. Podílel se na výstavbě první části české dálnice a také na řadě projektů sportovních hřišť a stadionů. S dalšími autory napsal publikaci \"Hřiště a stadiony\" (1959).\n\n\n\n\n"}
{"id": "1029746", "url": "https://cs.wikipedia.org/wiki?curid=1029746", "title": "Klen u secesní vily", "text": "Klen u secesní vily\n\nKlen u secesní vily je památný strom solitérní javor klen (\"Acer pseudoplatanus\"), který roste v městě Kraslice u Stříbrného potoka v areálu mateřské školy (vila průmyslníka Antona Richarda Breinla), severozápadně od bývalé nemocnice. Jedná se o zdravý vysoký a rozložitý javor s válcovitým kmenem. Na kmen nasedá ve výšce 3,5 m výrazná kosterní větev. Obvod kmene měří 392 cm, koruna stromu dosahuje do výšky 31 m (měření 2004). Za památný byl strom vyhlášen v roce 1984 jako strom významný vzrůstem a jako krajinná dominanta.\n\n\n"}
{"id": "1029754", "url": "https://cs.wikipedia.org/wiki?curid=1029754", "title": "Preislerovi (skláři)", "text": "Preislerovi (skláři)\n\nSklářský rod Preislerů (psáno též \"Preisslerů\", \"Preysslerů\", \"Preusslerů\") patřil spolu s rodem Friedrichů, Schürerů a Wanderů k nejznámějším rodům věnujícím se výrobě skla v Českých zemích v 16.-18. století.\n\nPůvod rodu zůstává zahalen tajemstvím. Odborníci na historii sklářství v Českých zemích (např. Petr Nový) uvádějí, že rod přišel ze Saska, odborníci v Německu (např. Albrecht Kirsche) uvádějí, že rod přišel z Čech. Rod se objevuje v Čechách poprvé ve sklárně v Chřibské na začátku 16. století a v Sasku ve sklárnách v Heidelbachu a Marienbergu také na začátku 16. století.\n\nV Chřibské byl vyroben pohár, který si Preislerové předávali z generace na generaci jako upomínku sklářské minulosti rodu. Měl být vyroben Georgem Preislerem roku 1471. Datace ovšem někdy bývá zpochybňována a uvádí se rok 1571. Tato větev rodu byla známa především jako malíři skla. Potomci Jiřího (George) Preislera odešli v pobělohorské době do Německa a odtud do Dánska a Švédska.\n\nNa saské straně Krušných hor se Preislerové (zde psáni Preusslerové) objevují jako huťmistři ve sklářských hutích v Marienbergu (Valentin Preussler k roku 1530) a v Heidelbachu (Wolf Preussler v polovině 16. století).\n\nWolf Preissler vedl do roku 1617 sklářskou huť ve Vítkovicích v Krkonoších. Huť vyráběla nejen okenní terče a užitkové čiré sklo či nádoby z nazelenalého lesního skla, ale i luxusní duté sklo kobaltové a manganové a pracovala do poloviny 17.století. Patřilo k ní rozsáhlé lesní území na Kozelském potoce severně od Vítkovic.\nBývalý vítkovický huťmistr Wolf Preissler si v roce 1617 pronajal od majitele panství Kynast, hraběte Jana Oldřicha Schaffgotsche, poblíž Schreiberhau (dnešní Szklarské Poręby) dva lány pozemku a přilehlé lesy, kde vystavěl novou sklárnu. Huť se brzy stala nejlepší ve Slezsku. Wolfův vnuk Johann Christoph založil v roce 1702 o něco výše, na pravém břehu Bílého potoka další sklárnu. Obě hutě však zanikly především pro nedostatek dřeva v roce 1752.\n\nV letech 1754 a 1796 Preisslerové na slezské straně Jizerských hor a Krkonoš vystavěli ještě sklárnu Karlsthal a kompoziční huť Hoffnungsthal na výrobu bižuterních polotovarů, které vlastnili až do poloviny 19. století. Tehdy ji poslední potomek slezské větve rodu Christian Benjamin prodal svému zeti Franzi Pohlovi z Nového Světa, který od roku 1842 provozoval nedalekou sklárnu Josephinenhütte.\n\nTuto sklárnu získal Wolf Preissler (syn Wolfa Preisslera z Vítkovic) v roce 1625, když se oženil s dcerou huťmistra Paula Ewalda Barborou. Jeho syn Elias i vnuk Johann Karl jsou zmiňováni v schürerovské kronice jako kmotři dětí huťmistrů sklárny v Mšeně. Poslední zmínka o Preisslerech v Rokytnu je z roku 1736. \nV roce 1654 provozoval huť v Deštném Georg Preissler. V Bedřichovce se roku 1677 narodil Ignác Preissler, proslulý malíř skla a porcelánu, jenž vynikl především technikou zvanou švarclot.\n\nJohann Preissler koupil mezi lety 1610-1617 od Gerharda Ewalda polovinu hutě v Rejdicích. Pod Preisslerovým vedením huť prosperovala a tak huťmistr již v roce 1623 požádal nového majitele panství, Albrechta z Valdštejna, o další lány lesa. Nejspíš v tomtéž roce zřídil z důvodu velké poptávky bez potřebného vévodského povolení \"černou\" huť \"V bárlochu.\" Obě rejdické sklárny patřily po dobu Valdštejnovy éry mezi největší dodavatele skla především na jeho velkolepé jičínské novostavby. Velké změny přinesl nástup protireformace. Protestant Johann Preissler se tedy rozhodl Rejdice opustit. Sklárnu převzal syn Daniel, jenž přestoupil na katolickou víru. Pod vedením jeho potomka Christiana, jenž v roce pravděpodobně 1680 vybudoval huť v Pustinách a spolu s bratrem Gottfriedem v roce 1701 sklárnu v Kořenově, se již rejdická huť potácela na pokraji zániku. Tíživý byl především nedostatek dřeva a konkurence novosvětské hutě hrabat Harrachů. V roce 1752 huť koupilo panství.\n\nZde pracovalo více hutí.\n\nV době Třicetileté války zde byla sklářská huť. Roku 1651 se v Záboří uvádí skelmistr Jiří Preisler.\nOd 50. let 17. století pracovala huť v Pusté Rybné pod vedením Jiříka Preislera. Bylo zde vyráběno duté sklo, malované sklo, modré lahve a okenní terče. Huť zanikla před rokem 1714.\nRoku 1651 je ve Svratouchu doložen skelmistr Lorenc Preisler. Jeho potomek stejného jména je na huti doložen jako skelmistr roku 1698.\n\nZdejší Preislerové se proslavili jako malíři skla a porcelánu. Byl to především v Bedřichovce narozený Ignác Preissler (1676-1741), který zde pracoval v huti založené Hansem Fridrichem až do své smrti, a jeho otec Daniel Preissler (1636–1733), činný v Kunštátu u Orlického Záhoří, který zde zavedl podmalbu švarclotem na skle a naučil této technice svého syna.. \nV Sasku působil malíř Johann Daniel Preisler z Norimberku. \n\n\n\n"}
{"id": "1029761", "url": "https://cs.wikipedia.org/wiki?curid=1029761", "title": "Jonathan Hickman", "text": "Jonathan Hickman\n\nJonathan Hickman (* 9. března 1972, Florence, Jižní Karolína) je americký komiksový scenárista a kreslíř. Proslul svou prací pro Image Comics a Marvel Comics, zejména autorskou sérií \"The Manhattan Projects\" a prací na sérii \"Fantastic Four\", u které strávil tři roky. Později začal psát sérii \"Avengers vol. 5\".\n\n\n\n\n"}
{"id": "1029762", "url": "https://cs.wikipedia.org/wiki?curid=1029762", "title": "Kedorlaómer", "text": "Kedorlaómer\n\nKedorlaómer (v bibli Kralické Chedorlaomer, כדרלעמר K'dorla'omer), potomek Šémova syna Élama, byl podle bible král, který spolu s šineárským králem Amráfelem, elasarským králem Arjókem a králem pronárodů Tideálem bojoval proti proti Bérovi, králi sodomskému, Biršovi, králi gomorskému, Šineábovi, králi ademskému, Šemeberovi, králi sebójskému, a králi z Bely. Protože Kedorlaómer se svými společníky zajal Abrahámova synovce Lota, po té, co se to dozvěděl Abrahám díky uprchlíkovi (Raši tohoto uprchlíka ztotožňuje s Refájcem Ógem, jehož úmyslem bylo, aby Abraháma zabili a on se pak mohl oženit se Sárou), bojoval proti Kedorlaómerovi i on a nad Kedorlaómerem vyhrál. I přes své vítězství si Abrahám nenárokoval území, na kterém zvítězil, ale čekal, až mu území bude dáno.\n\nNěkteré zdroje ukazují na to, že byl původně Amráfelovým generálem, který se vzepřel a založil své vlastní království. Protože Lot nebyl zrovna vzorným mužem, válka vyvolaná Kerdorlaómerem měla sloužit k Lotovu návratu na správnou cestu.\n"}
{"id": "1029766", "url": "https://cs.wikipedia.org/wiki?curid=1029766", "title": "HC Coyotes Plzeň", "text": "HC Coyotes Plzeň\n\nHC Coyotes Plzeň (celým názvem: Hockey Club Coyotes Plzeň) byl český klub ledního hokeje, který sídlil v Plzni v Plzeňském kraji. Založen byl v roce 1996, zanikl v roce 2014. V letech 2012–2014 působil v Plzeňské krajské soutěži - sk. B, šesté české nejvyšší soutěži ledního hokeje.\n\nSvé domácí zápasy odehrával na zimním stadionu Košutka s kapacitou 255 diváků.\n\n\nZdroj: \n\n\n\nZdroj: \n\n"}
{"id": "1029767", "url": "https://cs.wikipedia.org/wiki?curid=1029767", "title": "Titel", "text": "Titel\n\nTitel (v srbské cyrilici Тител) je město v srbské Vojvodině, na soutoku řek Dunaj a Tisa. Je to nejjižnější město v regionu Bačka. Má 5 247 obyvatel; většina Titelanů je srbské národnosti, žije zde maďarská menšina.\n\nTitel patří k velmi starým srbským sídlům; oblast okolí města byla osídlena již v prehistorických dobách. Název města je doložen z dokumentů uherských králů z let 1077 a 1095. V Titelu vznikla v 12. století pevnost, kterou nechal postavit král Lászlo I. Po obsazení Turky byl sídlem Segedínského sandžaku, poté, co se Osmané stáhli za řeky Dunaj a Sávu byl začleněn do tzv. Vojenské hranice.\n\nOd roku 1899 má město železniční spojení.\n"}
{"id": "1029769", "url": "https://cs.wikipedia.org/wiki?curid=1029769", "title": "HC Handball Plzeň 2003", "text": "HC Handball Plzeň 2003\n\nHC Handball Plzeň 2003 (celým názvem: Hockey Club Handball Plzeň 2003) byl český klub ledního hokeje, který sídlil v Plzni v Plzeňském kraji. Založen byl v roce 2003, zanikl v roce 2014. V letech 2011–2014 působil v Plzeňské krajské soutěži - sk. D, osmé české nejvyšší soutěži ledního hokeje.\n\nSvé domácí zápasy odehrával na zimním stadionu Košutka s kapacitou 255 diváků.\n\n\nZdroj: \n\n\n\nZdroj: \n\n"}
{"id": "1029770", "url": "https://cs.wikipedia.org/wiki?curid=1029770", "title": "Charles A. Coulombe", "text": "Charles A. Coulombe\n\nCharles A. Coulombe (* 8. listopadu 1960 New York, Coulombe) je přední americký katolický historik, spisovatel, novinář, zabývající se občasným vědeckým výzkumem a přednáškami o věcech nadpřirozených.\n\nNarodil se v New Yorku, Coulombe odkud se přestěhoval jako šestiletý s rodiči a starším bratrem do Hollywoodu v Kalifornii. Zde navštěvoval losangeleské farní školy, poté vojenský institut v Novém Mexiku a kalifornskou státní univerzitu v Northridge, kde vystudoval politologii.\n\nPoté, co strávil tři roky jako stand-up komik na Sunset Strip na hollywoodském sunsetském bulváru, napsal Coulombe svou první knihu s názvem \"Everyman Today Call Rome\", ve které se dívá na římskokatolickou církev pohledem člověka, který ještě nedosáhl věku třiceti let. V roce 1990 publikoval výběr ze své básnické tvorby ve \"The White Cockade\". Jeho dílo se objevilo ve více než 20 různých časopisech včetě pravidelných sloupcích ve \"Fidelity\" of Australia, \"PRAG\" of London, \"Monarchy Canada\", and \"Creole\" of Louisiana. Stal se redaktorem a pravidelným filmovým recenzentem \"National Catholic Register\" a byl častým přispěvatelem do takových publikací jako jsou \"Success\", \"Catholic Twin Circle\", \"Gnosis\", \"FATE\" and \"New Oxford Review\".\n\nZačal přednášet širokou škálu náboženských, politických, historických a literárních témat, po celých Spojených státech, Kanadě, Austrálii a na Novém Zélandu. V srpnu 1992 přenášel i na Oxfordské univerzitě v Anglii. V říjnu 1993 se pustil na přednáškové turné v Irsku, Skotsku a Anglii. V následujícím roce se vrátil do Austrálie a na Nový Zélandu, a v roce 1995 přednášel na univerzitách v Oxfordu a Cambridge. Coulombe vícekrát přednášel na \"University of Southern California\" o historii rock and rollu, a v Clevelandu na \"John Carroll University\" o středověké monarchii. Stal se mediálním poradcem na záležitosti týkajících se katolicismu, zejména pak dějin papežství.\n\nJe delegátem americkým delegátem Velké rady, v Anglii založené, mezinárodní monarchistické ligy (\"International Monarchist League\"), a je též členem obou společností katolických spisovatelů \"Catholic Writer's Guild of Great Britain (the Keys)\" a \"Royal Stuart Society\".\nCoulombe je také zakládajícím členem představenstva římskokatolické, v Los Angeles založené, nadace \"Queen of Angels Foundation\". V dětství žil s rodiči v domě, který vlastnil televizní parapsycholog Jeron Criswell King známý jako The Amazing Criswell, díky němuž se seznámil se slavným režisérem Edem Woodem. V únoru 2001 cestuje na oxfordskou univerzitu, aby tam v debatě na Oxford Union hájil monarchii.\nJeho poslední knihou je \"The Pope's Legion\" (Papežova legie). Jedná se o podrobnou historii papežských zuávů, mezinárodních dobrovolnických sil, kteří bránili papežský stát pod vedením papeže Pia IX.\n\n"}
{"id": "1029771", "url": "https://cs.wikipedia.org/wiki?curid=1029771", "title": "Rick Remender", "text": "Rick Remender\n\nRick Remender (* únor 1973, USA) je americký komiksový scenárista a tvůrce animovaných seriálů a filmů. Začínal u vydavatelství SLG Publishing, ale brzy poté se ucyhtil i u Image Comics, Dark Horse Comics a Marvel Comics. Proslus prací na sérii Punisher vol. 8, autorské sérii \"Fear Agent\" a Marvel sérií \"Uncanny X-Force\" a \"Venom\".\n\nTaké spolupracoval na animovaných filmech, jako jsou Železný obr (1999), Anastasia, Titan A.E. a Dobrodružství Rockyho a Bullwinkla (oba 2000). Nakreslil i několik obalů hudebních alb, například pro kompilaci SideOneDummy Records s názvem \"Start Your Engines\" (1999) a pro EP skupiny NOFX \"Never Trust a Hippy\" (2006).\n\n\n\n\n\n"}
{"id": "1029775", "url": "https://cs.wikipedia.org/wiki?curid=1029775", "title": "Ruská státní Gubkinova univerzita ropy a plynu", "text": "Ruská státní Gubkinova univerzita ropy a plynu\n\nRuská státní Gubkinova univerzita ropy a plynu (: \"Российский государственный университет нефти и газа имени И. М. Губкина\") je veřejná výzkumná univerzita nacházející se v Moskvě v Rusku.\n\nByla založena 17. dubna 1930. Jejím prvním rektorem byl Ivan Gubkin (1930–1939) a nynějším rektorem je Viktor Martynov (od roku 2008). V současné době má univerzita 10 fakult a přes 11000 studentů. Na univerzitě studuje také přes 1800 zahraničních studentů z ruzných statů včetně Venezuely. Dnes patří Gubkinova univerzita mezi nejvýznamnější ruské vysoké školy.\n\n\n"}
{"id": "1029776", "url": "https://cs.wikipedia.org/wiki?curid=1029776", "title": "Fefe Dobson", "text": "Fefe Dobson\n\nFelicia Lily „Fefe“ Dobson (* 28. února 1985 Scarborough, Toronto) je kanadská zpěvačka a skladatelka.\n\nNa začátku její kariéry jí vydavatelství Jive Records předložilo nabídku, aby se stala populární zpěvačkou, což odmítla. Dobson je především popová zpěvačka, ale některé její písničky směřují i k žánrům, jako je například rock, power pop a punk. Její první eponymní album (2003) získalo dvě nominace na Juno Award. Další album \"Sunday Love\" nebylo v roce 2006 vydáno, proto ukončila smlouvu se svým vydavatelem Island Records. Produkci jejího následujícího alba \"Joy\" (2010) zajišťoval díky nové smlouvě opět label Island, tentokrát ve spolupráci s vydavatelstvím 21 Music.\n\nUvedla, že jejími největšími hudebními inspiracemi jsou John Lennon, Judy Garland a Michael Jackson. Taky naznačila, že by chtěla pracovat s Jackem Whitem, kterého obdivuje pro schopnost přetvořit svoji drsnou rockovou hudbu do stylu vhodného pro rádia. Rovněž prohlásila, že by ráda napsala píseň pro Jonas Brothers.\n"}
{"id": "1029777", "url": "https://cs.wikipedia.org/wiki?curid=1029777", "title": "O zlém brouku Bramborouku", "text": "O zlém brouku Bramborouku\n\nO zlém brouku Bramborouku je dětská kniha Ondřeje Sekory z roku 1950. Její podtitul je \"O mandelince americké, která chce loupit z našich talířů\". Jak již název napovídá, jedná se o komunistickou agitku, kde se Sekora, který byl členem KSČ, aktivně podílel na komunistické propagandě, která přirozené šíření mandelinky bramborové vykreslovala jako imperialistický útok Západu a USA, které mandelinku měly na českém území uměle vysazovat z letadel nebo prostřednictvím diverzantů. Shazování mandelinky z amerických letadel je v knize i názorně vyobrazeno. Je také vyobrazen životní cyklus mandelinky a děti jsou vyzývány, aby se do boje proti americkému brouku zapojily. Kniha končí větou: \"Naše talíře budou v bezpečí, až vyhubíme poslední mandelinku. A svět, ten si oddychne, až budou také zneškodněni poslední nepřátelé míru.\"\n\n\n"}
{"id": "1029778", "url": "https://cs.wikipedia.org/wiki?curid=1029778", "title": "Jan Packeny", "text": "Jan Packeny\n\nJan Packeny též Johann Packenius nebo Pakeni (1694 Jülich – 7. prosince 1760 Praha) byl německo-český zlatník pozdního baroka v Praze.\n\nNarodil se v Porýní, zlatníkem se vyučil patrně v Kolíně nad Rýnem, počátkem roku 1724 přesídlil do Prahy, oženil se s Annou Kateřinou, dcerou cvočkaře Jana Ezra. Roku 1736 si manželé koupili na Malé Straně v Ostruhové ulici dům čp.233/III U dvou slunců. \nZaložil třígenerační rodinnou dílnu, v níž se v Praze uplatnili jeho dva synové, zlatník Jan Dominik (* 1725) a klenotník František Emanuel (* 1737), a v Praze i ve Vídni vnuci František Matyáš a Josef Maxmilián. \nByl pohřben u Sv. Jana pod Skalou.\n\nVěnoval se hlavně chrámovému náčiní a nádobí. Pracoval často pro katedrálu Sv. Víta na Pražském hradě (dochovaný pacifikál a lampy pro věčné světlo), pro klášter augustiniánů u sv. Tomáše na Malé Straně, pro kostel Panny Marie Vítězné karmelitánů na Malé Straně (oltář se skříní pro Pražské Jezulátko), pro kapucíny na Hradčanech. Dále vytvořil roku 1742 liturgickou soupravu precios pro františkánský kostel u Panny Marie Sněžné v Praze (z níž se dochovaly dva kalichy a monstrance). Pracoval také pro klášter benediktinů v Břevnově, a pro klášter premonstrátek v Doksanech. \nDále pracoval pro rodinu Lažanských a Černínů na zámcích v Manětíně a v Chudenicích. \n\nJeho díla se dochovala také v Uměleckoprůmyslovém museu v Praze a v Národním muzeu.\n\nZnačil puncovní značkou IP v oválném štítku nebo v kartuši.\n\n"}
{"id": "1029779", "url": "https://cs.wikipedia.org/wiki?curid=1029779", "title": "Buková alej v ulici Pod Lesem", "text": "Buková alej v ulici Pod Lesem\n\nBuková alej v ulici Pod Lesem je alej 11 památných stromů buků lesních (\"Fagus sylvatica\"), která se nachází podél místní nezpevněné cesty v ulici Pod Lesem, asi 1,5 km západně od kostela svatého Martina v Nejdku. Obvody kmenů měří 185–412 cm .\n\nZa památné byly stromy vyhlášeny v roce 2006.\n\n\n"}
{"id": "1029781", "url": "https://cs.wikipedia.org/wiki?curid=1029781", "title": "Tyler Blackburn", "text": "Tyler Blackburn\n\nTyler Jordon Blackburn (* 12. října 1986, Burbank, Kalifornie) je americký zpěvák a herec. Známý je zejména díky roli Jesseho Pratta v \"Peach Plum Pear\" a v roli Caleba v seriálech stanice Freeform \"Prolhané krásky\" a jeho spin-offu \"Ravenswood\". Od roku 2019 hraje v seriálu \"\".\n\nNarodil se v Burbanku v Kalifornii. Má tři bratry a sestru. Má anglické, velšské, české, švédské a čerokijské předky. V dubnu 2019 zveřejnil informace o svojí bisexuální orientaci.\n\nJeho herecká kariéra začala v roce 2002, kdy se objevil v seriálu \"Neslavná\" na stanici Nickelodeon. V roce 2003 si zahrál učitele v krátkém filmu \"The Doers of Coming Deeds\" a v roce 2005 si zahrál ve filmu \"Next of Kim\". V roce 2007 se objevil v seriálu \"Odložené případy\" a web-seriálu \"Rock ville CA\". V roce 2010 hrál ve filmu \"Tak jde čas\", \"Gigantic\" a v nezávislém filmu \"Peach Plum Pear\". V říjnu 2010 byl obsazen do role Caleba Riverse v televizním seriálu \"Prolhané krásky\". Pro třetí řadu, která začala v létě roku 2012, byl povýšen na hlavní postavu. V březnu 2011 se připojil k obsazení NBC komedie \"Brave New World\", seriál však nebyl vybrán. Jako Pete se objevil v šesti dílech internetového seriálu \"Wendy\". Seriál měl premiéru 15. září 2011. V roce 2012 se objevil v drama filmu \"Hiding\". V květnu 2013 bylo oznámeno, že se připojí k obsazení spin-offu seriálu Prolhané krásky \"Ravenswood\". Seriál byl po první řadě zrušen. V březnu 2018 bylo potvrzeno, že získal jednu z hlavních rolí seriálu \"\".\n\nDíky své roli v internetovém seriálu \"Wendy\" nahrál píseň, která byla uveřejněna 15. srpna 2011. Další píseň nahrál pro seriál \"Tajný život amerických teenagerů\". V roce 2012 nahrál píseň „Find a Way“.\n\n"}
{"id": "1029784", "url": "https://cs.wikipedia.org/wiki?curid=1029784", "title": "Odolenka", "text": "Odolenka\n\nLázně Odolenka nebo také Vodolenka či Wodolenka, se nacházejí na kopci zvaném Svatobor asi 723m n. m. v katastru malé vsi Odolenov u města Sušice. Podle historických pramenů celý Svatobor sloužíval jako shromaždiště k pohanským obřadům řadu staletí, poslední zmínky o těchto shromážděních sahají až do začátku 11. století. Pod Svatoborem jsou i objevy pohřebiště původní slovanské osady Sušice, datované nálezem denáru z doby Vratislava I. (1061 - 92).\n\nZa času vojvody Nezamysla zplodil Lopota Bytiš s manželkou Burkou syny Tuchonce a Krásoně, dceru pak Klatowku (zakladatelku Klatov). Esymislaw měl se svou družkou Klatowkou 4 syny (Klattowesan, Wostrodic, Lab a Kejchan). Syn Lab si vzal za ženu krásnou dívku jménem Trestinka, dceru rytíře Zymoroda a po své smrti zanechal dědice Bořka a dvě dcery, Wodolinku a druhou Hodolanku. Celá tato rodina z rodu Bitišova byla pohanské víry a tak také všichni žili. Jak ale do Klatow proniklo křesťanství, své pohanství za omyl uznali a Wodolenka, sestra Rosmilova, který byl váženým klatovským občanem a pohanským vyznavačem, musela uprchnout z omylu pohanské víry, a tehdy při východu slunce se prodírala skrz husté a tmavé lesy až na horu zvanou Svatobor u města Sušice, kde také zastavila, aby zde svůj dům pro sebe a svou družinu vystavěla, a později zde i zemřela. Tam, kde její blízcí pak její hrob kopat započali, tam ze skály vytryskl silný pramen, který se dodnes Wodolenka nazývá.\n\nPrvní písemná zmínka o obci Odolenov pochází z roku 1573, kdy obec náležela ke statku Hrádeckému.\n\nVůbec první písemná zmínka o prameni Wodolenka pochází od Vojtěcha Chanovského, když v latinském spise „Šlépěje nábožnosti české“ vydaném v roce 1659 mluví o studánce Vodolenské a o jejím působení. Bohuslav Balbín píše v roce 1679 o zázračných účincích vody z pramene na Svatoboru.\n\nZ dalších pramenů se dozvídáme , že roku 1748 nechal Jan Ferdinand hrabě Desfours asi sto kroků od hrobu Wodolenky postavit kapli k poctě Panny Marie Pomocné. Tento hrob byl ještě v těch letech označen dřevěnou mříží a byl uctíván. Při výstavbě kaple byl hrob zničen. Kaple byla vysvěcena 18. června 1750 od P. Václava Weissenregnera, děkana sušického a čestného kanovníka staroboleslavského.\n\nV roce 1776 napsal známý zbynický farář František Hruška německy obsáhlý rukopis VODOLENKA. Spis daroval Anně Marii Hraběnce des Foursové. Tento spis je v současné době uložen ve sbírkách sušického muzea. Uvádí v něm několik popisů zázračných uzdravení vodou z pramene Wodolenky.\n\nBaronka Antonie Sturmfedrová v roce 1853 započala s nákladnými úpravami lázní. Jednu neděli ke konci srpna 1867 improvizovali v lázních Wodolenka studenti zábavu a k ní dopravili starší klavír, čímž na místo přilákali i hudebního skladatele Bedřicha Smetanu, který tehdy byl hostem v Sušici u pana Angra, kapelníka Národního divadla. Na Wodolence se léčil i spisovatel Ivan Klicpera, jehož pravidelně navštěvovali Dr. Josef Gabriel a hrádecký kněz, spisovatel František Pravda. Klicpera napsal na Wodolence 2 pověsti: Na stráži a Vodolenka.\n\nV roce 1868 byl ze Svatoboru vybrán jeden ze základních kamenů Národního divadla a v roce 1869 tu hledal uzdravení herec Jan Kaška, člen Tylovy družiny Prozatímního divadla.\nBudova lázní byla jako hostinec v provozu ještě několik let po druhé světové válce. Po uzavření hostince několik roků areál pustl, na počátku 60. let se počalo s budováním dětského tábora, kterým za ta léta prošly tisíce dětí.\n"}
{"id": "1029807", "url": "https://cs.wikipedia.org/wiki?curid=1029807", "title": "Akvadukt Noáin", "text": "Akvadukt Noáin\n\nAkvadukt Noáin, nebo také akvadukt Subiza, je dílo postavené za vlády Karla III. Španělského pro přivádění pitné vody do španělského města Pamplony v Navaře.\n\nPoužíval vodu ze subizského pramene, který se nachází na severním svahu pohoří Sierra del Perdón a zásoboval město až do roku 1895.\n\nProjektem byl původně pověřen francouzský inženýr Francisco Geni, ale nakonec byl realizován v roce 1782 Venturou Rodríguezem ve spolupráci se Santosem Ángelem de Ochandáteguia a následně Franciscem Alejo Arangurenem .\n\nJeho délka byla 16,5 km a náklady na výstavbu činily 1 250 000 peset. Roku 1992 byl zařazen mezi španělské kulturní památky.\n"}
{"id": "1029819", "url": "https://cs.wikipedia.org/wiki?curid=1029819", "title": "Lípa u benzinové stanice", "text": "Lípa u benzinové stanice\n\nLípa u benzinové stanice je památný strom lípa malolistá (\"Tilia cordata\"), která roste vpravo od silnice z Nejdku do Karlových Varů, asi 130 m před benzinovou stanicí v Nejdku. Jedná se o vysoký strom se třemi vrcholy s vysokou korunou tvořenou dvěma terminály a boční hákovitou větví, kdy dělení probíhá ve spodní části koruny. Podélně rozbrázděný kmen stromu, na kterém je viditelná trhlina má obvod 461 m (měření 2006), koruna sahá do výšky 28 m. Monumentalita stromu vynikla po vykácení okolních náletových dřevin. Lípa je chráněna od roku 2006.\n\n\n"}
{"id": "1029821", "url": "https://cs.wikipedia.org/wiki?curid=1029821", "title": "Commodity channel index", "text": "Commodity channel index\n\nCommodity channel index (index komoditního kanálu nebo jen CCI) je ukazatel technické analýzy. Řadí se do skupiny oscilátorů. CCI vyvinul obchodník Donald Lambert v roce 1980 a následně jej publikoval v odborném časopise Commodities. Zpočátku oscilátor sloužil k testu počítačového systému. I když má CCI v názvu slovo Commodity, je využitelný na všechny finanční instrumenty. \n\nCCI určuje dobře rychlost trendu a jeho sílu, dále signalizuje stavy přeprodání a překoupení. Měří aktuální sílu momenta na trhu. Klíčové hranice oscilátoru jsou +100 a -100. Mezi těmito hranice se CCI pohybuje 70% až 80% času a jejich překročení není časté. Při přetnutí linie CCI těchto hranic obchodník vstupuje do pozic: +100 - long pozice, -100 - short pozice. Velmi účinné v intradenním obchodování jsou také divergence oscilátoru s cenou instrumentu. \n\n\n"}
{"id": "1029824", "url": "https://cs.wikipedia.org/wiki?curid=1029824", "title": "Bitva na Kolubaře", "text": "Bitva na Kolubaře\n\nBitva na Kolubaře patří mezi válečná střetnutí rakousko-uherské armády s početně slabší a hůře vyzbrojenou armádou Srbska, která se uskutečnila v prvém válečném roce 1914. Bitva byla součásti třetí ofenzivy v srbské kampani, která ale Rakousku-Uhrersku v podstatě žádný územní zisk nepřinesla.\n\nÚkolem bylo překročit řeku Kolubaru a obsadit železniční trať z Valjeva do Obrenovace a ztížit tak zásobování srbské armády. Tento plán se jevil, vzhledem k menšímu počtu a hůře vyzbrojenému protivníkovi, rakousko-uherskému generálovi Oskaru Potiorkovi celkem reálný.\n\nDobře vyzbrojená rakousko-uherská vojska, tvořená 5. a 6. armádou, o síle asi 450 000 mužů se soustředila na pravém břehu řeky Kolubary. Dne 16. 11. 1914 řeku překročila a chystala se důležitou železniční trať vedoucí do Bělehradu obsadit.\n\nProtivníkem, který jim v tom chtěl rozhodně zabránit, byla slaběji vyzbrojená a méně početná srbská armáda čítající jen asi 250 000 mužů. Do boje byla vedená polním maršálem náčelníkem generálního štábu Radomirem Putnikem a polním maršálem Živojinem Mišičem. Ti si byli vědomi svých slabin a promyšleně zaujali pozice na jižním návrší.\n\nK rozhodujícímu okamžiku došlo 3. 12. kdy Srbové nečekaně zaútočili na teprve přesunující se rakousko-uherské jednotky k plánovanému místu bitvy a způsobili nepříteli nečekané ztráty. O dva dny později Srbové opět úspěšně zaútočili a prolomili početnou a zdánlivě silnou rakousko-uherskou obranu. Následujícího dne, 3. 12. 1914, Potiorek zavelel k ústupu a obzvláště krvavá bitva na Kolubaře byla u konce.\n\nSrbové vítězství využili a do 15. 12. 1914 vytlačili rakousko-uherská vojska z již předtím obsazeného Bělehradu a donutili protivníka ustoupit až za řeku Sávu. Prohraná bitva na řece Kolubaře způsobila, že zájem vrchního velení ve Vídni o srbskou frontu opadl a hlavní rakousko-uherské vojenské síly byly přesunuty na ruskou frontu.\n\nVýsledek bitvy byl tragický především pro Rakousko-Uhersko, které při ní ztratilo kolem 224 000 vojáků (28 000 bylo zabito, 120 000 zraněno a 76 000 zajato). Přišlo také při kvapném ústupu o nemalé množství vojenského materiálu. Mezi padlými bylo i mnoho Čechů. Ztráty v srbské armádě byly podstatně menší, ztratili \"pouze\" asi 133 000 vojáků (22 000 bylo zabito, 92 000 zraněno a 19 000 zajato).\n\nVelitel rakousko-uherské armády Oskar Potiorek byl ve věku 62 let zbaven velení a pensiován; dožil se 80 let. Mimo této bitvy bylo mu vyčítáno i špatné velení při bitvě u Ceru a také lehkovážnost kterou napomohl ke spáchaní sarajevského atentátu na Ferdinanda d´Este.\n\nTéměř 50 000 padlých vojáků bylo společně, bez rozdílu národností, uloženo do krypty chrámu svatého Dimitrije v Lazarevaci a do krypty klášterního kostela svatého Jiří v Ćeliji. Nejkrvavější část bitvy proběhla právě mezi těmito, asi 5 km od sebe vzdálenými místy.\n"}
{"id": "1029825", "url": "https://cs.wikipedia.org/wiki?curid=1029825", "title": "Jiřina Žertová", "text": "Jiřina Žertová\n\nJiřina Žertová (* 13. srpna 1932, Praha) je česká sochařka, sklářská a uměleckoprůmyslová výtvarnice.\n\nV letech 1947 až 1950 studovala na Státní grafické škole. Na Vysokou školu uměleckoprůmyslovou v Praze byla přijata krátce po únorovém komunistickém převratu a v době tvrdých politických perzekucí. Přesto se profesoru Josefu Kaplickému podařilo v ateliéru udržet liberální a kreativní atmosféru. Sešla se zde skupina studentů (René Roubíček, Stanislav Libenský, Václav Cigler, Vladimír Kopecký, Vratislav Šotola, Stanislav Oliva, Rudolf Volráb, aj.), které zajímala moderní malba a grafika a mohli své představy uplatnit v práci s leptaným a malovaným sklem. Jiřina Žertová ukončila studium roku 1955 návrhem monumentální realizace skleněné stěny.\n\nOd roku 1956 pracuje jako nezávislý výtvarník a věnuje se volné tvorbě. Spolupracuje externě se sklárnami Bohemia v Poděbradech a navrhuje foukané a ryté sklo pro Sklářskou huť Beránek ve Škrdlovicích.\n\nJe členkou SVU Mánes.\n\nJiřina Žertová patří mezi tvůrce, kteří se v kontextu české ateliérové sklářské tvorby uplatňují nejvýrazněji v oblasti malovaného skla.\n\nJejí tvůrčí dráha v práci se sklem začala na konci 50. a poté v 60. letech, kdy měla možnost realizovat návrhy hutnického skla ve sklárně ve Škrdlovicích. A již první práce byly neseny v duchu netradičních řešení. Harmonii křivek foukaných tvarů spojila s pojednáním jejich stěn dekorem bublin spolu s odvážnými „malířskými tahy“ pramenů barevných sklovin. \n\nExperimentování s možnostmi foukání skloviny stálo také na počátku autorčiny ryze autorské sklářské tvorby ve 2. polovině 70. let. Zprvu bylo hnací silou kreativity samo opojení z formování rozměrné bubliny, která byla ve výsledku fascinujícím objektem. Zásahy do ní se omezovaly na prohýbání či prosté promáčknutí hladce vypjatého tvaru. Jiřina Žertová ale brzy opustila uhlazenost formy. Začala využívat foukání do stále složitějších dřevěných i sádrových forem. Ty dávaly živelně se rozpínající hmotě nový dramatický výraz v modelaci tvarů a ve strukturách povrchů. \n\nRazanci tvarování autorka po čase ještě zdůraznila zásahy barvou, jejichž podoba se posléze ustálila na lité liniové struktuře, obepínající v barevné spleti skleněný tvar. Práce mohou odkazovat k inspiraci přírodními motivy a jevy. Transformace podnětů z konkrétní reality ale nebyla při jejich vzniku zásadně určujícím momentem. Vznikaly volně, v zaujetí samotným tvůrčím uvažováním o modelaci hmot skleněného tvaru světlem, o interakci sochařských forem s barevnými akcenty jako s prvkem odlišné výtvarné řeči. \n\nNa počátku 90. let vyčerpaly foukané tvary pro Jiřinu Žertovou svoje výrazové možnosti. Nové nasměrování našla ve využití principu vrstvení malovaných plochých skel. Zůstala v nich zachována rozmáchlá litá strukturální malba, ale zásadně se proměnila forma a vztah sklo – barva. Podoba autorčiných prací je vnějškovou formou méně dramatická. Zdánlivě nehmotné hranoly vrstvených desek neexpandují do prostoru, uzavírají se do sebe samých. Sklo se stalo stavebním prvkem, nositelem malované barevné struktury, zprostředkovatelem vizuální proměnnosti celého objektu. V jeho sevřeném vnitřním prostoru se rozehrává těkavá hra s barevnou a světelnou proměnností, s iluzí hmotného, s prostorovou magií, narušením logiky výstavby objektu odrazy zrcadel. Ačkoliv je opět možné vidět v pracích podobnosti s realitou, jedná se o souvislost obecně symbolickou. K mnohdy rozměrným dílům lze tedy přistupovat především jako k velkorysé nabídce zážitku impresivní hry s mnohotvárností, s barvou a strukturou, s čímsi viděným a přesto neuchopitelným.\n\nV posledním desetiletí vytvořila autorka tímto způsobem velkou řadu charismatických prací - složitých prostorových objektů skládaných z plochých skel. Na vrstvách je uplatněné bohaté víření barevných struktur, ale i monochromní černá či rudá malba linií kombinovaných s plochami. (Babylon, 2012) \nJiřina Žertová je v autentičnosti svého výtvarného rukopisu nastálo jednou z nejvýraznějších postav současného ateliérového skla v České republice a její práce mají své uznávané postavení i v mezinárodním kontextu.\nJiřina Žertová je autorkou nápojového skla, hutního skla tvarovaného z volné ruky i návrhů dekorů broušeného olovnatého skla. Je také autorkou několika realizací pro architekturu.\n\n\n\n\n\n\n\n\n"}
{"id": "1029829", "url": "https://cs.wikipedia.org/wiki?curid=1029829", "title": "Pozorecká borovice", "text": "Pozorecká borovice\n\nPozorecká borovice je památný strom borovice lesní (\"Pinus sylvestris\"), která roste na úpatí svahu u místní komunikace spojující Pozorku se Suchou, asi 100 m od rybníka v Pozorce ve směru na Suchou. Nakloněná borovice s rozložitou středně vysokou korunou je nejhezčí solitérní borovice Nejdecka. Kmen 18,5 m vysoké borovice má obvod 225 cm (měření 2006). Borovice je chráněna od roku 2006.\n\n\n"}
{"id": "1029833", "url": "https://cs.wikipedia.org/wiki?curid=1029833", "title": "Žytkavický rajón", "text": "Žytkavický rajón\n\nŽytkavický rajón (bělorusky \"Жыткавіцкі раён\", ukrajinsky \"Житковицький район\", rusky \"Житковичский район\") je územně-správní jednotkou na západě Homelské oblasti v Bělorusku. Administrativním centrem rajónu je město Žytkavičy (bělorusky \"Жыткавічы\", rusky \"Житковичи\").\n\nRozloha rajónu je necelých 2 917 km², z toho 55,7% území zaujímají lesy — převážně borovice a olše, asi 14% připadá na řeky, jezera, mokřady a umělé nádrže a 24,1 % zabírá zemědělská půda. Rajón hraničí s Petrykaŭským a Lelčyckým rajónem v Homelské oblasti, se Stolinským a Luniněckým rajónem v Brestské oblasti a také s Ljubanským a Salihorským rajónem v Minské oblasti.\n\nNa jihu rajónu se rozkládá národní park „Prypjacki“, který je součástí státní krajinné rezerace „Střední Pripjať“, dále rezervace „Turaŭski luh“ , Leninská lovecká rezervace a Žytkavická biologická rezervace.\n\nPřes území rajónu protékají hlavní vodní toky běloruského Polesí, nejdůležitější je řeka Pripjať a její Sluč, Scviga, Skrypica a Navuc. V rajónu se nachází mnoho jezer, například Čyrvonaje (Červené jezero, největší jezero v Polesí), Bjelaje, Najda, Vuscečyna a další.\n\nJsou zde velká naleziště ropných břidlic, hnědého uhlí, stavebního kamene, hlíny, rašeliny, soli a malé zásoby kovů vzácných zemin. Známé zásoby rašeliny jsou odhadovány na 126 700 000 tun, kaolinu na 17 700 000 tun, ropných břidlic na 1 181 000 000 tun a soli na 1 400 000 000 tun.\n\nRajón byl součástí Minského vojvodství, po dělení Republik obou národů se stal součástí Minské gubernie, kde byl nejprve součástí Davyd-Haradockého újezdu a poté Mozyrského újezdu.\n\nDne 17. července 1924 byla Žytkavická volosť přejmenována na Žytkavický rajón. Žytkavičy bylo dlouho jen městečkem, ale 27. září 1938 získalo statut obce. Současné hranice rajón získal v roce 1962.\n\nV říjnu 1971 Žytkavičy obdrželo status města.\n\nRajón byl významně ovlivněn havárii Černobylské jaderné elektrárny z roku 1986 a povodněmi v roce 1993.\n\nV roce 1992 bylo v rajónu obnoveno Turaŭské a Mazyrské biskupství, které bylo založeno v roce 1005 krátce po svěcení Rusi.\n\nV rajóně žilo k roku 2012 celkem 40 838 obyvatel, z toho v městských oblastech žilo 18 700 osob (15 800 ve městě Žytkavičy a 2 900 ve městě Turaŭ). Hustota obyvatelstva činí 13,5 obyvatel na km².\n\nZe sčítání lidu z roku 2009 vyplynulo, že 95.1 % obyvatelstva jsou Bělorusové, 2,7 % Rusové a 1,1 % Ukrajinci.\n\nRajón má 7 základních a 21 středních škol. Ke kulturním institucím v Žytkavickém rajónu patří 52 klubů a 39 knihoven, 3 umělecké školy, 1 dětská hudební škola a Turaŭské muzeum.\n\nHlavními společnostmi jsou Žytkavický závod na výrobu motorů, závod na výrobu rašelinových briket «Čjevonoje», «Ljespromchoz», «Ljeschoz» a Turaŭská konzervárna.\n\nPáteří ekonomiky v rajónu je zemědělství. Žytkavický rajón se specializuje na výrobu mléka, masa, obilí, brambory, kukuřice, cibule a hrášku.\n\nZemědělská půda pokrývá 52 835 hektarů a orná půda pokrývá 23 069 hektarů. Celkové množství hovězího dobyteka v zemědělských závodech rajónu čítá asi 23 300 zvířat, z toho prasat asi 2 900 kusů. V rajóně fungují také pokusná rybářství «Bjeloje» a «Krasnaja Zorka».\n\nDopravní infrastruktura se skládá ze železniční tratě Brest — Homel, ze silničního spojení Kobryn — Homel, P88 Žytkavičy — Davyd-Haradok — Stolin — ukrajinská hranice, P128 Turaŭ — Lelčycy — Slovječno. V rajóně se nachází malá část silničního spojení P23 Minsk — Mikašjeviči. Na řece Pripjať je možno použít i vodní dopravu.\n\nV roce 1986 byl v blízkosti obcí Borki a Černicy přes řeku Pripjať postaven most s délkou více než jednoho kilometru, který propojil obě části rajónu a hraje obrovskou roli v jednotě regionu.\n\n\n"}
{"id": "1029834", "url": "https://cs.wikipedia.org/wiki?curid=1029834", "title": "Václav Hanyáš", "text": "Václav Hanyáš\n\nVáclav Hanyáš (* 28. března 1958) je bývalý český fotbalista.\n\nV československé lize hrál za Baník Ostrava. Nastoupil v 1 ligovém utkání. Ve druhé lize hrál za TJ Baník Havířov, nastoupil ve 36 utkáních a dal 1 gól.\n\n"}
{"id": "1029836", "url": "https://cs.wikipedia.org/wiki?curid=1029836", "title": "Moulins (Allier)", "text": "Moulins (Allier)\n\nMoulins je francouzské město v regionu Auvergne-Rhône-Alpes, hlavní město (prefektura) departementu Allier a arrondissementu Moulins. Město s bohatou historií leží na řece Allier, asi 70 km severně od Clermont-Ferrand. Je centrem arrondissementu Moulins a sídlem biskupa Moulinské diecéze. V roce 2010 zde žilo 19 094 obyvatel.\n\nAvermes, Bressolles, Neuvy, Toulon-sur-Allier, Yzeure\n\nMoulins leží na hlavní silnici N 7 (Paříž - Lyon - Nice, z Paříže do Nevers dálnice A 77), silnice RN 9 vede do Clermont-Ferrand a dále na jih. Na nádraží \"Moulins sur Allier\" zastavují expresy Paříž - Clermont-Ferrand, rychlíky do Paříže, Nantes, Tours, Bourges, a do Lyonu. Asi 10 km jihovýchodně od města je sportovní letiště Moulins - Montbeigny.\n\nJméno Moulins se poprvé zmiňuje roku 990 jako \"Villa Molinis\", roku 1103 se zmiňuje kostel a roku 1232 dostalo městská práva. Roku 1327 bylo panství hrabat de Bourbon povýšeno na vévodství a od roku 1356 si Bourboni v Moulins budovali své hlavní sídlo. Založili a přestavěli řadu kostelů, rozšířili zámek a město dostalo první hradby. Roku 1429 zde krátce pobývala Jana z Arku a roku 1457 básník François Villon. Roku 1523 se vévoda Karel z Bourbonu přidal na stranu císaře Karla V. proti francouzskému králi Františkovi I., který tuto zradu potrestal zabavením majetku. Místo vévodství zřídil královskou provincii jako věno francouzských královen a Moulins se stalo jejím hlavním městem. Město dále rostlo a bohatlo, roku 1536 byla vybudována nová hradba, zahrnující i jeho předměstí. Roku 1562 město obléhali hugenoti, byli však odraženi.\n\nRoku 1604 byla založena jezuitská kolej a roku 1621 zde svatá Jeanne de Chantal, zakladatelka Řádu Navštívení Panny Marie, založila klášter, kde sama roku 1641 zemřela. V období absolutismu bylo Moulins místem vyhnanství pronásledovaných šlechticů a jejich rodin, s rozvojem říční dopravy a řemesel (nožířství, hedvábnictví) však dále rostlo. Roku 1762 byl dokončen kamenný most, který nahradil několik předchozích, a slouží dopravě dodnes.\nRoku 1859 bylo Moulins připojeno na železnici, za Druhé světové války bylo hraničním městem mezi okupovanou a vichistickou Francií a v okolí probíhala častá střetnutí s partyzány.\n\n\n\"Počet obyvatel\" \n\n\n"}
{"id": "1029840", "url": "https://cs.wikipedia.org/wiki?curid=1029840", "title": "Moulins", "text": "Moulins\n\nMoulins [\"mule\"], franc. mlýny, může znamenat:\n\n\n\n"}
{"id": "1029843", "url": "https://cs.wikipedia.org/wiki?curid=1029843", "title": "FC Pune City", "text": "FC Pune City\n\nFootball Club Pune City je indický fotbalový klub z města Puné ve státě Maháráštra založený v roce 2014. Je jedním z 8 týmů prvního ročníku indické Superligy (Indian Super League), který běžel od října do prosince 2014. Majiteli klubu jsou Kapil Wadhawan a Dheeraj Wadhawan (obchodní skupina Wadhawan), bollywoodský herec Salman Khan a italský fotbalový klub ACF Fiorentina. Fiorentina doporučila týmu italského trenéra Franca Colombu.\nK 23. 9. 2014\n\n"}
{"id": "1029849", "url": "https://cs.wikipedia.org/wiki?curid=1029849", "title": "Delhi Dynamos FC", "text": "Delhi Dynamos FC\n\nDelhi Dynamos Football Club je indický fotbalový klub z hlavního města Dillí založený v roce 2014. Je jedním z 8 týmů prvního ročníku indické Superligy (Indian Super League), který běžel od října do prosince 2014. Je vlastněný indickou kabelovou televizní stanicí DEN Networks, partnerem je nizozemský klub Feyenoord.\n\nLogo klubu Delhi Dynamos FC tvoří napřažená noha fotbalisty.\nK 23. 9. 2014\n\nZde je seznam českých hráčů, kteří působili nebo působí v Delhi Dynamos FC:\n\n"}
{"id": "1029857", "url": "https://cs.wikipedia.org/wiki?curid=1029857", "title": "Meximieux", "text": "Meximieux\n\nMeximieux je francouzská obec v departementu Ain v regionu Auvergne-Rhône-Alpes. V roce 2011 zde žilo 7 253 obyvatel. Je centrem kantonu Meximieux.\n\nCharnoz-sur-Ain, Chazey-sur-Ain, Pérouges, Rignieux-le-Franc, Saint-Éloi, Villieu-Loyes-Mollon\n\n\"Počet obyvatel\" \n\n\n"}
{"id": "1029858", "url": "https://cs.wikipedia.org/wiki?curid=1029858", "title": "Marian Gołębiewski", "text": "Marian Gołębiewski\n\nDr hab. Marian Gołębiewski, dr. h. c. (* 22. září 1937, Trzebuchów) je polský římskokatolický biskup, docent (v Polsku \"habilitovaný doktor\") teologie, v letech 1996–2004 košalinsko-kolobřežský biskup, v letech 2004–2013 vratislavský arcibiskup a od roku 2013 emeritní biskup vratislavské arcidiecéze.\n\nNarodil se 22. září v Trzebuchově. V letech 1952–1956 studoval na \"Nižším duchovním semináři Jana Długosze\" ve Włocławku, kde složil interní závěrečné zkoušky. Státní zkoušku složil také v roce 1956, ovšem na škole Jana Matejky v Poznani.\n\nV roce 1956 nastoupil studium na \"Vyšším duchovním semináři\" ve Włocławku, kde byl také 24. června 1956 vysvěcen na kněze místním diecézním biskupem Antonim Pawłowskim.\n\nMezi lety 1966 a 1968 studoval speciální výzkum \"Písma Svatého\" na teologické fakultě Katolické univerzity v Lublinu. Studium ukončil ziskem titulů magist a kanonický bakalář. Dále pokračoval ve studiích na Papežském biblickém institutu v Římě. V roce 1976 získal doktorát, který byl nostrifikován na univerzitě v Lublinu.\n\nVe školním roce 1992/1993 působil jako stipendista na Katolickém institutu v Paříži.\n\nRoku 1994 získal na Univerzitě kardinála Stefana Wyszyńského ve Varšavě habilitaci v oboru teologických věd.\n\nPo kněžském svěcení pracoval jako vikář nejprve v letech 1962–1964 ve \"farnosti svatého Mikuláše biskupa a pastýře\" ve Ślesině a poté ve \"farnosti Nanebevzetí nejsvětější Panny Marie\" ve Zduńské Woli.\n\nRoku 1976 nastoupil jako učitel na \"Vyšším duchovním semináři\" ve Włocławku. Přednášel tam výklad Písma Svatého Starého zákona a to kromě polštiny také v hebrejštině, řečtině, latině a angličtině. V letech 1981–1982 působil ve škole jako studijní prefekt a od roku 1983 do roku 1992 jako rektor. V té době také přednášel na \"Vyšším misionářském semináři\" v Bydhošti a na \"Pastoračním ústavu a Institutu vyšší duchovní kultury\" ve Włocławku.\n\nOd akademického roku 1979/1980 působí na \"Akademii katolické teologie\" ve Varšavě. V roce 1983 se stal odborným asistentem na katedře Písma Svatého Starého zákona a o rok později byl zvolen vedoucím této katedry.\n\nV rámci Włocławekské diecéze byl členem kněžské rady a kolegia poradců, zasedal v biskupském soudním dvoře (1978–1989) a byl prosynodálním examinátorem (od roku 1982).\n\nJako kněz byl také součástí komise polských duchovních seminářů, komise pro biskupský dialog s judaismem a komise pro presynodální katolickou výchovu. V letech 1978–1986 byl členem redakční rady kněžského atenea a rovněž redaktorem dvoutýdeníku włocławské diecéze – \"Ład Boży\".\n\n20. července jmenoval papež Jan Pavel II. Mariana Gołębiewského biskupem košalinsko-kolobřežeské diecéze a 31. srpna toho roku byl v košalinské katedrále vysvěcen na biskupa. Hlavním světitelem byl arcibiskup Jozef Kowalczyk, apoštolský nuncius v Polsku.\n\nV roce 1998 se stal profesorem na teologické fakultě \"Univerzity Adama Mickiewicze\" v Poznani. Roku 2001 jej papež Jan Pavel II. jmenoval členem Papežské rady pro pastoraci migrantů a lidí mimo domov.\n\n3. dubna 2004 přijal papež rezignaci vratislavského arcibiskupa Henryka Gulbinowicze a Marian Gołębiewski nastoupil na jeho místo. Slavnostní uvedení do úřadu se konalo 24. dubna 2004 ve vratislavské katedrále. 29. června pak obdržel z rukou papeže pallium metropolity.\n\nV době svého působení na pozici arcibiskupa byl členem Stálé rady biskupské konference, předsedou rady apoštolských laiků a předsedou komise pro biblickou věrouku. V roce 2006 byl hlavním světitelem biskupa Andrzeje Siemieniewského a spolusvětitelem biskupů Adama Bałabucha (2008) a Marka Mendyka (2009).\n\nRoku 2008 obdržel od teologické fakulty Vratislavské univerzity čestný doktorát.\n\n18. května 2013 složil svou funkci do rukou papeže Františka a požádal jej o vedení arcidiecéze do doby než bude slavnostně uveden nový arcibiskup. Papež jeho přání vyhověl.\n\n"}
{"id": "1029861", "url": "https://cs.wikipedia.org/wiki?curid=1029861", "title": "109. (aberdeenshirský) pěší pluk", "text": "109. (aberdeenshirský) pěší pluk\n\n109. (aberdeenshirský) pěší pluk ( ) byl pěší pluk britské armády v letech 1794 až 1795 zřízený Alexanderem Leithem Hayem pro nasazení ve francouzských revolučních válkách. Pluk byl krátce umístěn na ostrově Jersey a poté v Anglii rozpuštěn a jeho muži posílili 53. (shropshirský) pěší pluk. Rozpuštění bylo kontroverzní, neboť Hay byl přesvědčen, že porušilo záruky dané mu v průvodním listu k sestavení pluku.\n\n109. pěší pluk byl jedním z 58 pluků vytvořených v letech 1793 až 1795 jako součást verbovacího úsilí za francouzských revolučních válek. Většina těchto pluků zažila krátkou a klidnou službu, neboť v roce 1795 bylo rozhodnuto zredukovat všechny pluky s pořadovým číslem nad 100 a převést jejich muže do již delší dobu existujících pluků.\n\nZřízení pluku bylo 19. listopadu 1793 navrženo Výboru Dolní sněmovny pro zásobování generálmajorem Richardem FitzPatrickem jménem Alexandera Haye. Hay byl vojákem pravidelné armády, který byl po svém narození jmenován poručíkem a povýšen na kapitána 7. dragounského pluku ve věku 10 let, a také známým statkářem v Aberdeenshiru. Dne 8. března 1794 napsal Hay dopis siru Georgi Yongeu, 5. baronetovi, britskému ministrovi války, ve kterém mu připomněl svou nabídku na naverbování vojáků pro boj ve francouzských revolučních válkách. Průvodní list pro vytvoření pluku mu byl udělen 2. dubna téhož roku.\n\nPluk samotný byl založen 17. května 1794 v Aberdeenshiru a zpočátku byl znám jako Hayův či Aberdeenshireský pluk. Hay měl novým rekrutům nabízet mezi 20 a 25 guinejemi a také jim vydával písemný příslib, že nebudou odvedeni k jinému pluku.\n"}
{"id": "1029862", "url": "https://cs.wikipedia.org/wiki?curid=1029862", "title": "Jozef Nálepka", "text": "Jozef Nálepka\n\nJozef Nálepka (27. března 1925 Smižany, Československo – 29. září 2014) byl slovenský partyzán a československý diplomat.\n\nZa druhé světové války bojoval jako partyzán v jednotce Klementa Gottwalda a ve 4. partyzánské brigádě. Po skončení války vystudoval Vysokou školu ekonomickou v Praze, kde získal titul inženýra. Od 60. let 20. století působil jako diplomat ve Varšavě a Moskvě. V letech 1969–1975 byl velvyslancem v Bělehradě, poté zastával post náměstka ministra zahraničí a v letech 1983–1988 působil coby velvyslanec v Aténách.\n\nNěkolik let byl tajemníkem \"Mezinárodního slovanského výboru\".\n\nMěl několik sourozenců. Jedním z bratrů byl partyzán a hrdina SSSR Ján Nálepka. Dcerou druhého bratra, který byl také voják, je herečka Světlana Nálepková. Jozefova dcera Tamara Kotvalová je podnikatelka a jejím druhým manželem byl někdejší ministr Petr Bendl.\n\n"}
{"id": "1029863", "url": "https://cs.wikipedia.org/wiki?curid=1029863", "title": "Preisler", "text": "Preisler\n\nPreisler může být:\n\n\n\n"}
{"id": "1029872", "url": "https://cs.wikipedia.org/wiki?curid=1029872", "title": "Peltonen", "text": "Peltonen\n\nExistuje více nositelů příjmení Peltonen:\n\n"}
{"id": "1029874", "url": "https://cs.wikipedia.org/wiki?curid=1029874", "title": "Haidmühle", "text": "Haidmühle\n\nHaidmühle (česky Borské Mlýny) je obec, která se nachází v dolnobavorském okrese Freyung-Grafenau v těsné blízkosti státní hranice s Českou republikou. Obcí protéká řeka Kalten Moldau (\"Studená Vltava\"). Několik metrů od obce je hraniční přechod do Nového Údolí a Stožce, který je otevřený pro pěší a cyklisty a také železniční hraniční přechod Stožec–Haidmühle. Jedná se o bývalý železniční přechod z Pasova do Prachatic, dnes je železniční doprava provozována pouze na české straně z Volar. Část trasy je v provozu, jako součást muzejní železnice Pošumavská jižní dráha. Obec leží 25 kilometrů od Freyungu, Waldkirchenu a 20 km od hranic s Rakouskem.\n\n\n"}
{"id": "1029877", "url": "https://cs.wikipedia.org/wiki?curid=1029877", "title": "Diecéze arsennarijská", "text": "Diecéze arsennarijská\n\nDiecéze Arsennaria je titulární diecéze římskokatolické církve.\n\nArsennaria, možná identifikovatelná s \"Bou-Râs\", je starobylé biskupské sídlo nacházející se v římské provincii Mauretania Caesariensis.\n\nJediný známý biskup této diecéze je Filon, který ze zúčastnil synodu v Kartágu svolaný roku 484 vandalským králem Hunerichem, po kterém byl vyhoštěn.\n\nDnes je využívána jako titulární biskupské sídlo; současným titulárním biskupem je José Alberto Rozo Gutiérrez, emeritní apoštolský vikář Puerto Gaitán.\n\n\n\n"}
{"id": "1029879", "url": "https://cs.wikipedia.org/wiki?curid=1029879", "title": "Subhasish Roy Chowdhury", "text": "Subhasish Roy Chowdhury\n\nSubhasish Roy Chowdhury (* 27. září 1986, Kalkata, Indie), je indický fotbalový brankář, momentálně hráč klubu Atlético de Kolkata v Indian Super League.\n\nS Mahindrou vyhrál v sezoně 2005/06 I-League (indickou ligu) a v roce 2008 Durand Cup (indický pohár). I-League vyhrál i v sezoně 2011/12, tentokrát s Dempo SC. S Kalkatou slavil 20. prosince 2014 historicky první titul v Indian Super League.\n\nV A-mužstvu Indie debutoval v roce 2008.\n\n"}
{"id": "1029883", "url": "https://cs.wikipedia.org/wiki?curid=1029883", "title": "Martin Horký", "text": "Martin Horký\n\nMartin Horký (5. listopadu 1883, Veselí nad Moravou, Rakousko-Uhersko – 2. ledna 1964) byl český římskokatolický kněz, dlouholetý farář v Polešovicích a čestný papežský komoří.\n\nStředoškolská studia absolvoval v Kroměříži jako chovanec tamějšího chlapeckého semináře. Po kněžském svěcení, které přijal 5. července 1907, byl ustanoven kaplanem v Uničově. V roce 1915 nastoupil vojenskou službu, z níž se vrátil až po skončení první světové války. Za první republiky působil jako kaplan nejprve krátce v Olomouci, poté v Moravičanech a od roku 1924 v Kelči. Později se stal farářem ve Špičkách, roku 1933 odešel do Vlčovic a v letech 1937 až 1962 působil jako farář v Polešovicích. Během svého polešovického působení se zasloužil o provedení generální opravy kostela sv. Petra a Pavla a tamější fary, jakož i o pořízení nových varhan v roce 1946. Dne 22. dubna 1947 jej papež Pius XII. jmenoval čestným komořím Jeho Svatosti. Martin Horký zemřel v lednu 1964.\n\n"}
{"id": "1029884", "url": "https://cs.wikipedia.org/wiki?curid=1029884", "title": "China Open 2014 – mužská čtyřhra", "text": "China Open 2014 – mužská čtyřhra\n\nDo soutěže mužské čtyřhry na tenisovém turnaji China Open 2014 nastoupilo šestnáct dvojic. Z kvalifikace postoupili dva páry. Obhájcem titulu byl bělorusko-rumunský pár Max Mirnyj a Horia Tecău, jehož členové nestartovali společně. Mirnyj vytvořil nenasazenou dvojici se Španělem Felicianem Lópezem. Ve čtvrtfinále však skončili na raketách Juliena Benneteaua a Vaska Pospisila. Spoluhráčem Tecăua se stal nizozemský hráč Jean-Julien Rojer, se kterým v turnaji zvítězil.\n\nDeblovou soutěž ovládl nenasazený nizozemsko-rumunský pár Jean-Julien Rojer a Horia Tecău, jehož členové ve finále zdolali dvojici Julien Benneteau z Francie a Vasek Pospisil z Kanady. Po rovnocenném rozdělení prvních dvou sad výsledkem 6–7 a 7–5, rozhodl o vítězích až supertiebreak poměrem míčů [10–5]. Pro oba vítěze se jednalo o osmý společný titul v probíhající sezóně.\n\n\n\n\n"}
{"id": "1029888", "url": "https://cs.wikipedia.org/wiki?curid=1029888", "title": "Casa Gallardo", "text": "Casa Gallardo\n\nCasa Gallardo je budova v Madridu, ve Španělsku, která se nachází na jednom z rohů centrálního náměstí Plaza de España. Je to jedno z klíčových děl poslední fáze modernismu v Madridu. Navrhl ji architekt Federico Arias Rey jako obytný dům. Budova byla navržena v roce 1911 jako přestavba původní budovy. Dokončena byla v roce 1914 a roku 1997 byla prohlášena za kulturní památku.\nMá šest pater a fasáda budovy je bohatě zdobena organickými prvky, které tvoří balkony. Světlé stěny kontrastují se střechou pokrytou břidlicí. Na velké kopuli, která korunuje roh budovy, je v zlatém poli písmeno „G“ podle prvních majitelů budovy.\n"}
{"id": "1029889", "url": "https://cs.wikipedia.org/wiki?curid=1029889", "title": "Virta", "text": "Virta\n\nExistuje více nositelů příjmení Virta:\n\n"}
{"id": "1029890", "url": "https://cs.wikipedia.org/wiki?curid=1029890", "title": "Corporate Europe Observatory", "text": "Corporate Europe Observatory\n\nCorporate Europe Observatory(CEO) je nezisková organizace sledující vlivy firemního lobbingu na politiku Evropské unie.\n\nOrganizace provádí zkoumání aktivit firemní lobbingu a publikuje o něm zprávy. Je také jedním ze zakladatelů Alliance for Lobbying Transparency and Ethics Regulation (ALTER-EU), což je koalice více než 160 nevládních organizací, odborových uskupení a akademiků zabývající se vlivem lobbingu na politiku v Evropě a usilujících o jeho regulaci.\n\nCEO je také spoluorganizátorem vyhlašování anticeny za nejhorší lobbing v Evropské unii \"Worst EU Lobbying Awards\".\n\nJedním z členů její dozorčí rady je také Jakub Patočka, český novinář a šéfredaktor Deníku Referendum.\n\n"}
{"id": "1029891", "url": "https://cs.wikipedia.org/wiki?curid=1029891", "title": "Gregg Sulkin", "text": "Gregg Sulkin\n\nGregg Sulkin (* 29. květen 1992, Londýn, Anglie) je anglický herec. Nejvíce se proslavil seriály kabelové televize Disney Channel \"As The Bell Ring\" a \"Kouzelníci z Waverly\". V roce 2010 se objevil v originálním filmu téže stanice \"Avalonská střední\" a v televizním speciálu \"\". V roce 2013 získal roli na MTV v seriálu \"Předstírání\". Jako Ezrův mladší bratr se objevil v seriálu \"Prolhané krásky\". V roce 2017 se objevil v hlavní roli seriálu \"Runaways\".\n\nNarodil se v Londýně, v části Westminster. Je židovského vyznání, bar micva měl u Zdi nářků v Izraeli. Navštěvoval školu v severním Londýně Highgate School.\n\nFilmový debut zažil v roce 2012 v mini seriálu \"Doktor Živago\". Zároveň se objevil v komedii \"Sixty Six\", jako Bernie Rubens, po boku Heleny Bonham Carter, Eddiho Marsana a Catherine Tate. Gregg si také zahrál roli JJ v Disney Channel komedii \"As the Bell Rings\", pracoval na CBBC dětské sci-fi show \"Dobrodružství Sarah Jane\" (spin-off Pána času), dále hrál Adama ve dvou epizodách třetí sérii \"The Mad Woman in the Attic\". Na televizi Disney Channel hrál ve filmu \"Pass the Plate\" roli Gregga z Velké Británie. Zahrál si hostující postavu v seriálu \"Kouzelníci z Waverly\", kde hrál přítele Alex Masona Greybacka.\n\nV roce 2010 navštívil Nový Zéland kvůli natáčení filmu \"Avalonská střední\", který měl premiéru 12. listopadu 2010. Dále zahrál roli Masona Greybacka ve filmu \"\" který měl premiéru 15. března 2012. V roce 2012 získal roli v americkém drama seriálu \"Prolhané krásky\", kde se objevil jako Wesley Fitzgerald, bratr Ezra Fitze. V únoru 2013 bylo oznámeno, že získal roli Juliana Finemana v televizní adaptaci Lauren Oliver novely \"Delirium\". 8. května bylo stanicí FOX oznámeno, že seriál nebyl vybrán. V roce 2013 získal roli Liama Bookera v seriálu stanice MTV \"Předstírání\". Seriál byl však v roce 2016 zrušen. V roce 2017 se objevil v hlavní roli seriálu \"Runaways\".\n\nGregg chodil s Bellou Throne od roku 2014 do roku 2016. Od roku 2018 chodí s modelkou Michelle Randolph.\n\n"}
{"id": "1029893", "url": "https://cs.wikipedia.org/wiki?curid=1029893", "title": "Mäkelä", "text": "Mäkelä\n\nExistuje více nositelů příjmení Mäkelä:\n\n"}
{"id": "1029894", "url": "https://cs.wikipedia.org/wiki?curid=1029894", "title": "Biskupství (Náměšť na Hané)", "text": "Biskupství (Náměšť na Hané)\n\nBiskupství (německy \"Biskupstwo\") je bývalá obec, dnes součást městyse Náměšti na Hané. Tvoří severní část dnešního městyse (jádrem bývalé vsi je ulice Biskupství), z jihu ji od původní Náměště odděluje potok Baběnec a říčka Šumice.\nVes byla poprvé zmíněna v listině Jindřicha Zdíka v roce 1141 jako majetek kostela svatého Petra v Olomouci. Do roku 1460 ji drželi církevní majitelé, od roku 1521 tvořila jedno panství s Náměští, které po většinu zbytku 16. století vlastnili Bruntálští z Vrbna. V dalších desetiletích ho držela řada různých majitelů, teprve po odprodeji panství Harrachům v roce 1726 se majetková situace uklidnila. V roce 1777 přešla obec, díky sňatku hraběnky Marie Růženy Harrachové, do vlastnictví rodu Kinských, kteří ji drželi do roku 1848. Od roku 1850 byla obec Biskupství, i s nově připojenou raabizační vsí Nové Dvory, součástí olomouckého okresu. V roce 1949 bylo Biskupství sloučení s Náměští na Hané a administrativně zcela zaniklo.\n"}
{"id": "1029895", "url": "https://cs.wikipedia.org/wiki?curid=1029895", "title": "Klikař Charlie", "text": "Klikař Charlie\n\nKlikař Charlie (v americkém originále: Good Luck Chuck) je americký romantický film z roku 2007. Režisérem filmu je Mark Helfrich. Hlavní role ve filmu ztvárnili Dane Cook, Jessica Alba, Dan Fogler, Chelan Simmons a Lonny Ross.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1029897", "url": "https://cs.wikipedia.org/wiki?curid=1029897", "title": "Ruutu", "text": "Ruutu\n\nExistuje více nositelů příjmení Ruutu:\n\n\n\n"}
{"id": "1029898", "url": "https://cs.wikipedia.org/wiki?curid=1029898", "title": "China Open 2014 – ženská čtyřhra", "text": "China Open 2014 – ženská čtyřhra\n\nDo soutěže ženské čtyřhry na tenisovém turnaji China Open 2014 nastoupilo dvacet osm dvojic. Obhájcem titulu byl zimbabwsko-indický pár Cara Blacková a Sania Mirzaová.\n\nSoutěž čtyřhry vyhrála pátá nasazená dvojice Andrea Hlaváčková a Pcheng Šuaj, která ve finále snadno zdolala čtvrtý pár světa Caru Blackovou ze Zimbabwe a Saniu Mirzaovou z Indie po dvousetovém průběhu dvakrát 6–4. Obě vítězky hrály první společné finále na okruhu WTA a díky vítězství si tedy připsaly první společnou trofej.\n\n"}
{"id": "1029903", "url": "https://cs.wikipedia.org/wiki?curid=1029903", "title": "Zlodějská partie", "text": "Zlodějská partie\n\nZlodějská partie (v americkém originále: Thick as Thieves) je americko-německý kriminální film z roku 2009. Režisérem filmu je Mimi Leder. Hlavní role ve filmu ztvárnili Morgan Freeman, Antonio Banderas, Radha Mitchell, Robert Forster a Rade Šerbedžija.\n\n\nFilm získal mezi diváky na největších filmových databázích spíše průměrné hodnocení.\n\n\n"}
{"id": "1029905", "url": "https://cs.wikipedia.org/wiki?curid=1029905", "title": "Pekka Leimu", "text": "Pekka Leimu\n\nPekka Leimu (* 11. dubna 1947, Tampere) je bývalý finský hokejový útočník. Finsko reprezentoval na Zimních olympijských hrách 1968 v Grenoblu a na mistrovství světa 1969 a 1970.\n\n"}
{"id": "1029907", "url": "https://cs.wikipedia.org/wiki?curid=1029907", "title": "Slovotvorný rozbor", "text": "Slovotvorný rozbor\n\nSlovotvorný rozbor je gramatická analýza slova. Jejím cílem je pochopit, jak dané slovo vzniklo, a to jeho rozčleněním na slovotvorný základ a slovotvorné prostředky (předpony a přípony).\n"}
{"id": "1029908", "url": "https://cs.wikipedia.org/wiki?curid=1029908", "title": "Leimu", "text": "Leimu\n\nExistuje více nositelů příjmení Leimu:\n\n"}
{"id": "1029909", "url": "https://cs.wikipedia.org/wiki?curid=1029909", "title": "Světová asociace skautek", "text": "Světová asociace skautek\n\nSvětová asociace skautek (, WAGGGS /\"wæɡz\"/) je celosvětové společenství, které sdružuje a podporuje organizace dívčího skautingu ve 145 zemích světa s celkem asi 10 miliony členů.\n\nBylo založeno v roce 1928 Robertem Baden-Powellem a má své sídlo v Londýně v Anglii. Jedná se o protějšek Světové organizace skautského hnutí (WOSM). Členskými organizacemi WAGGGS jsou národní skautské organizace jak čistě dívčí (kterých je menšina), tak také pro chlapce a dívky, jako je i český Junák. WAGGGS je rozdělena do pěti oblastí a provozuje čtyři mezinárodní centra. Je plným členem Evropského fóra mládeže (YFJ), které působí v oblasti Rady Evropy a Evropské unie a úzce spolupracuje s oběma těmito organizacemi. Delegáti členských organizací se scházejí každé tři roky na světových konferencích.\n\nDívčí odnož skautingu založil v roce 1910 Robert Baden-Powell s pomocí své sestry Agnes Baden-Powell. Klíčovou roli ve vývoji organizace však sehrála jeho žena, Olave Baden-Powell, která se ujala vedení dívčího skautingu po jejich svatbě v roce 1912. Dívčí skautské hnutí se rychle šířilo, postupně byly zakládány jednotlivé národní organizace a proto sílila potřeba mezinárodní spolupráce. Nejprve Olave Baden-Powell založila v únoru roku 1918 v Londýně neformální Mezinárodní radu. Na čtvrté Světové konferenci pořádané v táboře Edith Macy v roce 1926 navrhli zástupci mnoha zemí vytvoření Světové organizace, která by Mezinárodní radu nahradila. K založení oficiální Světové asociace skautek tedy došlo v roce 1928 na Páté mezinárodní konferenci konané v obci Parád blízko Salgótarjánu v Maďarsku.\n\nZnak WAGGGS, který navrhla Norka Kari Aasová, byl přijat na Světové konferenci v roce 1930.\n\nTři lístky představují tři body slibu, dvě pěticípé hvězdy symbolizují slib a zákon a čárka uprostřed značí střelku kompasu, která vždy ukazuje správnou cestu. Základ trojlístku znázorňuje plamen lásky k lidstvu a modrá a zlatá barva symbolizují slunce svítící nad všemi dětmi světa.\n\nSvětová asociace skautek se skládá z jednotlivých členských organizací, které fungují samostatně, ale dodržují Organizační řád WAGGGS. Členské organizace jsou rozděleny do pěti regionů. Společně volí Světovou radu (dříve Světový výbor), která hnutí řídí. Patří do ní sedmnáct aktivních dobrovolníků z celého světa; pět členů tvoří vůdci pěti regionů, zbylí členové jsou voleni všemi členskými zeměmi. Do Světové rady patří navíc i stálí zaměstnanci světové kanceláře sídlící v Londýně vedené Náčelnicí WAGGGS. Na Světové konferenci, která je pořádána každé tři roky, zástupci členských organizací diskutují a schvalují další činnost.\n\nKaždá členská organizace si sama určuje jak propagovat cíle sdružení v rámci místní kultury a potřeb místních dětí a mládeže. V některých případech se tak jedná čistě o výchovu dívek s cílem překonávat stereotypy a pomoci dívkám získat sebevědomí a zaujmout své místo ve společnosti. Jiné členské organizace preferují práci s koedukovanými oddíly a umožňují tak mladým dívkám a chlapcům v rámci oddílů a družin rovnocenné partnerství. Některé organizace také volí střední cestu a pracují jak s koedukovanými tak s oddělenými oddíly v závislosti na věku a preferencích členů.\n\nSvětové sdružení skautek je rozděleno do pěti regionů:\n\nRozdělení regionů neodpovídá regionům Světové organizace skautského hnutí, ve které figuruje Euroasijský region. Země bývalého Sovětského svazu jsou ve Světovém sdružení skautek rozděleny mezi Evropský a Asijsko-Pacifický region.\n\nWAGGGS provozuje čtyři Světová centra, která poskytují vzdělávací programy, aktivity a ubytování pro skautky a jejich vedoucí, ale i členy podobných organizací a nezávislé cestovatele. Aktivity se zaměřují především na mezinárodní přátelství a spolupráci, osobní rozvoj a vůdcovské kurzy, radost a službu. Organizace Přátelé čtyř světových center tato centra podporuje a propaguje je.\nSvětová centra:\n\n\n"}
{"id": "1029910", "url": "https://cs.wikipedia.org/wiki?curid=1029910", "title": "Brant Daugherty", "text": "Brant Daugherty\n\nBrant Daugherty (* 20. srpna 1985, Mason, Ohio, USA) je americký herec. Znám je rolí Noela Kahna v ABC Family seriálu \"Prolhané krásky\". Jako hostující postava se objevil jako Ryan v NBC telenovele \"Tak jde čas\".\n\nBrant se narodil v Masonu v Ohiu a je synem David Daughertyho, uměleckého učitele a jeho ženy Mary Beth Daugherty, šéfky rehabilitačního centra v Shiners Hospitals for Children. Má bratra Adama a sestru Caitley. Jeho otec pracoval na Mason Middle School a 19. února 2009 ve věku 57 zemřel na rakoviny.\n\nV roce 2013 byl jmenován hlavní postavou v 7. sérii seriálu \"Army Wives\" na Lifetime Network, která měla premiéru v srpnu 2013.\n\nV roce 2013 se objevil ve komedii Jasona Friedberga a Aarona Seltzera \"The Starving Games\".\n\nJako soutěžící se objevil v 17. sérii americké soutěže \"Dancing with the Stars\" kde jeho partnerem byla profesionální tanečnice Peta Murgatroyd. Byl vyřazen osmý týden a skončil tak na sedmém místě.\n\nV roce 2016 podepsal smlouvu k roli osobního strážce Luka Sawyera v připravovaném filmu \"Padesát odstínů svobody\". Film měl premiéru v únoru 2018 a na tržbách vydělal zhruba 368 milionů dolarů.\n\nOd roku 2016 chodí s herečkou Kimberly Hidalgo. Dvojice se zasnoubila v roce 2018 při výletu do Amsterdamu. Vzali se dne 15. června 2019-\n\n"}
{"id": "1029911", "url": "https://cs.wikipedia.org/wiki?curid=1029911", "title": "Jamato Nadešiko", "text": "Jamato Nadešiko\n\nJamato Nadešiko (: やまとなでしこ nebo 大和撫子) je personifikace tradičního japonského ženského ideálu a ztělesnění čisté ženské krásy. Jde o květinovou metaforu kombinující slovo \"Jamato\", starý výraz pro Japonsko, a \"nadešiko\", označení pro \"longicalycinus\", v Japonsku běžný poddruh hvozdíku pyšného, jehož \"kandži\" se dá číst i jako „mazlivé dítě“ nebo „ječmen s dlouhými řasami“.\n\nTaková žena je charakteristická cudností a oddaností manželi, kterého vždy respektuje, poslouchá a nikdy mu nevzdoruje. Pokud si myslí že se mýlí, najde moudře nepřímou cestu, jak od něj odvrátit chybné jednání, aniž by ho ponižovala tím, že by ho na ně přímo upozorňovala. Je jemná, něžná a křehká jako květina, ale v rodině zvládne vést domácnost, vychovávat děti, snášet jakoukoli chudobu nebo bolest a zemřít pro svou vlast nebo svoji manželskou bezúhonnost v krajním případě i se zbraní v ruce (např. i pro ženy určenou zbraní podobnou halapartně – \"naginata\", improvizovaným bambusovým kopím – \"takejari\" či dýkou \"tantó\"). Tyto vlastnosti jsou zároveň nostalgicky vnímány jako stále vzácnější.\n\nJamato Nadešiko je jméno používané v japonské literatuře pro dívčí či ženské postavy v souvislosti se zmiňovaným ideálem.\n\nNadeshiko Japan je také známé pojmenování úspěšné japonského národního ženského fotbalového týmu.\n"}
{"id": "1029912", "url": "https://cs.wikipedia.org/wiki?curid=1029912", "title": "AC Juvenes/Dogana", "text": "AC Juvenes/Dogana\n\nAC Juvenes/Dogana (Associazione Calcio Juvenes/Dogana) je sanmarinský fotbalový klub z obce Dogana. Vznikl v roce 2000 sloučením klubů SS Juvenes a GS Dogana. V logu klubu je fotbalový míč.\n\n"}
{"id": "1029914", "url": "https://cs.wikipedia.org/wiki?curid=1029914", "title": "Vitalij Davydov", "text": "Vitalij Davydov\n\nVitalij Davydov ( Виталий Семёнович Давыдов; * 1. dubna 1939, Moskva) je bývalý sovětský hokejový obránce. Se sovětskou hokejovou reprezentací se stal trojnásobným olympijským vítězem. Sedmkrát zvítězil na Mistrovství světa v ledním hokeji.\n\nPo celou svou kariéru hrál v klubu Dynamo Moskva.\n\n"}
{"id": "1029922", "url": "https://cs.wikipedia.org/wiki?curid=1029922", "title": "Tammin Sursok", "text": "Tammin Sursok\n\nTammin Pamela Sursok (* 19. srpen 1983, Jihoafrická republika) je jihoafrická herečka, zpěvačka a skladatelka. Nejvíce známá je díky svým rolím v Home and Away, The Young and the Restless a roli Jenny Marshall v Prolhaných kráskách. V roce 2005 vydala své jediné album Whatever Will Be.\n\nTammin Sursok se narodila Darylovi a Julie Sursok v Johannesburgu v Jihoafrické republice. Když jí byly 4 roky emigrovali do Sydney v Austrálii. V mladém věku začala vystupovat se Sydney Youth Musical Theatre, kde objevila svůj zájem o herectví, hudbu a tanec. Odmaturovala na Trinity Speach and Drama College. Vzdělávala se na Ravenswoodské škole pro dívky, v Gordonu, Sydney, kde studovala řeč a drama. V roce 1999 získala roli v australské telenovele Home and Away.\n\n24. srpna 2011 si Tammin vzala svého přítele, herce, producenta a řežiséra Seana McEwena ve Florencii v Itálie. V dubnu 2013 přiznala, že film Sleeping Around, byl natáčet uprostřed její svatby. 8. října 2013 se jim narodila jejích první dcera Phoenix Emmanuel. Mají tři psy Tigera, Charlieho a Sydney. \n\nV roce 2000 byla obsazena do role v australské telenovele Home and Away. Ten samý rok získala cenu Logie Award v kategorii \"Nejlepší nový ženský talent\". V roce 2014 seriál opustila, aby se mohla věnovat hudbě. Ten samý rok byla nominovaná na Australana roku. V roce 2006 se přestěhovala do Los Angeles v Kalifornii, kde se soustředila na herectví. Ten samý rok debutovala ve filmu Aquamarine. Následující rok se objevila v CBS seriálu Rules of Engagement. Ten samý rok podstoupila úspěšně konkurz na americké telenovely The Young and the Restless. Následující rok byla nominovaná na cenu Daytime Emmy Award v kategorii \"Úžasná mladá herečka v drama seriálu\". V roce 2009 bylo ohlášeno, že seriál opouští, aby se mohla věnovat novým příležitostem.\n\nV roce 2009 se objevila v muzikálním filmu stanice Nickelodeon Spectacular!. Pro film Tammin nahrála tři songy pro soundtrack filmu, který debutoval na 44. místě na žebříčku US Billboard Hot 100. Film měl premiéru 16. února 2013 a sledovala ho 3,7 milion diváků. Spectacular! obdržel směs různé kritiky. Od července 2010 do ledna 2011 se objevovala v Disney Channel seriálu Hannah Montana. Objevila se v 8 epizodách.\n\nV roce 2010 byla obsazena do role Jenny Marshall v seriálu stanice ABC Family Prolhané krásky. Premiéru seriálu sledovalo přes 2,47 milionů diváků. V červnu 2013 bylo oznámeno, že bude pokračovat v roli Jenny, i přes její těhotenství. \n\nJejí debutový singl \"Pointless Relationship\" byl zveřejněn 14. listopadu 2014 a debutoval v top 10 v australském žebříčku ARIA. Na žebříčku se držel v top 40 patnáct týdnů a singl se stal platinovým. Během let 2004 a 2005 nahrávala své debutové album \"Whatever Will Be\" pod nahrávací společností Sony BMG Records. Její písnička \"Whatever Will Be\" byl uveřejněn 28. března 2005. Později byl přezpíván americkou zpěvačkou Vanessou Hudgens pro její debutové album. Celé album bylo uveřejněno 22. května 2005 a obdrželo pozitivní kritiku. Její třetí a poslední singl \"It's a Beautiful Thing\" byl uveřejněn 24. července 2005. Umístil se na 30. místě na australském ARIA žebříčku a v top 100 vydržel 12 týdnů.\n\nV roce 2009 se objevila v muzikálovém filmu stanice Nickelodeon Spectacular!. Sountrack byl zveřejněn 3. února 2009. Tammin nazpívala sedm písniček, dvě sóla. Album se umístilo na 44. místě v žebříčku Billboard 200.\n\nV roce 2014 uveřejnila se zpěvákem Joem Brooksem jejich společnou cover verzi písničky od A Great Big World Say Something.\n"}
{"id": "1029923", "url": "https://cs.wikipedia.org/wiki?curid=1029923", "title": "Behind the Iron Curtain", "text": "Behind the Iron Curtain\n\nBehind the Iron Curtain může být:\n\n"}
{"id": "1029925", "url": "https://cs.wikipedia.org/wiki?curid=1029925", "title": "Dvanáct velkých svátků", "text": "Dvanáct velkých svátků\n\nTucet, či Dvanáct(ero) velkých svátků, \"Двунадеся́тые пра́здники\" (taktéž \"дванадесятые праздники\") je dvanáct nejvýznamnějších svátků v pravoslaví. Tyto svátky jsou zasvěceny pozemskému bytí Ježíše Krista a Bohorodice a patří mezi Velké svátky, v typikonu jsou označené červeným křížkem v uzavřeném kruhu. Mají „\"předsvátek\"“, „\"posvátek\"“ a závěrečné sváteční shromáždění.\n\nV Rusku byly až do roku 1925 také občanskými svátky.\n\nDvanáctero svátků (chronologicky podle církevního roku, který začíná 1. (14) září):\n\nVětšina z dvanácti velkých svátků je nepohyblivých, tzn., mají pevné datum. V závislosti na от прославляемого, se dvanáct svátků dělí na \"Svátky Páně\" a \"Svátky Bohorodice\", kdy svátky Páně stojí na vyšším stupni než svátky Panny Marie. V bohoslužbách se to projevuje následujících způsobem: připadají-li svátky Páně na neděli, pak se zpívá pouze jedna sváteční liturgie, nedělní se neslouží, a ve svátky Panny Marie se nejprve slouží obyčejná nedělní. Kromě toho mají všechny svátky Páně vlastní sváteční antifony, které se zpívají při bohoslužbě v samotný den svátku. Velké prokimeny (zpívají se při večerní v den samotného svátku).\n\nV chrámech, kde je úplný ikonostas, je zvykem rozmisťovat ikony dvanácti svátků ve druhé řadě zdola, mezi místní a deisisovou řadou. Je-li chrám zasvěcen některému z velkých dvanácti svátků, pak bývá odpovídající ikona i v místní řadě.\n\n\n\n"}
{"id": "1029926", "url": "https://cs.wikipedia.org/wiki?curid=1029926", "title": "Ruská univerzita družby národů", "text": "Ruská univerzita družby národů\n\nRuská univerzita družby národů, zkratkou RUDN (: \"Российский университет дружбы народов\") je jednou z předních a nejvýznamnějších státních institucí vysokoškolského vzdělávání v Rusku a vůbec v Evropě. Nachází se v Moskvě.\n\nDnes se jedná o jedinou univerzitu na světě, kde studuje více než 450 národů a národností ze 140 zemí. RUDN byla původně založena jako Univerzita družby národů Patrice Lumumby dne 5. února, 1960 vládou SSSR. Výuka probíhá ve většině případů v ruštině, ale v roce 2010 začala RUDN přijímat do aspirantury v řadě odborností s přípravou a obhajobou disertace na získání vědeckého titulu kandidáta věd v angličtině. RUDN také nabízí cizincům kurz, který je připraví k komunikaci v ruském jazyce v běžných konverzačních situacích.\n\n\n"}
{"id": "1029928", "url": "https://cs.wikipedia.org/wiki?curid=1029928", "title": "Praděd (rozcestník)", "text": "Praděd (rozcestník)\n\nPraděd má více souvisejících významů:\n\n"}
{"id": "1029930", "url": "https://cs.wikipedia.org/wiki?curid=1029930", "title": "Different Shades of Blue", "text": "Different Shades of Blue\n\nDifferent Shades of Blue je jedenácté studiové album amerického kytaristy a zpěváka Joa Bonamassy, vydané v roce 2014. Stejně jako u mnoha jeho předchozích nahrávek se i na tomto albu prodílel producent Kevin Shirley a o mastering se postaral Bob Ludwig; coby doprovodní hudebníci se na něm podíleli například Anton Fig a Reese Wynans. Skladby pro toto album byly nahrávány v Las Vegas a Malibu.\n\n"}
{"id": "1029931", "url": "https://cs.wikipedia.org/wiki?curid=1029931", "title": "Džimis Bekakis", "text": "Džimis Bekakis\n\nDžimis Bekakis (* 30. listopadu 1966 Jablonec nad Nisou) je bývalý český fotbalista. Po skončení aktivní kariéry působí jako trenér.\n\nV československé lize hrál za RH Cheb. Nastoupil v 7 ligových utkáních. V nižších soutěžích hrál za VTJ Tábor a FK Teplice.\n\n\n"}
{"id": "1029933", "url": "https://cs.wikipedia.org/wiki?curid=1029933", "title": "Ondřej Roman", "text": "Ondřej Roman\n\nOndřej Roman (* 8. února 1989, Ostrava) je český hokejový útočník momentálně hrající v týmu HC Vítkovice Ridera v české hokejové extralize.\n\n"}
{"id": "1029934", "url": "https://cs.wikipedia.org/wiki?curid=1029934", "title": "Můj přítel delfín", "text": "Můj přítel delfín\n\nMůj přítel delfín (v americkém originále: Dolphin Tale) je americký dramatický film z roku 2011. Režisérem filmu je Charles Martin Smith. Hlavní role ve filmu ztvárnili Harry Connick Jr., Ashley Judd, Nathan Gamble, Kris Kristofferson a Morgan Freeman.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1029935", "url": "https://cs.wikipedia.org/wiki?curid=1029935", "title": "Prokimen", "text": "Prokimen\n\nProkimen ( \"проки́мен\", \"προκείμενον\" – doslovně „ležící vpředu“) je několikrát opakovaná píseň v pravoslavné liturgii.\n\nProkimen sestává nejčastěji z jednoho žalmového verše, ačkoli existují i prokimeny převzaté z evangelia, apoštoláře nebo i apokryfních textů. Každému z opakování předchází verš v méně slavnostním provedení. Provádí se před čtením Skutků apoštolů, evangelia či parémií a slouží jako „předmluva“ k tomuto čtení. Skládá se z verše, v pravém smyslu nazývaným „prokimen“ (zpívá se) a jednoho (nebo více – při nedělní večerní a v případech velkých prokimenů) „verše“ (obvykle se čte), který předchází opakování prokimenu.\n\nSchematické znázornění prokimenu:\n\n\nPři večerní se prokimen zpívá po písni \"Světlo tiché\" a jeho účelem je předznamenání čtení parémií. I když se parémie při večerní bohoslužbě nečtou vždy, prokimen se nevypouští nikdy. Večerní prokimen je definován pro každý den v týdnu a nemění se v závislosti na svátcích či pamětních dnech světců (s určitými výjimkami). Prokimeny při večerní každého dne v týdnu jsou následující (což značí, že liturgický den začíná již večerní bohoslužbou, a proto se pondělní jitřní zahajuje již v neděli večer, úterní v pondělí atd.):\n\n"}
{"id": "1029936", "url": "https://cs.wikipedia.org/wiki?curid=1029936", "title": "Kouzlo Belle Isle", "text": "Kouzlo Belle Isle\n\nKouzlo Belle Isle (v anglickém originále The Magic of Belle Isle) je americký romantický film z roku 2012. Režisérem filmu je Rob Reiner. Hlavní role ve filmu ztvárnili Morgan Freeman, Virginia Madsen, Emma Fuhrmann, Madeline Carroll a Nicolette Pierini.\n\n\nFilm získal mezi diváky na největších filmových databázích spíše velmi dobré hodnocení.\n\n\n"}
{"id": "1029940", "url": "https://cs.wikipedia.org/wiki?curid=1029940", "title": "Honda CB 550 Four", "text": "Honda CB 550 Four\n\nHonda CB 550 Four je motocykl kategorie naked bike, vyvinutý firmou Honda, vyráběný v letech 1974-1978. Předchůdcem byla Honda CB 500, nástupcem se stal model Honda CB 650.\n\nVychází ze čtyřválce Honda CB 750, od nějž byl odvozen menší model CB 500, od kterého se CB 550 liší o 6 kg nižší hmotností, větším vrtáním, vylepšenou spojkou a převodovkou a dalšími drobnostmi. Model CB 550F SuperSport se odlišoval od běžného modelu CB 500K jedinou koncovkou výfuku místo svodů 4-4. Motocykl je vybaven jak elektrickým startérem, tak kickpákou.\n\n\n\n\n"}
{"id": "1029942", "url": "https://cs.wikipedia.org/wiki?curid=1029942", "title": "Praděd (postava)", "text": "Praděd (postava)\n\nPraděd (německy Altvater) je mytický horský duch, vládce a strážce Jeseníků. Je po něm pojmenovaná nejvyšší hora Hrubého Jeseníku a Moravy Praděd a bylinné likéry Altvater a Praděd. \n\nNázev hory \"Altvater\", česky Praděd, která je podle legend sídlem horského ducha, je poprvé zaznamenán v 19. století, předtím se pro ni používala řada jiných názvů. \n\nPraděd je nejčastěji zobrazován jako stařec s dlouhým bílým vousem, ale zjevuje se i v jiných podobách, například jako lesník nebo pasáček. Podle legend je spravedlivý, oceňuje dobrotu a má spadeno na zlé lidi, kterým ukazuje svou nevlídnou tvář. Legenda vypráví například o tom, jak Praděd potrestal ovčáka, chlapce Konráda, kterého pozval do podzemní síně plné pokladů. Nakonec byl chlapec rád, když vyvázl holým životem, a vůbec už nelitoval, že přišel o všechny dukáty, z chamtivosti a závistivosti byl vyléčen. \n\nPodle místní legendy je Praděd jeden z prapředků místních horalů, který neodešel na věčnost, ale zůstal na světě, aby chránil své potomstvo. Podle legend neměl žádné nadpřirozené schopnosti a do povědomí lidí se dostal tím, že pomáhal chudým, protože zbohatl a neměl žádné příbuzné.\nJiříkovský řezbář Jiří Halouzka vytvořil desetimetrovou sochu Praděda, která je dominantou jeho Pradědovy galerie v Jiříkově. Kolem roku 2012 ohlásil záměr rozmístit na čtyři frekventovaná místa Jeseníků dubové Pradědovy sochy o výšce 2,3 metru. Životnost impregnovaných soch odhaduje až na 200 let. První měla být umístěna v Karlově Studánce, druhá u chaty Alfrédka u Nové Vsi, třetí v sedle Skřítku, pro čtvrtou místo ještě nebylo vybrané. Řezbář vycházel z asi sto let starého obrázku, který visíval v původní kamenné rozhledně na vrcholu hory Praděd.\n\n"}
{"id": "1029943", "url": "https://cs.wikipedia.org/wiki?curid=1029943", "title": "Davydov", "text": "Davydov\n\nExistuje více nositelů příjmení Davydov (, ):\n\n\nženský tvar (\"česky přechýleně Davydovová\"):\n\n"}
{"id": "1029945", "url": "https://cs.wikipedia.org/wiki?curid=1029945", "title": "Podfukáři (film)", "text": "Podfukáři (film)\n\nPodfukáři (v anglickém originále Now You See Me) je americký mysteriózní film z roku 2013. Režisérem filmu je Louis Leterrier. Hlavní role ve filmu ztvárnili Jesse Eisenberg, Mark Ruffalo, Woody Harrelson, Isla Fisher a Dave Franco.\n\nFilm měl premiéru v New Yorku 21. května 2013 a do kin byl oficiálně uveden 31. května 2013. Film vydělal 351,7 milionů dolarů. Snímek získal cenu People's Choice Award v kategorii nejlepší thrillerový film a obdržel nominace na ceny Empire Award a Cena Saturn. Sequel filmu měl premiéru 10. června 2016.\n\nJ. Daniel Atlas, Jack Wilder, Merritt McKinney a Henley Reeves jsou čtyři iluzionisté, které svedlo dohromady tajné znamení - někdo jim dal kartu s textem, kam mají dorazit. Od té doby začínají dělat vystoupení společně jako Čtyři jezdci. Hned při první show se ukáže, že nejde jen o ledajakou legraci, protože z francouzské banky zmizí všechny peníze. Jak to ale provedli? FBI i Interpool si s nimi nevědí rady. A to budou následovat ještě další představení!\n\nJ. Daniel Atlas umí různé karetní triky nebo triky s mincemi. Jeho představitel Jesse Eisenberg hrál mimo jiné v The Social Network (2010).\n\nJack Wilder považuje každý zámek za hračku pro děti. Žádné dveře pro něj nejsou zamčené.\n\nMerritt McKinney je mentalista. Umí číst v myšlenkách lidí. Nebo to tak alespoň vypadá. Dělá to spíš jako Dr. Lightman v Anatomii lži, tedy podle výrazu tváře dotyčného.\n\nHenley Reeves se umí dostat z pout jako slavný Harry Houdini.\n\nJejich mecenášem je Arthur Tressler (Michael Caine).\n\nFilm vydělal 117,7 milionů dolarů v Severní Americe a 234 milionů dolarů v ostatních oblastech, celkově tak vydělal 351,7 milionů dolarů po celém světě. Rozpočet filmu činil 75 milionů dolarů. Za první víkend docílil druhé nejvyšší návštěvnosti, kdy vydělal 29,3 milionů dolarů. Na první místě se umístil film \"Rychle a zběsile 6\".\n\nFilm získal mix recenzí od kritiků. Na recenzní stránce Rotten Tomatoes získal ze 152 započtených recenzí 49 procent s průměrným ratingem 5,7 bodů z deseti. Na serveru Metacritic snímek získal z 35 recenzí 50 bodů ze sta. Na Česko-Slovenské filmové databázi snímek získal 75 a drží si 294. místo v žebříčku nejoblíbenějších filmů%.\n\n"}
{"id": "1029947", "url": "https://cs.wikipedia.org/wiki?curid=1029947", "title": "Zaječí ostrov (Petrohrad)", "text": "Zaječí ostrov (Petrohrad)\n\nZaječí ostrov (rusky \"\" – \"Zajačij ostrov\") je ostrov na řece Něvě v Petrohradě v Rusku. Leží jižně od většího Petrohradského ostrova, od kterého je oddělen Kronverským průlivem, naproti Kronverku.\n\nOstrov na délku dosahuje 860 metrů, na šířku 430 metrů. Nejvyšší vyvýšenina je 9 metrů vysoká.\n\nVýznam ostrova skokově vzrostl, když zde ruský car Petr I. Veliký v roce 1703 začal stavbu Petropavlovské pevnosti. Ve stejné době byl také ostrov spojen s Petrohradským ostrovem Ioannovským mostem. Kromě něj dnes oba ostrovy spojuje také Kronverský most.\n\nBěhem rudého teroru byl ostrov dějištěm masakrů nepřátel bolševického režimu. Pozůstatky obětí byly objeveny v hromadném hrobě při stavbě silnice do podzemních garáží. Podle odhadů může být počet obětí, které jsou pohřbeny na ostrově, v řádu tisíců. Organizace pro lidská práva Memorial se v současné době snaží přesvědčit místní úřady, aby zde došlo k archeologickému výzkumu.\n"}
{"id": "1029948", "url": "https://cs.wikipedia.org/wiki?curid=1029948", "title": "Lucy (film)", "text": "Lucy (film)\n\nLucy (v americkém originále: Lucy) je americko-francouzský akční film z roku 2014. Režisérem filmu je Luc Besson. Hlavní role ve filmu ztvárnili Scarlett Johansson, Morgan Freeman, Choi Min-sik, Amr Waked a Julian Rhind-Tutt.\n\n\nFilm získal mezi diváky na největších filmových databázích spíše dobré hodnocení.\n\n\n"}
{"id": "1029951", "url": "https://cs.wikipedia.org/wiki?curid=1029951", "title": "Klavdija Bojarskichová", "text": "Klavdija Bojarskichová\n\nKlavdija Sergejevna Bojarskichová, \"Клавдия Сергеевна Боярских\" (11. listopadu 1939 Verchňaja Pyšma, Sovětský svaz – 12. prosince 2009 Jekatěrinburg, Rusko) byla sovětská běžkyně na lyžích. Na Zimních olympijských hrách 1964 v Innsbrucku získala tři zlaté olympijské medaile.\n\n"}
{"id": "1029952", "url": "https://cs.wikipedia.org/wiki?curid=1029952", "title": "Kim Jo-čong", "text": "Kim Jo-čong\n\nKim Jo-čong (* 26. září 1987 Pchjongjang) je mladší sestra severokorejského vůdce Kim Čong-una a nejmladší dcera předcházejícího vůdce Kim Čong-ila.\n\nKim Jo-čong se narodila jako dcera Kim Čong-ila a jeho partnerky Ko Jong-hui, byla vychovávána se svými staršími bratry Kim Čong-unem a Kim Čong-čulem. Na jaře 1996 odešla společně se svými bratry studovat do Švýcarska. Až do prosince 2000 navštěvovala pod pseudonymem \"Kim Yo’ng-sun\" základní školu v Bernu poblíž university, kde studoval Kim Čong-un. Po návratu pravděpodobně navštěvovala vojenskou akademii v Pchjongjangu.\n\nPoprvé se objevila na fotografiích ze 3. konference Korejské strany práce v roce 2010. 9. března 2014 byla oficiálně zmíněna, když při parlamentních volbách doprovázela svého bratra Kim Čong-una do volební místnosti. Podle organizace severokorejských uprchlíků North Korea Intellectual Solidarity (NKIS) zastupuje Kim Čong-una po dobu jeho nemoci od září 2014.\n"}
{"id": "1029964", "url": "https://cs.wikipedia.org/wiki?curid=1029964", "title": "HC Gladiators Plzeň", "text": "HC Gladiators Plzeň\n\nHC Gladiators Plzeň (celým názvem: Hockey Club Gladiators Plzeň) byl český klub ledního hokeje, který sídlil v Plzni v Plzeňském kraji. Založen byl v roce 1998, zanikl v roce 2013. V letech 2010–2013 působil v Plzeňské krajské soutěži - sk. A, páté české nejvyšší soutěži ledního hokeje.\n\nSvé domácí zápasy odehrával na zimním stadionu Košutka s kapacitou 255 diváků.\n\n\nZdroj: \n\n\n\nZdroj: \n\n"}
{"id": "1029965", "url": "https://cs.wikipedia.org/wiki?curid=1029965", "title": "Parémie", "text": "Parémie\n\nParémie:\n"}
{"id": "1029966", "url": "https://cs.wikipedia.org/wiki?curid=1029966", "title": "SK Ježovy", "text": "SK Ježovy\n\nSK Ježovy (celým názvem: Sportovní klub Ježovy) byl český klub ledního hokeje, který sídlil v obci Ježovy v Plzeňském kraji. Zanikl byl v roce 2013. V letech 2011–2013 působil v Plzeňské krajské soutěži - sk. C, sedmé české nejvyšší soutěži ledního hokeje.\n\nSvé domácí zápasy odehrával v Klatovech na tamějším zimním stadionu s kapacitou 3 250 diváků.\n\n\nZdroj: \n\n\n\nZdroj: \n\n"}
{"id": "1029967", "url": "https://cs.wikipedia.org/wiki?curid=1029967", "title": "HC Myslinka", "text": "HC Myslinka\n\nHC Myslinka (celým názvem: Hockey Club Myslinka) byl český klub ledního hokeje, který sídlil v obci Myslinka v Plzeňském kraji. Založen byl v roce 2003, zanikl v roce 2013. V letech 2010–2013 působil v Plzeňské krajské soutěži - sk. C, sedmé české nejvyšší soutěži ledního hokeje. Klubové barvy byly modrá a bílá.\n\nSvé domácí zápasy odehrával v Plzni na zimním stadionu Košutka s kapacitou 255 diváků.\n\n\nZdroj: \n\n\n\nZdroj: \n\n"}
{"id": "1029968", "url": "https://cs.wikipedia.org/wiki?curid=1029968", "title": "HC Dolní Kamenice", "text": "HC Dolní Kamenice\n\nHC Dolní Kamenice (celým názvem: Hockey Club Dolní Kamenice) byl český klub ledního hokeje, který sídlil ve městě Holýšov v Plzeňském kraji. Založen byl v roce 2009, zanikl v roce 2013. V letech 2011–2013 působil v Plzeňské krajské soutěži - sk. D, osmé české nejvyšší soutěži ledního hokeje. Klubové barvy byly zelená, žlutá a černá.\n\nSvé domácí zápasy odehrával v Plzni na zimním stadionu Košutka s kapacitou 255 diváků.\n\n\nZdroj: \n\n\n\nZdroj: \n\n"}
{"id": "1029969", "url": "https://cs.wikipedia.org/wiki?curid=1029969", "title": "André Chouraqui", "text": "André Chouraqui\n\nNathan André Chouraqui (11. srpna 1917, Aïn Témouchent, Alžírsko – 9. července 2007, Jeruzalém) byl francouzský židovský právník, spisovatel a politik. Jeho významným dílem jsou francouzské překlady a exegeze svatých knih islámu a křesťanství, Koránu a Bible. \n\nOd roku 1935 studoval Chouraqui právo a rabínská studia v Paříži. Za druhé světové války byl aktivním účastníkem francouzského hnutí odporu Maquis. Po válce pracoval jako právník a později soudce, doktorát získal v roce 1948 na Pařížské univerzitě.\n\nOd roku 1958 žil v Jeruzalémě. V letech 1959-1963 byl poradcem premiéra Davida Ben Guriona. V roce 1965 byl zvolen zástupcem starosty Jeruzaléma (tehdy jím byl Teddy Kollek), na starosti měl oblast kultury, dále mezinárodní a mezikonfesní vztahy v Jeruzalémě.\n\nByl členem Světové sionistické organizace, také zakládajícím členem a prezidentem Alliance française v Jeruzalémě. Byl činný rovněž v organizaci Religions for Peace (1974–1983) a aktivně usiloval o interkulturní dialog a porozumění mezi židy, křesťany a muslimy.\n\nV letech 1947 až 1982 také pracoval pro francouzskou organizaci Alliance Israélite Universelle, která se zaměřovala na pomoc Židům. Cestoval po celém světě, přednášel ve více než 80 zemích. Napsal stovky novinových článků a řadu přednášek a knih, zabývajících se náboženskými a politickými problémy spojenými se vznikem Izraele.\n\nV roce 2007 zemřel v Jeruzalémě ve věku 89 let.\n\nV roce 1958 se oženil s Annette Lévy, měli spolu pět dětí. \n\n\n\n"}
{"id": "1029970", "url": "https://cs.wikipedia.org/wiki?curid=1029970", "title": "TJ Internacionál Blovice", "text": "TJ Internacionál Blovice\n\nTJ Internacionál Blovice (celým názvem: Tělovýchovná jednota Internacionál Blovice) byl český klub ledního hokeje, který sídlil ve městě Blovice v Plzeňském kraji. Založen byl v roce 1990, zanikl v roce 2012. V letech 2010–2012 působil v Plzeňské krajské soutěži - sk. B, šesté české nejvyšší soutěži ledního hokeje. Klubové barvy byly černá a bílá.\n\nSvé domácí zápasy odehrával v Plzni na zimním stadionu Košutka s kapacitou 255 diváků.\n\n\nZdroj: \n\n\n\nZdroj: \n\n"}
{"id": "1029971", "url": "https://cs.wikipedia.org/wiki?curid=1029971", "title": "The Who Hits 50!", "text": "The Who Hits 50!\n\nThe Who Hits 50! je kompilační album, které se sestává ze slavných písní, hitů a méně známých nahrávek anglické rockové kapely The Who. Album též obsahuje novou skladbu „Be Lucky“, která byla nahrána v roce 2014 a měla by se objevit na novém studiovém albu, které má vyjít v roce 2015.\n\nAutorem všech skladeb je Pete Townshend, pokud není uvedeno jinak.\n\n\n"}
{"id": "1029972", "url": "https://cs.wikipedia.org/wiki?curid=1029972", "title": "SKP Klatovy", "text": "SKP Klatovy\n\nSKP Klatovy (celým názvem: Sportovní klub policie Klatovy) byl český klub ledního hokeje, který sídlil v Klatovech v Plzeňském kraji. Zanikl byl v roce 2010. V letech 2003–2010 působil v Plzeňském krajském přeboru, čtvrté české nejvyšší soutěži ledního hokeje.\n\nSvé domácí zápasy odehrával na zimním stadionu Klatovy s kapacitou 3 250 diváků.\n\n\n\nZdroj: \n\n\n\nZdroj: \n\n"}
{"id": "1029974", "url": "https://cs.wikipedia.org/wiki?curid=1029974", "title": "Divadlo Trianón", "text": "Divadlo Trianón\n\nDivadlo Trianón je bývalá divadelní budova, kterou postavil architekt Javier Sanz v roce 1946 v Léonu. Na seznam španělských kulturních památek byla zapsána 24. listopadu 1986.\n\nKoncipována od samého počátku jako divadlo a kinosál, byla v 80. letech přeměněna na diskotéku a poté na dětské zábavní centrum.\n\nNachází se na rohu ulic Avda. Ramón y Cajal a La Torre. Rohová pozice je výraznou součástí designu. Sál byl určen pro 1250 diváků, z toho je 800 míst v přízemí. Užitná plocha budovy je 2300 m². Většina původní výzdoby byla zachována, včetně majestátního schodiště.\n"}
{"id": "1029975", "url": "https://cs.wikipedia.org/wiki?curid=1029975", "title": "Jonák", "text": "Jonák\n\nPříjmení Jonák může označovat tyto osobnosti:\n\n\n"}
{"id": "1029978", "url": "https://cs.wikipedia.org/wiki?curid=1029978", "title": "Předstírání", "text": "Předstírání\n\nPředstírání (v anglickém originále Faking It) je americký komediálně-dramatický televizní seriál, který od 22. dubna 2014 do 17. května 2016 vysílala stanice MTV. Tvůrci seriálu jsou Dana Min Goodman a Julie Wolov. Carter Covington seriál vyvinul a slouží jako výkonný producent. V říjnu 2013 MTV objednal prvních osm epizod. Stanice oznámila deset epizod pro druhou sérii, ta měla premiéru 23. září 2014. V srpnu 2014 seriál vyhrál cenu Teen Choice Award. Po třetí řadě byl seriál v květnu 2016 zrušen.\n\nBýt jiný znamená na Hester High School v Austinu, být populární. Po několika nepovedených pokusech vyčnívat se Karma Aschcroft (Katie Stevens) a její nejlepší kamarádka Amy Raudenfeld (Rita Volk) rozhodnou jít na párty pořádanou Shanem Harveym (Michael Willett) a přiznat se, že jsou lesbickým párem (jen to předstírají pro popularitu).\n\nJako školní první lesbický pár jsou nominovány na královny školy. Karma začíná přitahovat populárního krasavce Liama Bookera (Gregg Sulkin), zatímco Amy se začíná obávat svých citů ke Karmě.\n\n\n"}
{"id": "1029989", "url": "https://cs.wikipedia.org/wiki?curid=1029989", "title": "Mezi orlem a hadem", "text": "Mezi orlem a hadem\n\nMezi orlem a hadem (1989) je dobrodružný román pro mládež od českého spisovatele Josefa Voláka. Autor v něm spojil své dvě již dříve vydané knihy \"Divokým Alajem\" (1985) a \"Tajemství Uzun-Guru\" (1988).\n\nRomán líčí příběhy dvou mladých přátel, Kirgize Zachira a Čecha Petra, kteří o prázdninách cestují s přírodovědeckou karavanou nejprve středoasijským pohořím Alaj a posléze západním Ťan-šanem. Tato hlavní dějová linie je doplněna řadou napínavých příběhů o vyznavačích ďábla jezídech nebo o bojích sovětských pohraničníků s protisovětskými horskými bandity (basmači) ve 20. letech. Tyto příběhy si vyprávějí členové výpravy v době odpočinku.\n\nPetr si klade za cíl vyfotografovat, případně chytit, vzácného motýla jasoně Parnassius charltonius v jeho přirozeném vysokohorském prostředí a napsat o něm odborný článek. Ve snaze splnit svůj záměr se vydá sám do hor a zabloudí. Prožije pak mnoho nebezpečných příhod: zažije zemětřesení a málem se utopí v horském potoce, ze kterého jej zachrání dívka Nazira, do které se zamiluje. Střetne se s medvědem a pomůže Naziře zachránit jejího dědečka, který se při zemětřesení zraní. Objeví také starou opuštěnou skrýš basmačů. Nazira pak Zachira a Petra doprovází na další cestě, na které se všichni seznámí se snahou sovětské vlády chránit vzácná zvířata, například orly nebo sněžné levharty. Nakonec se Petrovi podaří vzácného motýla objevit.\n"}
{"id": "1030010", "url": "https://cs.wikipedia.org/wiki?curid=1030010", "title": "Papežská katolická univerzita Minas Gerais", "text": "Papežská katolická univerzita Minas Gerais\n\nPontifícia Universidade Católica de Minas Gerais (zkratka PUC-MG) je jednou z nejvýznamnějších vysokých škol v Brazílii. Sídlí v brazilském státě Minas Gerais ve městě Belo Horizonte. Na univerzitě studuje přibližně 13 623 studentů.\n"}
{"id": "1030014", "url": "https://cs.wikipedia.org/wiki?curid=1030014", "title": "Rita Volk", "text": "Rita Volk\n\nRita Volk (* 3. září 1990, Taškent, Uzbecká SSR), rodným jménem Margarita Volkovinskaja, je uzbecká herečka a modelka. Nejvíce se proslavila rolí Amy v seriálu stanice MTV \"Předstírání\".\n\nRita se narodila v Taškentu v Uzbekistánu, do San Franciska se přestěhovali, když jí bylo 6 let. Díky modelingovému skautovi, získala možnosti zúčastnit se konkurzů na reklamy a hned si herectví zamilovala. Navštěvovala Lowell High School v San Franciscu. Během studia hrála v několik školních hrách. Po střední škole nastoupila na Dukeovu univerzitu, kde odmaturovala s titulem z psychologie. Během studia hrála ve studentských filmech.\n\nV roce 2013 byla Rita obsazena do hlavní role seriálu stanice MTV \"Předstírání.\" Původně se pokoušela o roli Karmy, ale získala roli Amy. V roce 2015 byla obsazena do filmu \"Holding Patterns\".\n\n"}
{"id": "1030016", "url": "https://cs.wikipedia.org/wiki?curid=1030016", "title": "Australský silky teriér", "text": "Australský silky teriér\n\nSilky teriér \"(anglicky: australian silky terrier)\", známí také jako \"australský\" je australské psí plemeno vyšlechtěné v Austrálii hlavně jako společenské plemeno.\n\nSilky teriér byl vyšlechtěn v 19. století v Austrálii. Jeho předci jsou jorkšírský teriér a anglický teriér. Nejspíše i skye teriér, ale to není oproti dvou předchozím vědecky doloženo. V roce 1936 bylo uznáno FCI jako samostatné plemeno, do té doby bylo kříženo s jorkšírskými teriéry a dělilo se na dva typy — na melbourský a sydneyský. Hlavní rozdíl mezi nimi byli pouze vztyčené uši. I přes to, že původní účely šlechtění byl společenský pes, lidé jej využívali spíše k lovu myší a jiných hlodavců. Na výstavě se toto plemeno poprvé objevilo v roce 1907.\n\nPrvní silky teriér byl do Čech přivezen v roce 1991, od této doby jejich obliba stále stoupá. Oficiální používaná zkratka je SIT. V Čechách jej potkáváme běžně a je zde i několik chovatelských stanic. Kvůli stále častějšímu křížení s jorkšíry jsou tato dvě plemena velmi podobná. Zastřešuje ho pouze Klub chovatelů teriérú — kcht.cz\nSilky teriér je hravý, mazlivý, ale i velmi ostražitý a hrdý pes. Oblíbí jednoho člena rodiny a k ostatním nikdy tolik nepřilne, proto je to pes spíše pro jednoho pána. Je netrpělivý a do všeho se žene, také tvrdohlavý. Je aktivní a přestože ví, co po něm chcete, několikrát si rozmyslí, jestli mu to za to skutečně stojí.\n\nCizí nemá rád a pokud nebude v mládí dostatečně socializován, je možné, že se vůči nim stane agresivní. Má velmi vysoký hlas a na všechny návštěvníky i kolemjdoucí jím patřičně upozorní; může mít dokonce i sklony k uštěkanosti, jak to u malých psích plemen bývá.\n\nJiné psy ani zvířata moc dobře nesnáší, obzvláště hlodavce, protože v něm stále přetrvává lovecký pud. I v tomto ohledu je důležité ho plně socializovat. Může se u něj objevit strach z velkých zvířat.\n\nDěti, na které je zvyklý má rád, s cizími je nutné ho nejdříve seznámit. Je ale důležité ho hlídat při návštěvě jiných dětí, má totiž sklon chránit \"své\" děti a dětskou hru by si mohl vyložit jako pokus o napadení.\n\nPéče o srst tohoto plemene vyžaduje každodenní péči, hlavně pak pročesávání. Jednou za dva měsíce je nutné jej nechat ostřihat nebo srst nechat \"balíčkovat\". Nelíná, ale i přes to je nutné pořád srst pročesávat a tu zacuchanou odstřihávat. Není dobré nechávat psa běhat v prachu, pokud má zrovna dlouhou srst, protože prach se na srst nabalí a nelze se ho zbavit jinak než umytím šamponem. A právě mytí šamponem není pro jeho srst nic dobrého, pokud se to dělá příliš často, srst ztratí svůj lesk a přirozenou mastnotu, čímž způsobí problémy s kůží.\n\nI přesto, že se může zdát, že je to \"gaučový pes\", je velmi aktivní a má rád pohyb. Také je schopný se vám přizpůsobit, co se aktivit týče. Stejně tak rád ale i odpočívá doma. Pohyb tedy nevyžaduje. Není dobré nechávat ho koupat se ve špinavé vodě nebo běhat v prachu. Není stavěný ani na dlouhé pochody u kola. Velký pozor si musíte dávat právě při koupání ve vodě, aby ho jeho srst nestáhla pod hladinu, to se stává, pokud je moc dlouhá a těžká.\n\nVýcvik i výchova jsou naprostou nutností, jinak se může stát nezvladatelný, nervózní a agresivní. Vyžaduje člověka, který není nervózní a ví, jak na tvrdohlavé psy, ale nejlépe bez fyzických trestů. Je velmi čistotný a v tomto ohledu většinou není s tímto plemenem problém.\n"}
{"id": "1030022", "url": "https://cs.wikipedia.org/wiki?curid=1030022", "title": "Windows 10", "text": "Windows 10\n\nWindows 10 je operační systém pro osobní počítače od firmy Microsoft z řady Windows NT, který byl vydán 29. července 2015. Zavádí jednotné uživatelské prostředí pro různé platformy (stolní počítače, notebooky, tablety, chytré telefony, herní konzole Xbox a další). Propojuje Moderní aplikace a Windows Aero, přidává podporu pro virtuální plochy, sjednocuje obchod s aplikacemi Windows Store. Předchůdcem je systém Windows 8.1.\n\nDne 28. července 2015 nabídla firma Microsoft bezplatnou aktualizaci na Windows 10 pro systémy Windows 7 a Windows 8/8.1. Nabídka skončila 29. července 2016, ale dále byl možný přechod zdarma pro uživatele „usnadnění“ až do 31. prosince 2017.\n\nMicrosoft u systému Windows 10 sice pokračoval v označování systémů čísly, přeskočil však číslo 9. Terry Myerson žertem uvedl, že Microsoft chtěl pojmenovat systém Windows One (podobně jako OneDrive, OneNote nebo Xbox One), ale označení Windows 1 již bylo obsazeno. Tony Prophet (viceprezident marketingu pro Windows) uvedl, že jde o velký skok. Název Windows 9 byl však využíván jako test přítomnosti systémů Windows 95 a Windows 98, což mohlo mít na volbu názvu vliv.\n\nMinimální požadavky jsou stejné jako u předchozí verze:\n\nOd roku 2016 je vyžadována přítomnost hardwarového TPM 2.0.\n\nWindows 10 je standardně dostupný v těchto edicích:\n\nNabídka Start ve Windows 10 vznikla spojením klasické nabídky Start ze starších verzí systému Windows a obrazovky Start z Windows 8. Nabízí zde pole pro hledání (které umí nově prohledávat i internet), nedávno použité aplikace, nástroj pro přepínání nebo odhlášení uživatelských účtů a pravou část nabídky Start tvoří živé dlaždice. Nabídka Start se může zobrazovat ve dvou velikostech, při přepnutí do velké nabídky se složky dlaždic zobrazují ve dvou sloupcích. Anniversary update nabídku Start změnil.\n\nHlavní panel ve Windows 10 nově obsahuje tlačítko Task View, které je (stejně jako tažení prstem od levého okraje obrazovky) vstupem do řízení multitaskingu. Zde je samozřejmě možné přeskakovat z jedné aplikace do druhé, přibyla zde navíc možnost vytváření virtuálních ploch. Uživatel si také může vybrat, zda chce zobrazovat aplikace z jiných ploch na hlavním panelu právě otevřené plochy.\n\nV dřívějších verzích Windows bylo možné přichytit okna pouze k polovině obrazovky, nyní je tato možnost rozšířena také na čtvrtinu obrazovky-to při přichycení aplikace k rohu monitoru. Navíc, při opakovaném stisknutí klávesy Windows a některé šipky je možné aplikaci přichytit také k horní nebo dolní polovině obrazovky. Pokud se okno přichytí k polovině obrazovky, otevře se navíc asistent přichytávání, který zobrazí výběr ostatních aplikací k přichycení do volného prostoru.\n\nNotifikační centrum se poprvé objevilo v sestavení 9860. Je určeno pouze pro práci s notifikacemi, nenabízí tedy žádné rychlé nastavení. Spouští se pomocí nové ikony v oznamovací oblasti Hlavního panelu.\n\nDalší zajímavou funkcí je nastavení barvy motivu na automatickou. V tomto případě je tato barva vždy určena barvou pozadí. Vylepšen byl také příkazový řádek, který nyní podporuje klávesové zkratky. Navíc při ovládání myší nejde aktivovat panel Charm; jeho funkci nyní obstarává nové tlačítko v horní liště spuštěných aplikací. Mnoho změn se událo také ve verzi pro firmy, které mohou například lépe oddělovat firemní data od dat osobních.\n\nWindows 10 jsou poskytovány v režimu software as a service. Zatím vyšlo pět velkých revizí systému („November update“, „Anniversary update“, „Creators update“, „Fall Creators update“, „April update“). Pro geeky a vývojáře je k dispozici beta verze z kanálu Windows Insider (dříve „Windows Technical Preview“), kde nové verze vycházejí častěji.\n\nVydání původní verze Windows 10 (build 10240, RTM) bylo nejprve 15. července 2015 pro omezený okruh uživatelů (Windows Insiders). Enterprise verze byla uvolněna 1. srpna 2015.\n\nVelká listopadová aktualizace 2015 s kódovým označením Threshold 2. Jedná se o obdobu dřívějších Service Packů a tak je pro všechny majitele zařízení s Windows 10 zdarma. K oficiálnímu uvolnění došlo 5. 11. 2015.\n\nOficiální označení této aktualizace je Windows 10 verze 1511.\n\n\n\n\nWindows 10 Anniversary update (výroční aktualizace) s kódovým označením Redstone 1 je pro všechna zařízení s Windows 10 dostupná zdarma. K oficiálnímu vypuštění došlo až 2. srpna 2016, což bylo čtyři dny po ročním výročí oficiálního vypuštění Windows 10. Oficiální označení této aktualizace je Windows 10 verze 1607.\n\n\n\n\nČtvrté sestavení Windows 10 (oficiálně pojmenované jako \"Creator's Update\", kódové jméno \"Redstone 2\", \"RS2\") byl oficiálně oznámen 26. října 2016. Má se primárně zaměřovat na vytváření obsahu, produktivitu a rozšířenou podporu her se zaměřením na virtuální a rozšířenou realitu (včetně HoloLens a headsetů pro virtuální realitu) a zjednodušení vytváření třídemenzionálního obsahu.\n\nK oficiálnímu vypuštění došlo 11. dubna 2017 a je pro všechny majitele Windows 10 zdarma.\n\n\n\n\n\nPáté sestavení Windows 10 (oficiálně pojmenováno jako Fall Creators Update) bylo oficiálně oznámeno 11. května 2017. Přineslo funkce, které Microsoft nestihl do Creators Update a současně nový tzv. Fluent Design System s cílem sjednotit většinu prvků systému. Aktualizace byla odložena a získala název \"April 2018 update\".\n\nSeznam novinek z \"April 2018 update\":\n\nOperační systém Windows 10 je často kritizován za přednastavení umožňující automaticky stahovat a sdílet osobní data a to včetně hesel na Wi-Fi.\n\nV počítači se systémem Windows 10 se nachází soubor WaitList.dat, který obsahuje i smazané texty emailů, kontakty či dokumenty.\n\nČastým předmětem kritiky je i nedostatečná možnost řízení aktualizací windows 10: uživatel má jen velmi malé možnosti volit si dobu a rozsah aktualizace a odmítnout nechtěné nebo chybové aktualizace je prakticky nemožné. \n"}
{"id": "1030023", "url": "https://cs.wikipedia.org/wiki?curid=1030023", "title": "Římskokatolická farnost u kostela Nanebevzetí Panny Marie Praha-Strahov", "text": "Římskokatolická farnost u kostela Nanebevzetí Panny Marie Praha-Strahov\n\nŘímskokatolická farnost u kostela Nanebevzetí Panny Marie Praha-Strahov je územním společenstvím římských katolíků v rámci 1. pražského vikariátu v Pražské arcidiecézi.\n\nV roce 1140 byl na Strahově založen premonstrátský klášter, při kterém během 14. století vznikla plebánie. Farním kostelem býval původně renesanční kostelík sv. Rocha, později byl farní statut přenesen na strahovský konventní kostel Nanebevzetí Panny Marie. Od roku 1600 na území farnosti působí rovněž kapucíni, kteří mají svůj klášter ve spodní části Loretánského náměstí, a vykonávají rovněž duchovní správu v pražské Loretě.\n\n\n"}
{"id": "1030025", "url": "https://cs.wikipedia.org/wiki?curid=1030025", "title": "Australopithecus bahrelghazali", "text": "Australopithecus bahrelghazali\n\nAustralopithecus bahrelghazali je druh vyhynulého hominida, žijící ve středním pliocénu (před 3,58 miliony let) na území dnešního Čadu ve střední Africe. Je jediným známým zástupcem rodu Australopithecus, nalezeným západně od Velké příkopové propadliny. Návrh českého odborného názvu zní \"Australopiték středoafrický\".\n\nOstatky rodu Australopithecus byly v čadské poušti Djourab poprvé objeveny 23. ledna roku 1995. Zachyceny byly na dvou místech lokality \"Koro-Toro\" (KT 12 a KT 13) při řece \"Bahr el-Ghazal\" (arabsky „gazelí řeka“), podle níž byl vytvořen druhový přívlastek. Naleziště se nachází asi 150 km východně od \"Toros-Menalla\", kde byl v roce 2000 zachycen Sahelanthropus, dosud nejstarší známý hominin.\n\nNejprve byla nalezena část dolní čelisti se sedmi zuby (řezák, špičáky, třenové zuby), označená kódem \"KT 12/H1\". Objevitelé ji na počest tragicky zesnulého kolegy pojmenovali Abel. Nález byl původně připsán druhu Australopithecus afarensis, o rok později ale autoři díky dalšímu studiu a srovnávacím analýzám navrhli zcela nový druh - \"Australopithecus bahrelghazali\". Současně byl také popsán další objev - izolovaný třenový zub. Později byl ještě v úseku KT 13 zachycen zlomek horní čelisti a v úseku KT 40 zlomek dolní čelisti. Více ostatků dosud objeveno nebylo.\n\nVzhledem k tomu, že v poušti Djourab nejsou k dispozici četné vrstvy sopečného popela, hojně využívané k přesnému určení stáří paleoantropologických nálezů z východní Afriky, byla datace obtížnější. Nejprve bylo využito nálezů ostatních druhů zvířat, jejichž spektrum se podobalo východoafrické fauně z doby před 3 – 3,5 miliony let. Nověji bylo využito izotopů berylia, které dataci zpřesnily na 3,58 milionů let. Čadský australopiték je tudíž současný s druhem \"Australopithecus afarensis\" z východní Afriky.\n\nNalezená dolní čelist se z velké části podobá druhu \"Australopithecus afarensis\", bylo na ní ovšem pozorováno několik drobných odlišností. Nejnápadnější je poměrně málo ustupující spodní část kosti. To znamená, že celá oblast čelistí mohla z obličeje vystupovat méně než u východoafrických jedinců. Zároveň byly u všech třenových zubů pozorovány tři dobře patrné kořeny, zatímco ostatní australopitékové mají kořeny pouze dva. Jinými znaky ale nález plně zapadá do morfologie druhu \"Australopithecus afarensis\" - přední zuby (řezáky, špičáky) jsou velké, špičáky řezákovité a asymetrické, první třenový zub má dva dobře patrné hrbolky, zatímco druhý třenový zub se svým utvářením již blíží stoličkám.\n\nO způsobu života tohoto druhu nelze vzhledem k nedostatku nálezů říci téměř nic. Životní prostředí bylo rekonstruováno na základě nálezů dalších druhů zvířat z lokality \"Koro-Toro\". Předpokládá se, že v pliocénu až k této oblasti dosahovaly břehy velkého paleojezera Čad, které obklopovala mozaikovitá krajina, složená z menších či větších lesních porostů a křovin, pobřežních mokřadů i otevřených travnatých plání. V nálezech fauny chybí impaly a antilopy z rodu Tragelaphus nebo primáti, ale je zde dostatek buvolků, bahnivců a pravých antilop. To ukazuje na převážně otevřené, travnaté prostředí. Asi jen 10% nálezů (například ostatky žirafovitých) naznačuje ostrůvkovité stromové porosty.\n\nS takovým prostředím může souviset i strava. Analýza izotopů uhlíku a stop obrusu na dochovaných zubech ukazuje, že \"Australopithecus bahrelghazali\" se mohl živit převážně rostlinami otevřených prostor - travinami nebo šáchorovitými, jejich oddenky nebo dřeňovou částí stonků. Ty mohl doplňovat nejen různými plody, ale také například termity, jejichž četná hnízda byla na místě nalezena.\n\nMnozí odborníci samostatný druh neuznávají a řadí čadský exemplář spíše k druhu \"Australopithecus afarensis\". Ostatků bylo dosud nalezeno jen málo, takže existují pochybnosti, zda jsou popsané odlišnosti dostatečné. Nově se ukazuje, že i někteří jedinci z Hadaru v Etiopii mají třenové zuby se třemi kořeny, může se tedy jednat pouze o drobné lokální odchylky. Řešení je bez dalších nálezů prakticky nemožné, a tak hlavním motivem k používání přívlastku \"bahrelghazali\" zůstává především velká vzdálenost čadské lokality od nalezišť ve východní Africe (cca 2500 km).\n\nI přes neshody ohledně taxonomického určení má však nález velký význam, protože ukazuje, že australopitékové obývali mnohem rozsáhlejší území, než se dříve soudilo. Také to vypadá, že čadští jedinci žili v sušším a otevřenějším prostředí než soudobí východoafričtí australopitékové a využívali jiné zdroje potravy.\n"}
{"id": "1030026", "url": "https://cs.wikipedia.org/wiki?curid=1030026", "title": "Vítejte u Ch'tisů", "text": "Vítejte u Ch'tisů\n\nVítejte u Ch'tisů, jiným českým název také Vítejte ve vidlákově (v originále Bienvenue chez les Ch’tis), je francouzský film režiséra Danyho Boona z roku 2008. Boon film nejen režíroval, je také spoluautorem scénáře a objevil se v jedné z hlavních rolí. Zápletka se točí kolem ředitele pošty Philippa Abramse, který je za porušení morálky přeložen na dva roky na sever Francie do oblasti Nord-Pas-de-Calais. Setkává se s různými předsudky o místu samotném i zdejším obyvatelstvu, které se nazývá \"Ch’ti\" a má odlišné zvyky, mentalitu i jazyk, než na jihu Francie, což dává vzniknout mnoha humorným situacím.\n\nJedná se o druhý celovečerní film francouzského komika Danyho Boona a poprvé se v hlavní roli objevuje herec Kad Merad. Film se setkal s velkým úspěchem u publiku a k překvapení tvůrců se ve Francii stal v historii druhým nejnavštěvovanějším filmem.\n\nPhilippe Abrams je už po několik let vedoucí pobočky pošty ve Salon-de-Provence na Bouches-du-Rhône, kde žije se svou poněkud depresivní manželkou Julie a jejich synem Raphaëlem. Julie na něj naléhá, aby se v práci více snažil a získal místo šéfa pobočky pošty ve Středomoří. Philippe si podá několik žádostí, ale pokaždé je místo přiděleno osobě se zdravotním postižením, a tak se Philippe rozhodne podvádět a vydává se za vozíčkáře. Když se zjistí jeho podvod, je potrestán a donucen na kárný přesun v délce dvou let do městečka Bergues na severu Francie, blízko Dunkerku. Philippe se snaží okolnosti svého přeložení před manželkou skrýt, ale nakonec ji poví pravdu a Julie se rozhodne, že ona a jejich syn na jihu Francie zůstanou. Philippe se tak musí na sever vydat sám.\n\nPhilippe a Julie neznají sever jinak než z klišé. Juliin prastrýc, který jako dítě žil v tomto regionu, popsal sever jako nehostinnou zemi, kde převládají mrazivé teploty a chudé podmínky života. Philippe odjíždí z jihu s velkým smutkem a negativními předsudky ve své mysli. Jeho první okamžiky v Nord-Pas-de-Calais ho přimějí věřit, že klišé jsou pravdivá: ihned po příjezdu do regionu začíná prudký liják. Když se setká s Antoinem Bailleulem, jedním ze zaměstnanců pošty, který mu byl přidělen, tak má potíže mu porozumět kvůli jeho odlišnému akcentu a pikardským frázím. Antoine ho dočasně ubytuje u své dotěrné a autoritářské matky, se kterou bydlí. Během několika dalších dnů se Philippe setkává se svými dalšími kolegy: Annabelle, Fabricem a Yannem. Nakonec se s Antoinem spřátelí a zjistí, že tento region je ve skutečnosti velice vřelý a pohostinný.\n\nI když se Philippe snaží přesvědčit svou ženu, že je mu na severu dobře, tak ta mu nevěří a má o něj čím dál tím větší starost, což je začne sbližovat a jejich manželství to prospívá. Philippe se tedy rozhodne, že jí bude říkat to, co chce slyšet a bude jí říkat, jak moc na severu trpí. Jednoho dne se ale Julie rozhodne jet na sever s ním. Philippe jí své kolegy vylíčil jako hloupé, nevzdělané a opilce. Philippe před tím varoval své kolegy, ti se v něm zklamali, ale přesto, když Julie přijde, mu pomohou předstírat, že sever opravdu vypadá tak, jak ho Philippe děsivě vylíčil. Julie je zděšená, ale slibuje, že se svým manželem na severu zůstane. Druhý den se ale dozví pravdu, zjistí, že ji manžel celou dobu lhal a zklamaná se vrací na jih.\n\nPhilippe si uvědomí, že jejich manželství lépe funguje na dálku, ale když mu Antoine řekne, že taková situace není příliš jednoduchá, tak mu Philippe odvětí, aby se staral o sebe a konečně se postavil své matce. Dozvěděl se totiž, že Antoine dříve chodil s Annabelle, ale rozešli se právě kvůli Antoinově dominantní matce. Rozmrzelý Antoine se nakonec rozhodne promluvit se svou matkou a oznámí jí, že se ožení s Annebelle a odejde z domu. Tato zpráva jeho matku potěší a ona to jde rychle oznámit i samotné Annabelle. Řekne jí, že jim přeje štěstí, ale že je bude nadále kontrolovat, jestli jsou spolu opravdu šťastní.\n\nAntoine s Philippovou pomocí požádá Annabelle o ruku a ona souhlasí. Za nějakou dobu se skutečně vezmou a Philippe a Julie jsou pozváni na obřad. Na jihu se Phillipe s Julie usmíří, on se jí zeptá, jestli s ním bude žít na severu a ona souhlasí. O tři roky později mu přijde povolávací dopis na přemístění na jih Francie, do Porquerolles, kam spolu s rodinou odjíždí a se všemi se loučí. Antoine mu připomene větu, kterou mu říkal na začátku: „Když cizinec přijede na sever, pláče dvakrát: jednou když přijede, podruhé, když odjíždí.“ Teprve teď Phillipe pochopí význam jeho slov a oba přátelé jsou dojatí.\n\n\n"}
{"id": "1030027", "url": "https://cs.wikipedia.org/wiki?curid=1030027", "title": "Vlastimil Železník", "text": "Vlastimil Železník\n\nVlastimil Železník (* 16. prosince 1930, Dobruška) je český trumpetista, pedagog a skladatel. \n\nOd roku 1936 docházel do hudební školy Jaroslava Šenkýře v Dobrušce, obor klavír a housle. V roce 1947 sestavil první taneční orchestr a v roce 1962 spoluzaložil Divadlo hudby. Kvůli zrakovému postižení nastoupil na slepeckou Konzervatoř Jana Deyla v Praze (trubka, housle, klavír), studium absolvoval sólovým vystoupením na Žofíně spolu se Symfonickým orchestrem AUS Víta Nejedlého, který řídil Jiří Bělohlávek.\n\nVystoupil na stovkách koncertů včetně turné v zahraničí. V roce 1985 založil Dobrušské žesťové sdružení a stal se jeho uměleckým vedoucím. V osobním archivu nashromáždil spoustu materiálů, mimo jiné o skladateli Augustinu Šenkýřovi. Jako pedagog působil na Lidové škole umění v Dobrušce, kde vychoval přes 130 žáků z toho 100 hráčů na trubku a lesní roh. \n\nJako skladatel vytvořil etudy a melodická cvičení pro trubku a lesní roh, které vydal tiskem Svaz hudebníků v Praze. Ve slepeckém písmu byly vydány i fanfáry pro čtyři trubky. \n\n\n"}
{"id": "1030029", "url": "https://cs.wikipedia.org/wiki?curid=1030029", "title": "Storchova vila (Zbraslav)", "text": "Storchova vila (Zbraslav)\n\nStorchova vila, později označovaná též Suchánkova vila, je dům čp. 630 v Bartoňově ulici v Praze-Zbraslavi, na úpatí kopce Havlína, proti zbraslavskému zámku. Vila vznikla v letech 1892–1893 na místě starší zástavby, v letech 1907–1908 byla přestavěna a rozšířena pro univerzitního profesora trestního práva JUDr. Františka Storcha (Štorcha), v letech 1891–1892 děkana právnické fakulty, v letech 1904–1905 rektora české university. V roce 2014, kdy již byla v pokročilém stadiu chátrání, byla prohlášena kulturní památkou. Předmětem památkové ochrany je vila, zahrada s podzemnímí prostorami a terasami, oplocení a ohradní zeď s branou. Před vilou a nad vilou stoupá na Havlín stezka s červeně značenou turistickou trasou č. 0001 od Zbraslavského náměstí přes Havlín k Radotínu, která dříve vilu podcházela.\n\nPodle zbraslavského sochaře a malíře Petra Hampla byl ještě v roce 2009 stav objektu celkem dobrý, ale vichřice na podzim 2012 poškodila střechu a od té doby objekt chátrá. V prosinci 2013 citoval Pražský deník vyjádření, že vila už nepřitahuje ani žádná individua, protože z ní není co ukrást. Petr Hampl v srpnu 2012 upozornil na stav vily Národní památkový ústav a ten na jaře 2013 odpověděl, že o havarijním stavu objektu je informován. Podle Jana Baláčka z NPÚ je v tomto případě evidentní, že současný rozsah poškození objektu není jen výsledkem dlouhodobé neúdržby či vichřice, ale jde asi spíše o záměrný zásah (odstranění okapů, okapových svodů, odstranění střešní krytiny především okolo vikýřů apod. Podle jednatele vlastníka Michala Kašíka byl dům zdevastován opakovanými nájezdy zlodějů kovů.\n\nPodle katastru nemovitostí je vlastníkem Sosny Zbraslav s.r.o. se sídlem v této vile. Jejím majitelem je Alexey Antropov, který má trvalé bydliště v Moskvě a jehož manželka a děti mají podle starosty Zbraslavi Aleše Haněla problémy s udělením pobytového víza a proto se do Čech nemohou přestěhovat. To je podle jednatele společnosti hlavním důvodem, proč vlastník do vily neinvestuje, započatá rekonstrukce byla zastavena a vila chátrá. Jednatel společnosti Michal Kašík koncem října 2013 v rozhovoru se starostou Zbraslavi uvedl, že firma plánuje rekonstrukci na jaro 2014 a majitel prý rozhodně objekt zcela zchátrat nenechá ani jej nehodlá prodat. Jednatel společnosti doufal, že se problémy s vízy vyřeší do konce roku 2013 a opravy by pak začaly na jaře 2014, jinak by objekt měl být asi přestavěn jako ubytovací kapacita pro vlastnící firmu.\n\nV roce 2009, kdy územní odborné pracoviště Národního památkového ústavu v hlavním městě Praze zpracovávalo pro Ministerstvo kultury návrh na prohlášení památkové zóny Zbraslav, byla Storchova vila mezi stavbami vytipovanými k potenciálnímu prohlášení za kulturní památku. NPÚ v roce 2013 připomněl, že památková zóna Zbraslav dosud nebyla vyhlášena a že ani vila dosud není nijak památkově chráněna, takže účinnější nástroje k nápravě stavu má stavební úřad.\n\nV červnu 2013 regionální hodnotitelská komise doporučila prohlášení objektu za kulturní památku, 26. srpna 2013 byl na Ministerstvo kultury podán návrh na prohlášení za kulturní památku s upozorněním na havarijní stav. Prohlášení za kulturní památku nabylo účinnosti 20. srpna 2014, Národní památkový ústav přitom do evidence zaznamenal starý, již neplatný název ulice (Ke Krňovu místo Bartoňova).\n\nSouběžně se Storchovou vilou byly navrženy na prohlášení kulturními památkami ještě Nechvíleho a Fürstova vila na Zbraslavi, ty však dosud památkami prohlášeny nebyly.\n\n"}
{"id": "1030030", "url": "https://cs.wikipedia.org/wiki?curid=1030030", "title": "Projekt 1710", "text": "Projekt 1710\n\nProjekt 1710 (v kódu NATO třída Beluga) byla experimentální ponorka sovětského námořnictva s konvenčním pohonem. Postavena byla v jediném kuse. Sovětské a ruské námořnictvo ji k testům používalo v letech 1988–1997. V roce 2002 byla vyřazena a poté byla sešrotována.\n\nPostavena byla jediná ponorka této třídy, pojmenovaná SS-533 Forel. Do sloužby vstoupila roku 1987.\n\nNejvější hloubka ponoru byla 300 metrů. Ponorka nenesla žádnou vlastní výzbroj. Pohonný systém tvořil jeden diesel a jeden elektromotor. Nejvyšší rychlost dosahovala 10 uzlů na hladině a 28 uzlů pod hladinou.\n\n\n"}
{"id": "1030056", "url": "https://cs.wikipedia.org/wiki?curid=1030056", "title": "Behrang Safari", "text": "Behrang Safari\n\nBehrang Safari (persky بهرنگ صفری, narozen 9. února 1985, Teherán, Írán) je švédský fotbalový obránce a reprezentant íránského původu, který v současné době hraje ve švýcarském klubu FC Basel 1893. Jeho rodina emigrovala z Íránu do Švédska, když mu byly dva roky.\nOd roku 2008 nastupuje ve švédské fotbalové reprezentaci. Debutoval 13. ledna 2008 v přátelském utkání s domácím týmem Kostariky (výhra 1:0). Nastoupil v základní sestavě a hrál do 67. minuty.\n\n"}
{"id": "1030091", "url": "https://cs.wikipedia.org/wiki?curid=1030091", "title": "Yanet Bermoyová", "text": "Yanet Bermoyová\n\nYanet Bermoy-Acosta, (* 29. květen 1987 Havana, Kuba) je reprezentantka Kuby v judu. Je dvojnásobnou stříbrnou olympijskou medailistkou.\n\nS judem začala v Cienfuegos v 10 letech potom co dělala několik let atletiku.\n\nV roce 2005 se poprvé v 18 letech objevila v Evropě na světovém poháru a v témže roce nečekaně získala titul mistryně světa. To, že nešlo o náhodu potvrzovala v dalších letech a olympijský cyklus uzavřela ziskem stříbrné olympijské medaile na olympijských hrách v Pekingu.\n\nDo nového olympijského cyklu změnila váhovou kategorii, ale víc než změna váhy se jí citelně dotkla změna pravidel v roce 2010. Přesto se v roce 2012 dokázala kvalitně připravit na olympijské hry v Londýně a svojí nejsilnější zbraní seoi-nage prošla až do finále. Ve finále jí chybělo více štěstí, Severokorejka An Kum-e byla v lepší formě.\n\n"}
{"id": "1030092", "url": "https://cs.wikipedia.org/wiki?curid=1030092", "title": "Peruánská hymna", "text": "Peruánská hymna\n\nHymna Peru () je státním symbolem jihoamerického státu. Hudbu složil José Bernardo Alcedo. Autorem slov je José de la Torre Ugarte. Hymna byla přijata na základě veřejné soutěže k příležitosti vyhlášení nezávislosti Peru v roce 1821.\n\nRefrén:\n\nRefrén\n\n\n"}
{"id": "1030094", "url": "https://cs.wikipedia.org/wiki?curid=1030094", "title": "Moskva 24", "text": "Moskva 24\n\nMoskva 24 je ruská zpravodajská televizní stanice se sídlem v Moskvě. Byla spuštěna 5. září 2011 z podnětu Sergeje Sobjanina. Majitelem stanice je ruský státní mediální holding Všeruská státní televizní a rozhlasová společnost. Vysílá 24 hodin denně v ruštině a používá kabelový, satelitní i internetový přenos.\n\n\n"}
{"id": "1030096", "url": "https://cs.wikipedia.org/wiki?curid=1030096", "title": "Pusinky (cukroví)", "text": "Pusinky (cukroví)\n\nPusinky, sněhové pusinky či bezé je jednoduché cukroví skládající se z bílků a dvou druhů cukru – moučkového a krupice. Dort z bílkové hmoty zdobený ovocem a šlehačkou se označuje pavlova.\n\nPusinky se připravují z bílků ušlehaných s cukrem ve vodní lázni v tuhý sníh. Po vyjmutí z horké vody se ve studené vodě prošlehává, až vychladne a drží tvar. Na plech se potom zdobičkou vytvářejí pusinky, které se vysoušejí v horkovzdušné troubě při teplotě cca 90–100 °C po dobu půl hodiny. Do sněhu lze přidat i potravinářské barvivo a vyrábět tak pusinky barevné.\n\n"}
{"id": "1030097", "url": "https://cs.wikipedia.org/wiki?curid=1030097", "title": "Ognjen Vranješ", "text": "Ognjen Vranješ\n\nOgnjen Vranješ (srbskou cyrilicí Огњен Врањеш; * 24. října 1989, Banja Luka, SFR Jugoslávie, dnešní Bosna a Hercegovina) je bosenský fotbalový obránce a reprezentant. Účastník Mistrovství světa 2014 v Brazílii.\n\nJeho bratrem je fotbalista Stojan Vranješ.\n\nKoncem září 2014 byl na testech v českém klubu 1. FK Příbram.\n\nByl členem bosenského mládežnického výběru U21.\n\nV bosenském reprezentačním A-mužstvu debutoval v přátelském zápase pod trenérem Safetem Sušićem proti domácímu Slovensku 17. listopadu 2010, kde nastoupil na hřiště v 79. minutě (výhra 3:2).\n\nSafet Sušić jej vzal i na Mistrovství světa 2014 v Brazílii, kam se bosenský tým poprvé ve své historii probojoval. Bosna obsadila se 3 body nepostupové třetí místo v základní skupině F, Ognjen Vranješ zasáhl jako střídající hráč do utkání proti Íránu (výhra 3:1).\n\n"}
{"id": "1030102", "url": "https://cs.wikipedia.org/wiki?curid=1030102", "title": "Demonymum", "text": "Demonymum\n\nDemonymum (z řeckého δῆμος (\"démos)\", lid a ὄνομα (\"onoma\"), jméno), česky obyvatelské jméno, je název obyvatel určitého města, státu nebo jiného území, kdežto označení příslušníků národa či etnika jsou etnonyma či gentilika. V případě národních států se však obtížně rozlišuje: Skot nebo Hanák mohou být demonyma, i když mohou znamenat také původ a Skot může být obyvatelem Prahy. Demonymum často vyjadřuje nejen úřední příslušnost či aktuální pobyt v daném místě, ale i identitu člověka, spjatou s jeho osobním či rodovým původem, jazykem, zvyklostmi, typickými rysy atd.\n\nObyvatelská jména odvozená od vlastních jmen jsou v některých jazycích řazena mezi vlastní jména, třebaže neoznačují konkrétní subjekt, ale příslušnost ke skupině na základě společné vlastnosti. Existují však i obecná obyvatelská jména, například horal či horák jako obyvatel hor, vesničan jako obyvatel vesnice, měšťan či měšťák jako obyvatel města, chalupník jako obyvatel chalupy atd. \n\nVedle podstatných jmen jsou demonyma také přídavná jména (egyptský, skotský), která v češtině už pravopisně za vlastní jména považována nejsou, ale například v angličtině si zachovávají velké první písmeno. V nespisovných projevech tato tendence proniká i do češtiny.\n\nDemonymum je často odvozeno od názvu území (Egypt – Egypťan, Wales – Welšan) nebo naopak (Skot – Skotsko). Jsou ovšem také demonyma pocházející z tradice, z generalizujícího nebo opisného pojmenování, často však jsou vedle nich i přesnější výrazy (Nizozemsko – Holanďan/Nizozemec, Spojené království - Angličan/Brit, Vitória (Brazílie) – Capixaba).\n\nVe španělštině jsou demonyma často odvozena od původních latinských názvů obydlených míst: např. Alcalá de Henares (Complutum) – \"complutense\" (i v názvu univerzity Universidad Complutense de Madrid), Sevilla (Hispalis) – \"hispalense\", Valladolid (Vallisoletum) – \"vallisoletano\", Zaragoza (Caesaraugusta) – \"cesaraugustano\" či Mérida (Augusta Emerita) – \"emeritense\".\n\n"}
{"id": "1030103", "url": "https://cs.wikipedia.org/wiki?curid=1030103", "title": "Jaroslav Boudný", "text": "Jaroslav Boudný\n\nJaroslav Boudný, publikující též pod pseudonymem Jaboud (29. října 1940 - 30. března 2018), Praha, byl český publicista.\n\nPocházel z úřednické, respektive buržoazní rodiny. Z politických důvodů byl místo běžné základní vojenské služby přidělen k technickému vojenskému praporu. V mládí se aktivně věnoval sportu. Od roku 1956–1960 závodně boxoval za Tatra Smíchov, později za závody Praga a závodně vzpíral za Slavoj Vyšehrad. Následně vystřídal různá dělnická zaměstnání.\n\nV letech 1975–1989 byl pod dozorem Státní bezpečnosti, která sledovala jeho aktivity v rámci ilegální náboženské činnosti a výroby samizdatové literatury. V evidenci agentů a spolupracovníků StB není evidován.\n\nV devadesátých letech byl jednatelem soukromé společnosti. Skrze tyto aktivity se následně dostal k neziskové terapeutické práci s dětmi z Fakultní nemocnice v Motole. Na přelomu tisíciletí zajišťoval mediální poradenství pro sochaře Jiřího Vydru.\n\nPo odchodu do důchodu krátce pracoval jako asistent ředitele strojírenské firmy. \n\nNěkteré své vzpomínky a úvahy publikoval v internetových periodikách Neviditelný Pes, Britské listy aj. Jako pamětník vystupoval v několika dokumentárních pořadech. V televizním cyklu \"Fenomén Underground\" (díl Předci a paralely), který v roce 2014 natočila Česká televize, vzpomínal na život pražské mládeže v padesátých letech. V \"Magazínu Víkend\" na TV NOVA uváděl v roce 2015 na pravou míru nesmyslně idealizovanou legendu Vyšehradských jezdců.\n\nSvé vzpomínky na mládí ve skautingu a následně mezi pražskou buržoazní mládeží 50. a 60. let 20. století – mezi tzv. pásky – sugestivním a čtivým způsobem shrnul ve své vzpomínkové knize \"Trafouš, páskové, Vyšehradští jezdci a jiné vzpomínky\" (2011).\n"}
{"id": "1030105", "url": "https://cs.wikipedia.org/wiki?curid=1030105", "title": "Bitva u Mohuče", "text": "Bitva u Mohuče\n\nBitva u Mohuče se odehrála 31. prosince 406 mezi Franky a aliancí germánských kmenů Vandalů, Svébů a kmenového svazu Alanů.. Vandalové a Alani zvítězili, překročili řeku Rýn a tím si otevřeli cestu k invazi do Galie.\n\nBitva je stručně popsána Řehořem z Tours v jeho kronice Historia Francorum. Podle Řehoře vandalský kmen Hasdingů překročil zamrzlý Rýn a přepadl Franky. V boji byl zabit král Hasdingů Godigisel. Vandalům k vítězství pomohli Svébové a také Alani pod vedením jejich krále Respendiala.\n\n"}
{"id": "1030106", "url": "https://cs.wikipedia.org/wiki?curid=1030106", "title": "Taťjana Moskvinová", "text": "Taťjana Moskvinová\n\nTaťjana Moskvina nebo Taciana Maskvina (: ), (* 10. leden 1973 Novosibirsk, Sovětský svaz) je bývalá reprezentantka Sovětského svazu a Běloruska v sambu a judu. Je ruského původu.\n\nV rodném Novosibirsku začínala s gymnastikou, plaváním a atletikou. V 10 letech se s rodinou přestěhovala do Mohylevu a ve 12 letech poprvé zkusila sambo-judo. Oběma příbuzným zápasnickým stylům se věnovala prakticky celou svojí sportovní kariéru současně. V sambu byla díky menší konkurenci úspěšnější, má na svém kontě 10 titulu mistryně světa. V judu se prosazovala především v Evropě. Jejím nedostižným vzorem ve světě byla Japonka Tani. Ke konci své vrcholové kariéry žila v Německu, kde zápasila v bundeslize a dokonce se tam i vdala. V roce 2006 se jí narodila dcera Chantal.\n\nOlympijských her se účastnila celkem dvakrát, ale pokaždé vypadla v prvním kole. V roce 1996 prohrála v prvním kole s Japonkou Tani a v roce 2004 s Francouzkou Josinet. V roce 2000 a v roce 2008 jí kvalifikace těsně utekla na body.\n\n"}
{"id": "1030108", "url": "https://cs.wikipedia.org/wiki?curid=1030108", "title": "Jaroslav Charvát", "text": "Jaroslav Charvát\n\nJaroslav Charvát (22. září 1904, Třebíč – 5. září 1988, Benešov) byl český historik a archivář, autor učebnic dějepisu a editor vydání spisů Františka Palackého.\n\nV letech 1935–1945 vedl Archiv Národního muzea. \n\n"}
{"id": "1030109", "url": "https://cs.wikipedia.org/wiki?curid=1030109", "title": "Jan Vodička (lední hokejista)", "text": "Jan Vodička (lední hokejista)\n\nJan Vodička (13. února 1932, České Budějovice – 28. září 2014) byl československý hokejový brankář. Byl prvním brankářem v Československu, který používal v zápasech lapačku a po Vladimíru Nadrchalovi druhým brankářem v Československu, který nosil hokejovou masku.\n\n13 sezon působil v Českých Budějovicích a byl jako náhradník u titulu v roce 1951. Zúčastnil se Zimních olympijských her 1956 v italském městě Cortina d'Ampezzo, kde československá hokejová reprezentace obsadila konečné 5. místo. Zemřel po krátké těžké chorobě v září 2014.\n\nLapačku si vypůjčil od kanadského brankáře Německé spolkové republiky v roce 1955 po vzájemném zápase a okopíroval ji, což pro něj jako syna rukavičkáře nebylo nic těžkého. Rukavici rozebral a překreslil na papír. Když v ní poprvé chytal v ligovém zápase proti Rudé hvězdě Brno, kapitán Rudé hvězdy Slavomír Bartoň protestoval proti jejímu použití – argumentoval, že jde o nepovolenou výstroj. Legendární lapačka shořela v roce 1957 společně se zimním stadionem.\n\n"}
{"id": "1030114", "url": "https://cs.wikipedia.org/wiki?curid=1030114", "title": "Ilja Markov", "text": "Ilja Markov\n\nIlja Vladislavovič Markov (rusky Илья Владиславович Марков) (* 19. června 1972) je bývalý ruský atlet, mistr světa v chůzi na 20 km z roku 1999.\n\nNa olympiádě v Atlantě v roce 1996 vybojoval v závodě na 20 kilometrů chůze stříbrnou medaili. V roce 1998 se stal v této disciplíně mistrem Evropy a o rok později mistrem světa. Další medaili - tentokrát stříbrnou - ze světového šampionátu si odvezl z Edmontonu v roce 2001, opět v závodě na 20 kilometrů chůze.\n\nV roce 2009 se stal trenérem polských chodců.\n\n"}
{"id": "1030115", "url": "https://cs.wikipedia.org/wiki?curid=1030115", "title": "Roman Rasskazov", "text": "Roman Rasskazov\n\nRoman Vladimirovič Rasskazov ( Роман Владимирович Рассказов; * 28. dubna 1979) je ruský atlet, mistr světa v chůzi na 20 km z roku 2001.\n\nV roce 1998 se stal juniorským mistem světa v chůzi na 10 kilometrů. Na světovém šampionátu v Edmontonu v roce 2001 zvítězil v závodě na 20 kilometrů chůze, o dva roky později vybojoval na mistrovství světa v této disciplíně bronzovou medaili.\n"}
{"id": "1030117", "url": "https://cs.wikipedia.org/wiki?curid=1030117", "title": "Alexandr Ivanov (chodec)", "text": "Alexandr Ivanov (chodec)\n\nAlexandr Ivanov (rusky Александр Алексеевич Иванов) (* 25. dubna 1993) je ruský atlet, chodec.\n\nV roce 2012 získal stříbrnou medaili v závodě na 10 kilometrů chůze na světovém juniorském šampionátu. O rok později na mistrovství světa v Moskvě zvítězil v závodě na 20 kilometrů chůze.\nDalší medaili, tentokrát stříbrnou, vybojoval v této disciplíně na mistrovství Evropy v Curychu v roce 2014 – zde si také vytvořil osobní rekord 1:19:45.\n\nPro porušení antidopingových pravidel však o obě medaile přijde. Navíc dostal i tříletý distanc startů, který mu platí od 2. května 2017.\n\n"}
{"id": "1030119", "url": "https://cs.wikipedia.org/wiki?curid=1030119", "title": "Novomykolajivka", "text": "Novomykolajivka\n\nNovomykolajivka může být mimo menších vesnic také:\n\n"}
{"id": "1030121", "url": "https://cs.wikipedia.org/wiki?curid=1030121", "title": "Otman Bakkal", "text": "Otman Bakkal\n\nOtman Bakkal (arabsky عثمان بقال; narozen 27. února 1985, Eindhoven, Nizozemsko) je bývalý nizozemský fotbalový záložník marockého původu. Na kontě má jeden start za A-mužstvo Nizozemska.\nMimo Nizozemsko působil na klubové úrovni v Rusku.\n\nOdchovanec PSV Eindhoven se dostal do A-týmu PSV v létě 2003. Od roku 2005 hostoval v dalších nizozemských klubech, postupně to byly FC Den Bosch, FC Eindhoven, FC Twente a Feyenoord (ve Feynoordu až od roku 2011). 20. listopadu 2010 ho pokousal do krku během zápasu Ajaxu Amsterdam s PSV Eindhoven (0:0) protihráč Luis Suárez, Bakkal se tak stal první obětí v jeho útocích chrupem na fotbalisty.\n\nV červenci 2012 přestoupil z PSV do ruského klubu FK Dynamo Moskva, kde strávil jednu sezónu. Pak se vrátil do Nizozemska do Feyenoordu, kde mu skončila smlouva v červenci 2014. Na podzim 2014 trénoval s juniorským týmem Feyenoordu.\n\nV únoru 2015 byl na testech v českém klubu AC Sparta Praha, nastoupil ve dvou přípravných utkáních, ale trenéry českého klubu svými výkony nepřesvědčil a vrátil se do Nizozemska, kde krátce trénoval s rezervním týmem PSV Eindhoven.\n\nOtman Bakkal byl členem nizozemského mládežnického výběru U21. Zúčastnil se domácího Mistrovství Evropy hráčů do 21 let 2007, kde Nizozemci porazili ve finále Srbsko 4:1 a vyhráli druhý titul v řadě.\nS reprezentací do 23 let se zúčastnil také Letních olympijských her 2008 v Číně, kde byli Nizozemci vyřazeni ve čtvrtfinále Argentinou po výsledku 1:2 po prodloužení.\n\nV A-mužstvu Nizozemska debutoval 18. listopadu 2009 v přátelském utkání proti národnímu týmu Paraguaye (remíza 0:0). Dostal se na hřiště v 85. minutě.\n\n"}
{"id": "1030123", "url": "https://cs.wikipedia.org/wiki?curid=1030123", "title": "Daniel García", "text": "Daniel García\n\nDaniel García Córdoba (* 28. října 1971) je mexický atlet, mistr světa v chůzi na 20 km z roku 1997.\n\nTřikrát se účastnil olympijských her, nikdy se však nedostal na stupně vítězů. V roce 1992 došel do cíle závodu na 20 kilometrů chůze sedmý, v roce 1996 devátý a o čtyři roky později (2000) v Sydney dvanáctý. Více úspěchů měl na světových šampionátech – roku 1997 se stal mistrem světa v chůzi na 20 kilometrů a v roce 1999 vybojoval v této disciplíně bronzovou medaili. Svůj osobní rekord na této trati 1:18:27 si vytvořil v roce 1997 v českých Poděbradech.\n\n"}
{"id": "1030124", "url": "https://cs.wikipedia.org/wiki?curid=1030124", "title": "Barry Goldberg", "text": "Barry Goldberg\n\nBarry Goldberg (* 25. prosince 1942, Chicago) je americký hudebník.\n\nSvou kariéru zahájil počátkem šedesátých let a roku 1965 absolvoval řadu koncertů s písničkářem Bobem Dylanem. Roku 1966 hrál na albu \"Stand Back! Here Comes Charley Musselwhite's Southside Band\" bluesového harmonikáře Charlieho Musselwhita. V roce 1967 krátce působil ve skupině The Electric Flag; s tou pak znovu hrál v letech 1974 a 2007.\n\nBěhem své kariéry spolupracoval s mnoha dalšími hudebníky, mezi které patří například skupiny Ramones (hrál na albu \"End of the Century\") či The Byrds (\"The Notorious Byrd Brothers\" a \"Sweetheart of the Rodeo\"). V roce 2013 založil společně se Stephenem Stillsem a Kennym Waynem Shepherdem skupinu The Rides.\n\n"}
{"id": "1030126", "url": "https://cs.wikipedia.org/wiki?curid=1030126", "title": "Wout Brama", "text": "Wout Brama\n\nWout Brama (* 21. srpna 1986, Almelo, Nizozemsko) je nizozemský fotbalový záložník a reprezentant momentálně hráč PEC Zwolle. Nemalou část kariéry strávil v FC Twente.\n\nOdchovanec FC Twente, kde působil až do léta 2014. V říjnu 2014 odešel do PEC Zwolle.\n\nWout Brama byl členem nizozemského mládežnického výběru U21.\n\nV A-mužstvu Nizozemska debutoval 18. listopadu 2009 v přátelském utkání v Heerenveenu proti Paraguayi (remíza 0:0). Dostal se na hřiště v 70. minutě.\n\n"}
{"id": "1030127", "url": "https://cs.wikipedia.org/wiki?curid=1030127", "title": "Projekt 1265", "text": "Projekt 1265\n\nProjekt 1265 (v kódu NATO třída Sonya) je třída pobřežních minolovek sovětského námořnictva z doby studené války. Sovětské označení plavidel bylo BT („bazovyj tralščik“ – základní minolovka). Celkem bylo postaveno 81 jednotek této třídy (dalších 13 jednotek patřilo k exportnímu pprojektu 1265E). Řadu jich získala námořnictva sovětských spojenců – Ázerbájdžán (3), Bulharsko (4), Kuba (4), Etiopie (1), Sýrie (1), Ukrajina (2) a Vietnam (4).\n\nMinolovky této třídy byly stavěny v letech 1973–1995 loděnicemi ve Vladivostoku a Leningradu.\n\nPlavidla mají dřevěný trup pokrytý vrstvou ze skleněných vláken. Výzboj tvoří jeden 30mm dvoukanón AK-230M na přídi a jeden 25mm dvoukanón 2M-3Mna zádi. Jednotky dokončené roku 1989 a pozdeji (tj. od č. 148 v Leningradu a poslední tři jednotky ve Vladivostoku) byly vybaveny dvojicí šestihlavňových 30mm rotačních kanónů AK-306 na místě původních AK230M a 2M-3M. Část plavidel dostala také čtyřnásobné vypouštěcí zařízení pro protiletadlové řízené střely 9K32 Strela-2 se zásobou osmi střel. Pohonný systém tvoří dva diesely o výkonu 1790 kW. Lodní šrouby jsou dva. Nejvyšší rychlost dosahuje 15 uzlů.\n\n\n"}
{"id": "1030128", "url": "https://cs.wikipedia.org/wiki?curid=1030128", "title": "Projekt 1258", "text": "Projekt 1258\n\nProjekt 1258 (v kódu NATO třída Yevgenya) je třída malých pobřežních minolovek sovětského námořnictva z doby studené války. Celkem bylo postaveno 45 jednotek této třídy. Řadu jich získala námořnictva sovětských spojenců – Ázerbájdžán (2 jednotky), Angola (2), Bulharsko (4), Indie (6), Irák (3), Kazachstán (2), Kuba (12), Mosambik (3), Nikaragua (4), Severní Jemen (3), Jižní Jemen (3), Sýrie (4), Ukrajina (1) a Vietnam (3).\n\nMinolovky této třídy byly stavěny v letech 1970–1984.\n\nPlavidla mají sklolaminátový trup. Výzboj tvoří jeden 25mm dvoukanón 2M-3M (u novějších jednotek), nebo jeden 14,5mm dvojkulomet 2M-7. Pohonný systém tvoří dva diesely 3D12 o výkonu 600 hp. Lodní šrouby jsou dva. Nejvyšší rychlost dosahuje 11 uzlů.\n\n\n"}
{"id": "1030130", "url": "https://cs.wikipedia.org/wiki?curid=1030130", "title": "Jaroslav Beránek", "text": "Jaroslav Beránek\n\nMgr. Jaroslav Beránek (21. července 1950 – 2. září 2008) byl československý basketbalista, účastník Mistrovství světa 1974 a Mistrovství Evropy 1975. Je zařazen na čestné listině mistrů sportu.\n\nV československé basketbalové lize hrál 18 sezón v letech 1969-1989 za kluby Iskra Svit, Zbrojovka Brno, RH Pardubice, VŠDS Žilina a Baník Handlová. Třikrát byl mistrem Československa, jedenkrát vicemistrem a má jedno třetí místo. V historické střelecké tabulce basketbalové ligy Československa (od sezóny 1962/63 do 1992/93) je na 10. místě s počtem 6561 bodů. V sezóně 1982-1983 v ligovém utkání Žilina - Handlová zaznamenal 54 bodů, což byl třetí nejlepší střelecký výkon v historii československé ligy. \n\nZúčastnil se 5 ročníků evropských klubových pohárů v basketbale, s týmem Zbrojovka Brno 4 ročníků, z toho dvakrát Poháru evropských mistrů (1978, 1979), dvakrát Poháru vítězů pohárů (1973, 1974). S týmem Brna získal druhé místo v Poháru vítězů pohárů 1974). S týmem Iskra Svit hrál v Poháru vítězů pohárů 1986, v 1. kole vyřadili turecký Fenerbahce Istanbul, v osmifinále byli vyřazeni od Stade Francais Paříž.\n\nJako hráč reprezentačního družstva Československa byl účastníkem 2 světových a evropských basketbalových soutěží. Za reprezentační družstvo Československa v letech 1971-1978 hrál 118 zápasů, z toho na Mistrovství světa a Mistrovství Evropy celkem 14 zápasů, v nichž zaznamenal 103 bodů. Startoval na Mistrovství světa 1974 v Portoriku (10. místo) a na Mistrovství Evropy mužů - 1975 v Bělehradě (5. místo)\n\n\n\n\n\n"}
{"id": "1030131", "url": "https://cs.wikipedia.org/wiki?curid=1030131", "title": "Vinařice (hrad)", "text": "Vinařice (hrad)\n\nVinařice jsou zaniklý šlechtický hrad z počátku 14. století. Stál na ostrožně Zámeckého vrchu nad jihovýchodním cípem stejnojmenné obce v nadmořské výšce 330 m n. m. Opuštěn byl v průběhu druhé poloviny 16. století. Z hradu se dochovalo oválné hradiště se zbytky valu a příkopu poškozené intenzivní zemědělskou činností.\n\nPrvní písemná zmínka o Vinařicích je uvedena roku 1328 v predikátu Jana z Vinařic. Jiný zdroj však uvádí stejného majitele již roku 1238. Za možného zakladatele hradu ale nejasně považuje Bičena z Vinařic, který na hradě sídlil v letech 1318–1324 a vedl řadu sporů se sousedními zemany, nebo Jindřicha z Dubé, který též roku 1319 používal přídomek \"z Vinařic\".\n\nV polovině 14. století se hrad stal majetkem rodu Podmokelských z Prostiboře, v jejichž držení zůstal až do doby po husitských válkách. Jako další majitelé jsou známi Jeník z Divic (od roku 1470) a pánové z Klinštejna (od roku 1488). Poslední držitel z jejich rodu zemřel před rokem 1519 a po něm se novým majitelem stal Děpolt z Lobkovic a na Bílině. V majetku Lobkoviců hrad zůstal i nadále, ale majitelé panství sídlili na tvrzi v Divicích a hrad byl opuštěn. Jako pustý je uváděn roku 1586.\n\nZ hradu se dochovaly jen terénní zbytky, které neumožňují přesnější určení podoby. Byl postaven na oválném půdorysu na ostrožně oddělené příkopem. Boční strany byly před příkopem navíc opevněny valem. Údajné zbytky sklepení viditelné ještě v 19. století dnes neexistují.\n\nPo roce 1985 zanikl relikt studny na vnitřní ploše jádra, byl zničen val na jižní straně a příkop na vstupní straně i s přejezdem přes něj zarovnán.\n\nKe zbytkům hradu vede neznačená cesta. Za rybníkem je nutno odbočit doprava a na konci ulice doleva. Zde začíná cesta relativně prudce stoupat serpentýnou kolem domů čp. 77, 67 a 69, mění se z asfaltové na polní a asi 70 m za posledním domem končí přímo na okraji hradu.\n\n\n\n"}
{"id": "1030132", "url": "https://cs.wikipedia.org/wiki?curid=1030132", "title": "Kounické louky", "text": "Kounické louky\n\nKounické louky jsou přírodní památkou v chráněné krajinné oblasti Slavkovský les. Byly vyhlášeny Správou CHKO v roce 2014, a to k ochraně vzácných druhů rostlin a motýla hnědáska chrastavcového. Nachází se necelý 1 km jihovýchodně od obce Nové Kounice a jeden kilometr jihozápadně od Javorné.\n\nRozloha lokality je 21,62 ha. Území je zároveň evropsky významnou lokalitou vyhlášenou k ochraně jednoho z nejvzácnějších denních motýlů v Evropě – hnědáska chrastavcového (\"Euphydryas aurinia\"). Cílem ochrany je zachování jeho populace a výjimečně dobře zachovalých rostlinných společenstev, především slatinných luk a přepásaných stanovišť s hořcem hořepníkem.\n\nVegetace chráněného území je tvořena vlhkými pcháčovými a střídavě vlhkými bezkolencovými loukami, v jižní části také slatinnými loukami. Roste zde množství chráněných a vzácných druhů rostlin – hořec hořepník (\"Gentiana pneumonanthe\"), upolín nejvyšší (\"Trollius europaeus\"), kosatec sibiřský (\"Iris sibirica\"), tolije bahenní (\"Parnassia palustris\"), ostřice blešní (\"Carex pulicaris\"), všivec lesní (\"Pedicularis sylvatica\"), prstnatec májový (\"Dactylorhiza majalis\"), hadí mord nízký (\"Scorzonera humilis\") aj.\n\nSušší části území jsou strojově koseny a přepásány skotem, vlhčí části jsou koseny ručně – mozaikovitě s ohledem na zvláštní nároky vzácných druhů rostlin a živočichů.\n\n\n"}
{"id": "1030134", "url": "https://cs.wikipedia.org/wiki?curid=1030134", "title": "Hamr Brušovec", "text": "Hamr Brušovec\n\nHamr Brušovec se nacházel v nejsevernější části katastru obce Křižánky. Pracoval s přestávkami nejpozději od roku 1616 do roku 1874.\n\nHamr se nacházel v nejsevernější části tehdejšího Křižánkova. Podle místního názvu Hamerská paseka lze soudit, že šlo o přílesní polohu při potoku Brušovci (dnes v mapách označován jako Holcovský potok, nejspíš pro odlišení od stejnojmenného potoka v nedalekém Herálci). Na Křoupalově mapě z poloviny 18. století je označen jako Panský hamr Brušovec. Byl posledním stavením osady a byl při něm hamerský rybník Brušovec, k němuž vedla náhonová struha od splávku pod Fixovým mlýnem.\n\nPoprvé se hamr na Křižánkově uvádí k roku 1616. V tomto roce byla „puštěna Jiříkovi hamerníku paseka při hamře Křižánkově za plat 10 grošů.“Mohl ovšem stát již mnohem dříve. Okolní oblast začala být hustěji osídlována od 2.poloviny 16. století a v té době mohl být tento hamr postaven. Hamr byl tehdy svobodný, náležel místnímu hamerníkovi, nejpravděpodobněji z rodu Preislerů. Tehdejší hamerníci se usazovali v místech, kde je nyní Moravská Svratka. První dva domy tam zakoupili roku 1626 Martin Stolz a roku 1632 Wolf Preyssler. Podle všeho v období po pobělohorských konfiskacích přestal na čas pracovat. Na jeho místě pracovala v 2.polovině 17. století sklárna Křižánkov.\n\nBrušovecký hamr opět prokazatelně pracoval od poloviny 18. století. Tehdy ovšem již patřil novoměstské vrchnosti, jíž byl Ústav šlechtičen Panny Marie Školské v Brně. Stála při něm hamerská hospoda a několik chalup. Pracovníci hamru si stavěli svá obydlí též v místech, kde stojí místní část Křižánek s názvem Budín. Hamr pracoval do 70. let 19. století. Spolu s hamry v Líšné a na Vříšti byl spjat s významnou železárnou novoměstského panství v Kadově, která byla v 19. století druhou nejvýznamnější na Moravě. Zánik železáren v Kadově znamenal i zánik hamru.\n\nPo roce 1638 vybudoval tehdejší majitel panství Šimon Kratzer skelnou huť v Křižánkově. Stála s největší pravděpodobností v místě původního hamru. Od roku 1642 byla pronajata rodu Friedrichů, roku 1675 byla huť již plně v režii novoměstské vrchnosti.Tato huť zanikla koncem 17. století.\n\nFixův mlýn, od něhož vedla k hamru náhonová struha, stával proti proudu řeky Svratky. Místo se nachází v katastru obce Moravská Cikánka. Od 17. století tomto místě stávala stoupa k drcení křemene. Ta byla pomocnou výrobou pro sklárnu v Křižánkově. Od 19. století tu byl mlýn, který patřil rodu Kunců. Později byl zván po svém majiteli Fixův a nakonec Páralův. Budova mlýna je již zbořena. Posledními viditelnými pozůstatky lidského osídlení tu jsou náhon a Jírova studánka, která se nachází na kopci na protější straně silnice.\n\nTato osada, nacházející se nyní na území Herálce, má s hamrem Brušovcem stejné jméno, ovšem nachází se na jiném místě - leží západně od Křižánek. Byla postavena po velkém lesním polomu (vichru sv. Tomáše 30. prosince 1740). Vystavěl jí Jan Tlustoš z Blatin. Pracovala v letech 1744-1763.\nTradice zpracování železa v místním hamru Brušovec vyvrcholila na Křižánkách slavnou kapitolou v dějinách obce, kterou byla výroba pilníků. Zvláště v 1.polovině 20. století byly Křižánky výrobou pilníků vyhlášené. Pracovalo tu mnoho pilníkářských mistrů, mimo jiných například František Tlustý, Josef Otava, Antonín Teplý, Alois Kostelecký, Josef Preisler a jeho synové František a Antonín, či Josef Vítek.\n\n"}
{"id": "1030135", "url": "https://cs.wikipedia.org/wiki?curid=1030135", "title": "Laskonky a kremrole", "text": "Laskonky a kremrole\n\nLaskonky a kremrole je osmé studiové album české rockové skupiny Wohnout, vydané v roce 2014 hudebním vydavatelstvím Warner Music. Oproti předchozím albům zde došlo ke zjednodušení stylu a kapela se posunula směrem k tradičnějšímu rockovému zvuku, místy s náznakem písničkářství či blues rocku. Vedle členů skupiny se na albu podílelo také několik hostů, mezi které patří například Xavier Baumaxa či Marek Eben.\n\n\n"}
{"id": "1030136", "url": "https://cs.wikipedia.org/wiki?curid=1030136", "title": "Marc Janko", "text": "Marc Janko\n\nMarc Janko (* 25. června 1983, Vídeň, Rakousko) je bývalý rakouský fotbalový útočník a reprezentant, od února 2018 hráč klubu FC Lugano. Mimo Rakousko působil na klubové úrovni v Nizozemsku, Portugalsku, Turecku, Austrálii, Česku a Švýcarsku. 4. července 2019 oznámil konec hráčské kariéry. \n\nV roce 2008 získal v Rakousku ocenění Fotbalista roku.\n\nMimo Rakousko hrál klubové soutěže v Nizozemsku, Portugalsku, Turecku, Austrálii, Švýcarsku a ČR.\nV sezóně 2008/09 se stal v dresu FC Red Bull Salzburg nejlepším střelcem rakouské Bundesligy. Se stejným klubem se stal třikrát rakouským mistrem (2006/07, 2008/09, 2009/10). V dresu FC Porto se stal mistrem Portugalska (2011/12), s Basilejí dvakrát mistrem Švýcarska (2015/16, 2016/17). V dresu Sydney FC se stal nejlepším kanonýrem A-League v sezóně 2014/15.\n\nV červnu 2017 podepsal dvouletý kontrakt se Spartou Praha. Přišel jako volný hráč (zadarmo), jelikož neprodloužil smluvu v FC Basilej.<br>\nJeho angažmá ve Spartě nebylo příliš úspěšné a tak v únoru 2018 odešel za cca 15 milionů Kč do švýcarského klubu FC Lugano.\nJanko působil v některých mládežnických reprezentacích Rakouska (U18, U21).\n\nV A-mužstvu Rakouska debutoval 23. května 2006 pod trenérem Josefem Hickersbergerem v přátelském utkání ve Vídni proti Chorvatsku (prohra 1:4). Nastoupil na hřiště v základní sestavě a hrál do 64. minuty. Zúčastnil se EURA 2016 ve Francii.\n\n"}
{"id": "1030137", "url": "https://cs.wikipedia.org/wiki?curid=1030137", "title": "Joana Ramosová", "text": "Joana Ramosová\n\nJoana Isabel Venturaová Ramosová nebo Joana Ramos, (* 16. leden 1982 v Coimbře, Portugalsko) je portulgaská zápasnice – judistka.\n\nS judem začínala ve 13 letech v rodné Coimbře pod trenérem Fausto Carvalhem. V portugalské seniorské reprezentaci se pohybuje od roku 2001 v pololehké váze. V roce 2004 byla na dobré cestě účastnit se olympijských hrách v Athénách, ale přednost dostala talentovanějsí Telma Monteirová. Na Monteirovou v dalších letech výkonostně nestačila a od roku 2007 startovala v lehké váze, ve které se nekvalifikovala na olympijské hry v Pekingu v roce 2008. V roce 2009 se vrátila do své oblíbené pololehké váhy. Od roku 2010 přestoupila do klubu Sporting Lisabon a pod vedením trenéra João Rodriguese se začala prosazovat mezi světovou špičkou. V roce 2012 se kvalifikovala na olympijské hry v Londýně, ale své snažení ukončila v prvním kole na Francouzce Priscille Gnetové. V roce 2016 se kvalifikovala na své druhé olympijské hry v Riu, ale nadějí na pěkný výsledek jí vzala ve druhém kole Číňanka Ma Jing-nan.\n\n\n"}
{"id": "1030138", "url": "https://cs.wikipedia.org/wiki?curid=1030138", "title": "Acoustic Classics", "text": "Acoustic Classics\n\nAcoustic Classics je patnácté sólové studiové album anglického kytaristy a zpěváka Richarda Thompsona, vydané v roce 2014 hudebním vydavatelstvím Beeswing Records. Skládá se ze čtrnáctí akustických verzí jeho starších písní.\n\nAutorem všech skladeb je Richard Thompson, krom písně „Persuasion“, jenž napsal společně s Timem Finnem.\n"}
{"id": "1030141", "url": "https://cs.wikipedia.org/wiki?curid=1030141", "title": "Novomykolajivka (Novomykolajivský rajón)", "text": "Novomykolajivka (Novomykolajivský rajón)\n\nNovomykolajivka (ukrajinsky '; rusky ' – \"Novonikolajevka\") je sídlo městského typu v Novomykolajivském rajónu v Záporožské oblasti na Ukrajině. V roce 2011 měla Novomykolajivka přes pět tisíc obyvatel. Od Záporoží, správního střediska celé oblasti, je Novomykolajivka vzdálena zhruba padesát kilometrů na východ.\n\n"}
{"id": "1030142", "url": "https://cs.wikipedia.org/wiki?curid=1030142", "title": "Ludvík Hugo Belcredi", "text": "Ludvík Hugo Belcredi\n\nLudvík Hugo Belcredi (1. březen 1921 Líšeň, dnes Brno – 19. srpen 1981 Brno), celým jménem Ludvík Hugo Egbert Richard Jiří Josef Belcredi pocházel ze šlechtického rodu Belcredi.\nLudvík Hugo Belcredi se narodil 1. března 1921 v Líšni jako první potomek a první syn Karla Jiřího Belcrediho (24. září 1893 Líšeň – 18. září 1972 Vídeň) a Theresie Kálnoky de Köröspatak (14. listopad 1893 Olomouc – 8. říjen 1969 Vídeň; sňatek 5. června 1920 Letovice). Měl tři bratry a jednu sestru. \n\nDětství prožil na zámku v Brně-Líšni. Chodil na zemědělskou fakultu a vedl rodinný velkostatek. V roce 1945 přestavěl cihelnu a vybudoval z ní nejmodernější podnik. Na modernizaci si půjčil peníze a do roku 1948 splatil polovinu částky. Po znárodnění půdy na 50 ha si pronajal část zabaveného majetku a i nadále na něm hospodařil a získal ocenění z nejvyšších míst. V roce 1949 byl zatčen a převezen do tábora nucených prací v Hodoníně u Kunštátu. Po propuštění z vězení pracoval jako skladník, vrátný a průvodčí v tramvaji v Brně. Po ukončení práce průvodčího pracoval v menze vysokých škol a zde se stal po nějakém čase vedoucím menzy.\n\nLudvík Hugo Belcredi se oženil 9. prosince 1949 ve Křtinách s Miloslavou Královou (9. prosince 1929 Líšeň – 12. ledna 2020 Brno). Komunistický režim jí nedovolil dokončit vysokou školu. V 60. letech pracovala jako úřednice na poště. Měli spolu dva syny: \n\n"}
{"id": "1030143", "url": "https://cs.wikipedia.org/wiki?curid=1030143", "title": "Kostel Narození Panny Marie (Libochovany)", "text": "Kostel Narození Panny Marie (Libochovany)\n\nŘímskokatolický farní kostel Narození Panny Marie v Libochovanech je pseudogotická jednolodní sakrální stavba na malém náměstíčku obce Libochovany na pravém břehu řeky Labe mezi Litoměřicemi a Ústím nad Labem. Od 24. března 2005 je kostel chráněn jako kulturní památka České republiky.\n\nKostel Narození Panny Marie stojí na místě původního malého dřevěného kostela ze 14. století. Ten je zmiňován společně s farou v roce 1460, kdy tehdejší majitel obce Mathes von Fiala nechal na dolním konci vsi postavit kapličku Panny Marie s malým zvonečkem.\n\nSoučasná podoba kostela je z roku 1895, kdy byl objekt v pseudogotickém slohu vystavěn a v 9. června téhož roku vysvěcen. Díky rozsáhlé finanční sbírce a hlavně za vydatné pomoci obyvatel se podařilo stavbu začít a dokončit během dvou let. Patronem kostela byl kníže Adolf Josef Schwarzenberg a hraběnka Marie Antonie Silva-Tarouca. Kostelní zvony byly v první i druhé světové válce rekvírovány ve prospěch armády.\n\nV roce 2009 byla provedena oprava věže kostela a v říjnu téhož roku byly uloženy písemnosti do kopule na střeše kostela. V roce 2010 došlo k opravě střešního pláště kostela a rekonstrukci věžních hodin.\n\nKostel je vzhledem k době svého vzniku a okolní zástavbě orientován k jihu, věž tedy stojí v severním průčelí. Jedná se o podélný jednolodní kostel s průčelní hranolovitou věží, dvěma transepty, polygonálním presbytářem a přízemní sakristií. Po obou stranách věže je mírně rozšířen o schodiště na kůr kostela a boční kapli. Architektonicky se zachoval se v původním stavu z roku 1895 a také mnoho detailů interiéru zůstalo zachováno.\n\nOltářní obraz a oba obrazy na bočních oltářích jsou signovány: \"J. Heřman 1894\". V některých zdrojích se však objevuje údaj, že autorem oltářního obrazu je litoměřický rodák a zakladatel muzea profesor Franz Krause.\n\nVarhany jsou velmi cenný nástroj, časný opus (č. 4) později významného a ceněného chebského varhanáře Martina Zause (20. května 1861 – 19. ledna 1905) z počátečního období jeho firmy, která byla založena v roce 1892. Letopočet na firemním štítku hracího stolu (nad klávesnicí) není letopočtem stavby varhan, ale letopočtem založení firmy, což potvrzuje fakt, že kostel byl dokončen v roce 1895. Varhany prošly poslední opravou v roce 2014.\n\nV letech 2013-2014 byla restaurována původní křtitelnice pocházející z období výstavby kostela. Tato kamenná kruhová křtitelnice je zhotovena z jemnozrnného pískovce, z jednoho kusu kamene. Horní část je zdobena akanty, noha křtitelnice kanelurami a patka geometrickým rostlinným motivem. Povrch kamenné modelace je polychromovaný s imitací dvou druhů mramorů. V horním okraji nádoby je vysekán lem, ve kterém je zapuštěna půlkulatá kovová vnitřní nádoba.\n\nDřevěné kostelní lavice jsou po obou bocích lodi a uprostřed nich je ulička. Tak jako většina ostatního vybavení jsou v pseudogotickém stylu. První lavice jak na pravé, tak i na levé straně mají uzavíratelný přístup z uličky malými vrátky a jsou vypolstrované. Jedná se o patronátní lavice vyhrazené majitelům panství.\n\nV roce 2014 byl kostel doplněn vedle původního svíčkového lustru také novými elektrickými lustry. V roce 2016 byl do interiéru umístěn zádušní svícen pro několik desítek malých svíček.\n\nU kostela stojí na čp. 78 pozdně empírová fara z poloviny 19. století. Jedná se o patrovou budovu se spárovanými lizénami, římsami na konzolách a štukovými výplněmi. Do dvora před farou vedou po stranách hlavní brány ještě dvě menší souměrné branky s tympanony na pilířích. Na náměstí před kostelem stojí na válcovém sloupku z 1. poloviny 19. století (nápis na soklu 1806) socha Panny Marie, která byla obnovena v roce 1932. Při silnici k Řepnici je na kamenném podstavci litinový křížek s letopočtem 1869.\n\n"}
{"id": "1030144", "url": "https://cs.wikipedia.org/wiki?curid=1030144", "title": "Projekt 266M", "text": "Projekt 266M\n\nProjekt 266M Akvamarin (v kódu NATO třída Natya) je třída oceánských minolovek sovětského námořnictva z doby studené války. Celkem bylo postaveno 55 jednotek této třídy. Řada jich byla dodána námořnictvům sovětských spojenců. Zahraničními uživateli jsou Ukrajina, Vietnam, Libye (8), Indie (12), Sýrie (1), Etiopie (1) a Jižní Jemen (1).\n\nTřída byla stavěna v letech 1969–1982 v Kolpinu a Chabarovsku. Postaveno bylo 31 jednotek základní varianty Natya I pro sovětské námořnictvo a jedna jednotka pokusné verze Natya II s  hliníkovým trupem. Pro export bylo postaveno 23 jednotek ve zjednodušené verzi.\n\nTrup plavidel byl vyroben z oceli a z hliníkových slitin. Hlavňovou výzbroj tvoří dva 30mm dvoukanóny AK-230M a čtyři 25mm kanóny ve dvouhlavňových postaveních 2M-3M. K obraně proti napadení ze vzduchu byla během služby přidána dvě čtyřnásobná vypouštěcí zařízení protiletadlových řízených střel 9K32 Strela-2. Plavidla dále nesou dva vrhače raketových hlubinných pum RBU-1200. Pohonný systém tvoří dva diesely M-504 o výkonu 3730 kW. Nejvyšší rychlost dosahuje 16 uzlů.\n\nIndické námořnictvo získalo 12 minolovek této třídy, které nesou označení třída \"Pondicherry\". Do roku 2018 jich bylo 11 vyřazeno. Aktivn je poslední INS \"Kozhikode\".\n\n"}
{"id": "1030145", "url": "https://cs.wikipedia.org/wiki?curid=1030145", "title": "Ruská sága", "text": "Ruská sága\n\nRuská sága (1982, Русская сага) je dobrodružný historický román pro mládež od ruského sovětského spisovatele Borise Borisoviče Kolokolova věnovaný životu ruského mořeplavce a objevitele Alexeje Iljiče Čirikova. Historie připisuje všechny zásluhy za objevení průlivu oddělujícího Asii od Severní Ameriky dánskému mořeplavci Beringovi, podle něhož byl pojmenován nejen Beringův průliv, ale i Beringovo moře. Čirikov však dosáhl břehů Aljašky prokazatelně dříve než Bering.\n\nRomán rovněž ukazuje zvůli a boj moc na carském dvoře, a také to, za jak nepředstavitelně těžkých společenských podmínek objevovali mořeplavci pro Rusko nové země.\n\nPříběh románu začíná 8. září roku 1740 v Ochotsku, ze kterého vyplouvají dvě lodě, \"Svatý Petr\" a \"Svatý Pavel\", na tzv. druhou Beringovu kamčatskou výpravu. Celé výpravě a konkrétně \"Svatému Petrovi\" velí dánský komodor Vitus Jonassen Bering, velení na \"Svatém Pavlu\" je svěřeno ruskému kapitánovi Alexejovi Iljičovi Čirikovovi, který se zúčastnil již první neúsěšné Beringovy kamčatské výpravy. Po přezimování v Petropavlovsku se pak výprava v červenci roku 1741 vydá za svým cílem – najít předpokládaný průliv mezi Čukotkou a Aljaškou.\n\n20. června roku 1741 se však v husté mlze lodě ztratí jedna druhé. Po hodinách marného hledání se Čirikov rozhodne pokračovat v plavbě východním směrem a 15. července spatří posádka jeho lodi na obzoru hory jednoho z ostrovů u severoamerického pobřeží. Po mezipřistání na Aljašce se \"Svatý Pavel\" vrací 15. srpna do Ochotska. Po návratu do Ruska se však Čirikovovi nedostane od carevny Jelizavety I. očekávaného přijetí, neboť carský dvůr čeká na návrat Beringa\n\nBeringova loď \"Svatý Petr\" se plaví podél Aljašky a kolem Aleutských ostrovů (při této plavbě onemocní většina posádky kurdějemi) a nakonec troskotá na Komandorských ostrovech. Zde 8. prosince roku 1741 Vitus Bering umírá. Zbytku jeho zdecimované posádky se pak podaří na opravené lodi doplout 27. srpna roku 1742 na Kamčatku.\n\nZe Sibiře může, již nemocný, Čirikov odjet do Petrohradu až v roce 1745. Získá sice titul komodra, ale všechny dluhy expedice jsou připsány jemu. Na konci listopadu v roce 1748 Čirikov v pětačtyřiceti letech skoná. Ještě jeho děti se musí vypořádávat s dluhy, které byly navěšeny na jejich otce.\nO životě ruského sovětského spisovatele Borise Borisoviče Kolokolova ( ) se nepodařilo zjistit žádné podrobnosti. Podle dále uvedených referencí je autorem následujících knih:\n\n\n"}
{"id": "1030146", "url": "https://cs.wikipedia.org/wiki?curid=1030146", "title": "Juraj Žuffa", "text": "Juraj Žuffa\n\nJuraj Žuffa (* 2. září 1959) v Košicích je bývalý československý basketbalista a slovenský trenér, účastník Mistrovství světa 1982, pěti mistrovství Evropy, stříbrný a bronzový medailista. Je zařazen na čestné listině zasloužilých mistrů sportu.\n\nBasketbalovou ligovou kariéru začal dvěma sezónami (1977-1979) ve slovenském klubu Slavia VŠT Košice, po nichž přestoupil do Slavia VŠ Praha, kde hrál pět sezón až do roku 1984 a dvakrát byl mistrem Československa (1981, 1982). Čtyři sezóny (1984-1985, 1986-1989) hrál za Inter Bratislava a pokaždé získal medaili, zlatou v roce 1985 a stříbrnou v roce 1988. Jednu sezónu (1985-1986) hrál za RH Pardubice (4. místo). V československé basketbalové lize odehrál 12 sezón (1977-1989), třikrát byl mistrem Československa, jedenkrát vicemistrem a má dvě třetí místa. V sezóně 1966-1967 byl zařazen do nejlepší pětice hráčů československé 1. ligy basketbalu. V historické střelecké tabulce basketbalové ligy Československa (od sezóny 1962/63 do 1992/93) je na 19. místě s počtem 5558 bodů. \n\nHrál v 8 ročnících evropských klubových pohárů v basketbale. Třikrát s týmem Slavia VŠ Praha, z toho dvakrát v Poháru evropských mistrů s účastí ve čtvrtfinálové skupině v sezóně 1981-1982 a v jednom ročníku FIBA Poháru Korač 1980-81. S týmem Inter Bratislava hrál rovněž tři ročníky, v Poháru evropských mistrů 1986 (vyřazeni od BC Žalgiris Kaunas, Litva) a dva ročníky Koračova poháru (1988, 1989). S týmem BK Trenčín startoval ve dvou ročnících Koračova poháru (1995, 1996).\nS reprezentačním družstvem Československa se zúčastnil Mistrovství světa 1982 v Kolumbii (10. místo), Mistrovství Evropy juniorů 1978 v Itálii (7. místo) a čtyř Mistrovství Evropy mužů - 1981 v Praze (3. místo),1983 v Nantes, Francie (10. místo), 1985 ve Stuttgartu, Německo (2. místo) a 1987 v Athénách (8. místo). S basketbalovou reprezentací Československa získal na Mistrovství Evropy stříbrnou a bronzovou medaili. Za reprezentační družstvo Československa v letech 1979-1988 hrál 241 zápasů, z toho na pěti světových a evropských basketbalových soutěžích mužů celkem 31 zápasů, v nichž zaznamenal 220 bodů.\n\nDvakrát byl vyhlášen nejlepším basketbalistou Slovenska (1985, 1986). Po roce 1994 byl trenérem ligových klubů BK Trenčín, BK Nový Jičín a BK Ústí nad Labem a v letech 1997-2001 trenérem reprezentačního družstva Slovenska.\n\n\n\nMistrovství světa - 1982 Kolumbie (126 bodů /7 zápasů) 10. místo\n\nMistrovství Evropy juniorů - 1978 Itálie (181 bodů /7 zápasů), nejlepší střelec týmu, 7. místo\n\nMistrovství Evropy mužů - 1981 (13 bodů /5 zápasů) 3. místo, 1983 Nantes, Francie (34 /7) 10. místo, 1985 Stuttgart, Německo (11 /4) 2. místo a 1987 Athény, Řecko (66 /8) 8. místo\n\n\n\n"}
{"id": "1030148", "url": "https://cs.wikipedia.org/wiki?curid=1030148", "title": "Kamil Mingazov", "text": "Kamil Mingazov\n\nKamil Mingazov (tatarsky Kamil Minhacov, Камил Минһаҗов, turkmensky Kamil Mingazow; * 21. června 1968, Turkmenská SSR, Sovětský svaz) je bývalý turkmenský resp. sovětský fotbalista a reprezentant a také trenér. Narodil se v rodině Tatarů. Mimo Turkmenistánu působil na Ukrajině (ještě za éry SSSR) a Kazachstánu. Univerzální fotbalista, hrál v útoku, záloze, obraně a dokonce se představil i jako brankář.\n\nJeho synem je turkmenský reprezentant Ruslan Mingazov.\n\nV letech 1987 a 1989 až 1991 hrál za turkmenský klub Köpetdag Aşgabat (Ašchabad), v letech 1988-1989 pak za ukrajinský celek FK Bukovyna Černovice.\n\nV sezóně 1992-1999 hrál v samostatném Turkmenistánu za Köpetdag a Nisu Aşgabat. Vyhrál turkmenskou fotbalovou ligu i pohár.\n\nHrál za národní tým Turkmenistánu (1992-2005), zúčastnil se mnoha kvalifikací na mistrovství světa a mistrovství Asie. Za národní tým Turkmenistánu hrál na všech pozicích: útočníka, záložníka, obránce a dokonce byl i brankářem na Asijských hrách v roce 1994 v Japonsku v utkání proti Číně, zápas skončil s výsledkem 2:2 (Turkmenistán měl totiž k dispozici jen 11 hráčů z dvacetičlenného týmu, zbývajících 9 se zdrželo v Moskvě kvůli problémům s vízy).\n\nTrenérská kariéra začala v květnu 2006, kdy se stal hlavním trenérem Nisy Ašchabad.\n\nSpolu s bývalým spoluhráčem Tofigem Šukurovem pak působil od roku 2009 jako hlavní trenér ženského týmu Köpetdagu.\n\nV současné době (2014) pracuje jako asistent trenéra v ašchabadském klubu Talyp Sporty Aşgabat.\n\n"}
{"id": "1030149", "url": "https://cs.wikipedia.org/wiki?curid=1030149", "title": "Cecilia Blancová", "text": "Cecilia Blancová\n\nCecilia Blanco-García, (* 23. února 1979 Madrid, Španělsko) je bývalá reprezentantka Španělska v judu.\n\nS judem začínala v 5 letech v Madridu. Sportu se věnovala i její mladší sestra Teresa, která se však mezinárodně neprosadila.\n\nVětšinu své sportovní kariéry sváděla tvrdé nominační souboje s Leire Iglesiasovou. Byl to jeden z důvodů proč měla tak raketový nástup mezi seniorkami potom, co místo reprezentační jedničky uvolnila Úrsula Martínová. V roce 2004 se Iglesiasová věnovala studijním povinnostem a kvalifikaci na olympijské hry v Athénách si bez větších potíží pohlídala. Patřila ke světové špičce, ale měla soupeřky, na které recept nenacházela. Patřila mezi ně především Nizozemka Edith Bosch. V Athénách po prohře sní obsadila nakonec 7. místo.\n\nOd roku 2005 si opět nemohla být jistá nominací na vrcholnou akci. V roce 2008 potom rivalita s Iglesiasovou vyústil v nezáviděníhodný úkol pro trenéry určit tu, která pojede na olympijské hry v Pekingu. Výsledný verdikt pro ní skončil negativně, ale na druhou stranu byl motivací ve sportovní kariéře pokračovat.\n\nV roce 2012 se o nominaci strachovat nemusela, ale samotná účast na olympijských hrách v Londýně pro ní skončila ve druhém kole. Vzápětí ukončila sportovní kariéru.\n\n"}
{"id": "1030151", "url": "https://cs.wikipedia.org/wiki?curid=1030151", "title": "Philips Records", "text": "Philips Records\n\nPhilips Records je hudební vydavatelství, které v roce 1950 založila nizozemská firma Philips specializující se na výrobu elektroniky. Roku 1958 byla tímto vydavatelství založena společnost Fontana Records. Vydavatelství Philips Records se původně specializovala na různé žánry populární hudby a později přešla k hudbě klasické. Mezi umělce, jejichž nahrávky společnost vydávala patří například Shirley Bassey, Harvey Mandel, France Gall nebo skupiny Blue Cheer, Kraftwerk, Manfred Mann's Earth Band, Rika Zaraï a H. P. Lovecraft.\n\n"}
{"id": "1030153", "url": "https://cs.wikipedia.org/wiki?curid=1030153", "title": "USA Union", "text": "USA Union\n\nUSA Union je studiové album anglického bluesového hudebníka Johna Mayalla, vydané v roce 1970 hudebním vydavatelstvím Polydor Records. Písně byly nahrány ve dnech 27. a 28. července téhož roku ve studiu Larrabee Studios v Los Angeles a o produkci se staral sám Mayall; autorem textu v bookletu alba je Leonard Feather. Jde o album z období, kdy se Mayall z rodné země přestěhoval do Kalifornie a hrál zde s místními hudebníky; na tomto albu hrají kytarista Harvey Mandel a baskytarista Larry Taylor, kteří nedlouho předtím opustili skupinu Canned Heat, a dále houslista Don „Sugarcane“ Harris.\n\n"}
{"id": "1030154", "url": "https://cs.wikipedia.org/wiki?curid=1030154", "title": "HC Břasy", "text": "HC Břasy\n\nHC Břasy (celým názvem: Hockey Club Břasy) byl český klub ledního hokeje, který sídlil v obci Břasy v Plzeňském kraji. Svůj poslední název nesl od roku 2006. Zanikl byl v roce 2009. V letech 2004–2009 působil v Plzeňském krajském přeboru, čtvrté české nejvyšší soutěži ledního hokeje. Klubové barvy byly černá a bílá.\n\nSvé domácí zápasy odehrával v Rokycanech na tamějším zimním stadionu s kapacitou 4 000 diváků.\n\n\n\nZdroj: \n\n\n\nZdroj: \n\n"}
{"id": "1030155", "url": "https://cs.wikipedia.org/wiki?curid=1030155", "title": "Raša Sraková", "text": "Raša Sraková\n\nRaša Sraka-Vuković, (* 10. října 1979 Lublaň, Jugoslávie) je reprezentantka Slovinska v judu.\n\nS judem začínala v Ljubljani v klubu JK Bežigrad ve věku 11 let. Za svoji kariéru vystřídala několik trenéru – Mirko Šindič, Janusz Pawłowski, Gregor Brod a před mateřskou pauzou v roce 2013 spolupracovala s Mitjou Železnikarem.\n\nStála u zrodu slovinského judistického zázraku — v roce 2002 získala před domácím publikem bronzovou medaili na mistrovství Evropy, která nastartovala její kariéru. Cesta k ní však nebyla jednoduchá. V juniorském věku sice dostávala pravidelně příležitost mezi seniorkami, ale od od roku 2000 ji v polostřední váhy vystrnadila o dva roky mladší Urška Žolnir. Ve střední váze se chvíli hledala, ale právě příprava na domácí evropský podnik jí posunula o úroveň výš. Na olympijských hrách v Athénách však roli favoritky nepotvrdila. Vypadla v prvním kole s pozdější vítězkou Masae Ueno z Japonska a ani v opravách se do bojů o medaile nedostala.\n\nV závěru roku 2007 se zranila a nedokázala se dobře připravit na olympijskou sezonu 2008. Pro účast na olympijských hrách v Pekingu potřebovala brát minimálně stříbro na mistrovství Evropy v Lisabonu. Skončila nakonec na 7. místě na olympijské hry se nekvalifikovala.\n\nV roce 2012 si účast na olympijských hrách v Londýně nenechala ujít. Obsadila nakonec 7. místo. Po olympijských hrách si vzala mateřskou pauzu. Se sportovním judem zatím nekončí.\n\n"}
{"id": "1030157", "url": "https://cs.wikipedia.org/wiki?curid=1030157", "title": "Vladimír Padrta", "text": "Vladimír Padrta\n\nVladimír Padrta (7. října 1952 – 15. září 2009) byl československý basketbalista, účastník Olympijských her 1976 a Mistrovství Evropy juniorů 1970. Po skončení sportovní kariéry byl sportovním novinářem v denících Šport, Verejnosť, Hospodárske noviny a týdeníku Štart.\n\nV československé basketbalové lize v letech 1970–1984 hrál za kluby Zbrojovka Brno, Moravská Slavia Brno, Inter Bratislava a Dukla Olomouc a celkem odehrál 13 sezón. Byl dvakrát mistrem Československa (1979, 1983), třikrát vicemistrem (1971, 1981, 1982) a třikrát na třetím místě (1973, 1977, 1980). Je na 20. místě tabulky střelců československé ligy s celkovým počtem 5307 bodů.\n\nS týmem Inter Bratislava se zúčastnil 6 ročníků evropských klubových pohárů v basketbale, z toho dvakrát Poháru evropských mistrů (1981, 1984), dvakrát FIBA Poháru vítězů národních pohárů (1982, 1983) a dvakrát FIBA Poháru Korač. Pětkrát se tým účastnil zápasů ve čtvrtfinálové skupině. \n\nZa reprezentační družstvo Československa v letech 1975–1980 odehrál 84 zápasů, z toho na Olympijských hrách, Mistrovství světa a Mistrovství Evropy celkem 8 zápasů, v nichž zaznamenal 58 bodů. Jako hráč Československa byl účastníkem Olympijských her 1976 v Montréalu (6. místo), když na předecházející olympijské kvalifikaci skončilo druhé. Hrál na Mistrovství Evropy v basketbale juniorů v Athánách v roce 1970 (8. místo).\n\n\n\n"}
{"id": "1030158", "url": "https://cs.wikipedia.org/wiki?curid=1030158", "title": "TJ Sušice (lední hokej)", "text": "TJ Sušice (lední hokej)\n\nTJ Sušice (celým názvem: Tělovýchovná jednota Sušice) je český klub ledního hokeje, který sídlí ve městě Sušice v Plzeňském kraji. Založen byl v roce 1963. Na počátku osmdesátých let se klub dohodl s VTJ Sušice o výměně soutěží, TJ tedy přenechalo vojákům Krajský přebor a místo VTJ začalo hrát Okresní přebor. V letech 2016–2018 působil v Plzeňské krajské lize, čtvrté české nejvyšší soutěži ledního hokeje. Klubové barvy jsou černá a červená.\n\nSvé domácí zápasy odehrává na zimním stadionu Sušice s kapacitou 600 diváků.\n\n\nZdroj: \n\n\n\nZdroj: \n\n"}
{"id": "1030159", "url": "https://cs.wikipedia.org/wiki?curid=1030159", "title": "HC Dogs Černíkov", "text": "HC Dogs Černíkov\n\nHC Dogs Černíkov (celým názvem: Hockey Club Dogs Černíkov) byl český klub ledního hokeje, který sídlil v obci Černíkov v Plzeňském kraji. Zanikl byl v roce 2006. V letech 2003–2006 působil v Plzeňském krajském přeboru, čtvrté české nejvyšší soutěži ledního hokeje.\n\nSvé domácí zápasy odehrával v Klatovech na tamějším zimním stadionu s kapacitou 3 250 diváků.\n\n\nZdroj: \n\n\n\nZdroj: \n\n"}
{"id": "1030161", "url": "https://cs.wikipedia.org/wiki?curid=1030161", "title": "Černá ovce", "text": "Černá ovce\n\nČerná ovce je metaforické označení pro člověka, který se výrazně liší od většiny, a ta ho hodnotí zpravidla negativně. Podobně se pro člověka, který se odlišuje pozitivně, užívá označení \"bílá vrána\".\n\nNegativní reakce většiny na výrazně odlišné jedince je známa u řady společensky žijících živočichů. V chovu ovcí na vlnu je světlá vlna cennější a tmavé ovce tak snižují hodnotu celého stáda. Proto se je pastevci často snaží ze stáda odstranit, jak to popisuje už Bible - . \n\nZ etologického hlediska mohou mít tyto sklony jistý pozitivní význam pro udržování a izolaci druhu a mohou zvyšovat i kohezi skupiny. Při studiu skupinové dynamiky se ukázalo, že členové skupiny (\"ingroup\") hodnotí její nesympatické příslušníky přísněji než nesympatické nečleny (\"outgroup\"). \"Černá ovce\", outsider, na něhož ostatní promítají své nedostatky, také přispívá k upevnění skupiny. Sigmund Freud poukázal na pozitivní význam \"obětního beránka\", na něhož se snese agresivita skupiny. To ovšem platí jen do určité míry, kdežto jevy jako rasismus nebo xenofobie mají možná jistý přírodní základ, jsou však pro velké moderní společnosti velmi nebezpečné. Proto i Freud zdůrazňoval význam \"sublimace\" lidských pudových energií.\n\n"}
{"id": "1030163", "url": "https://cs.wikipedia.org/wiki?curid=1030163", "title": "Flix (hrad)", "text": "Flix (hrad)\n\nHrad Flix je hrad na území španělské obce Flix, comarca Ribera d’Ebre. První zmínka o něm pochází z roku 1154, kdy ho Ramon Berenguer IV. Barcelonský daroval Bonifaciovi de Volta. V roce 1276 ho král Jakub I. Aragonský prodal Arnauovi de Bosc.\n\nJeho zeměpisná poloha z něj učinila jeden z nejdůležitějších v regionu, spolu s hradem Mequinensa a hradem Miravet. Byl významný jak v občanské válce 15. století, tak při vzpouře ženců v 17. století a poté v 18. století při válce o španělské dědictví.\n\nSoučasná podoba hradu pochází z 18. století. Roku 1876 byl hrad opuštěn a během následujícího století poničen. Po roce 2000 prošel rozsáhlou rekonstrukcí.\n\nZa španělskou kulturní památku byl prohlášen v roce 1988.\n"}
{"id": "1030166", "url": "https://cs.wikipedia.org/wiki?curid=1030166", "title": "Pekingská kachna", "text": "Pekingská kachna\n\nPekingská kachna je specialita čínské kuchyně, jejíž tradice sahá minimálně do 14. století. Připravuje se z čínského jatečního plemene kachny domácí.\n\nKachna se zabije ve věku zhruba dvou měsíců (měla by vážit okolo 5 kg), očistí, vykuchá a zbaví hlavy. Pak se pod kůži napumpuje vzduch, aby se podkožní tuk oddělil od masa a dobře vypekl. Kachna se krátce povaří, potře sladkou marinádou a nechá 24 hodin v průvanu sušit, pak se upeče zavěšená v peci nad dřevem z ovocných stromů, které jí dodá charakteristickou vůni. Hotová kachna se nakrájí na malé kousky (je zvykem, že v restauracích porcuje jídlo kuchař u stolu před zákazníkem) a podává se zvlášť šťavnaté maso a do křupava vypečená kůžička, přílohou jsou \"mandarinské placky\" z mouky, horké vody a sezamového oleje, hustá pikantní omáčka \"hoisin\" na sójovém základě a najemno nakrájená čerstvá zelenina. Často se ke kachně podává jarní cibulka, která se na jednom konci několikrát nakrojí, takže vznikne něco jako štětec, který se namáčí do omáčky a tím se placky se zabaleným masem potírají. Jako závěrečný chod se podává vývar ze zbytků kachny.\n\nV Pekingu se na tento pokrm specializují restaurace \"Quanjude\" a \"Bianyifang\" v centru města, určené převážně cizincům a prominentům.\n\n\n"}
{"id": "1030170", "url": "https://cs.wikipedia.org/wiki?curid=1030170", "title": "Projekt 1266", "text": "Projekt 1266\n\nProjekt 1266 Rubin (v kódu NATO třída Gorya) je třída oceánských minolovek sovětského námořnictva z doby studené války. Postaveny byly pouze dvě jednotky této třídy.\n\nPrvní dvě jednotky této třídy byly rozestavěny roku 1985. \"Železňakov\" vstoupil do služby v roce 1988. Program stavby těchto plavidel následně narušil rozpad SSSR a vleklá krize, která nástupnické Rusko postihla. Druhá jednotka třídy, pojmenovaná \"Gumaněnko\", proto do služby vstoupila teprve roku 2000 (jiný pramen uvádí 1994).\n\nHlavňovou výzbroj tvoří jeden 76,2mm kanón AK-176M v dělové věži na přídi a jeden rotační 30mm kanón AK-630M. K obraně proti napadení ze vzduchu slouží osm protiletadlových řízených střel 9K38 Igla (v kódu NATO SA-N-14). Pohonný systém tvoří dva diesely M-503B-37 o celkovém výkonu 5000 hp. Lodní šrouby jsou dva. Nejvyšší rychlost dosahuje 17 uzlů.\n\n"}
{"id": "1030172", "url": "https://cs.wikipedia.org/wiki?curid=1030172", "title": "Isaac Stern", "text": "Isaac Stern\n\nIsaac Stern (21. července 1920, Kremenec – 22. září 2001, New York) byl houslista a dirigent.\n\nNarodil se do židovské rodiny ve městě Kremenec na území dnešní Ukrajiny. Když mu bylo čtrnáct měsíců, přestěhoval se s rodiči do San Francisca, kde se také jako dítě začal věnovat hudbě; jeho prvním učitelem byla jeho matka. Roku 1928 začal docházet na hudební konzervatoř San Francisco Conservatory of Music, kde zůstal tři roky a později studoval soukromě u houslisty Louise Persingera.\n\nJeho první veřejné představení proběhlo ve věku šestnácti let, kdy vystupoval za doprovodu orchestru San Francisco Symphony, který dirigoval Pierre Monteux. Později byl jedním z klíčových osob, kteří pomohli zachránit newyorskou koncertní síň Carnegie Hall před demolicí. \n\nV roce 1966 natočil se Symfonickým orchestrem hl. m. Prahy FOK pod vedením Jindřicha Rohana houslové koncerty Felixe Mendelssohna-Bartholdyho.\n\nZemřel na srdeční selhání ve věku 81 let v newyorské nemocnici.\n\n"}
{"id": "1030173", "url": "https://cs.wikipedia.org/wiki?curid=1030173", "title": "Fakulta multimediálních komunikací Univerzity Tomáše Bati ve Zlíně", "text": "Fakulta multimediálních komunikací Univerzity Tomáše Bati ve Zlíně\n\nFakulta multimediálních komunikací (FMK) je jednou z šesti fakult Univerzity Tomáše Bati ve Zlíně (UTB). Fakulta byla založena 1. ledna 2002 a sídlí na adrese Univerzitní 2431 ve Zlíně.\n\nFakulta nabízí studium v bakalářských studijních programech (standardní doba studia jsou 3 roky), navazujících magisterských studijních programech (standardní doba studia 2 roky) a u studijního programu Výtvarná umění v doktorském studijním programu (standardní doba studia 3 roky).\n\nVšechny studijní programy jsou postaveny na principu evropského kreditového systému ECTS (European Credit Transfer System). Absolventi obdrží kromě diplomu Dodatek k diplomu (Diploma Supplement) v anglickém jazyce.\nV roce 1997 ustavila Fakulta technologická VUT v Brně se sídlem ve Zlíně Institut reklamní tvorby a marketingových komunikací (IRTMK). K 1. lednu roku 2002 se IRTMK změnil na Fakultu multimediálních komunikací (FMK) a stal se tak třetí fakultou Univerzity Tomáše Bati ve Zlíně.\n\nBudova U4 (Univerzitní 2431, Zlín): sídlo fakulty, děkanát, studijní oddělení, ateliéry: Grafický design, Reklamní fotografie, obory Animovaná tvorba, Audiovizuální tvorba (specializace Kamera, Režie a scenáristika, Střihová skladba, Zvuková skladba), Produkce, Kabinet teoretických studií\n\nBudova U44 (Univerzitní 2431, Zlín): Ústav marketingových komunikací, Komunikační agentura, Audiovizuální centrum\n\nBudova U16 (Třída Tomáše Bati 4342, Zlín): ateliéry Design oděvu, Design obuvi, Průmyslový design, Prostorová tvorba, Design skla, Digitální design, Produktový design, dílenské zázemí\n\n\n\nUniverzita Tomáše Bati ve Zlíně : Fakulta multimediálních komunikací [online]. 2014, 4.10.2014 [cit. 2014-10-04]. Dostupný z WWW: http://fmk.utb.cz/.\n"}
{"id": "1030174", "url": "https://cs.wikipedia.org/wiki?curid=1030174", "title": "Indická hokejbalová reprezentace", "text": "Indická hokejbalová reprezentace\n\nIndická hokejbalová reprezentace je výběrem nejlepších indických hráčů v hokejbale. V Mistrovství světa v hokejbalu se poprvé účastnila v roce 2005 v Pittsburghu kde skončila na šestém místě. Největším úspěchem indického týmu je jedno stříbro v Mistrovství světa v hokejbalu 2009 v Plzni.\n"}
{"id": "1030177", "url": "https://cs.wikipedia.org/wiki?curid=1030177", "title": "Sergiu Celibidache", "text": "Sergiu Celibidache\n\nSergiu Celibidache (28. června / 11. července 1912 Roman, Rumunsko – 14. srpna 1996 La Neuville-sur-Essonne, Francie) byl rumunský dirigent a hudební skladatel.\n\nJiž od dětství se věnoval hře na klavír; hudbu studoval nejprve v Bukurešti, později v Paříži a nakonec v Berlíně. Vzdělání dokončil v roce 1944 a do Rumunska se již natrvalo nevrátil. \n\nV letech 1945 až 1952 byl šéfdirigentem Berlínských filharmoniků. Později spolupracoval s orchestry z mnoha dalších zemí, například z Francie, ze Švédska či Spojeného království. Roku 1979 se stal hudebním ředitelem orchestru Mnichovské filharmonie.\n\nZemřel v roce 1996 ve francouzské obci La Neuville-sur-Essonne ve věku 84 let. Za svého života odmítal publikovat nahrávky své hudby. Nahrávky tak začaly vycházet až po jeho smrti.\n\nRoku 1970 získal hudební cenu Léonie Sonning.\n\n"}
{"id": "1030179", "url": "https://cs.wikipedia.org/wiki?curid=1030179", "title": "Birdy (zpěvačka)", "text": "Birdy (zpěvačka)\n\nJasmine Lucilla Elizabeth Jennifer van den Bogaerde (* 15. května 1996), známější pod svým uměleckým jménem Birdy, je britská zpěvačka a skladatelka. Jejím debutovým singlem byla cover verze skladby \"Skinny Love\" od americké skupiny Bon Iver, která znamenala její průlom, umístila se v hitparádách po celé Evropě a v Austrálii získala šestkrát cenu platinové desky. Dne 7. listopadu 2011 vyšlo její debutové album Birdy, které pojmenovala po sobě a dostalo se mu podobného úspěchu, umístilo se na prvním místě v Austrálii, Belgii a Nizozemsku. Její druhé studiové album Fire Within vyšlo 23. září 2013 ve Spojeném království a dalších zemích.\n\nV roce 2017 vystoupila Birdy s úspěchem na ostravském festivalu Colours of Ostrava.\n\nNarodila se 15. května 1996 v Lymingtonu v Hampshire. Její matka je koncertní pianistka a Birdy se v sedmi letech začala učit hru na klavír, o rok později se dala do skládání vlastních skladeb. Studovala na Brockenhurst College v Brockenhurstu. Její prastrýc byl herec Sir Dirk Bogarde. Její praprapradědeček byl belgického původu, zbytek jejích předků byli Angličané a Skotové.\n\nJejí umělecké jméno pochází z přezdívky, kterou jí rodiče dali, když byla miminko, protože otevírala pusu jako malý ptáček, kterého krmí. Její rodina a přátelé jí říkají Birdy, zatímco pouze učitelé jí říkají jejím pravým jménem, tedy Jasmine.\n\nNěkolik jejich cover verzí písní se objevilo v televizním seriálu \"Upíří deníky\". V roce 2012 nazpívala písničku \"Just a Game\" k filmu \"Hunger Games\". V červnu 2012 společně se skupinou Mumford & Sons přispěla na soundtrack animovaného filmu \"Rebelka\", za skladbu \"Learn Me Right\" získala svou první nominaci na cenu Grammy. V roce 2014 nazpívala tři písničky, \"Tee Shirt\", \"Best shot\" (s Jaymsem Youngem) a \"Not About Angels\", pro soundtrack k filmu \"Hvězdy nám nepřály\".\n\n\n"}
{"id": "1030181", "url": "https://cs.wikipedia.org/wiki?curid=1030181", "title": "Nationalsozialistischer Untergrund", "text": "Nationalsozialistischer Untergrund\n\nNationalsozialistischer Untergrund (zkratka NSU) je neonacistická terotistická skupina působící v Německu. Odhalena byla v listopadu 2009 během bankovní loupeže v Eisenachu a během zatčení spáchala dvojice aktérů \"Uwe Mundlos\" a \"Uwe Böhnhardt\" sebevraždu. Společně s \"Beate Zschäpeovou\" se podíleli na tzv. kebabových vraždách v letech 2000-2006, ovšem na svědomí mají mnohem více trestných činnů.\n\nZ počátku 90. let se trojice pachatelů poznala v Jeně. Společně se svými příznivci založili neonacistické organizace pod mnoha jmény. Prvním společným útokem byla exploze baterky v Norimberku v roce 1999.\n"}
{"id": "1030184", "url": "https://cs.wikipedia.org/wiki?curid=1030184", "title": "Slasher Flicks", "text": "Slasher Flicks\n\nSlasher Flicks, celým jménem Avey Tare's Slasher Flicks, je americká alternativní rocková skupina. Vznikla v roce 2013 a jejími členy jsou Avey Tare (člen Animal Collective), Angel Deradoorian (dřívější členka Dirty Projectors) a bubeník Jeremy Hyman (dřívější člen Ponytail). Své debutové album skupiny vydala v roce 2014; neslo název \"Enter the Slasher House\" a vydalo jej hudební vydavatelství Domino Records.\n\n\n"}
{"id": "1030185", "url": "https://cs.wikipedia.org/wiki?curid=1030185", "title": "Římskokatolická farnost Borotín na Moravě", "text": "Římskokatolická farnost Borotín na Moravě\n\nŘímskokatolická farnost Borotín je jedno z územních společenství římských katolíků v děkanátu Svitavy s farním kostelem Povýšení svatého Kříže.\n\nBorotín patřil původně k vanovické farnosti, která je poprvé zmiňována již v roce 1233, po jejím zániku v 16. století patřil pod letovickou farnost a to až do roku 1718, kdy byl přifařen k obnovené farnosti ve Velkých Opatovicích. V roce 1786 se stal lokální kuracií a v roce 1865 byl Borotín povýšen na farnost.\nOd roku 1786 do roku 1865 bylo v Borotíně 7 lokálních kurátů či kaplanů, za posledního z nich Františka Hanáka byl Borotín povýšen na farnost a on se tak stal jejím prvním farářem. Do roku 1995 se zde vystřídalo dalších 9 farářů, posledním z nich byl Jan Šulc. Od roku 1995 do roku 1999 byl Borotín spravován kněžími ze Svitav a Jaroměřic u Jevíčka, od roku 1999 do 2016 byla farnost spravována z Velkých Opatovic. Od července 2016 do srpna 2018 byl opět Borotín spravován kněžími z Jaroměřic u Jevíčka. Administrátorem excurrendo zde v této době byl P. Krzysztof Kuklinski CP S platností od září 2018 je administrátorem excurrendo velkoopatovický farář R. D. Miroslav Hřib.\n\nVe farnosti se pravidelně pořádá tříkrálová sbírka. V roce 2017 se při ní v Borotíně vybralo 1 750 korun.\n\n"}
{"id": "1030187", "url": "https://cs.wikipedia.org/wiki?curid=1030187", "title": "Svaté Pole (tvrz)", "text": "Svaté Pole (tvrz)\n\nSvaté Pole je zaniklá tvrz ve stejnojmenné obci nedaleko Dobříše. Poprvé byla doložena v roce 1455. Po roce 1647 byla rozšířena, ale na počátku 18. století, někdy po roce 1717 ztratila na významu a přestavbou v obytné hospodářství splynula do podoby dnešní dvora. Zbytky původní tvrze jsou zachované dodnes v jižním křídle dvora (čp. 41), kde se dochovaly valeně zaklenuté sklepy a klenby v přízemních místnostech.\n"}
{"id": "1030192", "url": "https://cs.wikipedia.org/wiki?curid=1030192", "title": "Sonny Russo", "text": "Sonny Russo\n\nSonny Russo (20. března 1929 − 23. února 2013) byl americký jazzový pozounista. Pocházel z hudební rodiny a již od dětství hrál na housle a klavír. Svou kariéru zahájil ve věku patnácti let v kapele svého otce. Roku 1947 začal hrát ve skupině pozounisty Buddyho Morrowa a později působil v orchestru Eddieho Sautera a Billa Finegana. Přes dvacet let spolupracoval se zpěvákem Frankem Sinatrou (1967–1988) a šest let rovněž působil v orchestru televizního pořadu \"The Tonight Show\" (1967–1973). V sedmdesátých letech byl členem souboru World's Greatest Jazz Band, se kterým vystupoval například v Bílém domě pro prezidenta Geralda Forda.\n"}
{"id": "1030193", "url": "https://cs.wikipedia.org/wiki?curid=1030193", "title": "Diecéze Arsinoë v Arkádii", "text": "Diecéze Arsinoë v Arkádii\n\nDiecéze Arsinoë v Arkádii je titulární diecéze římskokatolické církve.\n\nArsinoë v Arkádii, odpovídá městu \"Fajjúm\" v dnešním Egyptě, je starobylé biskupské sídlo nacházející se v římské provincii Arkádie. Byla součástí Alexandrijského patriarchátu a sufragánnou arcidiecéze Oxyrhynchos.\n\nDnes je využívána jako titulární biskupské sídlo; v současné době je bez titulárního biskupa.\n\n\n\n"}
{"id": "1030195", "url": "https://cs.wikipedia.org/wiki?curid=1030195", "title": "Coke (fotbalista)", "text": "Coke (fotbalista)\n\nJorge Andújar Moreno známý jako Coke (* 26. dubna 1987, Madrid, Španělsko) je španělský fotbalový obránce, od roku 2016 hráč klubu FC Schalke 04. Hraje na postu pravého obránce.\n\nSe Sevillou se probojoval až do finále Evropské ligy 2013/14, v němž jeho tým porazil portugalskou Benfiku Lisabon až v penaltovém rozstřelu (4:2, 0:0 po prodloužení). Coke (stejně jako ostatní tři hráči Sevilly) svůj penaltový pokus proměnil. Evropskou ligu UEFA vyhrál se Sevillou i v následujících sezónách 2014/15 a 2015/16.\n\n"}
{"id": "1030198", "url": "https://cs.wikipedia.org/wiki?curid=1030198", "title": "Pierre Monteux", "text": "Pierre Monteux\n\nPierre Benjamin Monteux (4. dubna 1875, Paříž − 1. července 1964, Hancock) byl francouzský dirigent. \n\nPo studích hry na housle a violu, působil po dobu jedné dekády jako hráč v orchestrech a později také jako občasný dirigent. Pravidelnou práci dirigenta získal v roce 1907. Do širšího povědomí se dostal když v letech 1911 až 1914 dirigoval světové premiéry děl jako Stravinského \"Svěcení jara\", Ravelův balet \"Daphnis et Chloé\" či Debussyho \"Jeux\" pro baletní společnost \"Ballets russes\" Sergeje Ďagileva. V následujícím půlstoletí dirigoval různé orchestry po celém světě.\n\nV letech 1917 až 1919 byl šéfdirigentem v oblasti francouzského repertoáru Metropolitní opery v New Yorku. Rovněž vedl Bostonský symfonický orchestr (1919–1924), Amsterdam Concertgebouw Orchestra (1924–1934), Pařížský symfonický orchestr (1929–1938) a Sanfranciskou symfonii (1936–1952). \n\nPřestože byl znám především díky dirigování francouzského repertoáru, měl rád spíše hudbu německých skladatelů, především Johannese Brahmse. Nebyl zastáncem záznamů živých představení kvůli tomu, že je to v rozporu se spontánností, přesto však existuje velké množství nahrávek jeho koncertů.\n\nV roce 1961, ve věku šestaosmdesáti let, se stal hlavním dirigentem orchestru Londýnského symfonického orchestru, a tento post zastával až do své smrti o tři roky později. \n\nMonteux byl rovněž znám jako učitel. V roce 1932 založil dirigentskou třídu v Paříži, která se vyvinula do letní školy a kterou později přesunul do svého letního sídla v obci Les Baux-de-Provence na jihu Francie. Poté, co se v roce 1942 natrvalo přestěhoval do USA a dostal zde státní občanství, založil školu pro dirigenty a orchestrální hudebníky se sídlem ve městě Hancock (stát Maine). Mezi jeho studenty, ať už ve Francii či ve Spojených státech, patřila řada lidí, kterým se později dostalo světového uznání. Patří mezi ně například Igor Markevitch, Neville Marriner, André Previn, Lorin Maazel a Seidži Ozawa. Škola ve své činnosti pokračovala i po Monteuxově smrti.\n"}
{"id": "1030200", "url": "https://cs.wikipedia.org/wiki?curid=1030200", "title": "Diecéze Arsinoë na Kypru", "text": "Diecéze Arsinoë na Kypru\n\nDiecéze Arsinoë na Kypru je titulární diecéze římskokatolické církve.\n\nArsinoë, na západním pobřeží ostrova Kypr, byla starobylé biskupské sídlo a sufragánnou arcidiecéze Salamis.\n\nJe znám jeden biskup této diecéze; Prosechius, který se zúčastnil roku 451 Chalkedonského koncilu. Když byl ostrov na konci 12. století dobyt vojsky křižáků, byly v diecézi se souhlasem papeže Celestýna III. slouženy mše v latinském ritu. Arsinoë nebyla však zařazena mezi latinské diecéze a byla potlačena (1222). Roku 2007 byl zde založen řecký chorepiscopát (chorepiscopus biskup nebo vikář).\n\nDnes je využívána jako titulární biskupské sídlo; v současné době je bez titulárního biskupa.\n\n\n\n"}
{"id": "1030202", "url": "https://cs.wikipedia.org/wiki?curid=1030202", "title": "Luismi (1992)", "text": "Luismi (1992)\n\nLuis Miguel Sánchez Benítez známý jako Luismi (* 5. května 1992, Jerez de la Frontera, Španělsko) je španělský fotbalový obránce, který hraje v současnosti za klub Sevilla FC. Hraje na postu stopera (středního obránce).\n\nOdchovanec Sevilla FC debutoval v A-týmu v utkání Primera División 23. srpna 2014 proti mužstvu Valencia CF (remíza 1:1).\n\n"}
{"id": "1030204", "url": "https://cs.wikipedia.org/wiki?curid=1030204", "title": "Chivalry: Medieval Warfare", "text": "Chivalry: Medieval Warfare\n\nChivalry: Medieval Warfare je akční bojová online hra vytvořena a vydána společností Torn Banner Studios.\nHra se odehrává ve středověku, přibližně ve 12. století. Hraje se vždy na uzavřené mapě. Ve většině módů jsou hráči rozdělěni do dvou týmů, modrého (Agatha knights) a červeného (Mason order). Výjimkou jsou módy Free for all a Duel. Hra je dostupná na Steamu. Ve hře funguje systém postupného levelování hráčů a následné odemykání zbraní ve hře.\n\nHráč při souboji může využívat jak rychlosti, tak poškození a dosahu zbraně. Může používat seknutí zleva, zprava, přes hlavu a bondutí. Tyto útoky se dají protihráčem vykrýt. Lze také používat falešné útoky a kopance k unavení protihráče.\n\nVe hře jsou také k dispozici ( na některých mapách) balisty a různé pasti, které hráč může využít ve svůj prospěch.\n\nSamotné hraní je rozděleno do několika základních módů.\n\nHráči rozděleni do dvou týmů, do modrého (Agatha knights) a červeného (Mason order). Vyhrává team s největším skóre.\n\nStejné jako Team Deadmatch, jen každý za sebe.\n\nHra rozdělena na dva týmy, z nichž jeden brání stanovené pointy a druhý se je snaží zničit. Po zničení těchto pointů (různé sochy, podpalování budov atd.) se hra posouvá o něco dále k dalším pointům ke zničení. Bránící tým vyhraje tak, že udrží pointy do skončení časového limitu.\n\nHra rozdělena na dva týmy. Vyhrává tým s posledním žijícím hráčem.\n\nHrači se navzájem vyzývají v seznamu k duelům. Duel zvítězí ten, kdo vyhraje 3 zápasy. Celý mód vyhrává hráč s největším počtem vyhraných duelů.\n\nVe hře jsou implementovány 4 základní postavy s odlišnými vlastnostmi: Man At Arms, Vanguard, Knight, Archer. Každá z těchto postav při sobě nosí Primární, sekundární a speciální zbraň. Primární zbraň je určena pro boj, sekundární potom bývá zpravidla menší a mrštnější.\n\nLehce obrněný pěšák disponující velkou rychlostí a mrštnosti. K realizaci své mrštnosti využívá rychlé úskoky a rychlé zbraně s malý dosahem. Může nosit šavle, krátké meče, obourční tyč, zápalné lahve, štíty.\n\nStředně rychlý šermíř, se speciální schopností útoku skokem (charge). Při sobě nosí dlouhé meče, kopí, halapartny, vrhací sekyrky, kouřové granáty.\n\nPomalá a těžce obrněná postava, nosící ty nejtěžší zbraně. Disponuje meči, šavlemi, sekyrami, palcáty, řemdichy, štíty a vrhacími předměty.\n\nNejslabší jednotka primárně určená na dálku. Lze vyzbrojit kušemi se štíty, luky a vrhacími praky a kopími. Jako sekundární zbraň může nosit velice rychlé dýky.\n\nChivalry: Medival Warfare je hra běžící na Unreal Engine 3. Proto je zde velká variabilita módů ze strany hráčů.\n\nMód dávající postavám vzhled postav z této legendární série. Postavy také skáčou výše než v klasickém Chivalry a místo střelných zbraní nosí laserové pistole.\n\nHráči společně likvidují útočící hordy vojáků. S levely se zvyšuje počet útočících vojáků. V tomto módu funguje itemshop, kde lze nakupovat v průběhu hry. Hra končí úmrtím všech hráčů.\n\nFree For All mód s modifikací růstu postav vzhledem k počtu zabití nepřátel. Čím více zabití, tím větší a odolnější je hráč oproti ostatním. Po úmrtí hráč ztrácí svoji velikost.\n\nBlack Knight, Mercs, CompMod.\n\nMód od vývojářů zosobňující stejnojmenný dokument o nejlegendárnějších válečnících a soubojích mezi nimi. Lze zakoupit jako dodatek na Steamu.\n\nVe hře jsou implementovány speciální módy jako například Multi-team deadmatch (Hráči bojují za jednotlivé druhy válečníků spolu) a speciální Last Team Standing, kde vyhrává poslední přeživší z týmu jednoho typu válečníka.\n\nHlavní zbraní oštěp, který může vrhnout po ostatních. Sekundární zbraň krátký spartský meč. S sebou si vždy do bitvy nosí typický štít, kterým lze udeřit nepřítele.\n\nVyužívá sekyry, meče, oštěpy, dlouhé sekyry a dřevěný štít. Vše lze po někom hodit. Lze nosit i dvě sekyry nebo dva meče v rukou, popřípadě několik u sebe pro opakovaný hod.\n\nSpecialitou jsou katany, které lze tasit ve správný okamžik a tím způsobit nečekaný útok. Jako jediný má v tomto módu luk.\n\nVelmi rychlý a tichý válečník. Obdoba Man At Arms díky jeho manévrovatelným kotoulům do všech stran. Používá velmi rychlé zbraně a speciální omračovací vajíčka s nadrceným sklem k oslepení protivníka.\n\nUnikátní oproti ostatním díky schopnosti využívat pirátské palné zbraně. Může se napít rumu a tím se vyléčit, nicméně bude opilý.\n\nPostava nejvíce podobná klasické hře Medieval Warfare vzhledem ke klasickým zbraním rytíře jako je meč, štít, kuše a halapartna.\n"}
{"id": "1030205", "url": "https://cs.wikipedia.org/wiki?curid=1030205", "title": "Luismi", "text": "Luismi\n\nLuismi může znamenat:\n\n"}
{"id": "1030211", "url": "https://cs.wikipedia.org/wiki?curid=1030211", "title": "Iago Aspas", "text": "Iago Aspas\n\nIago Aspas Juncal (* 1. srpna 1987, Moaña, Španělsko) je španělský fotbalový útočník a reprezentant, který v současnosti hraje za klub Celta Vigo.\n\nSe Sevillou se představil v soutěži Superpohár UEFA 2014, v němž jeho tým podlehl Realu Madrid 0:2.\n\nV A-mužstvu španělské reprezentace zvaném \"La Furia Roja\" debutoval 15. 11. 2016 pod trenérem Julenem Lopeteguim v přátelském zápase v Londýně proti Anglii (remíza 2:2). V utkání jednou skóroval (v 89. minutě snižoval na 1:2).\n\n"}
{"id": "1030212", "url": "https://cs.wikipedia.org/wiki?curid=1030212", "title": "Pražský Telegraf (týdeník)", "text": "Pražský Telegraf (týdeník)\n\nPražský Telegraf (: \"Пражский телеграф\") je ruskojazyčný týdeník vycházející v Praze.\n\nByl založen roku 2002 jako orgán zastupitelství Obchodně průmyslové komory Ruské federace v České republice. Původně existovala pouze online verze „Pražského Telegrafu“. Od roku 2009 vycházejí noviny nejen na Internetu, ale i ve tvaru tištěného týdeníku. Podle názoru novin New York Times, „Pražský Telegraf“ je největším ruskojazyčným sdělovacím prostředkem v ČR. V roce 2011 natočila Česká televize film, věnovaný novinám „Pražský Telegraf“. Šéfredaktorkou novin je běloruská emigrantka Natalia Sudlianková. Funkci výkonné redaktorky zastává Alexandra Baranovová (: \"Александра Баранова\").\n\nNatallia Sudlianková o svých novinách tvrdí, že jsou to „moderní české noviny v ruském jazyce“. Ačkoli šéfredaktorka činí nárok na pověst znalkyně tamních poměrů Ruska, některá média kritizují vztah „Pražského Telegrafu“ k Rusku jako zaujatý a neobjektivní. Podle názoru ukrajinských novinářů, nemůžeme pouštět ze zřetele ani tento fakt, že „Pražský Telegraf“ je vydáván pod záštitou Obchodně průmyslové komory Ruska. Není divu, že noviny zakrývají anebo zamlčují zásadní vady Putinovy totality. Údajně „Pražský Telegraf“ je součástí informačně propagandistického aparátu zastupitelství Ruské agentury Rosatom v České republice.\n\n\n"}
{"id": "1030215", "url": "https://cs.wikipedia.org/wiki?curid=1030215", "title": "Respendial", "text": "Respendial\n\nRespendial \"také\" Respindal (4. století – 5. století) byl král jedné ze dvou skupin Alanů, kmenového svazu íránského původu, který významně zasáhl do evropských poměrů na počátku 5. století našeho letopočtu, v době stěhování národů. Alani pod velením Respendiala spolu s Vandaly a Svéby na konci roku 406 překročili zamrzlý Rýn a v bitvě u Mohuče zvítězili nad Franky.. Vítězstvím vstoupili do Západořímské říše a otevřeli si cestu k invazi do Gálie.\n\nDruhou skupinu Alanů vedl Goar, který se spojil s Římany. Respendial se naopak po smrti vandalského krále Godigisela v bitvě u Mohuče přiklonil na stranu Vandalů a tím je zachránil před zničením. Spolu se Silingy, hasdigskými Vandaly a Svéby po překročení Rýna postupovali dále na západ. Respendial s Alany v 409 n. l. přešel Gálii a vstoupil do Hispánie, kde se usadil.\n\nJeho osud je neznámý. Jeho nástupcem byl Attaces, který byl zabit v roce 418 n. l. Vizigóty, kteří napadli Hispanii. Poté se tato skupina Alanů sjednotila s hasdigskými Vandaly.\n"}
{"id": "1030220", "url": "https://cs.wikipedia.org/wiki?curid=1030220", "title": "Lily James", "text": "Lily James\n\nLily Chloe Ninette Thomson známá jako Lily James (* 5. dubna 1989 Surrey) je anglická herečka. Nejvíce se proslavila rolí \"Lady Rose MacClare\" v seriálu \"Panství Downton.\"\n\nSvou hereckou kariéru zahájila postavou Ethem Brownovou v seriálu stanice BBC \"Já, William\". V roce 2012 získala několik rolí v londýnských divadelních produkcích, tomtéž roce se začala objevovat i v hollywoodských filmech, kde získala roli ve filmech \"Hněv Titánů\" a \"Fast Girls\". V roce 2015 si zahrála postavu Popelky ve stejnojmenném filmu společnosti The Walt Disney Studios.\n\nNarodila se v malém městě Esher v Surrey. Její otec byl herec a muzikant Jamie Thomson a babičkou americká herečka Helen Horton. Navštěvovala uměleckou školu Education School v Tringu a následně pokračovala ve studiu herectví na Guidhall School of Music and Drama v Londýně, kterou absolvovala v roce 2010. V roce 2008 její otec zemřel na rakovinu.\n\nV roce 2010 získala roli v televizním seriálu stanice BBC \"Já, William\". Následující rok hrála postavu Taylor v produkci \"Vernon God Little\", Ninu v moderní adaptaci divadelní hry \"Racek\" a Desdemonu v \"Othellovi. a objevila se také ve čtvrté sérii seriálu \"Tajný deník call girl\", kde ztvárnila postavu Poppy. V roce 2012 získala roli Korriny v hollywoodském filmu \"Hněv Titánů\" a hrála také ve filmu \"Fast Girls\". Jako Lady Rose se objevila ve čtvrté a páté sérii seriálu \"Panství Downton\". V roce 2014 byla obsazena do hlavní role disneyovské filmové verze \"Popelky\". V roce 2016 se vrátila na televizní obrazovky v historickém dramatu \"Vojna a mír\". Hrála také ve filmu \"Pýcha, předsudek a zombie\". V roce 2017 hrála v akčním filmu \"Baby Driver\" a v dramatickém filmu \"Nejtemnější hodina\". Mladší verzi postavy Meryl Streepové si zahrála v sequelu filmu \"Mamma Mia!\", s názvem \"Mamma Mia! Here We Go Again\".\n\n"}
{"id": "1030225", "url": "https://cs.wikipedia.org/wiki?curid=1030225", "title": "People's Choice Awards", "text": "People's Choice Awards\n\nPeople's Choice Awards (volně přeloženo jako ceny Volby lidu) jsou americké ceny, udílené lidem a dílům z oblasti populární kultury. Jejich předávání vysílá americká televizní stanice CBS. Lidé volí kategorie, nominované i vítěze přes internet. První ročník proběhl v roce 1975 (ceny za rok 1974), od roku 2010 jsou ceny People's Choice udíleny v Nokia Theatre v Los Angeles v Kalifornii.\n\n\n"}
{"id": "1030227", "url": "https://cs.wikipedia.org/wiki?curid=1030227", "title": "Landek (hrad)", "text": "Landek (hrad)\n\nLandek je zaniklý hrad (dříve hradiště, tvrziště), které se nacházelo na vrchu Landek v Ostravě-Koblově.\n\nDle svědectví Bavorského geografa z 9. století, v této lokalitě sídlil kmen Holasiců, který měl vybudován pás obranných hradišť: od Chotěbuze, Koblov (severovýchodní výběžek Landeku), Kylešovice, Hradec, Jaktař, Cvilín, Holasovice, Krnov-Kostelec a Víno.\n\nByly zde nalezeny střepy keramiky, při vykopávkách, a povrchovém sběru, které byly bohatě zdobeny vlnovkami, odborníky byly datovány do období 10.–11. století. Tyto archeologické stopy, společně se zbytky pravěkých osad , které se v minulosti na kopci také nacházely, jsou chráněny jako kulturní památka České republiky. \n\nZa zakladatele hradu byl považován Přemysl Otakar II. Jednalo se o hraniční hrad nad soutokem řeky Odry a Ostravice. Hrad byl na Moravě. Výše proti toku řeky Ostravice, nad jejím soutokem s Lučinou, byl rovněž hraniční hrad v Opolsku, tedy dnešní Slezsko-ostravský hrad. Hrad byl čtyřhranný a se čtyřmi rohovými věžemi (bašty). Jako stavební materiál byl použit místní kámen. Ze tří stran byl obklopen hlubokými příkopy a jedna strana srázem k řece Odře. Směrem do Koblova byla vybudována příjezdová cesta se vstupní bránou, ze které se do dnešní doby zachovaly dva silné kamenné pilíře. \n\nHrad v Landeku sloužil k ochraně hranic českého království, k ochraně solné a jantarové stezky vedoucí kolem toku Odry a obchodní cesty z Opavy, přes Landek, Přívoz, Ostravu , Těrlicko, Těšín a Krakov. \n\nPrvní písemná zmínka je z 2. srpna 1297, kdy ho držel jako zeměpanské léno od opavského knížete Mikuláše I. Žibřid z Barutu. Hrad stál na hranicích mezi olomouckým biskupstvím a opolským knížectvím, což dokládá smlouva z roku 1297. Roku 1349 byl hrad v držení, jako léno, bývalého těšínského fojta Petra. Roku 1351 hrad získala, jako léno od Karla IV., manželka opavského knížete Mikuláše II. Juta Falkenberská. V průběhu 14. a 15. století byl hrad s krátkými přestávkami majetkem opavských knížat. Ve 14. století patřil k nejdůležitějším pevnostem opavského knížectví. V polovině 15. století patřil olešnicko-kozelským knížatům, kterým držení hradu potvrdil v roce 1459 Jiří z Poděbrad. Za česko-uherských válek neodolal hrad náporu uherských vojsk, byl rozbořen a k jeho obnově již nedošlo. V roce 1518 je hrad již uváděn jako zřícenina. Správa landeckého panství přešla pod město Hlučín. V 17. století se zde schovávaly loupežnické tlupy. Zbytek kamenů z hradu byl rozebrán obyvateli pro stavební účely, zejména jako základové zdivo. \n\nV kronice obce Ludgeřovice byla zmínka o loupeživém rytíři, který přepadával povozy obchodníků. Rytíř, zvaný jako Schlick, zapříčinil, že všechen dobytek byl stažen z poplužních dvorů na hlučínský rynek a měšťané museli hájit město včetně zámku. Rytíř z Landeku se nespokojil pouze s loupeživými výpady, ale také přepadával se svými druhy zábavy a různé oslavy. Při tom odvlékal nejhezčí děvčata na Landek. Občanům se to nelíbilo, a tak si začali stěžovat. Když se stížnosti namnožily, bylo proti němu vysláno Opavské vojsko. Rytíři se ovšem podařilo uprchnout.\n\nHrad i slovanské sídliště jsou lokalizovány na katastru obce Koblova, ale archeologické nálezy jsou na katastru obce Petřkovice. V současné době je dochován pouze krátký úsek kamenného zdiva na východní straně jádra. Na místě hradu dnes stojí rozhledna.\n\n\n\n"}
{"id": "1030228", "url": "https://cs.wikipedia.org/wiki?curid=1030228", "title": "Přehled hlavních územních změn ve Svaté říši mezi 25. 2. 1803 a 12. 7. 1806", "text": "Přehled hlavních územních změn ve Svaté říši mezi 25. 2. 1803 a 12. 7. 1806\n\nTento článek popisuje územní a politické změny v závěrečném období existence Svaté říše římské mezi výnosem mimořádné říšské deputace a vyhlášením Rýnského spolku.\n\n\n\n\n\n\n\n\n"}
{"id": "1030229", "url": "https://cs.wikipedia.org/wiki?curid=1030229", "title": "Arthur Nikisch", "text": "Arthur Nikisch\n\nArthur Nikisch (12. října 1855, Lébény Szentmiklós, Uhersko − 23. ledna 1922) byl český dirigent. Vedle Hanse von Bülow a Hanse Richtera byl považován za jednoho ze tří nejvýznamnějších dirigentů konce 19. a začátku 20. století.\n\nNarodil se ve vesnici Lébény Szentmiklós (dnes Mosonszentmiklós) na západě Maďarska českému otci (narozenému v Novém Jičíně), který zde měl práci, a slovenské matce.\n\nVyrůstal na Moravě (v Bučovicích, kde jeho otec zastával práci hlavního účetního u knížecího rodu Lichtenštejnů) a nejprve studoval u bučovického učitele a varhaníka Františka Procházky.\n\nRoku 1866 zahájil studium na vídeňské konzervatoři a brzy poté byl přijat jako houslista do Vídeňské filharmonie.\n\nBěhem svého uměleckého života byl povolán k hudebním tělesům v Budapešti, Bostonu, Londýně, ale trvale se stalo jeho hlavním působištěm Lipsko a jeho Gewandhausorchester. Roku 1878 se stal druhým dirigentem Opery v Lipsku a o rok později byl povýšen do funkce šéfdirigenta.\n\nV letech 1889 až 1893 byl šéfdirigentem amerického orchestru Boston Symphony Orchestra. Roku 1895 se stal kromě Gewanshausorchestru také šéfdirigentem Berlínských filharmoniků a na této pozici zůstal až do své smrti. Zemřel v Lipsku ve věku 66 let.\n\nNa jeho počest byla v roce 2015 slavnostně přejmenována Základní umělecká škola v Bučovicích na Základní uměleckou školu Arthura Nikische.\n\nRoku 1885 se v Bučovicích oženil s operní pěvkyní Amelií Heussner; jejich syn Mitja Nikisch později působil jako klavírista.\n\n\n"}
{"id": "1030234", "url": "https://cs.wikipedia.org/wiki?curid=1030234", "title": "Marek Havlík", "text": "Marek Havlík\n\nMarek Havlík (* 8. července 1995, Lubná, Česká republika) je český fotbalový záložník a bývalý mládežnický reprezentant, momentálně působící v moravském týmu 1. FC Slovácko.\n\nHavlík hrál v A-týmu Hanácká Slavia Kroměříž soutěž MSFL již od 15 let. Hrál zde pod trenérem Jindřichem Lehkoživem.\n1. února 2013 přestoupil do 1. FC Slovácko. V 1. české lize debutoval 26. 5. 2013 proti FC Baník Ostrava (výhra 2:0). Premiérovou branku v Synot lize zaznamenal 4. října 2014 opět proti ostravskému Baníku (prohra 1:2), vyrovnával na průběžných 1:1.\n\nHavlík odehrál jedno utkání za českou mládežnickou reprezentaci U16, šlo o přátelský zápas 17. 5. 2011 proti Švýcarsku (prohra 1:4).<br>\nV roce 2014 odehrál 1 zápas za českou reprezentaci U20 (výhra 1:0 nad Nizozemskem).\n\nTrenér Vítězslav Lavička jej v červnu 2017 vzal na Mistrovství Evropy hráčů do 21 let v Polsku. Český tým obsadil se třemi body 4. místo v základní skupině C.\n\n"}
{"id": "1030235", "url": "https://cs.wikipedia.org/wiki?curid=1030235", "title": "Italská hokejbalová reprezentace", "text": "Italská hokejbalová reprezentace\n\nItalská hokejbalová reprezentace je výběrem nejlepších italských hráčů v hokejbale. V Mistrovství světa v hokejbalu se poprvé účastnila v roce 2003 ve švýcarsku ve městě Sierre kde skončila na čtvrtém místě. Největším úspěchem italského týmu je jedna bronz z Mistrovství světa v hokejbalu 2005 v Pittsburghu vyhrálo nad Portugalskem 6–1 a stává se čtvrtým držitelem medaile v Mistrovství světa v hokejbalu. Tým Itálie se začal postupně zhoršovat.\n"}
{"id": "1030238", "url": "https://cs.wikipedia.org/wiki?curid=1030238", "title": "Runciman", "text": "Runciman\n\nPříjmení Runciman nese více osobností:\n\n"}
{"id": "1030239", "url": "https://cs.wikipedia.org/wiki?curid=1030239", "title": "Lumion", "text": "Lumion\n\nLumion je program na 3D vizualizace, čili software pro vykreslování 3D počítačové grafiky a animací, určen je pro architekturu, stavebnictví, design obecně, krajinářskou tvorbu, zahradní architekturu. Využitím GPU přes HLSL se liší od ostatních programů určených pro stejné cíle. Vlastní interface je vykreslován pomocí GPU a je založen na real-time zobrazení dané scény. Mírou přesnosti zobrazení v reálném čase je program jedinečný, dovoluje snížit nároky na uživatele na minimum. Program zvládá náhledový (ale téměř finální) render počítat podle grafické karty ve frekvenci 1-150 snímků za vteřinu.\n\nLumion je dostupný na platformě Microsoft Windows, lze jej spustit i na mac os x s využitím programu boot camp (který spouští windows pod OS x). Mezi základní charakteristiky programu patří především jednoduchost ovládání, která plyne z renderu v reálném čase. Lumion je tak přirovnáván svou jednoduchostí k programu SketchUp. Program celý běží na grafické kartě a díky tomu je několikanásobně rychlejší oproti programům využívajícím CPU nebo technologii CUDA a podobné. Důkazem jsou takové detaily ve vizualizacích, jako například 3D stébla trávy a listí na stromech, které se pohybují podle intenzity větru. Program běží na téměř každé grafické kartě, která splňuje minimální nároky programu. Pro program jsou vhodné tzv. herní počítače, které mohou při nízké ceně nahradit renderovancí pracovní stanice.\nRender probíhá v Lumionu v reálném čase, ale i tak se samozřejmě musí obrázky a videa renderovat pro zapsání souboru s danými proporcemi na disk. Snahou programu je i omezení potřeby dalších úprav v grafických editorech, je tak k dispozici mnoho efektů jako jsou např. zaostření, 3D siluety, vkládání bitmap, styly umělecké a mnohé další efekty. Program při výpočtech nevyužívá CPU, a tak můžete pracovat současně s jiným programem, procházet si maily atd.\nNové funkce ve verzi Lumion 5 a 5.3 dovolují automatizovat i některé složitější funkce, jako je tvorba bump map (reliéf), Fyzikální založení materiálů a práci se světlem apod. \n\nOvládání probíhá pomocí několika málo kláves, které slouží k pohybu v programu (WSADQE) a upřesněním požadavku uživatele (Alt, Ctrl, G), a pomocí myši. Pro práci nejsou třeba speciální klávesové zkratky. Ovládání programu je natolik jednoduché, že společnost ACT3D vyhlásila soutěž v tvorbě vizualizací pro děti a mládež. Nejmladší účastník, který dokázal vytvořit vizualizaci, byl sedmiletý. Technologie zaručující tuto jednoduchost byla pojmenována Pureglass. Ve verzích 5.x doznala dalšího pokroku, který vede k dalšímu zjednodušení práce s programem. Příkladem může být i nový editor materiálů.\n\nUkázky interface jsou na pravé straně, kde vidíte prostředí klasické tvorby prostředí (tzn. úprava textur modelů, vkládání objektů, úprava krajiny a počasí). Menu je členěno do čtyř kategorií, která má každá vlastní specifické pod-menu. Například v menu ovládání počasí lze nalézt pohyb slunce, množství světla, množství mraků a jejich typ. Pro vizualizaci toto základní nastavení dostačuje a je rychlé, pro detailnější nastavení slouží efekty v rámci tvoření obrázků a videí, kde můžete například tvořit sluneční studii na minuty přesně. S programem můžete pracovat jednodušeji a rychleji, protože vše co tvoříte, vidíte před sebou.\n\nLumion standardně funguje na bázi standardních verzí, kdy žádná aktualizace není povinná a nutná pro běh programu. V daném roce probíhají automatické updaty, které upravují parciální funkce a problémy. Je možné mít nainstalované veškeré verze najednou a pracovat s nimi v různém pořadí. Licence je s verzí 4 i 5 plovoucí a může tak být instalována na více počítačích, potřebuje pro spuštění připojení k internetu.\n\nV porovnání s ostatními programy na vizualizace jsou hardwarové nároky zaměřeny na grafickou kartu, největší výhodou je samozřejmě využití grafické karty napřímo a fakt, že procesor slouží jen k zápisu vypočtených dat na disk. Ve srovnání s drahými pracovními stanicemi a nákladnými grafickými kartami s technologií CUDA tady vystačíte s herními stroji za mnohem nižší pořizovací cenu. \n\n\n\n\nJak již bylo řečeno, Lumion se snaží vynechat potřebu dalších úprav v grafických editorech, proto je v tvorbě obrazu implementováno mnoho funkcí. Ty mohou pomocí filtrů tvořit například kresbu nebo akvarelovou malbu, můžete upravovat barevnost, sytost barev, přidávat sluneční paprsky, objemová mračna atd. Všechny tyto efekty mají za cíl přesunout zdlouhavou tvorbu v grafických editorech do prostředí Lumionu, kde vše nastavíte přímo pro danou scénu a je to pak rychlejší a efektivnější. Např. vkládání 3D stébel trávy, kde pomocí jednoho tlačítka trávu aktivujete a čtyřmi posuvníky ji nastavíte, můžete také přidat plevel pro větší reálnost scény. Nemusíte tedy trávu domalovávat v Grafickém programu, což obvykle trvá značnou dobu.\n\nVeškeré efekty, kterou jsou v režimu obrazu jsou dostupné i ve videu a k tomu přibývá i několik dalších, jako je například animování objektů. Příkladem je přiložené video. Lumion v podstatě nemá konkurenci, co se týče tvorby videí v pracnosti/kvalitě. Navíc můžete videa i slučovat a upravovat o další efekty, i následně přidávat fotografie a zvuky.\n\n\n\n\nKdyž jste si koupili Lumion 7 po 1. říjnu 2017, upgrade na Lumion 8 je zdarma. (Platí pouze na plné licence, nikoliv upgrade na Lumion 7)\n\nPokud jste nedávno koupili Lumion 7 můžete do 31.12.2017 upgradovat za následující ceny (v Kč bez DPH):\n\nCena nové licence Lumion je 39999 Kč bez DPH (mění se podle kurzu k částce 1499 Euro).\n\nCena nové licence Lumion PRO je 79 999 Kč bez DPH (mění se podle kurzu k částce 2999 Euro).\n\nCeny upgrade:\n\nNíže je detailní přehled upgrade všech ostatních verzí (v Kč bez DPH):\nLumion je od verze 4.5 dostupný v češtině. Lumion získává oblíbu díky úspoře času (místo hodin rendruje vteřiny), díky vlastnostem dovolujícím udělat vizualizaci na poslední chvíli a díky jednoduchému ovládání. Na stránkách českého zastoupení je možné najít mapu škol, kde se Lumion vyučuje. Licence Lumion EDU jsou dostupné všem studentům nezávisle na škole, a tak se používá i nad rámec zmíněné mapy. Odkaz na mapu (google) je zde: https://www.google.com/maps/d/edit?mid=zlvTMD1vio-g.kv9U2pAMBaDI&usp=sharing\n\n"}
{"id": "1030240", "url": "https://cs.wikipedia.org/wiki?curid=1030240", "title": "Římskokatolická farnost Deštná u Velkých Opatovic", "text": "Římskokatolická farnost Deštná u Velkých Opatovic\n\nŘímskokatolická farnost Deštná u Velkých Opatovic je jedno z územních společenství římských katolíků v děkanátu Svitavy s farním kostelem svatého Petra a Pavla.\n\nPrvní zmínky o obci pocházejí z konce 12. a počátku 13. století. Podle starých záznamů byla v Deštné již před třicetiletou válkou fara a kostel. Kostel měl stát dle tradice na místě dnešního hřbitova, fara na místě jiném. Stáří kostela dosvědčuje věžový zvon s datem 1508. Současný kostel byl zbudován v letech 1781 až 1782. Tento kostel sv. Petra a Pavla byl v roce 2000 prohlášen za kulturní památku. \n\nPrvním kaplanem byl v roce 1788 ustanoven P. Ludvík Pařílek. Administrátorem excurrendo byl do roku 2015 R. D. Mgr. Aleš Vrzala. Toho od července 2015 vystřídal R. D. Mgr. Miroslav Hřib, rovněž z Velkých Opatovic.\n\nVe farnosti se pravidelně pořádá tříkrálová sbírka. V roce 2017 se při ní v Deštné vybralo 8 905 korun.\n"}
{"id": "1030241", "url": "https://cs.wikipedia.org/wiki?curid=1030241", "title": "Patrik Šimko", "text": "Patrik Šimko\n\nPatrik Šimko (* 8. července 1991) je slovenský fotbalový obránce, od července 2013 působí v klubu 1. FC Slovácko.\n\nRodák z Kanaša nedaleko Prešova.\n\n"}
{"id": "1030243", "url": "https://cs.wikipedia.org/wiki?curid=1030243", "title": "Za Kouty (Východolabská tabule)", "text": "Za Kouty (Východolabská tabule)\n\nZa Kouty (308 m n. m.) je vrch v okrese Jičín Královéhradeckého kraje. Leží asi 1 km vjv. od obce Slavhostice, na katastrálním území obce Žlunice.\n\nGeomorfologicky vrch náleží do celku Východolabská tabule, podcelku Cidlinská tabule, okrsku Novobydžovská tabule a podokrsku Češovský hřbet.\n"}
{"id": "1030246", "url": "https://cs.wikipedia.org/wiki?curid=1030246", "title": "Bajka (okres Levice)", "text": "Bajka (okres Levice)\n\nBajka je obec na Slovensku v okrese Levice. V roce 2013 zde žilo 326 obyvatel. První písemná zmínka o obci pochází z roku 1286.\n\n"}
{"id": "1030249", "url": "https://cs.wikipedia.org/wiki?curid=1030249", "title": "Cinzia Cavazzutiová", "text": "Cinzia Cavazzutiová\n\nCinzia Cavazzuti [Činzia Kavacuty], (* 12. září 1973 Modena, Itálie) je bývalá reprezentantka Itálie v judu.\n\nS judem začala v 6 letech v obci Cinisello Balsamo pod vedením svého otce. V roce 1997 začala spolupracovat s Diego Brambillou a následně se přesunula nedaleko Říma do Frascati, kde se vrcholově připravovala pod vedením Nicola Moraciho.\n\nDo roku 1996 se judu vrcholově nevěnovala. V roce 1999 se po spolupraci s Brambillou rozhodla vyplnit volné místo v lehké váze v italské reprezentaci. Prakticky okamžitě se zařadila mezi evropskou špičku a v roce 2000 si nenechala ujít účast na olympijských hráchv v Sydney. V prvním kole porazila na šido Češku Michaelu Vernerovou a dostala se až do bojů o medaile. V souboji o bronz však rozhodčí upřednostnili praporky naturalizavanou domácí reprezentantku Pekli a obsadila tak 5. místo.\n\nV roce 2004 si po problematickém roce 2003 musela potvrdit kvalifikaci body ze světového poháru. Úkol zvládla bez potíží, ale samotné vystoupení na olympijských hrách v Athénách pro ní nedopadlo podle představ. Prohrála hned v prvním kole na ippon. Po olympijských hrách jí z pozice reprezentační jedničky vytlačila Giulia Quintavalle.\n\n"}
{"id": "1030250", "url": "https://cs.wikipedia.org/wiki?curid=1030250", "title": "Koncentrační tábor Sajmište", "text": "Koncentrační tábor Sajmište\n\nKoncentrační tábor Sajmište, ( Logor Sajmište nebo Логор Сајмиште, Judenlager Semlin), byl jeden z největších koncentračních táborů za 2. světové války na území dnešního Srbska. Tábor byl otevřen 28. října 1941 a cíleně se specializoval na vyhlazování Židů a Romů. Nacházel se u Bělehradu na území, které měl tehdy pod svou správou Nezávislý stát Chorvatsko.\n\nProstor tábora bylo původně průmyslové výstaviště v těsné blízkosti Bělehradu. Začalo se stavět v roce 1937 a jeho moderní výstavní pavilony měly za cíl přilákat do Bělehradu obchodníky z celého světa. Rozvinuté země (včetně Československa i Německa) tam měly své pavilony, vrcholem byla věž ze které bylo předvedeno jedno z prvních televizních vysílání v Evropě. Výstaviště bylo místem zábavy a ukázkou předválečného pokroku a kultury jugoslávské mnohonárodnostní společnosti.\n\nDo prostoru opuštěného a částečně poškozeného výstaviště, které 6. dubna 1941 vybombardovali Němci při obsazování Srbska, bylo postupně dovezeno na 5000 vězňů. Rozhodnutí o zřízení tábora právě na místě výstaviště, padlo dne 28. října 1941. Přípravné práce probíhaly během listopadu 1941; celý areál byl ohrazen plotem s ostnatým drátem a uvnitř areálu byla zřízena lůžka.\n\nVězni, kteří byli do \"Židovského tábora Sajmište\" odváženi, byli muži a hlavně ženy s dětmi. Nejvíce bylo Židů méně Romů. V Srbsku se tehdy museli Židé povinně registrovat, Romové nikoliv.\n\nNa přelomu roků 1941 a 1942 jich hladem a krutou zimou přes 500 zemřelo, pohřbíváni byli hlavně na židovském hřbitově. S příchodem nového roku byli do tábora přiváženi další Židé, hlavně ženy a děti. Část Romů, kteří nekočovali a prokázali své přihlášení k trvalému pobytu, byla propuštěna. Do roku 1942 se v táboře nacházelo okolo sedmi tisíc lidí.\n\nNěmecké vojenské úřady žádaly udělat v táboře místo pro rostoucí počet zajatců, hlavně jugoslávských partyzánů. Po neúspěšných pokusech deportovat Židy na „východ“ byl z Německa dodán speciální utěsněný skříňový dodávkový automobil. Vždy 80 až 100 vězňům bylo oznámeno stěhování do lepšího tábora a ti se natlačili do auta. To poodjelo za bránu, řidič rozpojil výfukové potrubí a zavedl výfukové plyny do skříně auta. Nastartoval a vězni uvnitř byli za několik minut otráveni oxidem uhelnatým. Mrtví byli odváženi do hromadných hrobů vykopaných svými souvěrci na vojenském cvičišti v Jajinci. Plynovalo se každý den mimo neděle, poslední jízda se uskutečnila 8. 5. 1942. Celkem takto bylo zabito 6280 lidí. Auto pak bylo vráceno do Německa a po nezbytných opravách odesláno ke stejné práci do Minska.\n\nPo zlikvidování Židů se z vyhlazovacího tábora stal internační tábor pro politické vězně a stále stoupající počet zadržovaných odbojářů. Stával se jen přechodným táborem a většina jeho vězňů byla odesílána na nucené práce do Třetí Říše i do pracovních táborů v samotném Srbsku. Vězni označení za nepřizpůsobivé byli odesíláni do likvidačních táborů v Osvětimi a Mauthausenu.\n\nOd května 1942 do července 1944 prošlo táborem asi 32 000 vězňů z nichž 10 600 bylo zabito nebo zemřeli hladem či nemocemi. Následkem epidemie úplavice byla největší mortalita v létě 1942. Pohřbení jsou v masových hrobech na židovském hřbitově a ve vesnicích Bežanija a Jajinci.\n\nV dubnu 1944 při spojeneckém bombardování Bělehradu byl tábor zasažen a zabito bylo kolem stovky osob. Od května 1944 přestalo tábor spravovat Gestapo, které nahradila chorvatská ustašovská policie. Vězni byli postupně transportováni do jiných táborů a dne 26. července byl koncentrační tábor Sajmište oficiálně uzavřen. Dva měsíce nato ještě byla po tři dny v táboře internována skupina židů z Maďarska při přesunu do dalšího tábora.\n\nMísto, jehož jméno se kdysi ze strachu vyslovovalo jen šeptem, je dnes prakticky opuštěno a zapomenuto. V roce 1950 měly být všechny stavby zbourány, roku 1987 byl celý objekt vyhlášen památkou. Počínaje rokem 2012 se mají začít zpracovávat plány na obnovu centrální věže a v následujících létech se plánuje, v závislosti na financích, postupná obnova původního italského a československého pavilonu.\n\nTragickou minulost výstaviště připomíná „památník na koncentrační tábor Sajmište“ stojící na břehu řeky Sávy.\n"}
{"id": "1030252", "url": "https://cs.wikipedia.org/wiki?curid=1030252", "title": "Jakub Šašinka", "text": "Jakub Šašinka\n\nJakub Šašinka (* 2. října 1995) je český fotbalový útočník a hráč klubu MFK Karviná, kde v létě 2019 odjel na hostování. Mimo ČR působil na klubové úrovni na Slovensku. Mezi jeho oblíbené hráče patří Švéd Zlatan Ibrahimović a Pierre-Emerick Aubameyang z Gabonu, jeho oblíbeným klubem je anglická Chelsea FC.\n\nJeho mladším bratrem je Ondřej Šašinka.\n\nSvoji fotbalovou kariéru začal v MFK Karviná. Nejdříve hrál za mládežnické kategorie a poté se dostal v září 2014 do A-týmu. V 1. české lize debutoval 13. září 2014 v utkání s FK Mladá Boleslav (výhra 1:0). V roce 2015 byl na stáži v německé Borussii Dortmund.<br>\nNa jaře 2017 hostoval ve slovenském druholigovém klubu FK Poprad, do týmu jej chtěl trenér František Šturma.\n\nŠašinka hrál za mládežnické reprezentace ČR U16, U18, U19 a U20.\n\n"}
{"id": "1030253", "url": "https://cs.wikipedia.org/wiki?curid=1030253", "title": "Arménská eparchie Artvin", "text": "Arménská eparchie Artvin\n\nArménská eparchie Artvin je titulární eparchie arménské katolické církve.\n\nArménská eparchie Artvin byla zřízena 30. dubna 1850 bulou \"Universi Dominici gregis\" papeže Pia IX. Zpočátku byla sufragánnou archieparchie Konstantinopol a od roku 1866 se dostala pod přímou jurisdikci Arménského Kilíkijského patriarchátu. Měla pravomoce nad arménskými katolíky v dalekém severovýchodě Turecka a Kavkazu. Po Rusko-turecké válce (1877-1878), celá provincie Artvin se dostala pod ruskou správu, a biskupovi Zakarianovi nedovolili převzít jeho diecézi. Na základě dohod mezi Svatým Stolcem a Ruským impériem roku 1904 bylo sílo svěřeno apoštolskému administrátorovi s jurisdikcí arménsko-katolické eparchie Kavkazu a středního Ruska.\n\nS koncem první světové války a poté arménské genocidy, sídlo ztratilo většinu z jeho obyvatel a bylo potlačeno.\n\nDnes je využívána jako titulární biskupské sídlo; dosud nebylo sídlo přiřazeno.\n\n\n"}
{"id": "1030257", "url": "https://cs.wikipedia.org/wiki?curid=1030257", "title": "Jaroslav Vild", "text": "Jaroslav Vild\n\nJaroslav Vild je český policista, od října 2014 do konce července 2016 ředitel Útvaru odhalování korupce a finanční kriminality, od srpna 2016 náměstek ředitele Národní centrály proti organizovanému zločinu, od roku 2017 náměstek policejního prezidenta pro Službu kriminální policie a vyšetřování (SKPV) PČR.\n\nVystudoval Policejní akademii ČR v Praze (získal titul Mgr.) a Provozně ekonomickou fakultu České zemědělské univerzity v Praze (získal titul Ing.). Je držitelem osvědčení Národního bezpečnostního úřadu na stupeň „tajné“.\n\nPůsobil jako vyšetřovatel hospodářské trestné činnosti, později také v různých vedoucích pozicích na tehdejší Správě Západočeského kraje v Plzni. Dále pracoval v plzeňské expozituře Útvaru odhalování nelegálních výnosů a daňové kriminality (FIPO) či jako náměstek ředitele Krajského ředitelství policie Karlovarského kraje. Byl rovněž pracovníkem na Úřadu služby kriminální policie a vyšetřování Policejního prezidia ČR.\n\nNa Útvaru odhalování korupce a finanční kriminality působil v pozici zástupce ředitele. Když na konci července 2014 na své místo rezignoval tehdejší ředitel Milan Komárek, byl od srpna 2014 pověřen dočasným vedením útvaru.\n\nOd října 2014 jej náměstek policejního prezidenta pro službu kriminální policie a vyšetřování Zdeněk Laube ustanovil řádným ředitelem ÚOKFK, jelikož ho výběrová komise doporučila jako nejvhodnějšího kandidáta. V souvislosti se sloučením ÚOKFK a ÚOOZ do Národní centrály proti organizovanému zločinu se k 1. srpnu 2016 stal náměstkem ředitele tohoto útvaru. Od roku 2017 působí na policejním prezidiu jako náměstek policejního prezidenta pro SKPV.\n"}
{"id": "1030261", "url": "https://cs.wikipedia.org/wiki?curid=1030261", "title": "Chaldejská eparchie Seert", "text": "Chaldejská eparchie Seert\n\nChaldejská eparchie Seert je titulární eparchie chaldejské katolické církve.\n\nEparchie se dílem ve městě Seert (dnes Siirt), kdysi v Mezopotámii bylo starobylé sídlo nestoriánské církve. Od roku 1553, po zřízení chaldejského katolického patriarchátu byli biskupové ve spojení se stolcem v Římě. \n\nRoku 1673 biskup Ioannes zlomil společenství s Římem a navrátil se k nestoriánství. Společenství bylo obnoveno v 18. století jeho nástupcem Simonem.\n\nRoku 1914 měla eparchie 5 430 pokřtěných rozptýlených v 30 vesnicích v okolí, 21 kněžích, 31 kostelů, 7 kaplí a 4 misijní stanice.\n\nSídlo bylo potlačeno v průběhu 20. století, z důvodu ztráty chaldejských katolíků. Poslední eparcha Addai Scher, muž kultury a spisovatel byl zabit během tureckého pronásledování křesťanů první světově války (červen 1915).\n\nDnes je využívána jako titulární biskupské sídlo; dosud nebylo sídlo přiřazeno.\n\n\n"}
{"id": "1030263", "url": "https://cs.wikipedia.org/wiki?curid=1030263", "title": "Diecéze ascalonská", "text": "Diecéze ascalonská\n\nDiecéze Ascalon je titulární diecéze římskokatolické církve.\n\nAscalon, moderní město Izraele odpovídá starobylému \"Ashkelon\", což je starobylé biskupské sídlo v římské provincii Palestina I. Byla součástí jeruzalémského patriarchátu a sufragánnou arcidiecéze Caesarea v Palestině. \n\nVe středověku bylo město obsazeno křižáki (1113-1270), kteří postavily dva velké kostely, nyní zničené, zasvěcené Panně Marii a Sv. Janu. V tomto období bylo město sídlem diecéze latinského ritu; první biskup byl Absalom, kanovník Božího Hrobu v Jeruzalémě.\n\nDnes je využívána jako titulární biskupské sídlo; v současnosti je bez titulárního biskupa.\n\n\n\n"}
{"id": "1030264", "url": "https://cs.wikipedia.org/wiki?curid=1030264", "title": "Bob Suter", "text": "Bob Suter\n\nRobert Allen Suter (16. května 1957 v Madisonu, Wisconsin, USA - 9. září 2014 v Middletonu, Wisconsin, USA) byl americký hokejový obránce.\n\nV roce 1980 byl členem zlatého mužstva na ZOH v Lake Placid (Zázrak na ledě). Dres americké reprezentace oblékl také na mistrovství světa 1981 ve Švédsku (5. místo).\n\nAktivní kariéru ukončil v roce 1982. Po ukončení působení ve wisconsinském univerzitním mužstvu (v roce 1977 vyhrál celek šampionát) nastupoval jako profesionální hokejista pouze v nižší lize CHL za kluby Tulsa Oilers a Nashville South Stars. Práva pro NHL na hráče vlastnil klub Los Angeles Kings, který jej v roce 1977 draftoval, ovšem v soutěži Suter nikdy nenastoupil. Před sezonou 1981/82 podepsal smlouvu s klubem Minnesota North Stars, ovšem nastupoval pouze za zmíněnou farmu v Nashvillu. Byl draftován i do WHA, konkrétně v roce 1977 celkem Birmingham Bulls, ale ani v této lize nehrál.\n\nV letech 1984–1986 trénoval Madison Capitols, klub mládežnické USHL.\n\n\nVe věku 57 let zemřel na infarkt.\n\n"}
{"id": "1030265", "url": "https://cs.wikipedia.org/wiki?curid=1030265", "title": "Ignác Spiro", "text": "Ignác Spiro\n\nIgnác Spiro (21. července 1817 Kalenice – 24. října 1894 Český Krumlov) byl českokrumlovský občan, průmyslník židovského původu a zakladatel Větříňských papíren u Českého Krumlova.\n\nPřestože se narodil do velmi chudé židovské rodiny, dokázal se ještě jako náctiletý z bídy vypracovat a spolu se svým bratrem Jákobem založili sběrnu papíru. Po dokončení studií bratři zakoupili papírnu v Červené Řečici a konečně i papírnu v Českém Krumlově. Poté, co si majetek mezi sebe rozdělili a co krumlovská papírna připadla Ignácovi, zakoupil Ignác i tzv. Pečkovský mlýn, který kompletně přebudoval a rozšířil, aby založil papírnu ve Větřní. Již během jeho života se Větříňské papírny staly nejvýznamnějšími v tehdejším Rakousku-Uhersku a po jeho smrti za vedení jeho syna i nejvýznamnějšími ve střední Evropě.\n\nIgnác Spiro se tak zasloužil o rozvoj města, průmyslu a především zaměstnanosti ve městě a celém regionu. Podílel se i na založení židovské obce v Českém Krumlově.\n\nJe pohřben v rodinné hrobce na židovském hřibitově v Českém Krumlově.\n\n"}
{"id": "1030266", "url": "https://cs.wikipedia.org/wiki?curid=1030266", "title": "Krásná pokojská", "text": "Krásná pokojská\n\nKrásná pokojská (v anglickém originále Maid in Manhattan) je americká filmová romantická komedie režiséra Waynea Wanga z roku 2002. Hudbu k snímku složil a nahrávku řídil Alan Silvestri. Film uvedla do amerických kin od 13. prosince 2002 společnost Columbia Pictures. Do českých kin jej od 5. června 2003 uvedla společnost Falcon a na VHS i DVD vydal v říjnu téhož roku Bonton.\n\nV moderním Popelkovském příběhu ztvárnila Jennifer Lopez Marisu Venturovou, pokojskou v jednom newyorském hotelu, která si shodou řady náhod padne do oka s republikánským politikem a kandidátem do Kongresu Christopherem Marshallem (Ralph Fiennes). On je stíhán dámami a senzacechtivými novináři, zatímco ona je svobodná portorikánská matka žijící v Bronxu s bystrým 10letým synem Tyem (Tyler Posey). A ten zapůsobí jako katalyzátor jejich nepravděpodobné romance.\n\nSnímek, nasazený do amerických kin v předvánočním období, vydělal na prvovíkendových tržbách 18,7 milionů dolarů a obsadil první příčku v návštěvnosti, těsně před sci-fi \"\".\n"}
{"id": "1030267", "url": "https://cs.wikipedia.org/wiki?curid=1030267", "title": "Jiří Vávra (politik)", "text": "Jiří Vávra (politik)\n\nJiří Vávra (* 20. února 1960) je český politik, podnikatel a vydavatel, od června 2013 do listopadu 2014 první náměstek primátora Hlavního města Prahy, v letech 2010 až 2014 zastupitel Hlavního města Prahy, v roce 2014 krátce zastupitel Městské části Praha 20-Horní Počernice, bývalý člen TOP 09.\n\nPůvodním vzděláním strojař, z politických důvodů nemohl studovat na vysoké škole.\n\nV letech 1989 až 1991 působil jako produktový manažer v Divadle Archa, následně pak v letech 1991 až 1992 v Magazínu Pranýř. Mezi roky 1992 a 1996 byl zástupcem šéfredaktora Českého deníku, resp. Českého týdeníku a projektovým manažerem novin Annonce.\n\nSpoluzakládal českou odnož deníku Metro a v letech 1996 až 2000 byl jeho šéfredaktorem. Předsedal výboru na obranu svobody slova Syndikátu novinářů ČR. V letech 2000 až 2008 zastával pozici šéfredaktora týdeníku Květy a ve společnosti Sanoma Magazines, jež časopis vlastnila, působil i jako obchodní ředitel a publishing director.\n\nMezi lety 2008 a 2012 soukromě podnikal.\n\nJiří Vávra je rozvedený a má tři děti. Žije v Praze, konkrétně v Městské části Praha 20-Horní Počernice.\n\nDo roku 2014 byl členem TOP 09, ve straně působil od září 2013 do října 2014 i jako předseda krajské organizace v Hlavním městě Praze.\n\nDo politiky vstoupil, když byl v komunálních volbách v roce 2010 zvolen za TOP 09 do Zastupitelstva Hlavního města Prahy. Zároveň kandidoval i do Zastupitelstva Městské části Praha 20, v tomto případě ale neuspěl.\n\nV prosinci 2012 se mohl stát zastupitelem Městské části Praha 20 po rezignaci jednoho ze zvolených zastupitelů za TOP 09, z osobních důvodů však na pozici náhradníka rezignoval.\n\nV pražském zastupitelstvu působil jako předseda zastupitelů za TOP 09 a od prosince 2012 jako uvolněný zastupitel. V červnu 2013 byl po rozpadu koalice ODS a TOP 09 zvolen 1. náměstkem primátora Hlavního města Prahy. Tuto funkci vykonával do listopadu 2014. Jeho práci ve funkci ocenil minitr financí Andrej Babiš slovy:„V Praze má dva prototypy loupežníků – pana Lomeckého (starostu Prahy 1) a pana Vávru (šéfa pražské TOP 09). Když se jde k Vávrovi, tak se říká, že se jde k vodopádu, protože když jedná o těch zlodějnách, spustí rušičku.“\n\nPostupně se však dostal do sporů se stranickým kolegou a primátorem Hlavního města Prahy Tomášem Hudečkem, což vyvrcholilo tím, že se Jiří Vávra nedostal ani na kandidátku TOP 09 pro komunální volby v roce 2014 do Zastupitelstva Hlavního města Prahy. V komunálních volbách v roce 2014 tak kandidoval pouze do Zastupitelstva Městské části Praha 20, jehož členem byl zvolen. O několik dní později se však nově nabytého mandátu vzdal.\n\nTOP 09 nakonec skončila v komunálních volbách v roce 2014 do Zastupitelstva Hlavního města Prahy s 20,07 % hlasů (tj. 16 mandáty) až druhá za hnutím ANO 2011 (22,08 % hlasů a 17 mandátů). Tato skutečnost opět vyvolala spory uvnitř pražské TOP 09, zejména mezi Jiřím Vávrou a Tomášem Hudečkem. Vzájemně se dokonce vyzvali k odstoupení ze svých funkcí (Vávra Hudečka kvůli prohře ve volbách a údajnému jednání Hudečka s Andrejem Babišem ohledně kandidatury za ANO 2011; Hudeček Vávru zase za fotografie dokumentující Vávrovu účast na narozeninové oslavě podnikatele Tomáše Hrdličky). Vše vyvrcholilo dne 15. října 2014 rezignací obou mužů na členství v TOP 09 s odůvodněním, aby dále nepoškozovali dobré jméno strany.\n"}
{"id": "1030268", "url": "https://cs.wikipedia.org/wiki?curid=1030268", "title": "Na Pískách (Východolabská tabule)", "text": "Na Pískách (Východolabská tabule)\n\nNa Pískách (292 m n. m.) je vrch v okrese Nymburk Středočeského kraje při hranici s Královéhradeckým krajem. Leží asi 2,5 km vjv. od obce Kněžice, vrcholem na katastrálním území Kněžice a jižním svahem na území vsi Kamilov.\n\nGeomorfologicky vrch náleží do celku Východolabská tabule, podcelku Cidlinská tabule, okrsku Novobydžovská tabule a podokrsku Češovský hřbet.\n"}
{"id": "1030269", "url": "https://cs.wikipedia.org/wiki?curid=1030269", "title": "Jiří Vávra", "text": "Jiří Vávra\n\nJméno a příjmení Jiří Vávra má více nositelů:\n\n"}
{"id": "1030271", "url": "https://cs.wikipedia.org/wiki?curid=1030271", "title": "Rafael Cabral", "text": "Rafael Cabral\n\nRafael Cabral Barbosa (* 20. května 1990, Sorocaba, Brazílie), známý také jako Rafael, je brazilský fotbalový brankář a reprezentant, momentálně hrající za italský klub SSC Neapol.\nRafael nastoupil v jednom zápase za brazilský olympijský výběr do 23 let pro LOH 2012 v Londýně, ale musel být posléze nahrazen kvůli zranění.\n\nV A-mužstvu Brazílie debutoval 30. 5. 2012 proti USA (výhra 4:1).\n\n"}
{"id": "1030273", "url": "https://cs.wikipedia.org/wiki?curid=1030273", "title": "Balázs Megyeri", "text": "Balázs Megyeri\n\nBalázs Megyeri (* 31. března 1990, Budapešť) je maďarský fotbalový brankář hrající za klub Olympiakos Pireus.\n\nS fotbalem začínal v Ferencvárosi TC, léta 2007–2008 strávil v mládežnickém týmu anglického klubu Bristol City FC. Poté se vrátil do Ferencvárose, kde se zařadil do A-mužstva.\nV červnu 2010 odešel do řeckého klubu Olympiakos Pireus.\n\nReprezentoval Maďarsko v mládežnických kategoriích.\nZúčastnil se Mistrovství světa hráčů do 20 let 2009 v Egyptě, kde mladí Maďaři získali bronzové medaile.\n\n"}
{"id": "1030275", "url": "https://cs.wikipedia.org/wiki?curid=1030275", "title": "Máté Kiss", "text": "Máté Kiss\n\nMáté Kiss (* 30. dubna 1991, Győr) je maďarský fotbalový záložník hrající za klub Gyirmót FC, kde hostuje z Győri ETO FC.\n\nS fotbalem začínal v Győri ETO FC, odkud hostoval postupně v BFC Siófok, Mezőkövesd-Zsóry SE a Gyirmót FC.\n\nReprezentoval Maďarsko v mládežnických kategoriích.\nZúčastnil se Mistrovství světa hráčů do 20 let 2009 v Egyptě, kde mladí Maďaři získali bronzové medaile. Na turnaji jednou skóroval, bylo to v osmifinále proti České republice (remíza 2:2, na penalty 4:3).\n\n"}
{"id": "1030277", "url": "https://cs.wikipedia.org/wiki?curid=1030277", "title": "Barbara Harelová", "text": "Barbara Harelová\n\nBarbara Harelová (* 5. květen 1977 Nantes, Francie) je bývalá reprezentantka Francie v judu.\n\nJako juniorská mistryně Evropy dostala poprvé příležitost k reprezentaci ve 23 letech na mistrovství Evropy. Tehdejší reprezentační jednička Magali Baton se připravovala na olympijské hry v Sydney a nic nenasvědčovalo tomu, že by o účast mohla přijít. Jenže stalo se to, s čím málokdo počítal. Harelová mistrovství Evropy v roce 2000 vyhrála a nakonec přesvědčila trenéry (nominační komisi) o své nominaci pro Sydney. Podobným způsobem proplula celou svojí kariéru. Dala komisi pocit své nepostradatelnosti, ale vystoupení na hlavním turnaji sezony končilo pro francouzské judo neúspěšně.\n\nOlympijských her se účastnila celkem třikrát. Pokaždé musela v prvním kole řešit náročný los. Až na třetí pokus v roce 2008 se jí podařilo postoupit do druhého kola, ale následovala opět těsná porážka. Do bojů o medaile se vždy dostávala přes opravy a nejblíž medaili byla v roce 2008. V zápase s domácí Su Jan se ujala vedení po uki-waza za wazari, ale náskok neuhlídala. Ve druhé minutě jí Číňanka kontrovala technikou uči-mata-makikomi za ippon. Sportovní kariéru ukončila po sezoně 2010.\n\n"}
{"id": "1030278", "url": "https://cs.wikipedia.org/wiki?curid=1030278", "title": "Walter Gargano", "text": "Walter Gargano\n\nWalter Alejandro Gargano Guevara (* 23. července 1984, Paysandú, Uruguay) je uruguayský fotbalový záložník a reprezentant, který v současnosti hraje za klub SSC Neapol. Účastník Mistrovství světa 2010 v Jihoafrické republice a Mistrovství světa 2014 v Brazílii.\nV A-týmu Uruguaye debutoval v roce 2006.\n\nZúčastnil se jihoamerického turnaje Copa América 2007 ve Venezuele (vyřazení Brazílií v semifinále) a Mistrovství světa 2010 v Jihoafrické republice, kde tým Uruguaye obsadil konečné čtvrté místo.\n\nNa turnaji Copa América 2011 získal zlatou medaili po finálové výhře 3:0 nad Paraguayí.\n\nTrenér Óscar Tabárez jej vzal na Mistrovství světa 2014 v Brazílii.\n\n"}
{"id": "1030279", "url": "https://cs.wikipedia.org/wiki?curid=1030279", "title": "Zápisky lovce krokodýlů", "text": "Zápisky lovce krokodýlů\n\nZápisky lovce krokodýlů (v anglickém originále The Crocodile Hunter Diaries nebo zkráceně Croc Diaries) je australsko-americký přírodovědný seriál uváděný Stevem Irwinem z let 2002-2004. Jedná se o nepřímé pokračování seriálu Lovec krokodýlů (The Crocodile Hunter), který se vysílal ve zhruba stejnou dobu.\n\nNa rozdíl od původního Lovce krokodýlů, tato série se více zaměřuje na každodenní život Steva a Terri Irwinových, především co se týká jejich práce v Australia Zoo nebo Stevova odchytu a přemisťování nebezpečných krokodýlů. První série se natáčela roku 1998, v době, kdy se manželům Irwinovým narodila dcera Bindi, ale vysílala se až v roce 2002. Zároveň byla zaměřena na zdravotní problémy Stevova psa (fenky) Sui a na výstavbu atrakce s názvem Crocoseum. První dvě čady seriálu jsou složeny z půlhodinových epizod, zatímco třetí sérii tvoří epizody hodinové (vše počítáno i s reklamními přestávkami). Během tří let produkce dosáhl seriál již zmíněných tří sérií, které daly dohromady rozsáhlých 48 jednotlivých dílů. \n\nPořad byl vyroben společností The Best Picture Show producenta Johna Staintona pro americkou stanici Animal Planet. Ve Spojeném království jej vysílal kanál ITV a v Austrálii stanice Network Ten. Distributorem se stala Fremantle Media Enterprises.\n\n"}
{"id": "1030280", "url": "https://cs.wikipedia.org/wiki?curid=1030280", "title": "Leo Borchard", "text": "Leo Borchard\n\nLeo Borchard (31. května 1899 − 23. srpna 1945) byl německý dirigent. Narodil se německým rodičům v Moskvě a vyrůstal v Petrohradě, kde dostal první hudební vzdělání. Mezi jeho pozdější učitele, již v Německu, patřili například Hermann Scherchen a Eduard Erdmann. V roce 1920, po ruské revoluci, emigroval do Německa a pracoval zde jako asistent dirigenta v berlínském operním domě Krolloper. Roku 1933 poprvé jako hostující dirigent vedl Berlínské filharmoniky; o dva roky později byl pro svou politickou nespolehlivost zakázán nacistickým režimem a v následujících letech se tak věnoval soukromě pedagogické činnosti. Dne 26. května 1945 opět dirigoval koncert Berlínských filharmoniků a o týden později se dostal do jejich čela (náhrada za Wilhelma Furtwänglera, který se usadil ve Švýcarsku). Dne 23. srpna téhož roku byl při cestě automobilem domů z koncertu zastřelen americkým vojákem. Na pozici šéfdirigenta jej nahradil rumunský dirigent Sergiu Celibidache.\n"}
{"id": "1030286", "url": "https://cs.wikipedia.org/wiki?curid=1030286", "title": "Miguel Britos", "text": "Miguel Britos\n\nMiguel Ángel Britos Cabrera (* 17. července 1985, Maldonado, Uruguay) je uruguayský fotbalový obránce, který v současnosti hraje za klub Watford FC.\n\nV Uruguayi hrál postupně za Centro Atlético Fénix, Juventud a Montevideo Wanderers.\nV létě 2008 přestoupil do Itálie do klubu Bologna FC 1909, odkud v červenci 2011 přestoupil do konkurenčního prvoligového SSC Neapol. S Neapolí vyhrál dvakrát italský pohár (2012, 2014). 22. prosince 2014 získal s Neapolí italský Superpohár po výhře v penaltovém rozstřelu nad Juventusem, hrálo se v katarském Dauhá. V zápase nenastoupil.\n\nV červenci 2015 přestoupil do týmu nováčka Premier League, anglického klubu Watford FC. Podepsal tříletý kontrakt.\n\n"}
{"id": "1030290", "url": "https://cs.wikipedia.org/wiki?curid=1030290", "title": "Casa de los Abarca", "text": "Casa de los Abarca\n\nCasa de los Abarca, také známý jako Palác lékařů královny (Palacio de los Doctores de la Reina), je palác v gotickém a renesančním slohu ve španělském městě Salamance. Byl postaven v 16. století pro Fernanda Gonzáleze Abarcu, lékaře katolických monarchů. Na fasádě jsou erby rodu Abarců a sňatkem spřízněného rodu Alcarazů spolu se znaky španělských králů. Roku 1671 byl pronajat Colegiu de Alcántara a poté zde sídlil řád augustiniánů. Roku 1942 dům koupil španělský stát. Od roku 1946 zde sídlí muzeum Salamanky.\n\nRoku 1921 byl prohlášen španělskou kulturní památkou.\n"}
{"id": "1030291", "url": "https://cs.wikipedia.org/wiki?curid=1030291", "title": "Lustenek", "text": "Lustenek\n\nLustenek (též Děkanský dvůr) u Rudolfova (na katastrálním území obce Hlincová Hora) je renesanční dvůr či zámeček postavený na konci 16. století. Díky své zachované hmotové dispozicí je dodnes mimořádně hodnotnou památkou renesanční architektury na Českobudějovicku. Je chráněn jako kulturní památka České republiky.\n\nLustenek v letech 1581 až 1583 nechal vybudovat správce solního skladu v Budějovicích Georg Pirchinger z Lustenecku a podle svého predikátu nové sídlo nazval. Dostal se však do sporu s budějovickým děkanstvím, na jehož pozemcích sídlo stálo. Pirchinger sice od roku 1579 pozemky i s domky vykoupil od havířů a jejich pozůstalých, ti však byli pouhými nájemci. Honosný renesanční dvůr s obytnými i hospodářskými budovami byl čtvercového půdorysu.\n\nPo Pirchingerovi se v roce 1601 majitelem Lustenku stal těžař Wolf Hölzl, královský hormistr v Rudolfově, a po něm v roce 1606 jeho bratr Kašpar Wölfl, rudolfovský císařský lesmistr. Za Wolfa Hölzla se zámeček krátce stal útočištěm deseti bohatých rodin vyhoštěných luteránů ze Štýrska a Korutan. Po stížnosti představitelů katolického města České Budějovice v roce 1602 tito luteráni z Lustenku odešli, někteří z nich se však v Rudolfově usadili natrvalo a vedli zde i své podnikání. Kašpar Hölzl vlastnil zámeček až roku 1619, kdy byl dvůr stejně jako celý Rudolfov na začátku třicetileté války vypleněn. Lustenek byl jako luteránský majetek zkonfiskován, Baltazar Marradas jej nechal opravit a roku 1622 přešel do vlastnictví českobudějovického děkanství, čímž se vyřešil spor o vlastnictví pozemku. Objekt poté sloužil jako hospodářské zázemí zdejšímu pozemkovému majetku děkanství a příležitostné venkovské sídlo děkanů, proto byl nazývaný též Děkanský dvůr. V letech 1707-22 došlo k barokní přestavbě, při níž bylo přistavěno jižní (čelní) křídlo budovy s nástavbou sýpky a domácí kaple a naopak byla zazděna původními sgrafity zdobená brána s menší boční brankou pod nimi. V obytné budově bydlel šafář a někteří nájemci.\n\nRoku 1828 dvůr vyhořel a následnou klasicistní úpravou o rok později získal současnou podobu, která je oproti původnímu vzhledu více hospodářského charakteru. Bylo sneseno první patro nad jižním křídlem s kaplí a sýpkou, dřevěné vnější schody s ochozem byly nahrazeny za vnitřní a dvůr dostal novou fasádu. V roce 1948 byl dvůr jako církevní majetek zkonfiskován státem. V roce 1954 byl předán do vlastnictví Státních lesů, od roku 1988 sloužil jako sklad obchodní organizace Drobné zboží. Posledními obyvateli dvora byli příslušníci rodiny hajného Šťástky. Po neúspěšné privatizaci Drobného zboží v 90. letech 20. století byl udržován pod správou státu jako nárokovaný majetek katolické církve a v roce 2014 byl vrácen českobudějovické diecézi. O dalším využití zámečku chce českobudějovické biskupství jednat s vedením obce Hlincová Hora.\n\n\n"}
{"id": "1030294", "url": "https://cs.wikipedia.org/wiki?curid=1030294", "title": "Olga Soninová", "text": "Olga Soninová\n\nOlga Sonina (: ), (* 10. leden 1980 Novosibirsk, Sovětský svaz) je bývalá reprezentantka Ruska v sambu a judu.\n\nS judem a sambem začínala v 10 letech v Novosibirsku pod vedením Olega Zacharova. Do seniorské reprezentace se dostala v roce 2002. V nominaci na letní olympijské hry v Athénách ještě musela ustoupit zkušenější Jucharevové, ale od roku 2005 převzala pozici reprezentační jedničky. Její slibně rozvíjející se kariéru však zabrzdilo vážné zranění. Několikrát se pokoušela o návrat, ale tělo zvýšenou fyzickou námahu odmítlo.\n\n"}
{"id": "1030301", "url": "https://cs.wikipedia.org/wiki?curid=1030301", "title": "Tajemství pytlácké jeskyně", "text": "Tajemství pytlácké jeskyně\n\nTajemství pytlácké jeskyně je název českého vydání dobrodružného románu pro mládež \"Там, за рекой\" (1966, Tam za řekou) od ruského sovětského spisovatele Vjačeslava Ivanoviče Palmana. Knihu vydalo roku 1981 pražské nakladatelství Albatros v překladu Evy Dolejšové jako 155. svazek edice Knihy odvahy a dobrodružství.\n\nRomán je druhým dílem volné trilogie vyprávějící o životě lidí a zvířat a o boji s pytláky v horských lesích Kavkazské rezervace. Česky vyšel roku 1984 ještě první díl \"Восточный кордон\" (1966, Východní kordon) pod názvem \"Smrt v rezervaci\". Třetí díl \"Песни чёрного дрозда\" (1966, Písně černého kosa) česky nevyšel.\n\nRomán vypráví o životě mladého lesníka Saši Molčanova, jehož otce, také lesníka, zastřelí pytlák. Saša se proto rozhodne pokračovat v otcově díle a bdít nad kavkazskou lesní přírodní rezervací.\n\nBěžný život rezervace, ke kterému patří pochůzky lesníků, botaniků a ochranářů přírody i odchyt zvěře pro zoologické zahrady naruší skutečnost, že v lese řádí organizovaná pytlácká banda, která si za svou základnu vybrala oblast vápencových skal, kde je velké množství krasových rozsedlin a jeskyní, které tvoří celý labyrint průchodů, chodeb, sálů, slepých uliček, úzkých škvír i širokých chodeb. Dramatické pátrání lesníků i milice po pytlácích, při kterém je i o život, je nakonec úspěšné a banda je zlikvidována. Během těchto událostí prožije Saša svou první a nešťastnou lásku.\n\n"}
{"id": "1030302", "url": "https://cs.wikipedia.org/wiki?curid=1030302", "title": "Gediminas Vičius", "text": "Gediminas Vičius\n\nGediminas Vičius (* 5. července 1985, Kaunas, Litevská SSR, Sovětský svaz) je litevský fotbalový záložník a reprezentant, který hraje v kazašském klubu Šachter Karagandy.\nV A-mužstvu litevské reprezentace debutoval 11. října 2011 v kvalifikačním utkání na EURO 2012 proti České republice, které skončilo porážkou Litvy 1:4.\n\n"}
{"id": "1030303", "url": "https://cs.wikipedia.org/wiki?curid=1030303", "title": "Cross-country (cyklistika)", "text": "Cross-country (cyklistika)\n\nCross-country (XC) je nejčastější disciplína horských kol. Cross-country je Olympijským sportem od roku 1996 a je to také jediná disciplína závodů horských kol, s kterou lze prorazit až na Olympiádu. \n\nPro cross-country je typická jízda v poměrně těžkém terénu. Jezdí se převážně na nezpevněných lesních cestách a singletracích. Jezdci se musí vypořádat s kameny, kořeny, bahnem, vodními brody, ale i občasnými padlými stromy. Jak se s těmito překážkami jezdci vyrovnají záleží na jejich technických (jezdeckých) dovednostech. \n\nJelikož je cross-country vcelku nebezpečná disciplína, musejí mít jezdci také patřičnou ochranu. Základem je cyklistická helma, ale i třeba takový dres nebo rukavice dokáží při pádu alespoň trochu zamezit odření. Někteří jezdci se nebrání ani chráničům na kolena nebo na lokty. Mezi vybavení jezdců většinou patří systém SPD. Tento systém drží nohu na pedálu mnohem lépe, takže se téměř nemůže stát, že by noha z pedálu sjela. Jezdci cross-country jsou mnohem náchylnější ke zranění než třeba silniční cyklisté, avšak zranění obvykle nebývají tak závažná, neboť se nepadá při tak vysokých rychlostech a málokdy dochází k hromadným pádům.\n\nKola na cross-country patří k nejlehčím horským kolům. Ty nejlehčí mají pouhých 7-8 kg. Disponují odpruženou přední vidlicí a některá i zadním odpružením v podobě tlumiče. Geometrie rámu umisťuje jezdce do lehce vzpřímenější pozice než u silničního kola, ale mnohem méně než u sjezdového kola.\n\nZávody v XC se jezdí v přírodě, do níž jsou mnohdy zakomponovány umělé překážky. Dělí se na 3 disciplíny: Cross-country – Eliminator (XCE), Marathon (XCM) a nejznámější a nejprestižnější Olympic (XCO). Mezi nejlepší závodníky patří např. Julien Absalon, Nino Schurter, Jaroslav Kulhavý, José Antonio Hermida, Manuel Fumic, Florian Vogel, Marco Aurelio Fontana ad. Švýcarsko a Francie jsou považovány za XC velmoci. V České republice jsou také velice kvalitní závodníci. Důkazem toho jsou např. Ondřej Cink, Jan Škarnitzl, Kristián Hynek a Jan Vastl.\n\n"}
{"id": "1030307", "url": "https://cs.wikipedia.org/wiki?curid=1030307", "title": "Vaidas Slavickas", "text": "Vaidas Slavickas\n\nVaidas Slavickas (* 26. února 1986, Marijampolė, Litevská SSR, Sovětský svaz) je litevský fotbalový obránce a reprezentant, hráč klubu FK Sūduva Marijampolė. Mimo Litvu působil na klubové úrovni v Rumunsku.\n\nV Litvě hrál za FK Sūduva Marijampolė a FK Ekranas.\nV roce 2014 odešel do rumunského celku FC Ceahlăul Piatra Neamț.\n\nV A-mužstvu litevské reprezentace debutoval 22. 11. 2008 na turnaji Turniir Linnapeade Karikatele proti Estonsku (remíza 1:1).\n\n"}
{"id": "1030311", "url": "https://cs.wikipedia.org/wiki?curid=1030311", "title": "Jacqueline Roque", "text": "Jacqueline Roque\n\nJacqueline Roque [\"žaklin rokk\"] (24. února 1926, Paříž – 15. října 1986, tamt.) byla inspirační múza a druhá manželka Pabla Picassa. Jejich manželství trvalo 11 let až do jeho smrti, a během této doby vytvořil více než 400 jejich portrétů.\n\nNarodila se v roce 1926 v Paříži, byly jí jen dva roky, když její otec opustil matku a jejího čtyřletého bratra. Jacqueline mu nikdy neodpustila. Matka ji vychovávala ve stísněném domečku poblíž \"Champs-Élysées\", kde pracovala dlouhé hodiny jako švadlena. Jacqueline bylo 18, když matka zemřela na mrtvici. V roce 1946 se provdala za inženýra André Hutina, s nímž měla dceru, Catherine Hutin-Blay. Mladá rodina se přestěhovala do Afriky, kde Hutin pracoval, ale o čtyři roky později se Jacqueline vrátila do Francie a s Hutinem se rozvedla. Usadila se na francouzské Riviéře a pracovala u svého bratrance v obchodě s keramikou ve Vallauris.\n\nZde se roku 1953 poprvé setkala s Picassem, kterému bylo 72 let, kdežto Jacqueline 27. Po dlouhém dvoření se stala jeho milenkou a když roku 1955 zemřela Picassova první žena Olga Chochlova, roku 1961 se vzali. Na Picassových obrazech se poprvé objevila roku 1954, v roce 1963 ji maloval 160krát a pak ve stále abstraktnější podobě až do roku 1972. Po Picassově smrti v roce 1973 se s ní Françoise Gilot, jeho milenka v letech 1943–1953 a matka dvou jeho dětí, soudila o dědictví. Nakonec se obě dohodly, že založí Picassovo muzeum v Paříži. Osamělá Jacqueline se však z Picassovy smrti nevzpamatovala a roku 1986 se zastřelila. \n"}
{"id": "1030313", "url": "https://cs.wikipedia.org/wiki?curid=1030313", "title": "Ludwig von Brenner", "text": "Ludwig von Brenner\n\nLudwig von Brenner (19. září 1833, Lipsko − 9. února 1902, Berlín) byl německý dirigent a hudební skladatel. Narodil se v Lipsku a nejprve studoval hudbu na místní konzervatoři. Později se usadil v Petrohradu, kde vystupoval s místním orchestrem. Roku 1872 se vrátil do Německa, stal se dirigentem Berlínského symfonického orchestru a o čtyři roky později založil svůj vlastní orchestr. Roku 1882 se stal prvním dirigentem nově vzniklých Berlínských filharmoniků; zde zůstal do roku 1887, kdy jej nahradil Hans von Bülow. Mimo dirigentské činnosti se věnoval skládání duchovní hudby. Zemřel v Berlíně ve věku 68 let.\n"}
{"id": "1030315", "url": "https://cs.wikipedia.org/wiki?curid=1030315", "title": "Wolfersdorf", "text": "Wolfersdorf\n\nWolfersdorf je název více míst:\n\n\n\n"}
{"id": "1030318", "url": "https://cs.wikipedia.org/wiki?curid=1030318", "title": "Rachim Čachkijev", "text": "Rachim Čachkijev\n\nRachim Ruslanovič Čachkijev (rusky Рахим Русланович Чахкиев, * 11. ledna 1983 v Tobolsku, SSSR) je ruský bývalý profesionální boxer, nastupující v křížové váze.\n\nJe olympijským vítězem v z her 2008 v Pekingu, kde startoval v těžké váze. O rok dříve získal stříbrnou medaili na amatérském mistrovství světa v Chicagu. Na obou turnajích byl jeho finálovým soupeřem Clemente Russo.\n\nProfesionální kariéru započal v říjnu 2009 a je držitelem stříbrného pásu organizace WBC. Svojí jedinou porážku si připsal v boji o titul mistra světa stejné organizace.\n\nJe vysoký 183 cm a je levák.\n\n\n29 utkání – 26 vítězství (18× k.o.) – 3 porážky\n"}
{"id": "1030320", "url": "https://cs.wikipedia.org/wiki?curid=1030320", "title": "Daniel Morelon", "text": "Daniel Morelon\n\nDaniel Morelon (* 24. července 1944, Bourg-en-Bresse) je bývalý francouzský závodník v dráhové cyklistice, trojnásobný olympijský vítěz a osminásobný mistr světa.\n\nPochází ze sportovní rodiny, cyklistice se věnoval jeho otec i oba starší bratři. Závodil jako amatér, povoláním byl policista. Původně byl silničářem, dráhové cyklistice se začal věnovat od roku 1962, jeho vzorem byl Sante Gaiardoni. V roce 1964 získal stříbro na mistrovství světa a bronz na olympiádě, o dva roky později získal své první tituly mistra světa ve sprintu i na tandemu, kde byl jeho spolujezdcem Pierre Trentin. Spolu s ním se stal také olympijskými vítězem v této dnes již neolympijské disciplíně na hrách v Mexiku a vyhrál také soutěž sprinterů. Toto prvenství obhájil v Mnichově, což se kromě Jense Fiedlera dosud nikomu nepodařilo. Zlatý hat-trick se mu zkompletovat nepodařilo, v montrealském finále prohrál s Antonem Tkáčem poměrem 1:2.\n\nKariéru zakončil stříbrnou medailí v profesionálním závodě v keirinu na domácím šampionátu v Besançonu 1980. Nadále působil jako trenér, jeho svěřenci byli Félicia Ballangerová (olympijská vítězka ve sprintu 1996 a 2000), Laurent Gané (mistr světa ve sprintu 1999) a Číňanka Guo Shuang (mistryně světa v keirinu 2009).\n\nJe nositelem Řádu čestné legie a Národního řádu za zásluhy. V roce 1972 vyhrál anketu Champion des champions de L'Équipe.\n\n"}
{"id": "1030321", "url": "https://cs.wikipedia.org/wiki?curid=1030321", "title": "Fair Isle", "text": "Fair Isle\n\nOstrov Fair je nevelký ostrov mezi Orknejemi a Shetlandami. Od Shetland je vzdálen 38,5 km, od Orknejí 43,5 km. Celé pobřeží lemují strmé útesy vystupující až 200 m nad hladinu moře.\n\nOstrov byl osídlen poprvé v době bronzové, přestože na něm byl nedostatek surovin. Okolní moře je však bohaté na ryby. Z doby železné jsou známé dvě stavby: jednou je opevnění u Landbergu a u Kirkigeo zbyly základy domu z bývalé osady. Většina názvů zdejších vesnic pochází z norštiny, kterou se tu běžně mluvilo v 9. století, když sem přijížděli lidé ze Skandinávie. Norsku toto území patřilo několik dalších století.\n\n20. srpna 1588 ztroskotala u ostrova v zátoce Stroms Heelor vlajková loď španělské Armady El Gran Grifón. Přeživších 300 námořníků bylo nuceno strávit šest týdnů mezi ostrovany. Vrak lodi byl objeven v roce 1970. Další loď u ostrova ztroskotala v roce 1877. Za druhé světové války během bitvy o Atlantik postavilo RAF na nejvyšším bodu ostrova Ward Hill radarovou stanici. Budovy jsou zde stále k vidění. Roku 1940 zde havaroval německý Heinkel He 111. V roce 1954 ostrov odkoupila organizace The National Trust for Scotland.\n\nPočet obyvatel se od roku 1400 do roku 1900 stále snižoval. Dnes zde žije jen 60 lidí, kteří se živí farmařením.\n\nPodnebí je mírné a silně oceánské (Cfb). Ostrov Fair je zvláštní tím, že je na něm nejsilnější oceánské podnebí v celém Spojeném království a jsou tu proto vůbec nejmenší teplotní výkyvy a fouká silný vítr. Nejvyšší naměřená teplota byla 20,2 °C a nejnižší −5,6 °C. Srážky jsou velmi časté (dva ze tří dnů v zimě a jeden ze tří v létě), ale převážně jsou to jen krátké přeháňky. Počasí je podobně jako v jiných oceánských oblastech velmi proměnlivé a větrné. Průměrná měsíční rychlost větru se pohybuje od 18 km/h v červenci po 34 km/h v lednu. Mrazových dnů je za rok průměrně 16,5, nejčastěji v únoru (4 mrazové dny). Počet hodin slunečního svitu je v průměru 1276,3 hodin ročně.\n\nOstrov je oblíbenou zastávkou tažných ptáků a některé druhy tu i hnízdí. Během léta jsou útesy přeplněny stovkami tisíc ptáků. Místním endemitem je jeden z poddruhů střízlíka obecného (\"Troglodyte troglodytes fridariensis\"). Ostrov má proto trvalou ptačí observatoř, která je významnou pozorovatelnou ptačích migrací. Založil ji v roce 1948 skotský ornitolog George Waterston. Prvním ředitelem observatoře byl britský ornitolog Kenneth Williamson. Je užívaná celoročně a většina návštěvníků přespává právě zde.\n\nPozorovány zde byly některé vzácné druhy jako například linduška sibiřská (\"Anthus gustavi\"), cvrčilka žíhaná (\"Locustella lanceolata\") či cvrčilka pruhovaná (\"Locustella certhiola\"). Na jaře roku 2008 byla zaznamenána Kalandra zpěvná (\"Melanocorypha calandra\") a Kulík kaspický (\"Charadrius asiaticus\"). V létě téhož roku objevil jeden z místních obyvatel zvonkohlíka citrónového (\"Serinus citrinella\"), jednalo se přitom o vůbec první pozorování tohoto pěvce na území Spojeného království. Dalšími pozorovanými druhy byly například lejsek asijský (\"Muscicapa dauurica\"), modruška tajgová (\"Tarsiger cyanurus\"), drozd tmavý (\"Zoothera sibirica\"), orel mořský (\"Haliaeetus albicilla\"), čírka karolinská (\"Anas crecca carolinensis\"), vlaštovka skalní (\"Cecropis daurica\") či vlhovec hnědohlavý (\"Molothrus ater\").\n\nPro ostrov je velmi důležité rybaření. Je také velmi známý výrobou tradičních svetrů. Muži obdělávají půdu ve stylu \"crofting:\" okolo vesnic jsou společná pole, na kterých pěstují zeleninu a chovají domácí zvířata všichni obyvatelé vesnice společně. Ostrov je významný, protože usnadňuje přenos televizního, rádiového a telefonního signálu. Nejsou zde hospody ani restaurace, ale nachází se zde základní škola a obchod.\nOd roku 1982 zásobují ostrov elektřinou dvě větrné elektrárny a dva dieselové generátory pro případ slabého větru. Větrné elektrárny pokrývají dvě třetiny spotřeby. Na celém ostrově jsou dvě elektrické sítě. Jedna vede elektřinu pouze pro vytápění a druhá pro ostatní spotřebu. K vytápění se používá přebytečná elektřina získaná pomocí větru.\n\nJediní telefonní operátoři jsou O a Vodafone.\n\nNa ostrově jsou dva přístavy. Jeden na severu a druhý na jihu. Do severního přístavu připlouvá hlavně pošta, zboží a zásoby pro ostrovany a odplouvá odsud pravidelný trajekt Good Shepherd IV. do shetlandského Grutness. Z místního letiště odlétají pravidelné lety na Tingwallské letiště (letiště Lerwick) a jednou týdně do Sumburghu. Letadla tu přistávají dvakrát denně po tři dny v týdnu. Zařízení letiště je velmi jednoduché. Je i jedna přistávací plocha pro vrtulníky, která je na jihu ostrova u jednoho z majáků. Obydlené části ostrova a přístavy spojuje silnice. Veřejná doprava zde neexistuje.\n\nNa ostrově není žádný lékař, jsou zde jen zdravotní sestry. V závažných případech se sestry snaží pacienta udržet při životě až do příletu ambulantního letadla, které převeze pacienta na Shetlandy. Pokud jsou špatné povětrnostní podmínky, může s pacientem odletět vrtulník.\n\nPůvodní hasičský sbor, jenž vznikl v roce 1996, byl ryze dobrovolnický, jeho členové ale byli později vycvičeni na plnohodnotné hasiče a v roce 2002 získali hasičský vůz. Až do roku 2011 však byl tým bez vlastní protipožární stanice, jejíž výstavba začala teprve v roce 2011. Do plného provozu byla uvedena 14. března 2013 a její stavba stála 140 000 britských liber.\n\nJe tu i jeden malý tým pobřežní stráže, kterou na rozdíl od hasičů tvoří pouze dobrovolníci. V jejich vybavení je i terénní čtyřkolka v barvách pobřežní stráže a se vzorem battenburské šachovnice.\n\nNa ostrově je jen jedna základní škola, ve které působí jeden učitel a jeho asistent. Počet žáků školy se pohybuje mezi 10 až 15. Starší žáci odchází studovat na Shetlandy, kde bydlí na kolejích, a na ostrov se vrací jen na prázdniny.\n\nOficiálně je jediné náboženství na Fairu křesťanství. Stojí zde dva kostely postavené krátce po sobě v letech 1886 a 1892.\n\nNa ostrově nejsou žádná ubytovací zařízení a ubytování je možné jen v domech zdejších obyvatel. Lístek na trajekt na Fair je možné koupit, jen pokud má turista na ostrově zajištěno ubytování. Na ostrově je 14 památek, od zbytků prvních domů až po zbytky radaru z druhé světové války. K památkám jsou řazeny i oba zdejší majáky, které jsou stále plně funkční.\n"}
{"id": "1030323", "url": "https://cs.wikipedia.org/wiki?curid=1030323", "title": "Giedrius Arlauskis", "text": "Giedrius Arlauskis\n\nGiedrius Arlauskis (* 1. prosince 1987, Telšiai, Litevská SSR, Sovětský svaz) je litevský fotbalový brankář a reprezentant, hráč klubu Watford FC od ledna 2016 na hostování v RCD Espanyol.\n\nV roce 2014 získal v Litvě ocenění fotbalista roku.\nV A-mužstvu litevské reprezentace debutoval 19. listopadu 2008 v přátelském zápase proti Moldavsku, které skončilo remízou 1:1.\n\n"}
{"id": "1030324", "url": "https://cs.wikipedia.org/wiki?curid=1030324", "title": "Serge Baudo", "text": "Serge Baudo\n\nSerge Baudo [\"serž bódo\"] (* 16. července 1927, Marseille) je francouzský dirigent.\n\nNarodil se v Marseille; jeho otcem byl hobojista Étienne Baudo a strýcem violoncellista Paul Tortelier. Studoval na Pařížské konzervatoři. V letech 1959 až 1962 dirigoval rozhlasový orchestr v Nice a následně po dobu tří sezón působil v pařížské opeře. V letech 1971 až 1986 byl hudebním ředitelem orchestru Orchestre National de Lyon a v letech 1997 až 2000 působil ve švýcarském Orchestra della Svizzera Italiana. V roce 1979 založil v Lyonu hudební festival Berlioz Festival. Roku 2001 se stal šéfdirigentem Symfonického orchestru hlavního města Prahy FOK; z funkce odešel v roce 2006, kdy jej nahradil Jiří Kout. V Česku dále spolupracoval s Českou filharmonií, se kterou hrál symfonie Arthura Honeggera. Roku 2014 získal cenu Gratias Agit. Rovněž je držitelem dalšího českého ocenění Artis Bohemiae Amicis.\n\n"}
{"id": "1030330", "url": "https://cs.wikipedia.org/wiki?curid=1030330", "title": "Placatka", "text": "Placatka\n\nPlacatka (též placatice, plácačka, pleskačka, likérka nebo butylka) je plochá láhev, vyráběná z různých materiálů, často nerezové oceli, určená k uchovávání a přepravě pálenky pro osobní potřebu. Má zaoblený tvar, aby se pohodlně nosila v kapse kalhot.\n\nV časech prohibice ve Spojených státech v letech 1920 až 1933 se placatky používaly pro ilegální přechovávání alkoholu pro osobní potřebu.\n\n"}
{"id": "1030332", "url": "https://cs.wikipedia.org/wiki?curid=1030332", "title": "Vytautas Černiauskas", "text": "Vytautas Černiauskas\n\nVytautas Černiauskas (* 12. března 1989, Panevėžys, Litevská SSR, Sovětský svaz) je litevský fotbalový brankář a reprezentant, který hraje v klubu CSKA Sofia.\nČerniauskas hrál v mládežnických reprezentacích Litvy, mj. U19 a U21.\n\nV A-mužstvu litevské reprezentace debutoval 3. 9. 2014 v přátelském zápase proti Spojeným arabským emirátům, které skončilo remízou 1:1.\n\n"}
{"id": "1030334", "url": "https://cs.wikipedia.org/wiki?curid=1030334", "title": "Projekt 265", "text": "Projekt 265\n\nProjekt 265 (v kódu NATO třída Sasha) byla třída pobřežních minolovek sovětského námořnictva z doby studené války.\n\nCelkem bylo v letech 1954–1959 postaveno 37 minolovek této třídy.\n\nPlavidla měla ocelový trup. Hlavňovou výzbroj tvořil jeden kanón ráže 45 nebo 57 mm a dva dvouhlavňové kanónové komplety ráže 25 mm. Pohonný systém tvořily dva diesely o výkonu 2200 hp. Lodní šrouby byly dva. Nejvyšší rychlost dosahavala 19 uzlů.\n"}
{"id": "1030339", "url": "https://cs.wikipedia.org/wiki?curid=1030339", "title": "Podhájská", "text": "Podhájská\n\nPodhájská (též \"Podhajská\") je 291 m n. m. vysoký vrch v okrese Hradec Králové Královéhradeckého kraje. Leží asi 1,5 km ssz. od obce Starý Bydžov, vrcholem na katastrálním území Starého Bydžova, svahy na území okolních vsí.\n\nGeomorfologicky vrch náleží do celku Východolabská tabule, podcelku Cidlinská tabule, okrsku Novobydžovská tabule a podokrsku Smidarská tabule, jehož je to nejvyšší bod.\n"}
{"id": "1030343", "url": "https://cs.wikipedia.org/wiki?curid=1030343", "title": "Kostel svatého Ducha (Salamanca)", "text": "Kostel svatého Ducha (Salamanca)\n\nKostel svatého Ducha (španělsky \"Iglesia de Sancti Spiritus\") je pozdně gotický kostel v Salamance a jediný pozůstatek stejnojmenného kláštera. Roku 1888 byl prohlášen španělskou kulturní památkou.\n\nKlášter byl založen v roce 1190. Alfons IX. Leónský ho daroval 22. července 1223 řádu ze Santiaga, který ho předal Martinovi, nemanželskému synovi Alfonsa IX. a jeho milenky, Portugalky Teresy Gil de Soverosa, který ho nakonec postoupil v roce 1269 řeholnicím z kláštera Santa Ana. Klášter Santa Ana přijal mnoho manželek rytířů, kteří odjeli do války a řeholnice přijaly jméno \"Comendadoras\". Po zařazení tohoto kláštera do řádu ze Santiaga byl nazýván \"Comendadoras Santiago\". Po konfiskaci v roce 1836 byl klášter přeměněn na vězení a v průběhu času zde sídlila obecní policie aj. V roce 1972 byl kompletně zničen při přestavbě okolní čtvrti.\n\nKostel byl obnoven v polovině 16. století. Kombinuje gotickou stavbu s výzdobou pletereskním stylem. Uvnitř vyniká chór a kaple s kazetovým stropem z 15. a 16. století, socha Krista od Antonia de Paz a náhrobky Martina Leónského a Maríe Méndez de Sousa, které se nacházejí v kněžišti a dochovaly se ve špatném stavu. Venku na renesančním průčelí byla vytvořena bohatá sochařská výzdoba s medailonky s bustami sv. Petra, sv. Pavla a Jakuba ve scéně z bitvy u Clavijo. Řeholnice tvrdily, že apoštol Jakub slíbil vítězství křesťanů v bitvě v případě, že první křesťané, kteří zemřou v bitvě, darují svůj majetek klášteru.\n\nTři členové královské rodiny byli pohřbeni v kostele mezi 13. a 14. stoletím:\n"}
{"id": "1030344", "url": "https://cs.wikipedia.org/wiki?curid=1030344", "title": "Homolka (Východolabská tabule)", "text": "Homolka (Východolabská tabule)\n\nHomolka (286 m n. m.) je vrch v okrese Hradec Králové Královéhradeckého kraje při hranici s okresem Jičín. Leží asi 0,5 km severně od obce Vinary, vrcholem na katastrálním území Vinary a severním svahem na území vsi Hrobičany.\nGeomorfologicky vrch náleží do celku Východolabská tabule, podcelku Cidlinská tabule, okrsku Novobydžovská tabule a podokrsku Smidarská tabule.\n"}
{"id": "1030345", "url": "https://cs.wikipedia.org/wiki?curid=1030345", "title": "Avermes", "text": "Avermes\n\nAvermes je francouzská obec v departementu Allier v regionu Auvergne. V roce 2011 zde žilo 3 794 obyvatel. Je součástí aglomerace města Moulins.\n\nGennetines, Montilly, Moulins, Neuvy, Trévol, Yzeure\n\n\"Počet obyvatel\" \n\n"}
{"id": "1030347", "url": "https://cs.wikipedia.org/wiki?curid=1030347", "title": "Diecéze asolská", "text": "Diecéze asolská\n\nDiecéze Asolo je titulární diecéze římskokatolické církve.\n\nDatum vzniku diecéze není jistý. O přítomnost raně křesťanského společenství svědčí pozůstatky jednoho kostela nalezené na hoře Ricco, možná věnovaný Salvátorovy. \n\nPrvní akt, který jej zmiňuje je z roku 588 nebo 591: synody v Maranu se zúčastnil \"Agnellus episcopus sanctae Acelinae ecclesiae\". Literatura na toto téma je velmi špatná: roku 827 (nebo možná 835) synoda v Mantově vzpomíná na přítomnost \"Arthemius episc. Asolensis.\"\n\nV dalším století diecéze zanikla a dne 10. srpna 969 došlo v aktu císaře Oty I. k oficiálnímu potlačení a její území přiřadil k Trevisu. \n\nV 18. století Asolo, získalo titul města jen proto že se zde nacházelo biskupství. Události předcházela diskuze; zejména o příběhu treviského Rambalda degli Azzoni Avogaro, který řekl ,že Asolo nikdy nebylo sídlem biskupství a že bylo podřízeno diecézi Treviso (její biskupové byli nazýváni \"corepiscopové\"). Asolo stejně získalo titul města.\n\nNicméně na římském synodu pořádaný Lvem IX. roku 1049 se zúčastnil \"Ugo Asiliensis\". Možná papež nebyl informován o rozhodnutí císaře Oty a diecéze zůstala poněkud aktivní; to je třetí známý biskup diecéze.\n\nDnes je využívána jako titulární biskupské sídlo; v současnosti má titulárního arcibiskupa Silvana Maria Tomasiho, trvalý pozorovatel Světové obchodní organizace.\n\n\n"}
{"id": "1030348", "url": "https://cs.wikipedia.org/wiki?curid=1030348", "title": "Matylda a Tylda", "text": "Matylda a Tylda\n\nMatylda a Tylda je ženský pěvecký sbor, působící při Komunitním středisku Kontakt Liberec, p.o. Soubor, nebo též klub, který tvoří třicet žen důchodového věku (nejstarší člence je 88 let), založila v září 2012 Nina Vaňková. Ta je též vedoucí souboru a jeho dirigentkou. Název souboru \"Matylda a Tylda\" byl vybrán podle australské lidové písně \"Waltzing Matilda\", známé jako \"Hádej, Matyldo\" v podání zpěváka Karla Hály. Tato píseň se zároveň stala hymnou souboru. Tylda je příjmení dvou hudebníků, trumpetisty a klarinetisty, kteří zpěvačky hudebně doprovázejí a zároveň jsou manželi dvou z nich.\n\nVýběr repertoáru se řídí vlastním vkusem sboru, kdy k výběru skladby se vyjadřují všechny členky. Inspirují se, mimo jiné, i na serveru YouTube, vybranou skladbu nakoupí ve formě karaoke, opatří textem a jejich blízký spolupracovník (syn jedné členky sboru) vytvoří hudební aranžmá pro trubku a klarinet. Následně je skladba secvičena a zařazena do repertoáru.\n\nOdborným poradcem sboru je Petr Činčala, vedoucí sboru Gospel Choir, působícího při Komunitním centru Generace v Liberci. Za jeho přispění zařadily zpěvačky do svého repertoáru i některé gospely a jiné křesťanské písně, které uplatňují při vystoupeních v různých kostelích, na poutích či adventních koncertech.\n\nCharakteristický kostým zpěvaček sboru tvoří větší slaměný klobouk se stuhou a dlouhá černá nebo černobíle vzorovaná sukně či šaty. Jako doplněk k sukni bílá halenka a černá vesta nebo blejzr. Poznávacím znamením je velký bílý slunečník s logem a názvem sboru, který drží jedna z nich.\n\nSbor \"Matylda a Tylda\" vystupuje především v různých zařízeních pro seniory, v domovech s pečovatelskou službou, ale také v rámci vánočních koncertů, na festivalech a při dalších kulturních událostech.\n\n\n"}
{"id": "1030349", "url": "https://cs.wikipedia.org/wiki?curid=1030349", "title": "Dějiny vědy", "text": "Dějiny vědy\n\nVěda se začala formovat z filosofie v antickém Řecku a postupně přešlo v mnoho konkrétních technických objevů ovlivňujících každodenní lidský život.\n\nV samých počátcích vědy jako racionálního a soustavného poznávání ustavili Platón a Aristotelés dvě silné tradice, které západní vědu trvale ovlivňují. Platón vychází z pythagorejské tradice a rozlišuje pět matematických „umění“ – aritmetiku, geometrii plochy, geometrii těles, astronomii a harmonii, které umožňují bezpečné a trvalé poznání neměnných, protože nehmotných skutečností (ve starověku se hvězdy nepovažovaly za hmotné). Pod vlivem Sókratovým se ale obrací ke zkoumání člověka a společnosti.\n\nAristotelés odmítl platónskou koncepci jednotné nejvyšší vědy, ze které by plynuly základy jednotlivých věd. Podle Aristotela je nutné zkoumat každou oblast zkušenosti jinak, „podle ní samé“, a to především pozorováním, a podle toho ustavovat různé vědy. Vědy, které zkoumají přírodu, je třeba systematicky uspořádat, ale nemá smysl hledat jednotný (např. geometrický) princip, z něhož by vycházely. Jejich společným základem nicméně zůstává jednak metafyzika jako nauka o bytí a jsoucnech včetně základních kategorií, jednak logika, která zkoumá zásady správného myšlení, usuzování a argumentace.\n\nNa Aristotela ve 13. století navázal Tomáš Akvinský, který se pokusil jeho metafyziku spojit s křesťanským učením o Bohu jako stvořiteli a zákonodárci světa. V téže době začíná racionální zkoumání přírodních jevů, například geometrické optiky (Roger Bacon), a to na spíše platónském základě. Nominalisté 14. století podobně zkoumají např. pohyb a tíži a snaží se je matematicky vyjádřit. Tento směr významně obohatí Mikuláš Kusánský, který k tomu navrhl použít běžný praktický a empirický postup vážení a měření.\n\nRenesanční věda je převážně racionalistická a platónská, protože skutečnost lze podle ní pochopit jen na základě matematiky, přesných poměrů a geometrických tvarů (Mikuláš Koperník, Galileo Galilei, Johannes Kepler aj.) René Descartes a Francis Bacon nahlédli možnosti aplikované vědy jako prostředku k ovládnutí světa a jeho sil. Přesto se současně rozvíjí i vědecké pozorování a experiment (Tycho de Brahe, William Harvey, Evangelista Torricelli, Christiaan Huygens aj.), což vede k novým aplikacím vědy.\n\nVědecká revoluce je termín užívaný v rámci historiografie a dějin vědy a dějin myšlení k označení řady změn uvnitř evropské vědy, které se měly projevovat především během 16. a v 17. století.\n\nOhraničení vědecké revoluce konkrétními díly a objevy (například publikací Koperníkovy heliocentristické koncepce) je v současné době přehodnocováno. Nejnověji kniha Stephana Shapina \"The Scientific Revolution\" (1996) pojem a existenci vědecké revoluce zcela popírá. Vědecká revoluce je jedněmi považována za počátek moderní vědy, jiní toto tvrzení vyvracejí a zdůrazňují kontinuitu (tzv. teze o kontinuitě) raně novověké vědy s vědou ve středověku. I přesto je pojem vědecká revoluce smysluplným pojmem pro pochopení a zobecnění některých změn v evropské vědě během raného novověku.\nPodle klasické periodizace vědecké revoluce se za první impuls ve vědeckém myšlení raného novověku považuje kniha Mikuláše Koperníka \"De Revolutionibus orbium coelesticum libri VI\" („Šest knih o obězích sfér nebeských“), publikovaná v roce 1543. Koperníkův heliocentrický model je považován za první zlomový okamžik vědecké revoluce 16. a 17. století.\n\nVedle Koperníka je to dílo Johanna Keplera, a to především soubor čtyř Keplerových zákonů o pohybu planet z počátku 17. století (1609). Neméně významné je ale i dílo jeho italského současníka Galilea Galileiho, který přispěl například konstrukcí vylepšeného teleskopu a užití řady kvantitativních a matematických metod zkoumání. V roce 1620 potom Francis Bacon publikoval \"Novum Organum\", ve kterém zdokonalil aristotelskou metodu myšlení a položil tak základy vědecké metody i moderního empirismu. Konečně Isaac Newton na konci 17. století a počátku 18. století rozpracoval Keplerovo a Galileovo dílo a uvedl do vědecké metodologie kategorii kalkulu a definoval gravitační zákon.\n\nPlatónskou vědu v 18. století reprezentuje např. Gottfried Wilhelm Leibniz nebo Isaac Newton, kdežto z aristotelské inspirace vychází popisná přírodověda (Karl von Linné) nebo archeologie. Osvícenství žije v naději na definitivní poznání zákonitostí světa (encyklopedisté) a racionální uspořádání lidských záležitostí na tomto základě. Pojetí vědy významně ovlivnil Immanuel Kant, který odmítl celou metafyziku, protože přesahuje možnosti čistého rozumu a nedovede rozřešit ani jeho základní aporie. Věda se má nadále zabývat přírodou jako „říší nutnosti“, která se řídí přesnými zákony, kdežto filosofie k tomu má přispívat zkoumáním možností a mezí rozumového poznání (epistemologie).\n\nV 19. století se věda stává základem vzdělávání a definitivně se dělí na jednotlivé vědy (Auguste Comte). Neobyčejný rozvoj empirických věd nachází praktické uplatnění v technice a v hospodářství (aplikované vědy) a ve fyzice se objevují stochastické metody (termodynamika). Řada věd tak opouští představu přísně deterministické, zákonité skutečnosti a jak se oblast vědeckého zkoumání rozšiřuje na živou přírodu, objevuje se myšlenka evoluce (Charles Darwin). Technické aplikace vědy vedou k velkým úspěchům a vrcholí vynálezem atomové bomby. Současně se ve vědě vynořuje nová myšlenka uspořádání a informace, která se vzápětí technicky realizuje. Od poloviny 20. století se do čela věd dostávají vědy o živé přírodě a současně se komplex hospodářství, vědy a techniky stává terčem environmentalistické i společenské kritiky. Postmoderní proud se snaží rehabilitovat předvědecké a neracionální postupy poznávání i např. léčení.\n\nOd poloviny 20. století se dějiny vědy staly samostatným akademickým oborem s vlastní metodologií. Pro studium dějin novověké vědy navrhl T. S. Kuhn novou teorii, podle níž se střídají období kumulace poznatků a vědecké revoluce, kdy se zásadně mění paradigma vědy.\n\n\n"}
{"id": "1030354", "url": "https://cs.wikipedia.org/wiki?curid=1030354", "title": "Alexej Tiščenko", "text": "Alexej Tiščenko\n\nAlexej Viktorovič Tiščenko (rusky Алексей Викторович Тищенко, * 29. května 1984 v Omsku, SSSR) je bývalý ruský amatérský boxer, nastupující v lehčích váhách.\n\nTiščenko se stal dvakrát olympijským vítězem – na hrách 2004 v Aténách (pérová váha) a 2008 v Pekingu (lehká váha). V únoru 2011 ukončil kariéru.\n\nJe vysoký 167 cm a k boxu ho v osmi letech přivedl otec.\n\n"}
{"id": "1030355", "url": "https://cs.wikipedia.org/wiki?curid=1030355", "title": "Diecéze aspendoská", "text": "Diecéze aspendoská\n\nDiecéze Aspendos je titulární diecéze římskokatolické církve.\n\nAspendos, identifikovatelný s \"Balkis\" v dnešním Turecku je starobylé biskupské sídlo nacházející se v římské provincii Pamfýlie I. Byla součástí konstantinopolského patriarchátu a sufragánnou arcidiecéze Side.\n\nJsou známý čtyři biskupové této diecéze; Domnus, který se podílel na Prvním nikajském koncilu roku 325; Tribonianus, který se zúčastnil roku 431 Efezského koncilu; Timotheus, který zasáhl do koncilu roku 448 svolaném v Konstantinopoli patriarchou Flaviánem, z důvodu odsouzení Eutycha, kněze a archimandritu; a poslední Leonus, který se zúčastnil roku 787 Druhého nikajského koncilu.\n\nDnes je využívána jako titulární biskupské sídlo; v současnosti je bez titulárního biskupa.\n\n\n\n"}
{"id": "1030356", "url": "https://cs.wikipedia.org/wiki?curid=1030356", "title": "Novobydžovská tabule", "text": "Novobydžovská tabule\n\nNovobydžovská tabule je geomorfologický okrsek v západní části Cidlinské tabule, ležící v okresech Hradec Králové a Jičín v Královéhradeckém kraji a v okrese Nymburk v Středočeském kraji.\n\nÚzemí okrsku se nachází zhruba mezi sídly Vrbice (na severu), Vysoké Veselí (na severovýchodě), Nepolisy a Chlumec nad Cidlinou (na jihu), Sloveč a Chroustov (na západě) a Jičíněves (na severozápadě). Zcela uvnitř okrsku leží titulní město Nový Bydžov a větší obce Smidary, Skřivany a Hlušice.\n\nOkrsek Novobydžovská tabule (dle značení Jaromíra Demka VIC–1A–1) náleží do celku Východolabská tabule a podcelku Cidlinská tabule. Dále se člení na podokrsky Češovský hřbet na západě a Smidarská tabule na zbytku území.\n\nTabule sousedí s dalšími okrsky Východolabské tabule: Ostroměřská tabule na východě, Barchovská plošina na jihovýchodě a Krakovanská tabule na jihu. Dále sousedí s celky Středolabská tabule na západě a Jičínská pahorkatina na severozápadě až severu.\n\nNejvyšším bodem Novobydžovské tabule, potažmo celé Cidlinské tabule, je \"Holý\" (323 m n. m.)\n\n\n"}
{"id": "1030359", "url": "https://cs.wikipedia.org/wiki?curid=1030359", "title": "Na Západ", "text": "Na Západ\n\nNa Západ (v anglickém originále Into the West) je americká výpravná minisérie z roku 2005, kterou produkoval Steven Spielberg pro televizi TNT. Po letním odvysílání byla v říjnu téhož roku vydána na DVD. Sestává z šesti dvouhodinových filmů, které natočilo šest různých režisérů.\n\nSeriál sleduje osídlování amerického západu a jeho rozmach v rozmezí let 1825 až 1890, tedy od prvního pronikání anglicky hovořících obyvatel do Španěly ovládané Kalifornie, přes tamní „zlatou horečku“, rozmach telegrafu a železnice, indiánskou úmluvu ve Fort Laramie 1851 a další historické momenty. Tento dějinný vývoj popisuje prostřednictvím dvou hlavních hrdinů a jejich rodinných či kmenových klanů – jižanského koláře Jacoba Wheelera a lakotského šamana Milovaný bizony.\n\nHerci a postavy jsou uvedeni dle řazení v úvodních titulcích jednotlivých dílů. Některé postavy v průběhu jejich dospívání a stárnutí ztvárnili různí herci:\n\nSeriál si vysloužil nominaci na Zlatý glóbus v kategorii nejlepší minisérie či televizní film. Následujícího roku byl nominován na Cenu Emmy v rekordních 16 kategoriích.\n"}
{"id": "1030364", "url": "https://cs.wikipedia.org/wiki?curid=1030364", "title": "Putování za vodou", "text": "Putování za vodou\n\nPutování za vodou je naučná stezka vedoucí městem Frýdlant ležícím na severu České republiky, ve Frýdlantském výběžku Libereckého kraje. Její trasa, na níž je celkem šest zastavení, spojuje čtyři zdejší vodojemy, městský park a místní rozhlednu. Každé ze zastavení je vybaveno informační tabulí. Trasa naučné stezky dosahuje délky 6,5 kilometrů a je určena pro pěší.\n"}
{"id": "1030365", "url": "https://cs.wikipedia.org/wiki?curid=1030365", "title": "Diecéze asponská", "text": "Diecéze asponská\n\nDiecéze Aspona je titulární diecéze římskokatolické církve.\n\nAspona, identifikovatelná s \"Çeditoyük\" v dnešním Turecku, je starobylé biskupské sídlo nacházející se v římské provincii Galacie I. Byla součástí konstantinopolského patriarchátu a sufragánnou arcidiecéze Ankyra.\n\nZnáme osm biskupů této diecéze. Carterius podepsal dopis biskupů přítomných na koncile v Serdice. Na začátku 5. století je znám biskup Palladius. Eusebius byl jedním z otců Efezského koncilu roku 431 a Iperechius který se zúčastnil roku 451 Chalkedonského koncilu. Epifanius podepsaný roku 458 na dopisu biskupů Galacie I. císaři Leonu I., po smrti Proteria z Alexandrije. Michaelus, který se zúčastnil roku 680 Třetího konstantinopolského koncilu a roku 692 koncilu v Trullu. Petrus zúčastněný roku 787 Druhého nikajského koncilu. Niceforus, který se podílel roku 869 koncilu, který odsoudil patriarchu Fotia Konstantinopolského.\n\nDnes je využívána jako titulární biskupské sídlo; v současnosti je bez titulárního biskupa.\n\n\n\n"}
{"id": "1030366", "url": "https://cs.wikipedia.org/wiki?curid=1030366", "title": "Ian Murdock", "text": "Ian Murdock\n\nIan Murdock (28. dubna 1973, Kostnice – 28. prosince 2015) byl německý programátor, zakladatel projektu linuxové distribuce Debian.\n\nV roce 1993 při studiu na univerzitě Purdue, kde získal bakalářský titul v oboru počítačových věd, publikoval manifest Debianu.\n\nNázev Debian je kombinací jmen jeho tehdejší přítelkyně Debry (později manželky a exmanželky) a jeho vlastního.\n\nOd chvíle, kdy se stal členem společnosti Sun Microsystems byl lídrem v projektu OpenSolaris, jehož cílem je vytvoření otevřené verze Solarisu.\n"}
{"id": "1030376", "url": "https://cs.wikipedia.org/wiki?curid=1030376", "title": "U Liščích děr", "text": "U Liščích děr\n\nU Liščích děr (286 m n. m.) je vrch v okrese Hradec Králové Královéhradeckého kraje při hranici s okresem Jičín. Leží asi 1,5 km jihovýchodně od města Vysoké Veselí, vrcholem na katastrálním území vsi Chotělice, západním a severním svahem na území Vysokého Veselí.¨\n\nGeomorfologicky vrch náleží do celku Východolabská tabule, podcelku Cidlinská tabule, okrsku Ostroměřská tabule a podokrsku Chomutická tabule, jehož je to nejvyšší bod.\n"}
{"id": "1030383", "url": "https://cs.wikipedia.org/wiki?curid=1030383", "title": "Projekt 12700", "text": "Projekt 12700\n\nProjekt 12700 Alexandrit je třída pobřežních minolovek ruského námořnictva. Tato nová plavidla mají umožnit obnovu ruských minolovných sil a plánována je i jejich výroba pro export. Do roku 2020 mají být ve službě první čtyři jednotky této třídy, přičemž poté výroba přejde na zdokonalenou verzi této třídy. Ruské námořnictvo přitom uvádí potřebu až 30 nových minolovek tohoto typu.\n\nMinolovky navrhla konstrukční kancelář Almaz. Stavbu provádí loděnice Sredně-Něvskij (součást ruského koncernu United Shipbuilding Corporation - USC) v Petrohradu. Prototypová jednotka byla stavěna od roku 2011. Do služby měla dle původních plánů vstoupit roku 2015. V prosinci 2015 zahájila sérii zkoušek, kvůli kterým bylo plánované přijetí do služby posunuto na polovinu roku 2016. Do služby prototyp \"Alexandr Obuchov\" vstoupil v prosinci 2016.\n\nV dubnu 2014 byla objednána stavba dalších tří jednotek této třídy, s plánovaným dodáním v letech 2016–2018. Plavidla mají upravenou příď a odlišnou skladbu vybavení. Poslední čtvrtá jednotka byla rozestavěna v dubnu 2017.\n\nDruhá jednotka \"Georgij Kurbatov\" byla během stavby vážně poškozena požárem. Proto byla ještě před ní v lednu 2019 do služby přijata třetí minolovka \"Ivan Antonov\".\n\nJednotky projektu 12700:\nTrup minolovky je vyroben ze skelných vláken. Pro vlastní obranu loď nese jeden 30mm kanón AK-306 a jeden 14,5mm kulomet MTPU. K obraně proti napadení ze vzduchu slouží osm protiletadlových řízených střel 9K38 Igla. Pohonný systém tvoří jeden diesel a tři diesel-generátory. Nejvyšší rychlost dosahuje 16,5 uzlu.\n\nV roce 2019 Rusko nabídlo Indii exportní verzi této třídy označenou Alexandrit-E. Indie potřebuje nahradit minolovky třídy \"Pondicherry\", vyřazené definitivně roku 2019.\n"}
{"id": "1030386", "url": "https://cs.wikipedia.org/wiki?curid=1030386", "title": "Rozvržení prvků", "text": "Rozvržení prvků\n\nRozvržení prvků ( ) je proces výpočtu rozmístění objektů na ploše tak, aby byla splněna zadaná omezení. Příslušná funkcionalita může být zabudována přímo do aplikací nebo dodávána jako znovupoužitelná komponenta nebo knihovna.\n\nRozvržení prvků na stránce zahrnuje výpočet pozic odstavců, grafických prvků, vět, slov a písmen textu, které provádí programy pro desktop publishing, sazbu a renderovací jádra prohlížečů. Tyto programy naopak používají algoritmy pro rozvržení znaků a vykreslovací algoritmy, které počítají správné umístění jednotlivých znaků, čehož lze dosáhnout složitými skripty. Do textu mohou být vkládány i obrázky.\n\nDalší druh rozvržení prvků provádějí správci rozvržení ( ), které jsou součástí knihoven pro vytváření prvků grafického uživatelského rozhraní ( ) a dovedou automaticky spočítat umístění jednotlivých grafických prvků ( ) splňující zadané omezující podmínky, aniž by programátor musel zadávat absolutní souřadnice.\n\nNástroje pro kreslení grafů automaticky určují umístění uzlů a hran grafu podle různých kritérií jako je minimalizace počtu průsečíků hran, minimalizace celkové plochy nebo vytvoření rozvržení, které působí esteticky. Tento typ programů se používá pro různé účely včetně vizualizace v nástrojích pro automatický návrh desek plošných spojů pro kroky umísti a propoj.\n\n"}
{"id": "1030387", "url": "https://cs.wikipedia.org/wiki?curid=1030387", "title": "Konrad Boehmer", "text": "Konrad Boehmer\n\nKonrad Boehmer (24. května 1941 − 4. října 2014) byl německý hudební skladatel. Narodil se v Berlíně a studoval kompozici v Kolíně u Karlheinze Stockhausena. Poté, co ude v roce 1966 dokončil studium, se usadil v Amsterdamu, kde působ il na tlumočnickém institutu. Roku 1972 se stal profesorem hudební teorie a historie na Královské konzervatoři v Haagu. Roku 2001 složil skladbu „Echelon“ pro rockovou skupinu Sonic Youth. Zemřel v Amsterdamu ve věku 73 let.\n\n"}
{"id": "1030388", "url": "https://cs.wikipedia.org/wiki?curid=1030388", "title": "Čertkus (přírodní památka)", "text": "Čertkus (přírodní památka)\n\nČertkus je přírodní památka nacházející se jižně od obce Horní Kramolín, podél toku říčky Teplé a na březích Podhorní nádrže. Název toto chráněné území získalo podle hojného výskytu čertkusu lučního, živné rostliny vzácného motýla hnědáska chrastavcového, který zde má jednu z největších populací v České republice. Přírodní památka zde byla vyhlášena v roce 2014 Správou CHKO Slavkovský les, která území zároveň spravuje. Rozloha lokality je 42,26 ha.\nChráněné území leží z velké části v ochranném vodárenském pásmu I. stupně a je sem tedy omezený vstup.\n\nVegetace je tvořena především mokřadními loukami, slatiništi, prameništi a fragmenty olšových luhů. Roste zde množství chráněných a vzácných rostlin, jako vachta trojlistá (\"Menyanthes trifoliata\"), ostřice blešní (\"Carex pulicaris\"), tolije bahenní (\"Parnassia palustris\"), oměj vlčí mor pravý (\"Aconitum lycoctonum ssp. lycoctonum\"), kosatec sibiřský (\"Iris sibirica\"), tučnice obecná (\"Pinguicula vulgaris\"), bařička bahenní (\"Triglochin palustre\"), ostřice přioblá (\"Carex diandra\"), hadí mord nízký (\"Scorzonera humilis\"), prstnatec Fuchsův (\"Dactylorhiza fuchsii\"), prstnatec májový (\"Dactylorhiza majalis\"), vrba rozmarýnolistá (\"Salix rosmarinifolia\") a další.\n\nÚzemí je pravidelným hnízdištěm bekasiny otavní (\"Gallinago gallinago\") a chřástala polního (\"Crex crex\"). Jednoznačně nejvýznamnějším živočichem je však hnědásek chrastavcový – jeden z nejvíce ohrožených denních motýlů v Evropě. Dalším významným hmyzím druhem je kriticky ohrožený hnědásek rozrazilový (\"Melitaea diamina\").\n\nSeverozápadně od Čertkusu se nachází přírodní památka Sirňák známá svými vývěry plynů. I v přírodní památce Čertkus lze nalézt vývěry plynů a minerálních vod ústících přímo do toku říčky Teplé. Území je mozaikovitě koseno (zčásti ručně, zčásti strojově), jsou zde průběžně redukovány nálety dřevin a obnovovány staré zaniklé rybníčky.\n\nLokalita je typickou ukázkou dobře zachovalých mokřadů Tepelska.\n\n\n"}
{"id": "1030389", "url": "https://cs.wikipedia.org/wiki?curid=1030389", "title": "Hasdingové", "text": "Hasdingové\n\nHasdingové byl východogermánský kmen Vandalů, původně žijící v oblastech dnešního jižního Polska, západní Ukrajiny, Slovenska a Maďarska. Na počátku 5. století našeho letopočtu se stali součástí migračních pohybů Vandalů směrem na západ až na Pyrenejský poloostrov a později do severní Afriky.\n\nPočátkem 5. století v době stěhování národů se vydali Hasdingové na západ, kam pravděpodobně unikali před kočovným kmenem Hunů, který v roce 395 vyplenil Balkánský poloostrov a expandoval dále do Evropy. Hasdingové 31. prosince 406 překročili zamrzlý Rýn a v bitvě u Mohuče s pomocí Svébů a Alanů porazili franské foederaty. V bitvě padl jejich král Godigisel, přesto pokračovali pod vedením jeho syna a nového krále Gundericha v invazi dále na západ. V roce 409 spolu se Svéby dobyli římské území Gallaecii (dnes území Galicie, Asturie na severozápadě Španělska), kde se usadili. \nTato situace se Římanům nelíbila a snažili se ji ze všech sil zvrátit a tak v roce 418 požádali o pomoc Vizigóty vedené králem Walliou, který kmeny Svébů a Vandalů porazil. O rok později, v roce 419 se i svébský král Hermerich spojil s Římany a v bitvě u Nervasos Mountains, vandalského krále Gundericha porazil. Král Gunderich s Hasdingy z území Galicie a Asturie uprchl do římské provincie Hispania Baetica (dnes Andalusie), kde se spojil s vandalským kmenem Silingů. Po smrti alanského krále Attacese v roce 418 se Gunderich stal i králem Alanů a kmeny tím spojil. Vládci celého uskupení se stali Hasdingové. Po smrti Gundericha v roce 428 pro časté útoky silnějšího kmene Vizigótů, donutili nového krále Gensericha, aby svůj kmen přestěhoval do severní Afriky.\n\n"}
{"id": "1030394", "url": "https://cs.wikipedia.org/wiki?curid=1030394", "title": "Duván Zapata", "text": "Duván Zapata\n\nDuván Esteban Zapata Banguera (* 1. dubna 1991, Cali, Kolumbie) je kolumbijský fotbalový útočník, který hraje za klub Atalanta BC.\n\nV Kolumbii hrál za América de Cali, odkud odešel do argentinského klubu Estudiantes de La Plata. V létě 2013 přestoupil do Evropy, zamířil do italského klubu SSC Neapol.\n\nDuván Zapata reprezentoval Kolumbii v mládežnickém výběru U20. Zúčastnil se domácího Mistrovství světa hráčů do 20 let 2011, kde mladí Kolumbijci vypadli ve čtvrtfinále s Mexikem po výsledku 1:3. Zapata v tomto utkání vstřelil jediný gól domácího týmu (zároveň to byl jeho jediný na turnaji).\n\n"}
{"id": "1030396", "url": "https://cs.wikipedia.org/wiki?curid=1030396", "title": "Permisivita", "text": "Permisivita\n\nPermisivita může být:\n\n"}
{"id": "1030402", "url": "https://cs.wikipedia.org/wiki?curid=1030402", "title": "Sölvi Ottesen", "text": "Sölvi Ottesen\n\nSölvi Geir Ottesen Jónsson (* 18. února 1984, Reykjavík) je islandský fotbalový obránce a reprezentant, který hraje v ruském klubu FK Ural. Mimo Island působil na klubové úrovni ve Švédsku, Dánsku a Rusku.\nSölvi Ottesen odehrál v letech 2004–2006 celkem 11 zápasů za islandský reprezentační výběr do 21 let.\n\nV A-mužstvu Islandu debutoval 7. října 2005 v zápase proti Polsku (prohra Islandu 2:3).\n\n"}
{"id": "1030403", "url": "https://cs.wikipedia.org/wiki?curid=1030403", "title": "Vibrato", "text": "Vibrato\n\nVibrato je hudební efekt spočívající v malé, pravidelné a rychle pulzující změně výšky buď zpěvu, nebo tónu hudebního nástroje (např. houslí, violoncello). Je tedy charakterizováno rozsahem (max. o půltón) a rychlostí změny výšky (kolem 5 Hz). U strunných nástrojů se obvykle dosahuje kolísáním prstu ruky na hmatníku.\n\nPodobné tremolo znamená periodickou změnu síly zvuku. V hudební praxi se sice často vyskytuje obojí současně, je však třeba mezi nimi rozlišovat.\n\n\"Podrobnější informace naleznete v příslušných sekcích článku Housle a Saxofon\"\n"}
{"id": "1030404", "url": "https://cs.wikipedia.org/wiki?curid=1030404", "title": "Škola plavčíků", "text": "Škola plavčíků\n\nŠkola plavčíků je název českého vydání dobrodružného autobiografického románu pro mládež \"Мальчики с бантиками\" (1974) od ruského sovětského spisovatele Valentina Savviče Pikula. Knihu vydalo roku 1983 pražské nakladatelství Albatros v překladu Jaroslava Huláka jako 161. svazek edice Knihy odvahy a dobrodružství.\n\nRomán vypráví příběh čtrnáctiletého chlapce Savky Ogurcova, který je velmi podobný osudu samotného autora. Savka je syn námořníka. Po evakuaci z nacisty obleženého Leningradu v roce 1942, při které zemře jeho maminka, se dostane ke svému otci do Archangelska. Následně se přihlásí do učiliště válečného námořnictva na Soloveckých ostrovech. Je přijat a před odjezdem s ostatními chlapci se dozví, že jeho otec odjíždí s námořní pěchotou bojovat do Stalingradu. Později se dozví, že jeho otec padl.\n\nV dalších části románu autor popisuje celý průběh výuky a výcviku příštích námořních navigátorů, kormidelníků a poddůstojníků, jimiž se chlapci mají stát. Ukazuje, jak těžká válečná léta 1942 a 1943 uvrhla kolektiv mladých, nezralých a nezkušených chlapců do tvrdých životních podmínek, v nichž se zocelují i lámou charaktery.\n\nPo skončení výcviku je Savka přidělen k torpédoborcům v Bílém a Barentsově moři a prožije jako plavčík svůj první boj. Protože má smysl pro mravní odpovědnost a čestnost, obstojí v těžkých zkouškách a nakonec se mu splní jeho sen, obsluhovat gyroskopické kompasy. Při této službě se dočká konce války.\n\n"}
{"id": "1030407", "url": "https://cs.wikipedia.org/wiki?curid=1030407", "title": "Nikolaj Nikolajevič Ruský", "text": "Nikolaj Nikolajevič Ruský\n\nNikolaj Nikolajevič velkokníže ruský (; , Carskoje Selo – , Alupka) byl třetím synem ruského cara Mikuláše I. a mladší bratr Alexandra II. Zároveň byl také ruský polní maršál a hlavní velitel ruské armády v rusko-turecké válce roku (1877–1878). Nikolaj Nikolajevič starší byl zakladatelem větve Nikolajevičů ruského carského rodu Romanov-Holstein-Gottorp.\n\nNěkdy je označován jako velkokníže Nikolaj Nikolajevič starší pro odlišení od jeho staršího syna taktéž Nikolaje Nikolajeviče mladšího.\n\nNikolaj se v roce 1856 oženil s dcerou oldenburského vévody Petra, Alexandrou Petrovnou (1838 – 1900). Pár spolu měl dva syny:\n\nTento svazek trpěl problémy a tak měl Nikolaj Nikolajevič dlouhodobý poměr s Kateřinou Čislovou. Měli spolu 5 dětí:\n"}
{"id": "1030417", "url": "https://cs.wikipedia.org/wiki?curid=1030417", "title": "Srážení (chemie)", "text": "Srážení (chemie)\n\nSrážení či precipitace je reakce, při níž v roztoku vzniká jedna nebo více pevných látek (známých jako sraženina čili precipitát).\n\nSrážení je jednou z separačních metod, tedy fyzikálně-chemických postupů spočívajících v oddělení (separování, izolování) složek.\n"}
{"id": "1030426", "url": "https://cs.wikipedia.org/wiki?curid=1030426", "title": "Kapverdská hymna", "text": "Kapverdská hymna\n\nHymna Kapverd je píseň Cântico da Liberdade (). Text napsal Amílcar Spencer Lopes a hudbu složil Adalberto Higino Tavares Silva. Hymna byla přijata v roce 1996, kdy nahradila dosavadní hymnu, která byla totožná s hymnou Guineje-Bissau.\n\n"}
{"id": "1030428", "url": "https://cs.wikipedia.org/wiki?curid=1030428", "title": "Jeholosaurus", "text": "Jeholosaurus\n\nJeholosaurus (\"Jeholský ještěr\") byl menší býložravý, ornitopodní dinosaurus. Náležel do čeledi Jeholosauridae, která má v rámci skupiny Ornithopoda spolu s několika dalšími rody bazální (vývojově primitivní) pozici.\n\n\"Jeholosaurus\" byl objeven roku 2000 v Číně, konkrétně v provincii Liao-ning. Délka prvního objeveného jedince jeholosaura zřejmě činí kolem 70 cm a lebka je dlouhá 6,3 cm. Tento jedinec pravděpodobně nebyl v době své smrti zcela dospělý, ovšem ani v dospělosti nedosahoval délky přes jeden metr. Přesné rozměry však není možné zatím určit. Jelikož \"Jeholosaurus\" nebyl velký, stával se zřejmě často kořistí i menších dravých dinosaurů. \"Jeholosaurus\" žil v období rané křídy před asi 126 miliony let.\n\n\"Jeholosaurus\" se objevuje například v britském dokumentu \"Planet Dinosaur\", ačkoliv se zde objeví jen na krátkou chvíli.\n\n"}
{"id": "1030429", "url": "https://cs.wikipedia.org/wiki?curid=1030429", "title": "Československá hokejová reprezentace do 19 let", "text": "Československá hokejová reprezentace do 19 let\n\nČeskoslovenská hokejová reprezentace do 19 let byla výběrem nejlepších československých hráčů ledního hokeje v této věkové kategorii. Od roku 1968 se účastnilo na Mistrovství Evropy juniorů v ledním hokeji kde zvítězila. Největším úspěchem jsou 5 zlatých medailí z Mistrovství Evropy juniorů v ledním hokeji 1968,1979,1988,1991 a 1992. Nejhorší umístění je 4.místo v roce 1974,1976 a 1978.\n\n!ME\n!Místo konání\n!Umístění\n"}
{"id": "1030433", "url": "https://cs.wikipedia.org/wiki?curid=1030433", "title": "Burning Man", "text": "Burning Man\n\nBurning Man (\"Hořící muž\") je festival pořádaný v lokalitě Black Rock Desert (Nevada, USA) každoročně na přelomu srpna a září. Organizuje ho sdružení \"Black Rock City LLC\".\nTradici festivalu založil Larry Harvey, který na letní slunovrat roku 1986 spálil na pláži Baker Beach v San Franciscu velkou dřevěnou sochu muže se psem jako symbolickou tečku za svým minulým životem poté, co ho opustila přítelkyně. Tento happening přilákal množství diváků a opakoval se každý rok. V roce 1990 bylo po potížích s úřady rozhodnuto přemístit rituál do neobydlené oblasti na dně vyschlého jezera v severní Nevadě, kde pokaždé vyroste improvizované městečko Black Rock City. Také byl změněn termín, aby se využilo celostátního volna na první zářijové pondělí (Labor Day). Počet účastníků postupně rostl z několika stovek až na 50 000.\n\nPořadatelé festivalu vycházejí z koncepce „dočasné autonomní zóny“, kterou formuloval Hakim Bey. Burning Man je zamýšlen jako prostor pro svobodné setkávání, sdílení zážitků a seberealizaci. Umělci pořádají různé koncerty, světelné show a performance, do kterých zapojují i diváky, typické pro atmosféru festivalu jsou bizarní kostýmy, masky a různě vyzdobená vozidla. Na závěr akce je společně spálena obří lidská postava (z původní velikosti přes dva metry postupně rostla až na současných třicet metrů).\n\nVstupné na festival činí 650 dolarů, od návštěvníků se požaduje, aby si přivezli vlastní jídlo a pití a aby po sobě při odjezdu všechno uklidili. Zakázány jsou zbraně, pyrotechnika a jízda po areálu rychlostí vyšší než pět mil za hodinu.\n\n"}
{"id": "1030435", "url": "https://cs.wikipedia.org/wiki?curid=1030435", "title": "Dream Chaser", "text": "Dream Chaser\n\nDream Chaser je vícenásobně použitelný pilotovaný raketoplán vyvíjený v USA firmou Sierra Nevada Corporation (SNC), koncipovaný jako vztlakové těleso s horizontálním přistáním a vertikálním startem na klasické raketě. Vychází přímo z projektu NASA na miniraketoplán HL-20 . Ten vyšel ze zkušeností s předchozími vztlakovými tělesy (hl. M2-F2 a HL-10) a jeho tvar byl velmi silně ovlivněn sovětským projektem BOR-4.\n\nJeho hlavní úkol má být obsluha Mezinárodní kosmické stanice (přepravní kapacita 7 osob). Hlavní část vývoje probíhala pod programem Commercial Orbital Transportation Services / Commercial Crew Development (COTS/CCDev). Jeho hlavními konkurenty jsou lodě Dragon a CST-100.\n\nV říjnu 2013 byl uskutečněn první test volného shozu ze závěsu pod vrtulníkem. V září 2014 bylo rozhodnuto, že Dream Chaser nepostoupí do dalšího kola programu COTS. Sierra Nevada Corporation podala proti tomu rozhodnutí odvolání.\nToto odvolání nakonec nebylo uznáno a firma byla ze soutěže definitivně vyloučena. SNC však projekt přepracovala a v roce 2015 představila Dream Chaser jako zásobovací automatickou loď určenou pro přepravu nákladu. S tou se přihlásila do druhého kola programu The \"Commercial Resupply Services 2\" (CRS2), který hledá vhodné dopravce nákladu na ISS v letech 2018–2024. Samotný raketoplán prošel některými změnami designu (zaslepení oken kabiny, sklápěcí křídla). Takto upravená verze by měla poprvé startovat na konci roku 2018.\n\nV roce 2015 a 2016 však stále ještě probíhají testy pilotovaného Dream Chaseru. Součástí původního programu COTS bylo mezi NASA a SNC nasmlouváno splnění několika milníků při vývoji stroje. Mezi poslední patří dokončení bezpilotních letových zkoušek v atmosféře. Vzhledem k tomu, že v říjnu 2013 havaroval zkušební raketoplán při přistání (nevysunulo se mu jedno z kol podvozku), musel být vyroben nový exemplář, který se dokončoval v říjnu 2015. Ten prodělá nasmlouvané testy v atmosféře.\n\nV současnosti probíhají jednání mezi SNC, Evropskou kosmickou agenturou, Japonskou kosmickou agenturou a Německem o možném komerčním využití pilotovaného Dream Chaseru. Tato jednání se však zatím soustředí jen na průzkum trhu.\n\nV lednu 2016 NASA zařadila DreamChaser do programu nepilotovaného zásobování ISS.\n\nV roce 2019 byla dokončena kompozitní kostra exempláře, který je určen pro první lety k Mezinárodní kosmické stanici. Jeho kompletace by měla probíhat v roce 2020 (vybavení letovými systémy, tepelnou ochranou a štítem). Dle aktuálních plánů by pak měl ke stanici letět v roce 2021. V rámci současného kontraktu na dodávku nákladu na stanici je nasmlouváno šest misí, které mají být provedeny do roku 2024. Pokud bude životnost stanice prodloužena, počítá se s tím, že bude raketoplán přihlášen do dalšího kontraktu.\n"}
{"id": "1030442", "url": "https://cs.wikipedia.org/wiki?curid=1030442", "title": "Manhattan Love Story", "text": "Manhattan Love Story\n\nManhattan Love Story je americký komediální televizní seriál stanice ABC, jehož tvůrce je Jeff Lowell. Seriál měl premiéru 30. září 2014. Dne 25. října byla oznámeno, že stanice seriál po čtyřech dílech ruší a další epizody nebudou odvysílané. Ty byly posléze vydány na VoD serverech.\n\nSeriál zachycuje příběh mladého páru z Manhattenu a jejich vnitřní myšlenky od začátku jejich vztahu.\n\n\nSeriál obdržel mix negativních recenzí od kritiků. Na Rotter Tomatoes seriál má 29 % založených na 41 recenzí s hodnocením 4,8 z 10. Na Metacritic show obdržela skóre 42 ze 100, založeno na 24 kritikách.\n"}
{"id": "1030443", "url": "https://cs.wikipedia.org/wiki?curid=1030443", "title": "Římskokatolická farnost Roubanina", "text": "Římskokatolická farnost Roubanina\n\nŘímskokatolická farnost Roubanina je územní společenství římských katolíků v děkanátu Svitavy s farním kostelem svatého Ondřeje.\n\nVznik farního kostela spadá do druhé poloviny 13. století. V letech 1923 až 1924 byla přistavěna loď a depozitář. V letech 2003–2004 zde byly odkryty a restaurovány pozůstatky vzácných freskových maleb ze 14. století. \n\nV Roubanině působil vyhledávaný léčitel, jímž byl zdejší farář, konsistorní rada Josef Bečica, který získal své znalosti za misijního pobytu v Indii. Administrátorem excurrendo byl do července 2015 R. D. Mgr. Aleš Vrzala, poté ho ve funkci poté vystřídal R. D. Mgr. Miroslav Hřib.\n\nVe farnosti se pravidelně pořádá tříkrálová sbírka. V roce 2017 se při ní v Roubanině vybralo 5 593 korun.\n\n"}
{"id": "1030445", "url": "https://cs.wikipedia.org/wiki?curid=1030445", "title": "Židovský hřbitov v Litomyšli", "text": "Židovský hřbitov v Litomyšli\n\nŽidovský hřbitov se v Litomyšli v okrese Svitavy nachází zhruba dva kilometry od centra města v části Lány. Založen byl v roce 1876 a rozkládá se na ploše 1282 m. Nejstarší dochované náhrobky pochází z let 1876 až 1877. Byl-li během druhé světové války poničen je otázkou. Spíše se zdá, že podobně jako většina hřbitovů v Sudetech (s výjimkou Mariánsko-lázeňska) k větším škodám vůbec nedošlo. Což mj. částečně dokazují dobové fotografie z padesátých let. Poslední pohřeb se zde konal v roce 1942. Od války zůstal dlouhá desetiletí ve zpustlém stavu. A pravděpodobně tehdy (jako ostatně na většině židovských hřbitovů u nás) došlo k jeho totálnímu zanedbání, rozkradení kamenů a zkáze. V období socialismu se opakovaně diskutovalo o zrušení hřbitova, nakonec k tomu však nikdy nedošlo. Vzhledem k odlehlosti hřbitova bylo několik desítek náhrobků odcizeno. Celkem se dochovalo 43 náhrobních kamenů z let 1877 až 1934.\n\nV osmdesátých letech 20. století byla nad hřbitovem zbudována kamenná hráz, jejímž úkolem bylo odvádět vodu z přilehlých polí ke hřbitovu. To však mělo za následek podmáčení hřbitova, devastaci márnice, propad některých hrobů a dokonce vyplavení ostatků pohřbených. K nápravě došlo až v roce 1991 výstavbou odtokové stoky. Ohradní zeď hřbitova je rozvalena, avšak postupně se opravuje. V roce 2003 došlo k rekonstrukci zdejší márnice.\n\nPřístupný je buď po silnici z vesnice Kornice, či po polní cestě z ulice Na Lánech.\n\nÚdaje o založení hřbitova se rozcházejí. Podle jedněch pramenů již okolo roku 1840, podle jiných – teprve od roku 1876.  Druhému údaji také odpovídají dochované úmrtní matriky, které začínají datem 1877. Sporadické židovské osídlení, nebo chceme-li, výskyt Židů v Litomyšli je předpokladatelný již ve starších dobách okolo 15. století. Víme však, že  židovský živel je z Litomyšli násilně vypovězen zhruba po Třicetileté válce a z nepochopitelných důvodů přetrvávala jistá averze vůči Židům živá až do konce století devatenáctého, kdy v roce 1893 dochází k útoku a zhanobení hřbitova – patrně českým socialistickým dělnictvem. Zachovalo se dokonce i historické foto. Proč k útoku na hřbitov došlo, se prozatím nepodařilo zjistit, patrně se na něm podepsal dobový kontext. Litomyšlští Židé byli kapitalisté každým coulem (obchody, mlýny, hotely a fabriky), dělnictvo neklidné a sociálně rozkolísané, schopné uvěřit každé pitomosti, navíc v roce 1893 píšeme jen jen jeden rok před obviněním Dreyfuse a  necelých pět let před polenskou Hilsneriádou.\n\n               Předpokládá se také, že od poloviny 18. století až do roku 1848 Židé v Litomyšli sporadicky usedlí byli, neměli však svoji vlastní samostatnou náboženskou obec a tedy ani hřbitov. Poslední ucelenější  literární pramen (\"Rozkošná-Jakubec: Židovské památky Čech\") popisuje hřbitov jako devastovaný a odhaduje na něm pouhých několik desítek kamenů. Díky neuvěřitelnému úsilí pana \"Vojty Tomse\" zjišťujeme, že kamenů a hrobů je zde mnohem mnohem více a počtem i svou pozicí poměrně věrně odpovídají údajům z matrik.\n\n               Zesnulí byli do hrobové prsti ukládání od horní zdi směrem dolů k *ohelu (\"márnici\"). A to nohama k horní obvodové zdi, náhrobní kameny vstaveny k jejich hlavám, jakoby do týla. Nápisem rovněž jakoby na „týlové“ straně nebožtíka. Jedinou výjimku tvoří náhroky 013-016, nevíme však, zda byly takto osazeny již původně ve dvacátých letech dvacátého století, a tedy zcela záměrně, anebo  zda došlo k jejich osazení tímto způsobem teprve během pokusů o obnovu hřbitova. Dobové snímky i dosavadní zkušenost s funerální praxí židovstva lze spolehlivě potvrdit zvyk a tedy i existenci rodinných polí (např. Sgallovi a Theinovi), naopak existence speciálního dětského oddělení je diskutabilní.\n\n               Funerální plastika je zde velice sporadická, vedle romantizujícím způsobem zpracovaných macejv (\"pseudogotika\")  zde nacházíme (prozatím) pouze několik kohenských a levitských symbolů a pár motivů florálních, sloužících spíše jako „dělítko“ pro orientaci v textu. Epigrafika odpovídá době svého vzniku, je však pozoruhodné, že v latinkových textech suverénně převládá čeština nikoli němčina. Několik epitafů je však velice zdařilých a patří čestně do pokladnice funerální poezie.\n\n"}
{"id": "1030446", "url": "https://cs.wikipedia.org/wiki?curid=1030446", "title": "Analeigh Tipton", "text": "Analeigh Tipton\n\nAnaleigh Christian Tipton (* 9. listopadu 1988 Minneapolis, Minnesota, U.S) je americká krasobruslařka, herečka a modelka. V jedenácté sérii americké show \"Amerika hledá topmodelku\" se umístila na třetím místě. Nejvíce známá je díky filmům \"Bláznivá, zatracená láska\" (2011) \"Mrtví a neklidní\" (2013) a \"Rande na dvě noci\" (2014).\n\nAnaleigh se narodila a své dětství prožila v Minneapolisu v Minnesotě. V osmi letech se její rodina přestěhovala do Sacramenta v Kalifornii, kde navštěvovala Marymount College, Palos Verdes.\n\nPodepsala smlouvu s I Model & Talent v Los Angeles a předváděla na podzimním losangelském týdnu módy v roce 2008 pro návrháře Kellyho Nishimota.\n\nVe dvou a půl letech začala s krasobruslením a soutěžila na čtyřech Mistrovstvích Spojených států. Později se ona a její partner Phillip Coke stali dvojnásobnými regionálními mistry a jako junioři soutěžili dvakrát na Americkém krasobruslařském mistrovství. V 16 letech přestala profesionálně bruslit.\n\nV 11. sérii soutěže Amerika hledá topmodelku se umístila v roce 2008 na třetím místě. Do soutěže byla rekrutována skrz MySpace. V top 3 se objevila sedm týdnů po sobě. Eliminovaná byla ve finální epizodě poté, co zapomněla text při natáčení druhé reklamy pro CoverGirl.\nAnaleigh podepsala smlouvu s Ford Models V Los Angeles a s Abrams Artist Agency. Objevila se ve španělském magazínu Marie Claire, v několika číslech magazínu Seventeen, a na pár stránkách magazínů Maxim a Vogue. Objevila se v reklamách pro Forever 21 a Guess.\n\nV roce 2010 předváděla podzimní kolekci 2010 Gerena Forda. Na losangeleském týdnu módy předváděla pro Skingraft a Davida Alexandera. Další přehlídky na kterých se objevila jsou: Mercedes Benz podzimní týden módy, Ticket Fashion Show, Nick Verreos Line a Guess?\n\nV roce 2008 se objevila v epizodě seriálu Teorie velkého třesku. Svůj filmový debut zažila s filmem The Green Hornet, který měl premiéru 14. ledna 2011. Zahrála si chůvu ve filmu \"Bláznivá, zatracená láska\" a The New York Times jí nazval \"obličejem, ke sledování\".\n\nAnaleigh byla obsazena do třetí sérii HBO televizního seriálu Hung. Zahrála si ve filmu Mrtví a neklidní, režírovaném Jonahtanem Levinem. Získala menší roli po boku Scarlett Johanssonové ve sci-fi akčním filmu Lucy a hlavní roli ve filmu \"Rande na dvě noci\".\n\nV roce 2014 byla obsazena do seriálu stanice ABC Family Manhattan Love Story. Seriál měl premiéru 30. září 2014.\n"}
{"id": "1030448", "url": "https://cs.wikipedia.org/wiki?curid=1030448", "title": "Anton Füster", "text": "Anton Füster\n\nAnton Füster, též Anton Fister (5. ledna 1808 Radovljica – 12. března 1881 Vídeň), byl rakouský římskokatolický duchovní a politik slovinského původu z Kraňska, během revolučního roku 1848 poslanec Říšského sněmu, přiklonil se k německé liberální levici a radikálně demokratické orientaci, v roce 1849 emigroval.\n\nStudoval gymnázium, filozofii a teologii v Lublani (1820–1832). 28. července 1832 byl vysvěcen na kněze. V letech 1832–1833 byl teologickým adjunktem, v letech 1833–1835 kaplanem. Na Vídeňské univerzitě získal titul doktora filozofie. Pak se vrátil do rodného Kraňska. Od roku 1834 byl kazatelem v lublaňské katedrále, od 2. poloviny roku 1835 německým kazatelem v novoměstském farním kostele v Terstu. Roku 1839 přešel do Gorice jako profesor náboženských věd a všeobecné pedagogiky. Během působení v Lublani a Terstu získal reputaci vynikajícího kazatele, který si posluchače získával racionální argumentací. Tehdy také navázal kontakty se slovinskými buditeli. Udržoval styky s Matijou Čopem a Francem Prešerenem.\n\nOd 28. června 1847 působil coby profesor náboženství a pedagogiky Vídeňské univerzitě. Byl také univerzitním kazatelem.\n\nBěhem revolučního roku 1848 se zapojil do politického dění. Působil jako kaplan Akademické legie. Účastnil se pohřbu studentských obětí revoluce v březnu 1848, společně s pastorem a rabínem. Pronesl zde politickou řeč.\n\nVe volbách roku 1848 zvolen na rakouský ústavodárný Říšský sněm. Zastupoval volební obvod Vídeň-Mariahilf v Dolních Rakousích. Uvádí se jako profesor. Patřil ke sněmovní levici. Na sněmu hlasoval s levicí, ale sám aktivně příliš nevystupoval. Zpočátku byl nakloněn slovinskému národnímu hnutí a snažil se ho spojil s ideály liberalismu. V březnu pronesl k italským a slovinským studentům ve Vídni projev i v jejich mateřských jazycích. 29. března 1848 podepsal spolu s dalšími 43 osobnostmi petici za zachování slovinské národnosti v Kraňsku, Štýrsku a Korutanech a téhož dne se účastnil i první schůze za vytvoření slovinského samosprávného útvaru v rámci Rakouska. Výraznější ale u něj byla otázka revoluce a svobod, čímž se slovinskému hnutí odcizil a přiklonil se k německé liberální levici. 9. srpna 1848 ho skupina slovinských studentů (mj. Lovro Toman) manifestačně \"vyloučila\" ze slovinského národa. On sám hovořil o tom, že jako humanista a kněz myslí více na lidstvo než na národnost a oceňoval přínos německé kultury. V průběhu roku 1848 se profiloval jako stoupenec radikálních demokratických změn, podporoval říjnové povstání ve Vídni. Spolu s Říšským sněmem se pak přesunul do Kroměříže. Jeho názory ho vzdalovaly katolické církvi. Olomoucký arcibiskup mu zakázal sloužit mše.\n\nPo potlačení revoluce chtěl odejít do povstaleckého Uherska, ale pod vlivem Hanse Kudlicha nakonec utekl do Německa. Žil po jistou dobu v Hamburku, pak v Bruselu. Nakonec emigroval do Anglie a 6. října 1849 odplul do Severní Ameriky. Zde žil v chudých poměrech a živil se jako učitel angličtiny, francouzštiny a italštiny. V roce 1876 se vrátil do Evropy. Žil ve Štýrském Hradci, pak ve Vídni. Zde ho podporovali jeho přátelé z roku 1848.\n\nV roce 1850 vyšly ve Frankfurtu jeho vzpomínky \"Memoiren vom März 1848 bis Juli 1849\".\n"}
{"id": "1030450", "url": "https://cs.wikipedia.org/wiki?curid=1030450", "title": "Séverine Vandenhendeová", "text": "Séverine Vandenhendeová\n\nSéverine Vandenhende nebo Séverine Van Den Hende [Severin Fandenhende], (*12. srpen 1974 Dechy, Francie) je bývalá reprezentantka Francie v judu. Je olympijskou vítězkou z roku 2000.\n\n\n\nS judem začínala v 8 letech ve Valenciennes. V klubu Vieux-Condé trénovala pod Giovani Solinim. V 19 letech se potom přesunula do Paříže, kde se připravovala v klubu Red Star Champigny.\n\nOd sezóny 1997 se stala reprezentační jedničkou po Catherine Fleuryovou a formu potvrdila titulem mistryně světa před domácím publikem. V následujícím roce si však prošla zraněním ramene a kolene, a po nevydařeném mistrovství světa v roce 1999 stála před otázkou ukončení vrcholové kariéry. Na olympijskou sezonu 2000 se však dokázala připravit. Načasovala formu v pravý čas a na olympijských hrách v Sydney vybojovala zlatou olympijskou medaili. V roce 2001 si však obnovila zranění kolene a o pozici reprezentační jedničky přišla. V roce 2003 ukončila sportovní kariéru.\n\n\n"}
{"id": "1030451", "url": "https://cs.wikipedia.org/wiki?curid=1030451", "title": "Stefan Löfven", "text": "Stefan Löfven\n\nKjell Stefan Löfven (* 21. července 1957 Stockholm) je švédský politik a od října 2014 předseda vlády Švédského království. V roce 2012 se stal předsedou Sociálně demokratické strany dělnické a z titulu lídra nejsilnějšího opozičního subjektu byl do roku 2014 vůdcem opozice.\n\nPůvodně pracoval jako svářeč. V zaměstnání se stal aktivním členem odborové organizace a postupně se vypracoval na předsedu velkého odborového svazu IF Metall, v jehož čele stál mezi lety 2006–2012.\n\nNarodil se roku 1957 ve Stockholmu. Deset měsíců po narození došlo k jeho umístění do sirotčince. Později byl v pěstounské péči rodiny žijící ve středošvédské obci Sunnersta, která je součástí komuny Sollefteå. Podle dohody jej měli pěstouni předat zpět do péče biologické matce, až k tomu bude způsobilá. Nikdy k tomu však nedošlo. Po setkání s bratrem zjistil, že se jeho příjmení píše Löfven, ačkoli do té doby upřednostňoval tvar Löfvén. Proto se tato forma objevila ve švédské evidenci obyvatel. Pěstounský otec Ture Melander (1926–2003) pracoval jako dřevorubec a posléze tovární dělník. Pěstounská matka Iris Melanderová byla zaměstnána v roli pečovatelky.\n\nPo ukončení střední školy v Solleftee pokračoval 48týdenním kurzem svařování na AMU v Kramforsu. Na univerzitě v Umee (Umeå universitet) studoval obor sociální péče. Po třech semetrech docházky školu opustil.\n\nV listopadu 2003 se oženil s Ullou Margaretou Arvidssonovou (nar. 1951), členkou odborové organizace ve firmě Hägglunds & Söner, kde Löfven pracoval jako svářeč. Z předchozího svazku měla manželka dvě děti.\n\nOd roku 1979 pracoval jako svářeč ve společnosti Hägglunds v Örnsköldsviku. O dva roky později byl zvolen odborovým předákem skupiny, v níž působil a postupně stoupal v odborové hierarchii. V roce 1995 se stal ombudsmanem ve Švédském kovodělném svazu, kde vyjednával smluvní zaměstnanecké podmínky a podílel se na udržování zahraničních styků.\n\nV roce 2001 byl zvolen místopředsedou kovodělného svazu a v listopadu 2005 pak prvním předsedou nově konstituované odborové organizace IF Metall. Na této pozici setrval do ledna 2012, kdy došlo k jeho ustavení předsedou švédské sociální demokracie.\n\nOd roku 2006 působil ve výkonné radě švédské sociální demokracie, kam usedl krátce po volbě za předsedu IF Metall. Po rezignaci stranického šéfa Håkana Juholta byl zmiňován jako jeho nástupce v čele tohoto levicového subjektu. Dne 27. ledna 2012 se stal předsedou sociálních demokratů a současně také vůdcem opozice.\n\nPoté, co sociální demokracie zvítězila v parlamentních volbách, konaných 14. září 2014, se její lídr Löfven stal hlavním pretendentem na premiérský post. Předseda švédského parlamentu, Riksdagu, jej navrhl do úřadu předsedy vlády a 2. října 2014 jednokomorový zákonodárný sbor návrh schválil. O den později jmenoval král Karel XVI. Gustav dvoukoaliční Löfvenovu vládu, tvořenou sociálními demokraty a zelenými.\n\n"}
{"id": "1030452", "url": "https://cs.wikipedia.org/wiki?curid=1030452", "title": "Rudolf Hampel", "text": "Rudolf Hampel\n\nRudolf Hampel (1867–1935) byl frýdlantský projektant a stavitel, který tvořil svá díla ve zdejším regionu na severu Libereckého kraje České republiky.\n\n\nUkázky Hamplova díla:\n"}
{"id": "1030454", "url": "https://cs.wikipedia.org/wiki?curid=1030454", "title": "PulseAudio", "text": "PulseAudio\n\nPulseAudio je zvukový server pro Linux a další Unix-like operační systémy. Podporuje například mixování zvukových kanálů, nastavení hlasitosti pro každou aplikaci zvlášť, přenos zvuku po síti atd.\n\nPulseAudio je publikován jako svobodný software pod licencí GNU Lesser General Public License verze 2.1.\n\n\n"}
{"id": "1030455", "url": "https://cs.wikipedia.org/wiki?curid=1030455", "title": "NetworkManager", "text": "NetworkManager\n\nNetworkManager je utilita pro správu síťových připojení na Linuxu a ostatních Unix-like operačních systémech. Jejím cílem je poskytnout uživatelům těchto operačních systémů jednoduchý a moderní způsob správy sítí, zejména těch bezdrátových.\n\nNetworkManager je publikován jako svobodný software pod licencí GNU General Public License verze 2.\n\n\n"}
{"id": "1030459", "url": "https://cs.wikipedia.org/wiki?curid=1030459", "title": "Elipsometrie", "text": "Elipsometrie\n\nElipsometrie je optická metoda analýzy tenkých vrstev. Měřením změn polarizace světla při odrazu od vzorku lze určit zejména optické konstanty (index lomu a index absorpce) a tloušťky jednotlivých vrstev vzorku.\n\nZákladní princip elipsometrie poprvé použil Paul Drude. V nejjednodušší variantě jde o přímé měření optických konstant vzorku bez tenké vrstvy. Pro jednu vlnovou délku a jeden úhel dopadu svazku jsou získány dva parametry (Ψ a Δ) popisující změnu polarizace při odrazu od vzorku jako komplexní poměr odrazivosti p- a s- (k rovině dopadu paralelní a kolmé) složky polarizace. \n\nformula_1\n\nV takovém případě pak lze pomocí Fresnelových vztahů přímo spočítat obě složky indexu lomu materiálu vzorku. \n\nPro složitější vzorek je nutné vytvořit numerický model jeho optických vlastností a změny polarizace světla při odrazu od vzorku. Pak jsou parametry modelu vzorku upravovány (fitovány) tak, až vypočtené změny odpovídají naměřeným změnám. V tomto případě je určení optických parametrů vzorku nepřímé. Při tzv. zobecněné elipsometrii je možné analyzovat i optickou anizotropii vzorku. \n\nElipsometrie nevyžaduje na rozdíl od spektrofotometrie referenční měření. Díky použití polarizovaného světla je výhodou elipsometrie malá citlivost vůči kolísání signálu a nevyžaduje ochranu před rozptýleným světlem. Pokud je použito více vlnových délek, jde o spektroskopickou elipsometrii. Je tím krom možnosti určení závislosti optických vlastností látky na vlnové délce také možné velmi zvýšit přesnost určení tloušťky i zvětšit obor její měřitelnosti (na ideálním vzorku u spektroskopické elipsometrie ve viditelném světle od sub-nanometrových tlouštěk po mikrometry). V praxi se též často používá měření při různých úhlech dopadu. Počet naměřených experimentálních bodů pak může být velmi vysoký (tisíce). Spolu s výpočetní náročností nelineárního fitování proto nastal hlavní rozvoj elipsometrie až s rozvojem počítačů.\n\nNejběžnější jsou elipsometry pracující s viditelným, ultrafialovým a infračerveným světlem. Existují však i přístroje pracující v různých oblastech elektromagnetického spektra od mikrovln po měkké rentgenové záření. Existují zobrazovací elipsometry, které dokáží určit parametry Ψ a Δ jako mapu pro celou zkoumanou plochu vzorku, obvykle však jen pro jednu vlnovou délku.\n\nPříbuznou, jednodušší metodou je reflektometrie.\n\n \n"}
{"id": "1030466", "url": "https://cs.wikipedia.org/wiki?curid=1030466", "title": "Alois Strasser", "text": "Alois Strasser\n\nAlois Strasser, též Alois Straßer (17. září 1806 Jenbach – 18. července 1865 Hall in Tirol), byl rakouský právník a politik německé národnosti z Tyrolska, během revolučního roku 1848 poslanec Říšského sněmu.\n\nPocházel z rodiny z tyrolského Hallu. Jeho otec se zde zasloužil o rozvoj hutnického průmyslu. Alois vystudoval práva. Vstoupil pak do státní služby. Postupně dosáhl postu rady vrchního zemského soudu v Innsbrucku. V roce 1854 odešel do privátní sféry a působil jako advokát. Advokacii se věnoval až téměř do své smrti.\n\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Wilten v Tyrolsku. Uvádí se jako zemský rada. Patřil ke sněmovní levici. Podle jiného zdroje zasedl na sněmu na pravé centrum, mezi Hieronymem von Klebelsbergem a Andreasem Gredlerem. Byl členem sněmovního výboru pro školské otázky a pro otázky vojenské konskripce. Od 17. srpna do 14. září 1848 zastával i funkci druhého místopředsedy Říšského sněmu. Získal si značný vliv a pozornost a novináři ho označovali za budoucího ministra spravedlnosti. V parlamentu interpeloval ministra financí ohledně novinového kolku odváděného státní pokladně.\n\nV roce 1848 byl též velitelem zemské domobrany, nejprve u arcivévody Jana Habsbursko-Lotrinského, pak u generála von Roßbacha.\n\nPo porážce revoluce se stáhl z politického života a věnoval se právní činnosti, později advokacii.\n\nV březnu 1860, v době obnovování ústavního života v monarchii, ho císař povolal do Rozmnožené Říšské rady (panovníkův státní poradní sbor, nikoliv ještě parlamentního typu). Zapojil se zde například do debat o tyrolském zemském četnictvu. Mluvil také k otázkám daně z vína a piva či tabákového monopolu.\n\nZastával funkci starosty Hallu. Byl též okrajově literárně činný. Psal novely na náměty života venkovského lidu v Tyrolsku. Odkázal 40 000 zlatých na dobročinné účely.\n"}
{"id": "1030470", "url": "https://cs.wikipedia.org/wiki?curid=1030470", "title": "Strasser", "text": "Strasser\n\nPříjmení Strasser, též Straßer, může označovat tyto osobnosti:\n\n"}
{"id": "1030479", "url": "https://cs.wikipedia.org/wiki?curid=1030479", "title": "Chelsea boot", "text": "Chelsea boot\n\nBoty Chelsea jsou kotníkové boty s pružným pásem tkaniny na bocích boty, díky kterému jsou boty praktické a umožňují rychlé nazutí i vyzutí. Mohou být známy jako perka nebo štiblety. Boty jsou v posledních letech nejnošenější podzimní a zimní obuví a jejich historie sahá až do viktoriánského období.\n\nZa vznik Chelsea bot se zasloužil dvorní obuvník královny Viktorie, J. Sparkes-Hall. Důležitou roli v designu boty Chelsea sehrálo patentování vulkanizované gumy, za jehož prvotní vývin se zasloužil v roce 1839 americký vynálezce Charles Goodyear. Dvorní obuvník královny Viktorie J. Sparkes-Hall navrhl boty Chelsea právě díky vulkanizované pryži. Pružnost a praktičnost bot si oblíbila i královna Viktorie, J. Sparkes-Hall si nechal v roce 1851 boty patentovat a v žádosti o patent uvedl, že královna Viktorie chodí v navržených botách každý den a tím dává nejsilnější důkaz hodnoty a významu tohoto obuvnického vynálezu.\n\nChelsea boty mají několik charakteristik, díky nimž jsou oproti ostatním typům obuvi snadno rozpoznatelné. Poznáte je podle nízkého kotníků a podpatku, často mají zaoblené špičky bot. Hlavním charakteristickým znakem je gumová pružná vsadka nad kotníkem boty. Chelsea boty jsou šité ze dvou částí kůže, které jsou spojeny pod pružnou vsadkou boty.\nPůvodně byly boty Chelsea stvořeny jako vycházková obuv či obuv pro jízdu na koni. V polovině 50. let se v západním Londýně začala tvořit komunita mladých umělců, která se sdružovala v oblasti Road King v čtvrti Chelsea v Londýně. Média tuto komunitu pojmenovala „Chelsea Set“ a pojem Chelsea se stal synonymem nového způsobu života, myšlení a především oblékání. Příznivci tohoto stylu nosili tento styl bot, protože bota také dostala pojmenování Chelsea Boot. Boty Chelsea se staly ve Velké Británii velmi populárními. Jejich nošení si velice oblíbili Beatles, kteří nosili Chelsea boty k úzkým džinům a tím vytvořili ležérní styl, který kopírovaly milióny příznivců této kapely.\n\n"}
{"id": "1030480", "url": "https://cs.wikipedia.org/wiki?curid=1030480", "title": "Emil Vacano", "text": "Emil Vacano\n\nEmil Vacano (1806 Klagenfurt am Wörthersee – 10. října 1877 Türnitz) byl rakouský důlní úředník a politik německé národnosti z Horních Rakous, během revolučního roku 1848 poslanec Říšského sněmu.\n\nPracoval jako asesor vrchního horního báňského úřadu.\n\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Steyr v Horních Rakousích. Uvádí se jako asesor vrchního báňského úřadu. Patřil ke sněmovní levici. Zabýval se otázkou přípravy nové ústavy. Koncem roku 1848 vystupoval v parlamentních rozpravách k ústavě. Reprezentoval německé liberály. V ústavním výboru sněmu byl zpravodajem pro otázky občanských práv.\n\nPozději žil jako právní konzultant na svém statku v dolnorakouském Türnitz.\n"}
{"id": "1030483", "url": "https://cs.wikipedia.org/wiki?curid=1030483", "title": "Casa Amatller", "text": "Casa Amatller\n\nCasa Amatller je modernistická budova v Barceloně navazující na Casa Batlló a v blízkosti Casa Lleó Morera. Byla postavena podle návrhu architekta Josepa Puiga v letech 1898 až 1900. Tyto tři budovy tvoří barcelonské \"La manzana de la discordia\" – jablko sváru.\n\nStavba vznikla na zakázku podnikatele Antoniho Amatllera úpravou původní budovy z roku 1875. Josep Puig vytvořil městský gotický palác s plochou fasádou, centrálním nádvořím a schodištěm vedoucím do obytných prostor.\n\nNa fasádě je možné vidět dvě asymetrické brány propojené prvkem sv. Jiří od sochaře Eusebiho Arnaua. Výzdoba je tvořena sgrafity a jemnou keramikou. Vestibul byl určen pro vstup v kočáru; jsou zde ornamentální lampy a vitráže na dvou schodištích.\n\nStyl je směsí flamenca a katalánské gotiky (například plochý trojúhelníkovitý tvar horní části fasády).\n\nRoku 1976 byl dům prohlášen španělskou kulturní památkou.\n"}
{"id": "1030484", "url": "https://cs.wikipedia.org/wiki?curid=1030484", "title": "Deklarace typu dokumentu", "text": "Deklarace typu dokumentu\n\nDeklarace typu dokumentu ( ) neboli DOCTYPE je instrukce, která SGML nebo XML dokumentu (např. webové stránce) přiřazuje definici typu dokumentu (DTD) (například formální definici určité verze HTML). V serializovaném tvaru dokumentu se vyjadřuje jako krátký řetězec ve značkovacím jazyce, který vyhovuje určité syntaxi.\n\nVe WWW prohlížečích je zpravidla specializovaný HTML parser, a proto uvedené DTD nenačítají, ani když stránka obsahuje jeho URL. Moderní webové prohlížeče však v dokumentu s typem codice_1 vyhledávají DOCTYPE, aby mohly přesně určit, v jakém režimu má knihovna pro rozvržení prvků HTML stránku vykreslit (zda má použít standardní režim nebo quirks mode kvůli zpětné kompatibilitě).\n\nV HTML5 není serializace codice_1 založena na SGML, a DOCTYPE se používá pouze pro výběr režimu. DOCTYPE je zde zachováno jako „prakticky zbytečná, ale vyžadovaná“ informace, která přepne prohlížeč do standardního režimu.\n\nObecná syntaxe deklarace typu dokumentu je:\n\nnebo\n\nZa DOCTYPE je vždy uveden kořenový-element, což je element, který obklopuje celý zbytek dokumentu. V XML je to první element v dokumentu; například v XHTML je to element <html>, který je otevřen jako první po deklaraci DOCTYPE, a jako poslední uzavřen. Výběr klíčového slova SYSTEM nebo PUBLIC určuje, zda DTD je soukromé v systému nebo veřejné.\n\nZa klíčovým slovem PUBLIC je uveden zkrácený tvar „veřejného identifikátoru“ nazývaný formální veřejný identifikátor ( ) uzavřený v uvozovkách; následující „systémový identifikátor“ uzavřený v uvozovkách je nepovinný. Například pro XHTML 1.1 je FPI \"-//W3C//DTD XHTML 1.1//EN\" a systémový identifikátor lze podle potřeby zvolit ze 3 možných systémových identifikátorů; jedním z nich je URI \"http://www.w3.org/TR/xhtml1/DTD/xhtml1-transitional.dtd\".\n\nZa klíčovým slovem SYSTEM musí následovat systémový identifikátor. XML parser by měl v tomto případě hledat DTD podle URI reference DTD uzavřené v uvozovkách způsobem závislým na konkrétním systému.\n\nPoslední část deklarace je nepovinná. Pokud je přítomná, je uzavřená v hranatých závorkách ([]) a nazývá se interní podsada ( ). Umožňuje přidávání a úpravu entit nebo chování veřejně definovaných typů. V jednoduchých SGML profilech bývá deklarace interní podsady dokonce zakázaná, aby bylo možné používat jednoduché HTML parsery, které neimplementují kompletní parsování SGML.\n\nV dokumentech založených na SGML (jako například HTML) jsou deklarace typu dokumentu poněkud odlišné. Veřejný identifikátor zde může být spojen se systémovým identifikátorem. Toto spojení může být provedeno např. pomocí katalogového souboru, pomocí kterého se FPI odkazuje na systémový identifikátor.\n\nZačátek mnoha WWW stránek vypadá takto:\n\nJedná se o deklaraci typu dokumentu pro XHTML, která obsahuje veřejný identifikátor codice_3 i systémový identifikátor codice_4. Parser může použít libovolný z nich pro nalezení referované externí entity. Jako kořenový-element je uvedeno codice_5, a proto je ve všech uvedených příkladech prvním tagem za deklarací DOCTYPE tag codice_5. Poslední řádek obsahující značku codice_5 již není součástí deklarace DOCTYPE, je použit jenom jako příklad, jak může vypadat další text. Žádný z příkladů nepoužívá definici interní podsady.\n\nStrict DTD nepovoluje prezentační značky; místo nich je nutné používat kaskádové styly ( ). Strict DTD vypadá takto:\n\nTransitional DTD povoluje některé starší nedoporučované ( ) PUBLIC atributy:\n\nPro použití rámů je nutné použít Frameset DTD:\n\nXHTML má také 3 DTD typy - Strict, Transitional a Frameset.\n\nV XHTML Strict DTD nejsou povoleny nedoporučované tagy a kód musí být korektní:\n\nXHTML Transitional DTD se podobá XHTML Strict DTD, ale nedoporučované tagy povoluje:\n\nJediné DTD, které povoluje rámy v XHTML, je XHTML Frameset DTD:\n\nXHTML 1.1 je nejnovější dokončená verze XHTML, která zavádí podporu pro XHTML modularizaci. XHTML 1.1 je stejně striktní jako XHTML 1.0 Strict.\n\nXHTML Basic 1.0\n\nXHTML Basic 1.1\n\nXHTML Mobile Profile 1.0\n\nXHTML Mobile Profile 1.1\n\nXHTML Mobile Profile 1.2\n\nDeklarace codice_8 je v HTML5 velmi krátká, protože neobsahuje odkaz na DTD ve tvaru URL nebo FPI, ale jenom kořenový-element dokumentu, codice_9. Slovy samotného standardu: codice_10 bez rozlišování malých a velkých písmen.\n\nTento formát (codice_11 bez rozlišování malých a velkých písmen) je, až na chybějící URI a FPI, stejný jako codice_8 pro HTML 4.01 založené na SGML. Formální syntaxe je v HTML4 i v HTML5 definována pomocí velkých písmen, ale je povoleno i použití malých písmen nebo libovolné kombinace malých a velkých písmen.\n\nV XHTML5 se musí v codice_10 rozlišovat malá a velká písmena, protože \"XHTML\" syntaxe vyžaduje, aby všechny HTML PUBLIC používaly malá písmena včetně kořenového-elementu uvedeného v HTML5 codice_8. XHTML dovoluje velká písmena jen ve specifikaci codice_8.\n\nV XHTML5 je codice_8 nepovinné. Pokud ale může být dokument zpracován jako XML i HTML, musí se DOCTYPE použít.\n\n\n\n"}
{"id": "1030487", "url": "https://cs.wikipedia.org/wiki?curid=1030487", "title": "Johann Georg Wörz", "text": "Johann Georg Wörz\n\nJohann Georg Wörz (31. března 1797 Biberwier – 30. července 1868 Innsbruck) byl rakouský právní historik a politik německé národnosti z Tyrolska, během revolučního roku 1848 poslanec Říšského sněmu.\n\nJeho otec byl rolníkem a učitelem. Johann Georg získal vzdělání u františkánů v Reutte. Od roku 1817 studoval práva nejprve na univerzitě v Innsbrucku, pak na Vídeňské univerzitě. 5. března 1821 získal titul doktora práv. V prosinci 1820 nastoupil na právní praxi, nejprve k advokátu Rosminimu, později k vídeňskému magistrátu. V únoru 1822 se stal konceptním praktikantem při dvorní prokuratuře. Vrátil se pak do domovského Tyrolska, kde v červnu 1822 nastoupil jako aktuár u lambergovského zemského soudu v Kitzbühelu. Od roku 1824 byl aktuárem na zemském a kriminálním soudu v Bregenzu a pak po krátké době přešel na gubernium v Innsbrucku, kde 28. června 1827 nastoupil jako adjunkt registratury. Setrval zde 38 let, od prosince 1848 jako ředitel. V letech 1839–1850 publikoval Tiroler \"Provincial-Gesetzsammlung\" a do roku 1854 pak politické výnosy. Vydával i starší právní listiny tyrolské a vorarlberské provenience. Stal se odborníkem na tyrolské právní dějiny. V roce 1863 usedl do nově zřízené zemské komise pro reformu pozemkových daní jako referent. V letech 1829–1832 a 1836–1848 kromě toho vyučoval na univerzitě v Innsbrucku jako suplent v oboru právně-politických studií. V roce 1861 se zde habilitoval jako privátní docent pro tyrolské a vorarlberské právní dějiny. Publikoval v politickém a právník tisku.\n\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Imst v Tyrolsku. Uvádí se jako guberniální adjunkt. Patřil ke sněmovní pravici. Se sněmem přesídlil do Kroměříže.\n\nV roce 1854 byl v souvislosti s reformou politické správy převeden na post adjunkta v pomocném ředitelství místodržitelství v Innsbrucku. Zde zůstal až do svého odchodu do penze k 1. dubnu 1865. I pak ale ale ještě po několik let působil jako pedagog.\n\nOd roku 1827 byl členem Tyrolského zemského muzea (Ferdinandeum), od roku 1841 zasedal v Zemědělské společnosti pro Tyrolsko a Vorarlbersko. V roce 1818 spoluzakládal hudební spolek v Innsbrucku. Roku 1861 mu byl udělen záslužný kříž, roku 1864 titul c. k. rady a roku 1867 Řád Františka Josefa.\n\nV listopadu 1822 se oženil s manželkou Elisabethou. Ta zemřela při porodu jejich třetího dítětě v roce 1829. Zůstal pak po delší dobu svobodný, věnoval se výchově svých dětí (jeden z jeho synů Johann Georg Wörz mladší, narozený 1825, byl rakouským státním úředníkem a ministerským radou na ministerstvu obchodu). Teprve 29. září 1851 se podruhé oženil s Crescenz Lener.\n"}
{"id": "1030493", "url": "https://cs.wikipedia.org/wiki?curid=1030493", "title": "Pavel Pekárek", "text": "Pavel Pekárek\n\nPavel Pekárek (* 2. května 1946) je bývalý československý basketbalista, účastník Mistrovství světa 1974 a Mistrovství Evropy juniorů 1964. Je zařazen na čestné listině mistrů sportu.\n\nV československé basketbalové lize hrál 16 sezón v letech 1963-1979 za družstvo Dukla Olomouc, s nímž byl dvakrát mistrem Československa, dvakrát vicemistrem a má tři třetí místa. V historické střelecké tabulce basketbalové ligy Československa (od sezóny 1962/63 do 1992/93) je na 15. místě s počtem 5780 bodů.\n\nS týmem Dukla Olomouc se zúčastnil 5 ročníků evropských klubových pohárů v basketbale, z toho dvakrát Poháru evropských mistrů (1974, 1976), třikát Poháru vítězů pohárů (1971, 1975, 1979), čtyřikrát byli vyřazeni v osmifinále.\n\nZa reprezentační družstvo Československa v letech 1971-1974 odehrál 53 zápasů. Hrál na Mistrovství světa 1974 v Portoriku (10. místo) a na Mistrovství Evropy juniorů 1964 v Neapoli, Itálie (5. místo).\n\n\n\n\n\n\n"}
{"id": "1030494", "url": "https://cs.wikipedia.org/wiki?curid=1030494", "title": "Kaple Panny Marie Královny (Hluky)", "text": "Kaple Panny Marie Královny (Hluky)\n\nKaple Panny Marie Královny je soukromá římskokatolická kaple v Hlukách, části obce Kounov. Patří do farnosti Bystré v Orlických horách.\n\nKaplička byla vysvěcena 15. srpna 1933, rozšířena a vymalována byla k 15. srpnu 1975.\n\nBohoslužby se konají 2x ročně v říjnu dle ohlášení.\n\n"}
{"id": "1030497", "url": "https://cs.wikipedia.org/wiki?curid=1030497", "title": "Franz Peitler", "text": "Franz Peitler\n\nFranz Peitler (21. listopadu 1808 Gmünd in Kärnten – 18. ledna 1877 Innsbruck) byl rakouský právník a politik německé národnosti, během revolučního roku 1848 poslanec Říšského sněmu a Frankfurtského parlamentu.\n\nV období let 1825–1830 studoval práva na Padovské univerzitě, Vídeňské univerzitě, Karlo-Ferdinandově univerzitě v Praze a univerzitě v Pavii. V letech 1831–1837 působil jako konceptní praktikant na různých soudech, nejprve v Tamswegu, v letech 1832–1834 v Salzburgu, od roku 1834 v Innviertelu. V letech 1837–1839 měl funkci provizorního a v období let 1839–1842 řádného soudního adjunkta ve Vichtensteinu. V letech 1842–1843 byl soudním aktuárem II. třídy v Großarl a pak od roku 1843 do roku 1847 I. třídy v Goldegg im Pongau. V období let 1847–1850 působil coby soudní adjunkt v Taxenbachu. V roce 1850 nastoupil na post asesora zemského soudu. V letech 1854–1857 byl soudním adjunktem ve Vídeňském Novém Městě. Jeho kariéra pak vyvrcholila v letech 1857–1860, kdy byl radou krajského soudu v Korneuburgu, a v letech 1860–1867, kdy zastával úřad zemského soudního rady ve Vídni. V roce 1867 odešel do penze.\n\nBěhem revolučního roku 1848 se zapojil do politického dění. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Zell am See v Salcbursku. Uvádí se jako soudní adjunkt. Patřil ke sněmovní levici.\n\nOd 18. května 1848 do 29. června 1849 byl též poslancem celoněmeckého Frankfurtského parlamentu. Zastupoval volební obvod 17 (Zell am See). Nepatřil do žádného poslaneckého klubu, ale hlasoval s levým středem.\n\nDo politiky vstoupil opět po obnovení ústavního života počátkem 60. let. od roku 1861 až do roku 1876 byl poslancem Salcburského zemského sněmu, kde zasedal i v zemském výboru. Řadil se k liberálním členům sněmu (tzv. Ústavní strana).\n"}
{"id": "1030500", "url": "https://cs.wikipedia.org/wiki?curid=1030500", "title": "Park Antonína Švehly", "text": "Park Antonína Švehly\n\nPark Antonína Švehly je park pojmenovaný po Antonínu Švehlovi ve středočeských Říčanech.\n\nPamátná bronzová socha A. Švehly byla komunisty dočasně schována na zahradu Lidové školy umění na říčanském náměstí, v lednu 1949 se socha záhadně ztratila. Celých 40 let o jejím osudu nikdo nic nevěděl. Až po pádu komunistického režimu se přihlásila skupina starších občanů, kteří ještě jako mladíci ze selských rodin, tajně dopravili pomocí traktoru přes zamrzlý mlýnský rybník Švehlovu sochu do Lipan. Zde ji ukryli ve studni.\n\nNad parkem A. Švehly v Říčanech drží patronát žáci a žákyně ZŠ Magic Hill spolu se svými vyučujícími. Park pravidelně uklízí a průběžně instalují vlastní informační cedule k jednotlivým stromům.\n"}
{"id": "1030502", "url": "https://cs.wikipedia.org/wiki?curid=1030502", "title": "Vlastimil Jarůšek", "text": "Vlastimil Jarůšek\n\nVlastimil Jarůšek (* 22. prosince 1965) je bývalý český fotbalista.\n\nV československé lize hrál za Bohemians Praha. Nastoupil v 1 ligovém utkání.\n\n"}
{"id": "1030503", "url": "https://cs.wikipedia.org/wiki?curid=1030503", "title": "Giuseppe Festi", "text": "Giuseppe Festi\n\nGiuseppe Festi (29. března 1816 Sant'Ilario u Rovereta – 17. února 1882 Trento) byl rakouský právník a politik italské národnosti z Tyrolska, během revolučního roku 1848 poslanec Říšského sněmu a Frankfurtského parlamentu.\n\nDo roku 1840 studoval práva. Působil jako magistrátní tajemník v Trentu.\n\nBěhem revolučního roku 1848 se zapojil do politického dění. V dubnu 1848 byl krátce ve vazbě kvůli své účasti na italském národním hnutí v jižním Tyrolsku. Ve volbách roku 1848 byl zvolen na rakouský ústavodárný Říšský sněm. Zastupoval volební obvod Trento v Tyrolsku. Uvádí se jako magistrátní tajemník. Patřil ke sněmovní levici. Od 23. května 1848 do 25. listopadu 1848 byl též poslancem celoněmeckého Frankfurtského parlamentu. Zastupoval volební obvod Trento. Nepatřil do žádného poslaneckého klubu.\n\nV letech 1849–1882 byl rentiérem v Trentu.\n"}
{"id": "1030507", "url": "https://cs.wikipedia.org/wiki?curid=1030507", "title": "Swift (programovací jazyk)", "text": "Swift (programovací jazyk)\n\nSwift je multi-paradigmatický, kompilovaný, open source programovací jazyk od společnosti Apple, určený pro vývoj na platformách macOS, watchOS a iOS. Je zamýšlen jako alternativa k Objective-C a neměl by dovolit tolik chyb programátora jako Objective-C. Umí spolupracovat s existujícími frameworky Cocoa a Cocoa Touch. Swift je kompilován pomocí LLVM a ve stejném programu může být spolu s kódem v jazycích C, Objective-C a Objective-C++.\n\nVývoj Swiftu započal Chris Lattner roku 2010 a následně se k němu připojili další vývojáři. Mnoho vlastností jazyka bylo převzato z Objective-C, Rust, Haskell, Ruby, Python, C#, CLU a mnoha dalších. 2. června 2014 byl jazyk zveřejněn na WWDC konferenci, spolu s dokumentací dostupnou na vývojářských stránkách Applu a v iBooks Store.\n\nSwift je z větší části obdobou Objective-C za využití moderních konceptů a syntaxe. Při jeho představení byl jednoduše představen jako „Objective-C bez C“\nSwift na rozdíl od Objective-C nevyužívá pointery, v případě potřeby je však možné je využít. Dále byl nahrazen smalltalkový způsob volání metod za tečkovou notaci a jmenné prostory, což je běžné v ostatních C-like jazycích, jako je například Java nebo C#. Swift přináší pojmenované parametry a zachovává klíčové vlastnosti Objective-C, často při zjednodušení syntaxe.\n\nCocoa a Cocoa Touch obsahuje mnoho tříd, které byly součástí knihovny Foundation Kit. Patří mezi ně například NSString, pro práci s Unicode řetězci, nebo kolekce NSArray a NSDictionary. Objective-C pomocí syntaktického cukru umožňuje jednoduché vytvoření těchto objektů, ale po jejich vytvoření je nutné s nimi manipulovat pomocí volání objektových metod. Pro příklad následuje spojení dvou NSString objektů:\n\nVe Swiftu je mnoho těchto základních typů přímo v jazyce a může s nimi být i přímo manipulováno. Například řetězce jsou neviditelně mapovány na NSString (když je Foundation importována) a spojení řetězců vypadá následovně:\n\nFoundation Kit obsahuje pro téměř každou třídu dvě její verze, mutable verzi, která může být modifikována za běhu programu, a immutable verzi, která může být po vytvoření pouze čtena. Swift v tomto pokračuje a tuto vlastnost rozšiřuje na všechny typy, primitivní i komplexní. Při deklarování hodnoty se pomocí klíčové slova codice_1 určí, že se jedná o immutable konstantu. Mutable proměnné se deklarují pomocí klíčového slova codice_2.\n\nDalší důležitou částí jazyka Swift je option typ, který může ale nemusí obsahovat hodnotu. Optionály jsou značeny znakem ? za typem:\n\nTímto je možné dosáhnout podobného chování jako u pointerů v jazyce C, kde pointer může, ale i nemusí obsahovat hodnotu. Toto může být výhodné například v následujících případech:\nVýhodou tohoto značení je také to, že programátor hned ví, u které proměnné je nutné provést kontrolu na null pointer.\n\nSwift také podporuje omezení k objektům v následujících třech úrovních: public, internal a private. Na rozdíl od ostatních objektově orientovaných jazyků je ignorována dědičnost. Private naznačuje, že objekt je přístupný jen z jeho zdrojového souboru, „internal“ omezuje přístup na modul a „public“ umožňuje přístup z jakéhokoliv modulu. V jiných jazycích přítomné „protected“ Swift nezná, což se setkalo s jistou kontroverzí.\n\nSwift využívá stejný runtime pro Objective-C na systémech Mac OS i iOS. To znamená, že programy ve Swiftu mohou být spuštěny na vícero existujících platformách. Důležitějším důsledkem je ale to, že jeden program může být zároveň naprogramován ve Swiftu, Objective-C ale i v C a C++.\nPro zjednodušení vývoje aplikací a znovupoužití stávajícího kódu nabízí Xcode poloautomatický systém, který vytváří a spravuje „přemosťovací hlavičkové soubory“ pro zpřístupnění Objective-C kódu pro Swift. Díky tomuto dokáže Swift používat typy, funkce a proměnné, jako by byly napsané ve Swiftu. Obdobně dokáže Objective-C přistupovat k Swift kódu. Tímto ale nelze použít vlastnosti jazyka Swift, které Objective-C neumí, jako například generické typy nebo identifikátory v Unicode.\n\nSwift používá automatické počítání referencí (ARC) pro správu paměti. Jedním z problémů ARC je možné vytvoření strong reference cycle, kde dvě odlišné instance na sebe navzájem odkazují. Swift proto poskytuje klíčová slova codice_3 a codice_4, které tomu dokáží zabránit. Vztahy rodič-potomek běžně používají silné reference, zatímco potomek-rodič může použít slabé reference, kde potomci a rodičové mohou být na sobě nezávislí, nebo codice_4, kde potomek má vždy rodiče, ale rodič nemusí mít potomka.\n\n\n\n"}
